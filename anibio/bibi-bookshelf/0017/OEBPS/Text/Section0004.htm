<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Microsoft Word 12 (filtered)" name="Generator" />

  <title>Agatha Christie _ Acı Kahve _ BLACK COFFEE</title>
  
<style type="text/css">
<!--
  /* Font Definitions */
  @font-face
        {font-family:"Cambria Math";
        panose-1:2 4 5 3 5 4 6 3 2 4;}
  @font-face
        {font-family:Cambria;
        panose-1:2 4 5 3 5 4 6 3 2 4;}
  @font-face
        {font-family:Verdana;
        panose-1:2 11 6 4 3 5 4 4 2 4;}
  @font-face
        {font-family:"Goudy Stout";
        panose-1:2 2 9 4 7 3 11 2 4 1;}
  /* Style Definitions */
  p.MsoNormal, li.MsoNormal, div.MsoNormal
        {margin:0cm;
        margin-bottom:.0001pt;
        font-size:12.0pt;
        font-family:"Times New Roman","serif";}
  h1
        {mso-style-link:"Başlık 1 Char";
        margin-top:12.0pt;
        margin-right:0cm;
        margin-bottom:3.0pt;
        margin-left:0cm;
        page-break-after:avoid;
        font-size:16.0pt;
        font-family:"Cambria","serif";}
  p.MsoHeader, li.MsoHeader, div.MsoHeader
        {mso-style-link:"Üstbilgi Char";
        margin:0cm;
        margin-bottom:.0001pt;
        font-size:12.0pt;
        font-family:"Times New Roman","serif";}
  p.MsoFooter, li.MsoFooter, div.MsoFooter
        {mso-style-link:"Altbilgi Char";
        margin:0cm;
        margin-bottom:.0001pt;
        font-size:12.0pt;
        font-family:"Times New Roman","serif";}
  p.MsoPlainText, li.MsoPlainText, div.MsoPlainText
        {margin:0cm;
        margin-bottom:.0001pt;
        font-size:10.0pt;
        font-family:"Courier New";}
  span.Balk1Char
        {mso-style-name:"Başlık 1 Char";
        mso-style-link:"Başlık 1";
        font-family:"Cambria","serif";
        font-weight:bold;}
  span.stbilgiChar
        {mso-style-name:"Üstbilgi Char";
        mso-style-link:Üstbilgi;}
  span.AltbilgiChar
        {mso-style-name:"Altbilgi Char";
        mso-style-link:Altbilgi;}
  /* Page Definitions */
  @page WordSection1
        {size:15.0cm 21.0cm;
        margin:70.9pt 57.55pt 70.9pt 57.55pt;}
  div.WordSection1
        {page:WordSection1;}
  -->
</style>
</head>

<body xml:lang="TR" xmlns:xml="http://www.w3.org/XML/1998/namespace">
  <div class="WordSection1">
    <h1 id="sigil_toc_id_3" style="text-align: center; margin-bottom: 2.4pt;">DÖRDÜNCÜ BÖLÜM</h1>

    <div>
      <br />
    </div>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Dr. Carelli atılarak, şişeyi yerden kaldırdı. Nazikçe eğilerek geri vermeden önce etiketi okudu. "Bu da ne? Morfin!" Bir başka şişeyi aldı. "Ve striknin! Sevgili genç bayan, bu ölümcül şişeleri nereden buldunuz?" Kutudakilere baktı.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Barbara hoşnutsuzlukla baktı ona. "Savaştan arta kalanlar," dedi gergin bir gülümsemeyle.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Caroline Amory yerinden kalkıp Dr. Carelli'nin yanına gitti. "Bunlar sahiden zehir değil, umarım, doktor. Kimseyi öldürmez, değil mi? Bu kutu yıllardan beri evde. Zararsızdır, değil mi?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Dr. Carelli, "Bu kutudakilerle," dedi kupkuru bir sesle. "On iki güçlü kuvvetli adamı öldürebilirsiniz. Bu yeterince tehlikeli mi?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Tanrım!" Bayan Amory dehşetle koltuğa çöktü.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Carelli, "Mesela şu," dedi odadakilere hitaben. Şişelerden birini alarak etiketi ağır ağır okudu. "Striknin hidroklorid. Her tablette gramın binde dördü kadar aktif madde içerir. Bunlardan yedi veya sekiz adet içerseniz acılar çekerek ölürsünüz. Hem de müthiş acılar çekerek." Başka bir şişe aldı. "Atropin sülfat. Atropin zehirlenmesi kimi zaman ptomain zehirlenmesiyle karıştırılır. Bu da çok acı bir ölümdür."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Carelli elindeki iki şişeyi bırakıp bir başkasını aldı. "Ve bu da..." Ağır ağır, kelimeleri vurgulayarak, "Hiyosin hidrobromid," dedi. "Gramın binde biri dozunda. Pek kuvvetli görünmüyor, değil mi? Fakat bu küçük şişedeki hapların yansını içerseniz..." Dramatik bir hareket yaptı. "Hiç acı vermez. Ama melekler gibi deliksiz bir uykuya dalar ve bir daha uyanamazsınız." Lucia'nın yanına giderek, incelemesini istercesine şişeyi ona uzattı. Dudaklarındaki gülümseme gözlerine hiç yansımamıştı.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Lucia büyülenmiş gibi ilaca bakıyordu. Sesi de hipnotize olmuş birine aitti sanki. "Ani ve deliksiz bir uyku," diye mırıldanarak elini uzattı.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Dr. Carelli şişeyi ona vermek yerine, soran bakışlarla Bayan Amory'ye döndü. Yaşlı kadın huzursuzdu ama bir şey demedi. Dr. Carelli omuz silkerek arkasını döndü. İlaç hâlâ elindeydi. O sırada kütüphanenin koridora çıkan kapısı açıldı. Önden Richard Amory, peşi sıra üstünde kahve demliğiyle fincanlar bulunan tepsiyle Tredwell girdi. Uşak getirdiklerini sehpaya bırakıp odadan çıkarken, Lucia servise başladı.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Barbara kahve dolu iki fincanı alarak birini Richard'a verdi. Dr. Carelli ise ilaçlan kutuya yerleştirmekle meşguldü.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Bayan Amory, "Farkında mısınız?" dedi Carellrye. "Tüylerimi diken diken ettiniz, doktor. Aniden bastıran deliksiz uykular, korkunç ölümler. İtalyan olduğunuza göre, zehirler hakkında epey bilginiz olmalı."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Sevgili hanımefendi." Carelli güldü. "Haksızlık ediyorsunuz. Neden bir İtalyanın zehirler hakkındaki bilgisi bir İngiliz'inkinden fazla olsun? Zehirleri erkeklerden çok kadınların silah olarak kullandıkları söylenir. Ah, İtalyan kadınlarını kastettiniz belki de. Mesela şu meşhur Borgia." Lucia'nın uzattığı kahveyi Bayan Amory'ye verip, kendine de bir tane aldı.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Lucrezia Borgia... Ah, o korkunç yaratık!" dedi Bayan Amory. "Evet, sanırım düşündüğüm buydu. Çocukken rüyalarıma girerdi. Onu beyaz tenli, uzun boylu, koyu renk saçlı bir kadın olarak hayal ederdim. Tıpkı Lucia'mız gibi."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Dr. Carelli şeker kesesiyle yanına gidince, Bayan Amory almayacağını belirtmek için başını iki yana salladı. Carelli şekerliği tepsiye koydu. Richard Amory fincanını bırakıp bir dergi okumaya koyulmuştu. Halası Borgia konusuna devam ediyordu. "Evet, korkunç kabuslar görürdüm. Yetişkinlerle dolu bir salonda tek çocuk bendim. Herkes şık kadehlerden içki içiyordu. Sonra o güzel kadın şimdi düşünüyorum da, gerçekten sana benziyordu, Lucia yanıma geliyor ve elindeki kadehi bana uzatıyordu. Gülümseme biçimi kadehtekini içmememi anlatsa da, ona karşı gelmeni mümkün değildi. Her nasılsa beni hipnotize etmişti, içiyorum ve boğazımda korkunç bir yanma oluyor. Soluk alamıyorum.,, derken uyanıyorum."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Dr. Carelli, Lucia'nın yanına gitti. "Sevgili Lucrezia Borgia, lütfen merhamet et bize."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Lucia bu şakayı duymamıştı bile. Bir sessizlik oldu. Dr. Carelli, Lucia'ya arkasını dönerek kahvesinden son yudumu aldı. Fincanı masaya bıraktı. Ortamı biraz değiştirmesi gerektiğini düşünen Barbara kahvesini çabucak bitirdi. "Biraz müziğe ne dersiniz?" Gramofonun yanına gitti. "Ne dinleyelim? Geçen gün kasabadan aldığım harika plak olur mu?" Hareketli bir dans eşliğinde şarkının sözlerini mırıldandı. "Oh, hayatım, üzerinde ne var?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Barbara, tatlım. O açık saçık şarkı kesinlikle olmaz." Bayan Amory plakları incelemeye başladı. "Burada çok daha hoş şeyler var. Pop müziği istiyorsan, şuralarda John McCormack'in şarkıları olacaktı. 'Kutsal Şehir'e ne dersin? Sopranonun adı aklımda değil. Ya şu Melba plağı nasıl? Ah, evet. İşte Handel'in Largosu!"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Hadi, Caroline Hala, Handel'in Largosuyla neşelenemeyiz. Klasik müzik istiyorsan, İtalyan operalarının plakları var. Dr. Carelli, seçimi size bırakıyorum. Yardımcı olun lütfen."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Carelli, Barbara'yla Bayan Amory'nin yanına giderek plakları incelemeye başladı. Richard elindeki dergiye dalmıştı.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Lucia ayağa kalkıp orta masaya yanaştı. Teneke kutuya bir göz attı. Diğerlerinin farketmediğine emin olduktan sonra, şişelerden birini alarak etiketini okudu. Hiyosin hidrobromid. Kapağını açıp hapların tamamına yakınını avucuna döktü. Aynı anda, bitişik çalışına odasının kapısı açıldı. Eşikte Sir Claud'un sekreteri Edward Raynor belirdi. Lucia şişeyi kutuya koyup kahve sehpasına doğru giderken, Raynor'ın onu izlediğinden habersizdi.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Sir Claud çalışma odasından seslendi. Ne dediği tam anlaşılmıyordu. Raynor cevap verdi. "Elbette, Sir Claud. Kahvenizi getiriyorum."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Sir Claud'un sesi tekrar duyulduğunda, Raynor kütüphaneye geçmek üzereydi. "Marshall'a yazılan mektup ne oldu?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Akşam postasına verdim, Sir Claud," dedi sekreter.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Fakat, Raynor! Sana demiştim ki... Buraya gel."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Bağışlayın, efendim." Raynor tekrar çalışma odasına girdi. Sekreterin ses tonu üzerine başını o yana çeviren Lucia adamın onu izlediğinden habersizdi hâlâ. Richard'a arkasını dönerek, elindeki hapları sehpadaki kahve fincanlarından birine atıp kanepenin önünde durdu.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Gramofon aniden çalmaya başladı. Odaya hızlı bir fokstrot ritmi doldu. Richard Amory dergiyi bırakıp kahvesini bir yudumda bitirdikten sonra karısının yanına gitti. "Sözünü tutacağım. Kararımı verdim. Buradan birlikte gideceğiz."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Lucia hayretle ona baktı. "Richard..." Sesi cılızdı. "Doğru mu duydum? Buradan gidecek miyiz? Ama demiştin ki... Ya... Nasıl geçineceğiz peki?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Para kazanmanın çeşitli yolları vardır," dedi Richard.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Bu da ne demek oluyor?" Lucia'nın sesinde kuşku vardı.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Yani, bir erkek bir kadını benim seni sevdiğim kadar seviyorsa, her şeyi yapar. Her şeyi!"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Bu bana bir iltifat gibi gelmedi. Bana hâlâ güvenmediğini, aşkımı satın almak istediğini..."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Çalışma odasının kapısı açılıp, Edward Raynor belirince cümlesi yarım kaldı. Raynor sehpaya gidip dolu fincanlardan birini aldı. Lucia daha önce kanepenin öbür ucuna kaymıştı. Richard dalgın bir edayla şöminenin yanına gitti.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Yalnız başına fokstrot yapmaya başlayan Barbara, Richard'a baktı. Kuzenini de dansa davet edip etmemekte kararsızdı. Onun heykel gibi yüz ifadesi karşısında cesareti kırılmış olacak ki, Raynor'a yöneldi. "Benimle dans eder misiniz, Bay Raynor?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Elbette, Bayan Amory. Önce Sir Claud'un kahvesini götüreyim."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Lucia ansızın kanepeden kalktı. "Bay Raynor." Sesi telaşlıydı. "Yanlış fincanı aldınız. O Sir Claud'un kahvesi değil."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Öyle mi? Pardon."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Lucia başka bir fincanı alarak Raynor'a uzattı. Fincanları değiştirdiler. "Sir Claud'un kahvesi işte bu." Esrarengiz bir ifadeyle gülümsedi. Raynor'ın verdiği fincanı sehpaya koydu. Kanepedeki yerine geçti.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Sekreter, Lucia'ya arkasını dönerek cebinden çıkardığı bazı hapları elindeki fincana attı. O sırada Barbara yolunu kesti. "Hadi, benimle dans edin, Bay Raynor." Çekici bir ifadeyle gülümsüyordu. "Dr. Carelli'yi davet ederdim, ama sanırım o sadece Lucia'yla dans etmek istiyor."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Raynor kararsızlık içinde dikilirken, Richard Amory yanına geldi. "Teklifini kabul et, Raynor. Ona kimse karşı koyamaz. Kahveyi bana ver. Onu babama ben götürürüm."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Raynor fincanın elinden alınmasına gönülsüzce deotea razı oldu. Richard bir an duraksadıktan sonra Sir Claud'un çalışma odasına girdi. Barbara'yla Edward Raynor plağın öteki yüzünü çevirdikten sonra ağır bir valse başlamışlardı. Bir süre onları izleyen Dr. Corelli kanepede oturan Lucia'ya yaklaştı.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Bayan Amory'nin hafta sonunda sizlere katılmama izin vermesi büyük incelik," dedi Carelli.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Lucia uzun uzun süzdü onu. "O çok nazik bir insandır."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Kanepenin arkasına geçen Carelli, "Burası çok güzel bir ev," diye sürdürdü sözünü. "Bana gezdirmeni isterim. Bu dönemin mimarisi çok ilgimi çekiyor."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">O sırada Richard Amory çalışma odasından çıkmıştı. Karısıyla Carelli'ye aldırmadan ilaç kutusunun başına giderek şişeleri düzenlemeye koyuldu.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Bayan Amory ev hakkında benden çok daha iyi bilgi verecektir," dedi Lucia. "Ben bu konuları pek bilmem."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Richard Amory'nin ilaçlarla meşgul olduğunu, Edward Raynor'la Barbara Amory'nin odanın diğer ucunda dans ettiklerini, Bayan Amory'nin uyuklamakta olduğunu gören Carelli, Lucia'nın yanına oturdu. "Senden istediğimi yaptın mı?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Sesini ondan daha fazla alçaltan Lucia, "Sende hiç merhamet yok mu?" diye fısıldadı ümitsizce.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Carelli, "İstediğimi yaptın mı?" diye tekrarladı.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Ben..." Lucia ayağa kalkarak koridora açılan kapıya yaklaştı. Fakat kapı açılmıyordu.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Bu kapıda bir sorun var," dedi diğerlerine dönerek. "Bir türlü açamıyorum."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Hâlâ Raynor'la vals yapan Barbara, "Ne oluyor?" diye sordu.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Lucia, "Kapıyı açamıyorum," dedi tekrar.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Raynor'la Barbara dansı bırakarak onun yanına gittiler. Richard Amory de gramofonu kapadıktan sonra onlara katıldı. Sırayla kapıyı açmaya çalıştılar, ama boşuna. Artık uyanmış olan Bayan Amory'yle kitaplığın yanındaki Dr. Carelli onları izlemekteydi.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Sir Claud'un elinde kahve fincanıyla çalışma odasından çıkarak kendilerini gözlediğini hiçbiri farketmemişti.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Kapıyı açma çabasından vazgeçen Raynor, "Ne tuhaf," diyerek diğerlerine döndü. "Galiba sıkışmış."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Sir Claud'un odada yankılanan sesi hepsini yerlerinden sıçrattı. "Yo, hayır, sıkışmadı. Dışardan kilitlenmiş."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Yaşlı Bayan Amory ayağa kalkarak kardeşi Sir Claud'un yanına gitti. "Benim emrimle kilitlendi," dedi Sir Claud.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Sonra odadaki herkesin bakışları kendi üzerindeyken sehpaya gidip fincanına bir küp şeker attı. "Hepiniz beni dinleyin," dedi odadakilere. "Richard, Tredwell'i çağırmak için zili çalar mısın lütfen?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Sir Claud'un oğlu bir şey diyecek oldu; sonra vazgeçerek şöminenin yanındaki zili çaldı.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Sir Claud, "Herkesin oturmasını istiyorum," dedi, sandalyeleri göstererek.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Kaşlarını soru dolu bir ifadeyle havaya kaldıran Dr. Carelli tabureye oturmak üzere odanın diğer ucuna yürüdü. Edward Raynor'la Lucia Amory koltuklara geçtiler. Şaşırmış görünen Richard Amory şöminenin başında ayakta durmayı tercih etti. Caroline Amory'yle yeğeni Barbara'ysa kanepedeydi.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Herkes yerleşmişti. Sir Claud koltuğu odadakilerin tümünü en iyi görebileceği yere çekti. Oturdu.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Soldaki kapı açıldı ve Tredwell belirdi.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Beni mi çağırdınız, Sir Claud?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Evet, Tredwell. Sana verdiğim numarayı aradın mı?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Evet, efendim."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Cevap beklediğimiz gibi mi?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Fazlasıyla, efendim."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"İstasyona araba yollandı mı?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Evet, efendim. Treni karşılayacak."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Çok iyi, Tredwell. Kapıyı kilitleyebilirsin."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Tabii, efendim." Tredwell çekilerek kapıyı kilitledi. Anahtarın sesi herkes tarafından duyulmuştu.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Claud," diye bağırdı Bayan Amory. "Tredwell ne cüretle...."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">'Tredwell bunu benim emrimle yaptı, Caroline." Sir Claud'un sesi sertti.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Richard Amory, "Bütün bunların anlamı ne?" diye sordu buz gibi bir sesle.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Açıklayacağım," dedi Sir Claud. "Hepiniz sakin olun ve beni dinleyin lütfen. Bildiğiniz gibi, şu iki kapı kilitli." Sir Claud kütüphanenin koridor tarafındaki iki kapısını gösterdi. "Bitişik çalışma odamdan koridora geçiş ancak bu odadan sağlanıyor. Camlı kapılar da kilitli." Carelli'ye döndü. "Ailemin varlığını bildiği, ancak nasıl açılacağını bilmedikleri kendi icadım bir kilit düzeniyle." Sir Claud herkese hitaben konuşmayı sürdürdü. "Burası şimdi bir fare kapanı haline geldi." Saatine baktı. "Dokuza on var. Dokuzu birkaç dakika geçe, fare avcısı burada olacak."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Fare avcısı mı?" Richard Amory afallamıştı. "Fare avcısı da kimin nesi?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Bir dedektif," diye açıkladı ünlü bilim adamı kahvesini yudumlarken.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Sir Claud'un sözlerini derin bir şaşkınlık izledi. Lucia hafif bir çığlık atarken, kocası dikkatle ona baktı. Bayan Amory inledi. Barbara hayretle, "Vay be!" sözcüklerini kaçırdı ağzından. Edward Raynor, "Tanrım," deyip kalakaldı. Sadece Dr. Carelli sükunetini muhafaza ediyordu.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Sir Claud kahve fincanı sağ, tabağı sol elinde, koltukta oturuyordu. İstediğim etkiyi yarattım, diye düşündü, memnun bir</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">halde. Kahvesini bitirip, fincanla tabağı masaya bıraktı. Suratını ekşitmişti. "Bu akşam kahvenin tadı çok acı," diye yakındı.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Yaşlı Bayan Amory kahve hakkında dokundurulan lafı ev kadınlığına doğrudan bir eleştiri kabul ederek rahatsız olmuştu.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Tam bir şey diyecekken, Richard Amory söze karıştı. "Kimmiş bu dedektif?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Adı, Hercule Poirot," dedi Sir Claud. "Belçikalı." "Neden?" diye üsteledi Richard. "Onu neden çağırdın?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Güzel soru." Babasının yüzünde huzursuz edici, neşesiz bir gülümseme vardı. "Konuya gelelim artık. Çoğunuzun bildiği gibi, bir süredir atom konusunda araştırma yapmaktayım. Yeni bir patlayıcı keşfettim. Şimdiye kadar bu alanda yapılmaya çalışılanlar benimkinin yanında çocuk oyuncağı kalır. Bunu zaten biliyorsunuz..."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Carelli ayağa fırladı. "Ben bilmiyorum ve öğrenmeyi çok isterim."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Öyle mi, Dr. Carelli?" Sir Claud bu önemsiz cümleyi tuhaf bir vurguyla söylemişti. Carelli mahcup bir edayla yerine oturdu.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Sir Claud kaldığı yerden devam etti. "Ne diyordum... Kendi verdiğim ismiyle Amorit o denli güçlü ki, yüz binlerce insanı bir anda yok edebilir."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Korkunç," dedi Lucia ürpererek.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Sevgili Lucia." Kayınpederi anlamlı bir ifadeyle gülümsedi. "Gerçekler korkunç değildir; sadece ilginç yanları vardır."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Richard araya girdi. "Neden... Bize bunları neden anlatıyorsun?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Bir süredir, ev halkından birinin Amorit'in formülünü çalmaya çalıştığına inanıyordum. Bu yüzden Mösyö Poirot'dan hafta sonu tatili için bize katılmasını istedim. Pazartesi günü formülü Londra'ya götürüp, Savunma Bakanlığı'nda bir yetkiliye bizzat teslim edecekti."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Caroline Amory'nin sesi yükseldi. "Fakat Claud, bütün bunlar çok saçma. Böyle bir kuşkun olması..."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Sözüm bitmedi, Caroline. Söylediklerim de asla saçma değil. Dediğim gibi, Mösyö Poirot'ya yarın için randevu vermiştim, ancak planlarımı değiştirip, onu bu akşam acele çağırdım. Bu hareketimin sebebi..."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Sir Claud sözünün burasında sustu. Tekrar konuşmaya başladığında, kelimeleri tek tek, özenle vurguluyordu "Çünkü..." Bakışları odadakileri taradı. "Sıradan bir not kağıdına yazıp uzun bir zarfa koyduğum formül bu akşam, bu odadakilerden biri tarafından çalışma odamdaki kasadan çalındı!"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Bu sözleri hayret dolu sesler izledi. Ardından herkes bir ağızdan konuşmaya başladı. "Formül çalındı mı?" diye atıldı Caroline Amory.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Ne? Kasadan mı çalındı? Ama bu imkansız!" Edward Raynor da dehşet içindeydi.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Yüzünde düşünceli bir ifadeyle yerinde oturan Dr. Carelli bu şaşkınlık uğultusuna katılmamıştı. Diğerleri ancak Sir Claud'un yükselen sesiyle sustular.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Kendimle ilgili olaylarda hiç yanılmam," dedi Sir Claud. "Saat tam yediyi yirmi geçe, formülü kasaya koydum. Çalışma odamdan çıkarken, içeri Raynor girdi."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Sekreterin utançtan mı, yoksa öfkeden mi kızardığı belli değildi. "Sir Claud, bu sözlerinize..."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Sir Claud elini kaldırarak onu susturdu. "Dr. Carelli kapıya geldiğinde, Raynor hâlâ odada çalışıyordu. Carelli'yle selamlaştıktan sonra onu çalışma odasında yalnız bırakarak Lucia'nın yanına gitti. Amacı..."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Bu sözlerinize ben de..." diyerek Carelli itiraza yeltendi. Sir Claud onu da susturdu. "Ne var ki, Raynor kız kardeşim Caroline ile Barbara'ya rastladığında, bu odanın kapısından fazla uzakta değildi. Üçü bu odada kaldılar, sonra Dr. Carelli de onlara katıldı. Caroline'la Barbara, çalışma odasına hiç girmediler."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Barbara halasına baktıktan sonra Sir Claud'a döndü. "Yanılıyorsunuz, Sir Claud. Ben de şüpheliler listesindeyim. Hatırlıyor musunuz, Caroline Hala? Orada bıraktığınızı sandığınız örgü şişini aramam için beni çalışma odasına göndermiştiniz?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Yeğeninin araya girmesine aldırmayan Sir Claud anlatımını sürdürdü. "Sonra Richard geldi. Çalışma odasına girdi ve bir süre yalnız başına orada kaldı."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Tanrı aşkına!" diye bağırdı Richard. "O lanet formülü benim çaldığıma inanıyor olamazsın!"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Sir Claud oğluna bakarak imalı bir sesle cevap verdi. "O kâğıt parçası bir servet ediyor."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Anlıyorum." Richard sabit gözlerle babasına bakıyordu. "Ve benim de bir sürü borcum var. ima ettiğin bu mu?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Sir Claud ona cevap vermeden diğerlerine baktı. "Dediğim gibi, Richard bir süre çalışma odasında kaldı. Lucia geldiğinde bu odaya girdi. Yemeğin hazır olduğu bildirildiğinde, gongdan birkaç dakika sonra, Lucia bizimle değildi Onu çalışma odasında, kasanın başında buldum."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Baba!" Richard karısının yanına giderek kolunu korumak istercesine omzuna doladı.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Dediğim gibi, kasanın yanı başındaydı," diye üsteledi Sir Claud. "Çok kötü görünüyordu. Derdinin ne olduğunu sorduğumda, kendini iyi hissetmediğini söyledi. Bir kadeh şarap içmesini önerdim. Biraz daha iyi olduğunu söyleyerek, diğerlerinin yanına gitmek üzere beni yalnız bıraktı. Onun ardından yemek salonuna gitmek yerine, çalışma odamda kaldım. Nedenini bilmiyorum, ama içimden bir ses beni kasaya bakmaya zorladı. Formülün içinde bulunduğu zart ortadan kaybolmuştu."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Kimse konuşmuyordu. Herkes durumun ciddiyetini anlamış gibiydi. Richard, "Hangimizin ne zaman ne yaptığını nereden biliyorsun, baba?" diye sordu.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Dikkatle düşünerek, gözlem yaparak, bilgileri biraraya getirerek elbette. Kendi gözlerim sayesinde ve Tredwell'e sorarak."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Tredwell'i veya diğer hizmetçileri şüpheliler listesine dahil etmiyorsun, Claud," diye serzenişte bulundu Caroline. "Sadece aile fertlerinden mi kuşkulanıyorsun?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Ailemden... ve misafirimizden," diye düzeltti Sir Claud. "Formülü kasaya koyduğum ve tekrar açıp çalındığını gördüğüm zaman dilimi içerisinde ne Tredwell, ne de diğer hizmetkârlar çalışma odama girmediler."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Söze devam etmeden önce hepsini tek tek süzdü. "Durumu anladığınızı umuyorum. Kim çaldıysa, formül hâlâ onda olmalı. Yemekten sonra doğruca buraya geldik ve formül yemek salonunda değil. Orada saklanmış bir kâğıt parçası olsaydı, Tredwell mutlaka bana haber verirdi. Dediğim gibi, o zamandan beri de kimse bu odadan çıkmadı."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Bunu izleyen gergin bekleyiş Dr. Carelli'nin sesiyle bozuldu. "Hepimizin üstünün aranmasını mı isteyeceksiniz, Sir Claud?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Böyle bir düşüncem yok." Sir Claud saatine baktı. "Dokuza iki var. Hercule Poirot, Market Cleve istasyonuna varmış olmalı.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Tredwell'e tam dokuzda bodrumdaki şalterden elektriği kesmesi talimatını verdim. Tam bir dakika boyunca bu odada karanlıkta kalacağız. Işıklar tekrar yandığında, mesele benim alanımdan çıkacak. Hercule Poirot kısa süre sonra buraya varacak ve davayı devralacak. Fakat karartma sırasında formül buraya bırakılırsa..." Sir Claud elini masaya koydu. "...Mösyö Poirot'ya bir hata yaptığımı, yardımına ihtiyacım olmadığını söyleyeceğim."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Richard, "Bu korkunç bir iddia," dedi hararetli bir ses tonuyla. Bakışları diğerlerini tarıyordu. "Hepimizin üstü aransın, diyorum ben."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Edward Raynor, "Sana katılıyorum," diye atıldı.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Richard Amory manidar bir ifadeyle Dr. Carelli'ye yönelince İtalyan gülümseyerek omuz silkti. "Ben de öyle."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Richard'ın gözleri halasına çevrildi. Bayan Amory, "Gerekiyorsa, tamam," diye homurdandı.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Lucia?" Richard karısına baktı.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Hayır, Richard." Lucia soluk soluğaydı sanki. "Babanın planı en iyisi bence."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Richard suskunluk içinde onu süzüyordu.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Evet, Richard?" diye sordu Sir Claud.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Richard uzun bir soluk koyverdi. "Pekâlâ, kabul ediyorum."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Barbara başını sallayarak ona katıldığını belirtti.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Sir Claud yorgunlukla arkasına yaslanıp, bezgin bir sesle söylendi. "Şu kahvenin tadı hâlâ ağzımdan gitmedi." Sonra esnedi.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Şöminenin üstündeki saat çalmaya başladı. Kimse konuşmuyordu. Sir Claud koltuğunda hafifçe dönerek oğlu Richard'a baktı. Saatin dokuzu son vuruşunda ışıklar söndü ve oda koyu bir karanlığa gömüldü.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Birkaç kişi soluklarını içlerine çekti, kadınlar hafifçe bağırdılar. Bayan Amory'nin sesi yükseldi. "Bütün bunlar umurumda bile değil. Hem de hiç."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Sessiz ol, Caroline Hala," dedi Barbara. "İşitmeye çalışıyorum."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Birkaç saniyelik sessizliği soluk sesleri ve bir kâğıt hışırtısı izledi. Ardından yine sessizlik. Sonra metalik bir tıkırtı, yırtılan bir şeyin sesi, derken devrilen bir sandalyenin gürültüsü duyuldu.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Birden Lucia bağırdı. "Sir Claud! Sir Claud! Dayanamıyorum! Birisi ışıkları yaksın lütfen!"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Bir süre daha karanlıkta beklediler. Derin bir soluk sesi işitilirken, koridora açılan kapıya vuruldu. Lucia tekrar bağırdı; aynı anda ışıklar yandı.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Richard kapının yanındaydı. Açıp açmamakta kararsız gibiydi. Edward Raynor devrilmiş sandalyesinin başında ayaktaydı. Her an bayılacak gibi duran Lucia sandalyeye yığılmıştı.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Sir Claud ise koltuğunda hareketsiz oturmaktaydı. Gözleri kapalıydı. Sekreteri heyecanla patronunun yanındaki masayı gösterdi. "Bakın! Formül orada!"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Sir Claud'un yanındaki masada daha önce tarif ettiği gibi uzun bir zarf durmaktaydı.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Şükürler olsun!" dedi Lucia. "Şükürler olsun!"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Tekrar vurulan kapı yavaşça açıldı. Tredwell bir yabancının içeri girmesini bekleyip çekildi.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Herkes yabancıya bakıyordu. Ufak tefek, ancak mağrur edalı, tuhaf bir adamdı gördükleri. Tıpkı yumurtaya benzeyen kafası hafifçe yana eğikti. Bıyığı asker tarzı kesilmişti. Kıyafetiyse gayet şıktı.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Hercule Poirot hizmetinizde." Yabancı eğilerek hepsini selamladı.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Richard Amory elini uzattı. "Mösyö Poirot." Tokalaştılar.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Sir Claud?" diye sordu Poirot. "Yo, siz çok gençsiniz. Belki oğlu olabilirsiniz." Richard'ın yanından geçerek odanın ortasına ilerledi. Ardında uzun boylu, orta yaşlı ve ordu kökenli olduğu belli olan bir adam vardı. Dedektif, "Dostum Hastings," diye tanıttı onu.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Ne hoş bir ortam," dedi Hastings, Richard Amory'yle el sıkışırken.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Richard, Poirot'ya baktı. "Kusura bakmayın, Mösyö Poirot. Fakat sizi buraya kadar boşuna yorduk. Yardımınıza ihtiyacımız kalmadı."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Öyle mi?" diye sordu Poirot.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Maalesef, evet. Sizi Londra'dan buraya boşuna yorduk. Tabii ücretiniz... ve masraflarınız... yani, unutulmayacak..."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Çok iyi anlıyorum," dedi Poirot. "Ancak şu anda beni ilgilendiren ne ücretim, ne de masraflarım."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Öyle mi? O halde ne? Yani..."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"ligimi çeken şeyi mi merak ediyorsunuz, Bay Amory? Aslında önemsiz bir şey. Beni çağıran babanızdı. Neden gitmemi de o söylemiyor?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Haklısınız. Özür dilerim." Richard, Sir Claud'a döndü. "Baba, Mösyö Poirot'ya artık ona ihtiyacımız olmadığını söyler misin lütfen?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Sir Claud'dan cevap gelmedi.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Baba!" Richard hızla koltuğun yanına gitti. Babasının üstüne eğildikten sonra dehşetle etrafına baktı ve seslendi. "Dr. Carelli!"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Bayan Amory bembeyaz bir yüzle ayağa kalkarken, Carelli o yana seğirtip Sir Claud'un nabzını tuttu. Sonra elini kalbinin üstüne koyup başını iki yana salladı.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Poirot koltuğa yaklaşarak bilim adamının hareketsiz vücuduna baktı. "Evet, korkarım..." Kendi kendine mırıldanır gibiydi. "Korkarım ki..."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Evet?" diye sordu Barbara.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Poirot bakışlarını ona çevirdi. "Korkarım ki, Sir Claud beni çağırmakta çok geç kaldı, matmazel."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Hercule Poirot'nun sözlerini gergin bir sessizlik izledi. Dr. Carelli, Sir Claud'u biraz daha inceledikten sonra doğrularak diğerlerinin yanına gidip, "Baban maalesef ölmüş," dedi Richard'a.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Richard duyduklarına inanmakta güçlük çeker gibiydi. "Tanrım! Ama sebebi ne? Kalp krizi mi?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Olabilir." Carelli kuşkulu görünüyordu.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Barbara bayılacak gibi görünen halasını tutarak onu rahatlatmaya çalıştı. Edward Raynor ona yardımcı olmak için yanlarına gitmişti. "Bu adam sahiden doktor mu?" diye fısıldadı Barbara'nın kulağına.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Evet, ama ne de olsa bir İtalyan doktoru." Birlikte Bayan Amory'yi koltuğa oturttular. Barbara'nın dediğini duyan Poirot başını sertçe iki yana salladı ve bıyığını sıvazlayarak gülümsedi. "Ben de dedektifim, ama Belçikalı bir dedektifim. Mamafih, genç bayan, kimi zaman doğru sonuçları biz yabancılar buluruz."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Barbara biraz mahcup olmuştu. Raynor'la konuşmaya başladı. Lucia, Poirot'yu kolundan tutarak diğerlerinden uzağa çekti.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Mösyö Poirot." Soluk soluğaydı. "Kalmalısınız! Onların sizi göndermesine izin vermeyin!"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Poirot ifadesiz bir yüzle ona bakıyordu. "Kalmamı mı istiyorsunuz, madam?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Evet, evet!" Lucia, Sir Claud'un koltuktaki cesedine korkuyla baktı. "Kötü bir şeyler oluyor. Kayınpederimin kalbi gayet sağlamdı. Yalvarırım, Mösyö Poirot. Neler olduğunu çözün."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Dr. Carelli'yle Richard Amory hâlâ Sir Claud'un basındaydılar. Richard kımıldayamayacak kadar dehşet içindeydi. Carelli, "Babanızın özel doktorunu çağırmanızı öneririm, Bay Amory," dedi. "Bir doktoru vardı, değil mi?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Richard kendini zorlayarak doğruldu. "Efendim? Ah, evet. Dr. Graham. Genç Kenneth Graham. Köyde muayenehanesi var. Aslında, gözü yeğenim Barbara'da. Yani... bunu söylememin anlamı yoktu, değil mi? Barbara, Kenneth Graham'ın telefon numarası neydi?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Market Cleve 5," dedi Barbara. Richard telefona giderek santraldan numarayı bağlamalarını istedi. Sekreterlik görevlerini hatırlayan Edward Raynor, "Mösyö Poirot için araba çağırmamı ister misin?" diye sordu Richard'a.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Poirot özür dilercesine ellerini açıp konuşmaya başlayacağı anda Lucia ileri atıldı. "Mösyö Poirot kalıyor... Benim ricam üzerine.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Numaranın bağlanmasını bekleyen Richard şaşkınlık içinde karısına dönerek, "Bu da ne demek oluyor?" diye sordu sertçe.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Evet, Richard, Mösyö Poirot kalmalı," diye üsteledi Lucia. isteri krizinin eşiğinde gibiydi.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Bayan Amory afallamış halde kalakalmıştı. Barbara'yla Edward Raynor endişeyle bakıştılar. Dr. Carelli düşünceli bir ifadeyle büyük bilim adamının cansız vücudunu süzüyordu. Bir süre dalgın dalgın raflardaki kitapları inceleyen Hastings dönerek topluluğa göz gezdirdi.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Richard karısına cevap vereceği sırada hat bağlandı. "Efendim? Dr. Graham'la mı görüşüyorum? Kenneth, ben Richard Amory. Babam kalp krizi geçirdi. Hemen gelebilir misin? Evet, öldü... Hayır... Korkarım öyle... Teşekkürler." Ahizeyi yerine koyup karısının yanına gitti ve, "Lucia, sen aklını mı kaçırdın?" diye homurdandı kısık ve kışkırtıcı bir sesle. "Ne yaptığını sanıyorsun? Bu dedektiften kurtulmak zorundayız!"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Lucia hayretle ayağa kalktı. "Ne demek istiyorsun?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Konuşmaları alçak perdeden, fakat hararetli şekilde devam ediyordu. "Babam ne demişti, unuttun mu?" dedi Richard. "Bu kahvenin tadı çok acı."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Lucia önce bir şey anlamadan, "Kahvenin tadı çok acı," diye tekrarladı. Sonra dudağından dökülen dehşet dolu iniltiyi eliyle bastırdı.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Richard, "Şimdi anlıyor musun?" dedi. Sonra sesini iyice alçalttı. "Babam zehirlendi. Muhtemelen aileden biri tarafından. Skandal çıkmasını istemezsin, öyle değil mi?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Tanrım!" Lucia önüne bakıyordu. "Bağışlayıcı Tanrım!"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Richard, Poirot'nun yanına gitti. "Mösyö Poirot, korkarım karımın sizden neyi araştırmanızı istediğini anlamış değilim."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Poirot kısa bir süre düşündükten sonra tatlı tatlı gülümsedi. "Matmazel evrak hırsızlığı olduğunu söyledi," dedi Barbara'yı göstererek. "Buraya bu nedenle çağrıldım."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Barbara'ya küçümsercesine bakan Richard tekrar Poirot'ya döndü. "Söz konusu belge ortaya çıktı."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Öyle mi dersiniz?" Poirot'nun gülümsemesi iyice esrarengiz bir havaya bürünmüştü. Ufak tefek dedektif ortadaki masaya yaklaşıp, Sir Claud'un ölümünün ardından unutulan ve hâlâ orada duran zarfa baktı. Herkesin ilgisi ona yönelmişti.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Ne demek istiyorsunuz?" diye sordu Richard.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Poirot bıyığını burup, ceketinin kolundaki hayali bir toz zerresini silkeledi. "Belki saçma ama aklıma takıldı. Geçenlerde birisi bana bos bir şişeyle ilgili bir öykü anlatmıştı."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Richard Amory, "Hâlâ anlamıyorum," dedi.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Poirot zarfı aldı. "Acaba..." Zarfı etinden kaparak açan Richard'a baktı.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Boş!" Richard zarfı buruşturarak masaya fırlattı. Kendisinden uzaklaşan Lucia'yla göz göze gelmeye çalıştı. "O halde, üstümüz aransın... Biz..."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Richard destek ararcasına diğerlerine baktı. Barbara ve halası şaşkındı. Edward Raynor'ın yüzünde katı bir ifade vardı. Dr. Carelli ise düşüncelerini belli etmiyordu. Lucia ise hâlâ bakışlarını kaçırmaktaydı.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Neden önerimi kabul etmiyorsunuz, mösyö?" dedi Poirot. "Doktor gelene kadar bekleyin." Çalışma odasının kapısını gösterdi. "Şu kapı nereye açılıyor acaba?"</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">"Babamın çalışma odasına." Poirot başını kapıdan uzatıp çalışma odasına şöyle bir baktıktan sonra yanlarına döndü. Başını memnun bir edayla sallıyordu.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Richard'a hitaben, "Eh mösyö," dedi. "Eğer istemiyorsanız, hiçbirinizin odada kalmasına gerek yok."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Herkes rahat bir soluk almıştı. İlk hareketlenen Dr. Carelli oldu. Poirot, "Tabii kimse evden ayrılmayacak," diye ekledi, İtalyan doktora bakarak.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Önce Barbara'yia Raynor, ardından Carelli kütüphaneden çıkarken, "Bunu ben temin edeceğim," dedi Richard. Caroline Amory kardeşinin koltuğunun başında kalakalmıştı. "Zavallı Claud," diye mırıldanıyordu. "Zavallı Claud."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Poirot yanına gitti. "Cesur olmalısınız, matmazel. Büyük şok yaşadığınızı biliyorum."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Bayan Amory gözyaşları içinde ona baktı. "Akşam yemeğinde aşçıya dil balığı kızartması yaptırdığıma seviniyorum şimdi. Claud'un en sevdiği yemeklerden biriydi."</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">Bütün ciddiyetini toplayan Poirot, "Evet, bunun size huzur vereceğine eminim," diyerek, Bayan Amory'yi odadan yolcu etti. Richard halasının ardından çıktı. Lucia da kısa bir kararsızlıktan sonra hızlı adımlarla onları izlemiş: Poirot ve Hastings, Sir Claud'un cansız vücuduyla baş başa kalmışlardı.</span></p>

    <p class="MsoPlainText" style="margin-bottom:2.4pt;text-align:justify"><span style="font-family:&quot;Verdana&quot;,&quot;sans-serif&quot;">&nbsp;</span></p>
  </div>
</body>
</html>
