<?xml version='1.0' encoding='utf-8'?>
<html xmlns="http://www.w3.org/1999/xhtml">
	<head>
		<title>6-4</title>
		<link href="css/idGeneratedStyles.css" rel="stylesheet" type="text/css"/>
<meta content="urn:uuid:afc0d93c-b4a2-47c7-9cde-a1242ae4c7c3" name="Adept.expected.resource"/>
	</head>
	<body id="x6" xml:lang="tr-TR">
		<div>
			<p class="split">  </p>
			<p class="arabaslik_orta" id="_idParaDest-7">BİR DİYALOG  </p>
			<p class="paragraf ParaOverride-2">Demopheles: Aramızda, aziz dostum, felsefeye olan yeteneğinizi sergileme tarzınızdan zaman zaman hazzetmediğimi bilmenizi isterim; dini iğneleyici düşünceler, hatta açıktan açığa alay için malzeme yapıyorsunuz. Herkes kendi dininin kutsal olduğunu düşünür ve bu yüzden siz de ona saygı göstermelisiniz.   </p>
			<p class="paragbos">  </p>
			<p class="paragraf">Philalethes: <span class="CharOverride-4">Nego consequentiam</span>!<span class="dipp"><a href="#footnote-225-7" id="footnote-225-7-backlink">7</a></span> Başkalarının kalın kafalılığından dolayı yalanlara ve sahtekârlıklara neden saygı duymam gerektiğini anlamıyorum. Her yerde hakikate saygı duyarım ve bu sebepten ötürü ona karşı olan hiçbir şeye saygı duyamam. İnsanların akıllarına böyle pranga vurduğunuz sürece bu yeryüzünde hakikat asla ışıldamayacaktır. Benim bu konudaki düsturum,  hukukçunun <span class="CharOverride-4">Fiat justitia, et pereat mundus</span>u<span class="CharOverride-4"> </span>ile aynıdır: <span class="CharOverride-4">Vigeat veritas, et pereat mundus</span>.<span class="dipp"><a href="#footnote-225-8" id="footnote-225-8-backlink">8</a></span> Her melekenin, her mesleğin takip edeceği benzer bir düsturu olmalıdır.  </p>
			<p class="paragbos">  </p>
			<p class="paragraf">Demopheles: O zaman hekimlerin takip edeceği düstur da <span class="CharOverride-4">Fiant pilulae, et pereat mundus</span><span class="dipp"><a href="#footnote-225-9" id="footnote-225-9-backlink">9</a></span> olacaktır herhalde ki kolayca gereği yerine getirilebilecektir.   </p>
			<p class="paragraf">Philalethes: Tanrı saklasın! Her şeyi <span class="CharOverride-4">cum grano salis</span><span class="dipp"><a href="#footnote-225-10" id="footnote-225-10-backlink">10</a></span><span class="CharOverride-4"> </span>ele almak gerekir.  </p>
			<p class="paragbos">  </p>
			<p class="paragraf">Demopheles: Kesinlikle. Ben de bunun için dini <span class="CharOverride-4">cum grano salis</span> ele almanızı ve insanların ihtiyaçlarının anlayış güçlerine göre karşılanması gerektiğini anlamanızı istiyorum ya. Din günlük hayatın iğrenç uğraşları ve angaryası içinde kaybolmuş kitlelerin kaba aklına ve sakar anlayışlarına hayatın yüksek önemini bildirmenin ve hissettirmenin yegâne yolunu sunar. Çünkü kural olarak sıradan insan esas itibariyle maddi ihtiyaçlarını ve özlemlerini tatmin eden ve dolayısıyla bir parça eğlendiren ve hoşça vakit geçirmesini sağlayan şeylerden başka bir şeye ilgi duymaz. Din kurucuları ve filozoflar dünyaya onun bu uyuşukluğunu sarsmak ve ona varoluşun yüksek anlamını göstermek için gelirler; filozoflar özgürlüğüne kavuşmuş olan<span class="dipp"><a href="#footnote-225-11" id="footnote-225-11-backlink">11</a></span> azınlık için, din kurucuları çoğunluk, insanlığın büyük bölümü için. Çünkü Platon’un da söylediği gibi <span><img alt="14.png" class="_idGenPageitem-4" src="image/14_fmt.jpeg"/></span><span class="dipp"><a href="#footnote-225-12" id="footnote-225-12-backlink">12</a></span> ve bunu unutmamanız gerekir. Din kalabalıkların metafiziğidir, herhalde onların dini olmalı ve dolayısıyla ona haricen saygı göstermeliler; çünkü onu gözden düşürmek dini onların elinden almak anlamına gelir. Nasıl ki bir halk şiiri ve darbımesellerde bir halk bilgeliği varsa bir halk metafiziği de olmalıdır; çünkü insanlar kesinlikle bir <span class="CharOverride-4">hayat yorumu</span>na ihtiyaç duyarlar ve bu onların anlayış güçleriyle uyumlu olmalıdır. Bu yüzden bu yorum her zaman hakikatin alegorik–mecazi bir anlatımıdır ve pratik hayat ve duygularımız söz konusu olduğu kadarıyla, yani davranış için bir kılavuz ve ıstırap ile ölüm halinde bir iç rahatlığı ve teselli olarak, eğer sahip olsaydık muhtemelen hakikatin kendisinin başarabileceği kadar, çok şey başarır. Onun inanılmaz, tuhaf ve görünüşte saçma formu karşısında öfkelenmeyin; çünkü almış olduğunuz eğitim ve sahip olduğunuz bilgiyle insanlara eğitilmemiş, kaba halleri içinde derin hakikatleri anlatmak için kullanılması gereken dolambaçlı yollar hakkında en ufak bir fikre sahip olamazsınız. Farklı dinler insanların yalın haliyle kendi başına anlayamayacakları hakikati kavrayıp anladıkları değişik sistemlerden ibarettir; onlar için hakikati bu form yahut sistemlerden koparmak mümkün değildir. Bu yüzden, aziz dostum, bu sistemleri alaya almanın hem dar kafalılık hem de haksızlık olduğunu söylersem gücenip darılmayın sakın.  </p>
			<p class="paragbos">  </p>
			<p class="paragraf">Philalethes: Fakat halkın ihtiyaçlarına ve anlayış gücüne uygun gelecek şekilde kesilip biçilmiş olanın dışında başka bir metafizik olmasın demek de bir o kadar dar kafalılık ve haksızlık değil mi? Neden onun öğretileri insan araştırmalarının sınırı ve her türlü düşüncenin miyarı veya kılavuzu olsun ve azınlığın, sizin söylediğiniz şekliyle, muaf olanların metafiziği neden bu kalabalıkların metafiziğine uymak, onu güçlendirmek ve yorumlamak zorunda kalsın? Ve insan aklının en yüksek melekeleri etkinlikleri sırf halk metafiziğini baltalamasın diye neden kullanılmamış ve gelişmemiş, hatta daha tomurcuk halindeyken kesilip budanmak zorunda kalsın? Aslına bakarsanız dinin iddialarının da bundan farklı bir yanı var mı? Bizzat kendisi tahammülsüzlük ve insafsızlık timsali olan birinin tahammül, itidal ve sabır tavsiye etmesi biraz fazla olmuyor mu?   </p>
			<p class="paragraf">Sapkınlar için kurulan mahkemeleri, engizisyonları, din savaşlarını, Haçlı seferlerini, Sokrates’e içirilen baldıran zehrini, Bruno ve Vanini’nin yakılarak öldürülmelerini düşünün. Bütün bunlar bugün için geçmişte kalmış olan şeyler mi? Hakiki felsefe çabasına, samimi hakikat araştırmasına, en soylu insanların bu en soylu çağrısına bir devlet tekeliyle uydurulmuş olan bu ananevi<span class="dipp"><a href="#footnote-225-13" id="footnote-225-13-backlink">13</a></span> metafizikten daha karşıt bir şey olabilir mi? Onun düstur ve dogmaları her kafaya en erken yaşlarda öylesine büyük bir gayretle, öylesine derin ve sağlam bir şekilde kazınmaktadır ki o kafa, mucizevî bir esnekliğe sahip olmadıkça, bir daha ömür boyu bunların etkisinden kurtulamamaktadır. Bu şekilde her sağlıklı aklın temeli bir daha iflah olmamak üzere bozulup alt üst edilmektedir; bir başka deyişle, kendi başına yeterince zayıf olan özgün düşünce ve yansız yargı yeteneği, ilgili oldukları şeyler bakımından ebediyen felç ve harap edilmektedir.   </p>
			<p class="paragbos">  </p>
			<p class="paragraf">Demopheles: Ki öyle zannediyorum bu, insanların yerine sizinkilerini kabul etmek için vazgeçmeye yanaşmayacakları bir kanaat edindikleri anlamına gelmektedir.   </p>
			<p class="paragbos">  </p>
			<p class="paragraf">Philalethes: Ah, keşke bir kanaat derin kavrayışa dayansaydı! O zaman kanıt ve deliller ileri sürülebilir, savaş da eşit silahlarla yapılabilirdi. Fakat dinler temellendirmelerle kanaate değil, fakat vahiyle inanca hitap ederler. İnanca yatkınlığın en güçlü olduğu dönem çocukluktur; bu yüzden insanlar öncelikle ve en fazla bu nazik dönemi ele geçirmek için her yolu denerler. İnanç öğretileri mucize hikâyelerinden ve korkutmalardan çok daha fazla bu şekilde kök salarlar. Eğer erken çocukluk döneminde belli temel görüşler ve öğretiler alışılmadık bir huşu ve başka herhangi bir şeyde asla görülmemiş ciddiyette bir tavır ile tekrar tekrar anlatılırsa ve bunlar hakkında ortaya çıkabilecek bir kuşku ihtimali ya bütünüyle göz ardı edilir ya da kuşkunun sonsuz felakete götüren ilk adım olduğuna işaret etmek için şöyle bir değinilip geçilirse, bunların bıraktığı iz ya da etki öylesine derin olacaktır ki kural olarak, yani neredeyse her durumda, onlardan kuşkulanmak hemen hemen kişinin kendi varlığından kuşkulanması kadar imkânsız olacaktır.   </p>
			<p class="paragraf">Dolayısıyla binlerce kişi içinden ciddiyetle ve dürüstlükle bunun mu yoksa şunun mu doğru olduğunu soracak ruh gücüne sahip bir kişi zor çıkacaktır. Böylelerine güçlü ruhlar, <span class="CharOverride-4">esprits forts </span>demek zannedildiğinden çok daha uygun bir tariftir. Fakat geri kalanlar için en sağlam inancın, eğer bu şekilde talim ettirilip kafalarına kazındıysa, kendilerinde kök salmaması kadar insana saçma ya da itici gelen bir şey yoktur. Sözgelimi bir sapkın ya da bir dinsizin öldürülmesi gelecekte ruhunun kurtuluşu için elzem olsaydı hemen herkes bunu hayatının en başta gelen, ilk sırada halledilmesi gereken işi yapardı ve öldürürken başardığı, elde ettiği şeyi hatırda tutmaktan güç ve teselli bulurdu; nitekim eskiden neredeyse her İspanyol bir <span class="CharOverride-4">auto da fé</span>yi<span class="dipp"><a href="#footnote-225-14" id="footnote-225-14-backlink">14</a></span> Tanrı’yı en ziyade hoşnut eden, en dindar bir iş olarak görüyordu.   </p>
			<p class="paragbos">  </p>
			<p class="paragraf">Hindistan’da bunun bir benzerini ancak yakınlarda İngilizler tarafından yasaklanmış ve çok sayıda mensubu idam edilmiş olan <span class="CharOverride-4">Thuglar</span>ın<span class="dipp"><a href="#footnote-225-15" id="footnote-225-15-backlink">15</a></span> dini cemaatinde görüyoruz. Bunlar din duygularını ve tanrıça Kali’ye hürmetlerini, mallarını mülklerini ele geçirmek için her fırsatta kendi dostlarına suikast düzenleyerek ve yolcu kafilelerinin yolunu kesip katliam yaparak gösteriyorlardı ve böylelikle takdire değer bir şey yaptıklarına ve sonsuz mutluluklarına katkıda bulunduklarına ciddi biçimde inanıyorlardı.<span class="dipp"><a href="#footnote-225-16" id="footnote-225-16-backlink">16</a></span>   </p>
			<p class="paragraf">Dolayısıyla erken yaşlarda belleklere kazınmış olan dini dogmaların gücü o kadar çoktur ki vicdanı ve sonunda her türlü merhamet ve insani duyguyu boğup yok edebilir. Ama eğer erken yaşlarda akıllara kazınmış inancın ne yaptığını kendi gözlerinizle ve yakından görmek istiyorsanız İngilizlere bakın. Doğanın başka herkesten çok kayırdığı, başka herkesten çok akılla, anlayışla, yargı gücüyle ve karakter sağlamlığıyla donattığı bu ulusa bakın; kiliselerinin aşıladığı ve diğer yetenekleri arasında bir saplantı ya da sabit bir fikir gibi görünen ahmakça boş inançlarıyla başka bütün milletleri geride bırakarak nasıl da küçük düşürüldüklerini, hatta alay konusu yapıldıklarını görün. Bunun için başka bir şeye değil, sadece eğitimin ruhban sınıfının eline bırakılmış olmasına şükretmeliler. Onların üzerine titrediği tek bir şey vardır, en erken yaşlarda bütün inanç umdelerini körpe dimağlara kazımaktır, öyle ki bu tekrarlı talim beyinlerinin bir bakıma kısmen felç olmasıyla sonuçlanır. Bu da bütün hayatları boyunca kendisini ahmakça bir bağnazlıkla dışa vurur. Aralarındaki yüksek derecede zeki ve anlayışlı kimseleri bile bu bağnazlıkla kendi düzeylerine indirirler ve biz bunlar hakkında ne düşüneceğimizi ya da ne yapacağımızı bilemeyiz.   </p>
			<p class="paragraf">Eğer böyle bir şaheser için erken yaşta körpe dimağlara inanç esaslarının yerleştirilmesinin ne kadar önemli olduğunu düşünecek olursak, misyonerlik sistemi, şayet kendisini Hotantolar, Kaffirler, Güney Denizi Adaları Yerlileri vb. gibi hâlâ <span class="CharOverride-4">çocukluk</span> çağında olan ve aralarında gerçekten başarılı oldukları milletlerle sınırlandırmıyorsa, artık sadece insanlara özgü usandırıcı ısrar, boş kibir ve küstahlığın doruğu olarak değil, fakat aynı zamanda bir saçmalık olarak da görünür. Ama beri yanda Hindistan’da Brahmanlar misyonerlerin öğretilerini ya küçümseyici bir onaylama gülümseyişiyle hoşgörürler ya da omuzlarını silkerek reddederler. Ve genel olarak ifade etmek gerekirse, misyonerlerin bu insanları dinlerinden döndürme çabaları, en uygun fırsat ve koşullara karşın, tam bir hezimetle sonuçlanmıştır. 1826 tarihli <span class="CharOverride-4">Asiatic Journal</span>in XXI. sayısında yer alan sahih bir rapor Hindistan’ın bütününde (ki sadece İngilizlerin ellerinde tuttukları bölgenin nüfusu, Nisan 1852 tarihli <span class="CharOverride-4">The Times</span>’a göre, yüz elli milyonu bulmaktadır) bunca yıllık misyonerlik çalışmasının neticesinde dininden dönenlerin sayısının üç yüzü geçmediğini göstermektedir; ve aynı zamanda Hıristiyanlığı kabul edenlerin aşırı ahlaksızlıklarıyla tanınmış kimseler oldukları kabul edilmektedir. Bu kadar milyon kişi arasından çıka çıka üç kuruşa ruhunu satmış üç yüz rüşvetçi çıkmaktadır. Hindistan’da hiçbir yerde Hıristiyanlık bakımından işlerin bundan daha iyi gitmesi için bir sebep göremiyorum, her ne kadar misyonerler şimdi, Hinduların büyük bir ihtimamla sakınarak gözcülük ettikleri sınırları delip Hıristiyanlığı ülkeye sokmak için, münhasıran laik İngiliz eğitimine tahsis edilmiş okullardaki çocukların, anlaşmanın şartlarını hiçe sayarak, körpe ruhları üzerinde çalışmayı deniyorlarsa da. Çünkü söylediğim gibi, inanç tohumlarını ekmek için en uygun dönem yetişkinlik değil çocukluktur; özellikle daha önceki bir inanç zaten kökleşmişse bu daha da fazla böyledir.   </p>
			<p class="paragraf">Fakat yetişkin dönmelerin sahip olduklarını iddia ettikleri edinilmiş <span class="CharOverride-4">kanaat</span> kural olarak kişisel bir çıkarın maskesinden başka bir şey değildir. Olgunluk çağında dininden dönen bir kişinin her zaman her yerde çoğu kimse tarafından küçümsenmesine neden olan da bunun kolay kolay başka türlü olamayacağı yolundaki hissiyattır, her ne kadar onlar bu şekilde dini akla uygun bir kanaat meselesi olarak değil, fakat erken yaşlarda, herhangi bir sınamaya tabi tutma imkânına sahip olmazdan önce, yerleştirilmiş bir inanç meselesi olarak gördüklerini gösterirlerse de. Onların dine bu şekilde bakmakta haklı oldukları sadece körü körüne her şeye inanan kitlelerin değil, fakat her dinin, bu sıfatlarıyla dinin kaynaklarını, delillerini, dogmalarını ve tartışmalı konularını incelemiş olan ruhban sınıfının da toplu olarak ülkelerinin dinine şevkle, sadakatle ve gayretle bağlı olmalarından anlaşılır. Dolayısıyla bir dinin rahibinin bir başka dine veya inanç sistemine geçmesi dünyada en nadir rastlanır şeydir.   </p>
			<p class="paragraf">Sözgelimi Katolik rahipler zümresi kiliselerinin akidelerinin tümünün hakikatine, aynı şekilde Protestan rahipler de kendi akidelerininkine tam olarak inanmışlardır ve her ikisi de inanç esaslarını, onun dogmalarını ve düsturlarını benzer bir şevk ve gayretle savunurlar. Ancak bu kanaat yine de her birinin doğduğu ülkenin şartlarının bir sonucudur sadece; dolayısıyla Güney Almanya’daki rahipler için Katolik dogmanın, Kuzey Almanya’daki rahipler için de Protestan dogmanın hakikati mükemmelen açık ve aşikârdır. Şu halde eğer bu kanaatler nesnel temeller üzerine oturuyorsa, o zaman iklim koşullarınca belirlenecek demektir ve tıpkı bitkiler gibi kimisi bir yerde kimisi bir başka yerde gelişip serpilecektir. Fakat şimdi insanlar her yerde mahalli koşullarda ikna olmuş olanların kanaatlerini inanç ve güvenle kabul etmektedirler.   </p>
			<p class="paragbos">  </p>
			<p class="paragraf">Demopheles: İyi ya işte, bunda ne kötülük var, hem değişen de çok fazla bir şey yok; sözgelimi Protestanlık aslında Kuzeye, Katoliklik de Güneye daha uygundur.   </p>
			<p class="paragbos">  </p>
			<p class="paragraf">Philalethes: Öyle görünüyor; fakat ben daha yüksek bir bakış açısından baktım ve göz önünde bulundurduğum şey daha önemli bir konu, yani insanlar arasında hakikat bilgisinin ilerlemesi. Ve bu açıdan, bir kimse her nerede doğmuş olursa olsun, daha çocukluktan gençliğe adım atar atmaz, onun zihnine belli önerme yahut kaziyelerin yerleştirilmesi ve sonsuz kurtuluşunu tehlikeye atmaksızın kendisine belletilen şeylerden asla kuşku duyamayacağına kesinkes ikna edilmesi korkunç bir şeydir. Sözünü ettiklerim diğer her türlü bilgimizin temelini etkileyen, dolayısıyla ebediyen bakış açımızı belirleyen önermelerdir. Bunların kendilerinin yanlış olması halinde bakış açımız ebediyen bozulup çarpıtılmış olur. Ayrıca bu önermelerin doğal sonuçları her yerde her noktada bütün bilgi sistemimizi etkilediği için karşılaşacağımız şey bilgi bakımından tam bir çarpıtma ve sakatlanma olur. Her edebiyat bunun misalini ya da kanıtını sunar, en çarpıcı olanıyla Ortaçağ edebiyatında karşılaşırız, ama 15. ve 16. yüzyıl edebiyatlarının da bu bakımdan pek geri kaldığı söylenemez. Hatta bütün bu dönemlerin en büyük kafalarına bakın ve zihinlerinin bu yanlış temel fikir ya da faraziyelerle nasıl felç olduğunu ve bilhassa doğanın hakiki özü ve işleyişine dair derin kavrayışların, deyiş yerinde ise, önünün nasıl tıkandığını görün.   </p>
			<p class="paragraf">Bütün Hıristiyanlık tarihi boyunca teizm [tanrıcılık] her türlü düşünsel ve özellikle felsefi çabanın önünde bir kabul gibi durur ve her türlü ilerlemenin önünü tıkar veya gelişmesini engeller. Tanrı, şeytan, melekler, cinler bütün tabiatı dönemin bilginlerinden gizlemiştir; hiçbir araştırma sonuna kadar götürülmemiş, hiçbir mesele derinlemesine tetkik edilmemiştir; en açık ve anlaşılır illiyet bağının<span class="CharOverride-4"> </span>ötesinde yer alan her şey derhal bunlara atfedilmiştir; dolayısıyla böyle bir mesele ele alındığında tıpkı Pomponatius’un yaptığı gibi: <span class="CharOverride-4">Certe philosophi nihil verisimile habent ad haec, quare necesse est, ad Deum, ad angelos et daemones recurrere</span> (<span class="CharOverride-4">De incantationibus</span>, bl. 7).<span class="dipp"><a href="#footnote-225-17" id="footnote-225-17-backlink">17</a></span> Kuşkusuz Pomponatius’un bu ifadesinde bir alay ya da istihza havası sezinleyebiliriz, çünkü onun sadakatsizliği başka şekillerde de bilinen bir şeydir, ama bu çerçeve içerisinde o sadece çağının genel düşünce tarzını dile getirmiştir.   </p>
			<p class="paragraf">Diğer taraftan eğer bir kimse, prangaları kırıp atacak nadir rastlanır bir düşünce esnekliğine sahip olsaydı, tıpkı Bruno ve Vanini’nin başına geldiği gibi, kendisi ve yazdıkları ateşe verilirdi. Fakat <span class="CharOverride-4">sıradan</span> kafaların metafiziğin bu ilk hazırlık aşamasıyla nasıl felç oldukları, böylelerinin yabancı ve bildik olmayan bir inanç sisteminin öğretilerini eleştirmeye girişmeleri durumunda en çarpıcı biçimde ve en gülünç yanıyla görülebilir. O zaman böyle bir adamın kural olarak sadece, onun dogmalarının kendi inancının dogmalarıyla uyuşmadığını dikkatli bir şekilde göstermekle ilgilendiğini görürüz. Çünkü o bunların sadece kendi inancının dogmalarında dile getirilenle aynı şeyi söylememekle kalmayıp, kesinlikle aynı anlama da gelmediklerini açıklamak için didinir durur. Böylelikle o çocukça düşünceleriyle, yabancı inanç sisteminin sahte özünü açığa çıkardığını hayal eder. Asla bu ikisinden hangisinin doğru olduğu sorusunu sormak gerçekten aklına gelmez; bilakis kendi inanç esasları onun için <span class="CharOverride-4">a priori</span> kesin ilkelerdir. Mh. Mr. Morrison <span class="CharOverride-4">Asiatic Journal</span>in Çinlilerin din ve felsefesini eleştirmeye kalkıştığı 20. cildinde bunun eğlendirici bir örneğini sunar; gerçekten eğlendiricidir.  </p>
			<p class="paragbos">  </p>
			<p class="paragraf">Demopheles: Demek ki sizin yüksek bakış açısı dediğiniz bu; fakat ben sizi bundan daha yüksek bir bakış açısının olduğuna temin edebilirim. <span class="CharOverride-4">Primum vivere, deinde philosophari</span> <span class="dipp"><a href="#footnote-225-18" id="footnote-225-18-backlink">18</a></span><span class="CharOverride-4"> </span>ilk bakışta zannedilenden daha etraflı ve kucaklayıcı bir anlama sahiptir. Her şeyden evvel şiddete başvurmaktan, haksız ve gaddarca ya da yüz kızartıcı nitelikte olan herhangi bir şey yapmaktan alıkoymak için kalabalıkların kaba ve kötü eğilimleri dizginlenmelidir. Şimdi eğer onları hakikati tanıyıp kavrayıncaya kadar beklemek isteseydik hiç kuşku yok çok geç kalırdık. Ve zaten bulunduğunu varsaysak bile hakikat onların anlayış güçlerini katbekat aşacaktır. Her halükârda onun alegorik dile büründürülmüş bir anlatımı, bir mesel, bir mitos onların amaçlarına hizmet eder. Kant’ın söylediği gibi doğru ve erdemin açık, aleni bir miyarı olmalıdır; ve doğrusunu söylemek gerekirse bu her zaman yükseklerde kanat çırpmalıdır. Kastedileni işaret ettikleri sürece bir yöreye veya bölgeye mahsus figürlerin onun üzerine kazıdığı şeyin pek bir önemi yoktur. Böyle bir alegorik hakikat tasavvuru her zaman her yerde bir bütün olarak insanlık için, asla erişemeyecekleri hakikatin ve genel olarak hiçbir zaman anlayamayacakları felsefenin uygun bir ikamesidir; bu hakikat yahut felsefenin her gün biçimini değiştirmesinin ve henüz genel kabulle karşılanan bir biçime sahip olmamasının sözünü bile etmiyorum. Dolayısıyla, sevgili Philalethes, pratik hedefler her bakımdan teorik olanların önünde gider.  </p>
			<p class="paragbos">  </p>
			<p class="paragraf">Philalethes: Söylediğiniz şey Lokroili Pythagorascı Timaios’un eski tavsiyesine çok benziyor: <span><img alt="2.png" class="_idGenPageitem-5" src="image/2_fmt.jpeg"/></span><span><img alt="3.png" class="_idGenPageitem-6" src="image/3_fmt.jpeg"/></span><span class="dipp"><a href="#footnote-225-19" id="footnote-225-19-backlink">19</a></span> (<span class="CharOverride-4">De anima mundi</span>, s. 104, Stephanus). Ve neredeyse kuşku duyacağım geliyor, günün modasına uygun olarak, herhalde bana hatırlatmak istiyorsunuz:  </p>
			<p class="paragbos">  </p>
			<p class="paragraf">Doch guter Freund, die Zeit kommt auch heran,  </p>
			<p class="paragraf">Wo wir was Gut’s in Ruhe schmausen mögen.<span class="dipp"><a href="#footnote-225-20" id="footnote-225-20-backlink">20</a></span>  </p>
			<p class="paragbos">  </p>
			<p class="paragraf">Ve sizin salık verdiğiniz şey, tatmin edilmemiş, huzursuz öfkeli kalabalıklar dalgalar halinde gelip bizi masamızda rahatsız etmesinler diye [zamanı göz önünde bulundurup] gerekli önlemleri almamız gerektiği anlamına geliyor. Fakat bu bakış açısının bütünü günümüzde yaygın ve revaçta olduğu ölçüde yanlıştır da; bu sebepten ötürü ona karşı çıkmakta acele ediyorum. Dinin ve onun inanç esaslarının yardımı olmaksızın devlet, adalet ve hukuk ayakta tutulamaz, adalet ve kolluk gücü hukuk ve düzenin tesisi ve idamesi için zorunlu tamamlayıcıları olarak dine ihtiyaç duyarlar: bu <span class="CharOverride-4">yanlış</span>tır. Yüz kere de tekrarlansa yine <span class="CharOverride-4">yanlış</span>tır. Çünkü eskiler, özellikle Grekler bize vakalara dayalı çarpıcı ve etkileyici bir <span class="CharOverride-4">instantia in contrarium</span><span class="dipp"><a href="#footnote-225-21" id="footnote-225-21-backlink">21</a></span><span class="CharOverride-4"> </span>sunarlar. Nitekim onlar bizim bugün <span class="CharOverride-4">din</span> dediğimiz şeyin en küçük bir parçasına bile sahip değillerdi. Kutsal metinleri yoktu, öğrenilip bellenecek, kabulü herkesten beklenen, ilkeleri genç yaşlarda belleklere kazınan dogmaları yoktu. Dinin hizmetkârları ahlak hakkında o ölçüde az vaaz ve nasihatlerde bulunur, rahipler de ahlakla veya genel olarak insanların yaptıkları ya da ihmal ettikleri şeylerle pek fazla ilgilenmezlerdi. Böyle bir şey bilinmiyordu. Rahiplerin görevleri tapınaklardaki törenlerle, ibadetlerle, ilahilerle, kurbanlarla, yürüyüş alaylarıyla, kuttörenleri ve benzeri şeylerle sınırlıydı, ki bunların hiçbiri kişinin ahlaki–manevi gelişimi gibi bir şeyi hedeflemiyordu. Din diye adlandırılan şeyin tamamı, bilhassa kasabalarda, <span class="CharOverride-4">deorum majorum gentium</span><span class="dipp"><a href="#footnote-225-22" id="footnote-225-22-backlink">22</a></span> için şurada burada <span class="CharOverride-4">tapınaklar</span>ın kurulmasına dayanıyordu. Tapınaklarda ibadetler sözü edilen tarzda bir devlet işi olarak gerçekleştiriliyordu ve dolayısıyla böyle bir kült aslında siteye ait bir meseleydi. İbadetlerin gerçekleştirilmesinde yer alan görevliler hariç hiç kimse herhangi bir şekilde hazır olmaya, hatta ona inanmaya dahi zorlanmıyordu. Eski dünyanın tümünde herhangi bir dogmaya inanma yükümlülüğünün bir izine ya da emaresine rastlanmaz. Ancak açıktan açığa tanrıların mevcudiyetini reddeden ya da onları tahkir ve tezyif eden cezalandırılıyordu; çünkü o böyle yapmakla bu tanrılara hizmet eden devlete hakaret etmiş oluyordu; bunun dışında herkes onlar hakkında istediği şeyi düşünmekte serbestti. Eğer bir kimse dua veya kurbanla şahsi olarak bu tanrıların lütfuna mazhar olmak istiyorsa bunu kendi payına ve zararına yapmakta özgürdü; eğer yapmıyorsa kimsenin ve hele devletin ona söyleyeceği bir şeyi olamazdı. Her Romalının evinde kendi Larları ve Penatları vardı, ki bunlar aslında atalarının saygı değer portrelerinden başka bir şey değildi (Apuleius, <span class="CharOverride-4">De deo Socratis</span>, bl. 15, c. II, s. 237; <span class="CharOverride-4">ed. Bip</span>.). Eskilerin ruhun ölümsüzlüğü ve ölümden sonraki hayat hakkında kesin, açık ve hele hele dogmatik, sabit fikirleri yoktu, bu konuları herkes kendince, kâh gevşek, kâh mütereddit, kâh kuşku içinde düşünüyordu; ve Tanrı tasavvurları da o ölçüde çeşitli, kişiye özgü ve müphemdi. Dolayısıyla eskilerin dünyasında sözcüğün bizim anladığımız anlamında gerçekte <span class="CharOverride-4">din</span> diye bir şey yoktu. Peki, bu sebepten ötürü onların dünyasında hukuksuzluk ve kural tanımazlık mı egemendi? Hâlâ bizimkinin temelini oluşturan, büyük ölçüde onların eseri olan hukuk ve düzen değil mi? Nüfuslarının büyük bölümü kölelerden oluşmasına karşın mülkiyet tam olarak güvence altında değil miydi? Ve bu düzen iki bin yıldan fazla bir zaman hüküm sürmedi mi?   </p>
			<p class="paragraf">Dolayısıyla işaret ettiğin ve günümüzde her yerde yaygın olan anlamda dinin pratik hedeflerini ve zorunluluğunu, daha açık bir deyişle, dinin her türlü hukuk ve düzenin vazgeçilmez temeli olduğunu kabul etmem mümkün değil ve buna kesinlikle karşı çıkacağım. Çünkü böyle bir bakış açısından ışık ve hakikat uğruna verilen saf ve kutsal mücadele, en hafif deyimiyle, donkişotvari bir şey, hatta eğer adalet duygusuyla, itibar ve itaat edilen baskın inancı hakikatin tahtını ele geçirmiş ve onu yalan ve aldatmayla elinde tutmayı sürdüren bir gasıp olarak mahkûm etmeye kalkışacak olursa cezayı müstelzim bir suç olarak görünecektir.  </p>
			<p class="paragraf">Demopheles: Ama din hakikatin karşısında değildir ki; bizzat kendisi hakikati öğretir. Onun faaliyet alanı yahut tesir sahası küçük bir derslik değil, fakat bir bütün olarak dünya ve insanlık olduğu için din bu kadar kalabalık ve karmaşık bir dinleyici kitlesinin taleplerini ve anlayış güçlerini görmezden gelemez. Din hakikatin çıplak haliyle görünmesine izin veremez; ya da tıbbi bir teşbih kullanmak gerekirse, onu ilaç olarak saf haliyle öneremez, fakat deyiş yerinde ise, bunun için çözücü veya eritici bir madde olarak mitoslardan yararlanmalıdır. Bu bakımdan hakikati kendi başlarına gaz halinde bulunan ancak, başka türlü buharlaşacaklarından ötürü, tıbbi kullanım ve ayrıca muhafaza ve taşıma için kararlı, katı bir bazla birleştirilmesi gereken belli kimyasal maddelere benzetmek de mümkündür. Sözgelimi klor gazı bütün bu amaçlar için ancak klorür formunda kullanılır. Ama eğer hakikat saf, soyut ve mitoslara benzer nitelikteki her şeyden yalıtılmış olursa bizim için ebediyen ulaşılmaz kalacaktır, buna filozoflar da dâhildir, işte o zaman hakikat kendi başına ilaç olarak bile verilemeyen, ama ancak başka maddelerle birleştiğinde görülebilir, elle tutulabilir hale gelen flor gazına benzetilebilir. Ya da daha basit bir dille ifade etmek gerekirse, mitoslar, meseller ve misaller dışında başka bir şekilde dile getirilemeyen hakikat bir kap olmaksızın taşınamayan su gibidir; fakat onu saf ve yalın haliyle elde etmekte ısrar eden filozoflar suyun kendisine sahip olmak için kabı kıran kimseye benzerler. Belki bu işin özünü kavrayan hakiki bir benzetmedir. Herhalde din misal, mesel ve mitoslarla ifade edilmiş ve bu haliyle bir bütün olarak insanlık için anlaşılıp hazmedilmesi mümkün hale getirilmiş hakikattir. Çünkü insanlar saf ve yalın haliyle hakikate asla tahammül edemezler, nitekim saf oksijenle yaşayamayız, oksijenin dört katı nitrojen ilavesine gereksinim duyarız.   </p>
			<p class="paragraf">Mecaz ve teşbih dilini bir tarafa bırakırsak diyebiliriz ki hayatın derin anlamı ve yüksek hedefi kitlelere ancak <span class="CharOverride-4">simgesel bir dille</span> gösterilip takdim edilebilir, çünkü onlar hayatı gerçek anlamıyla kavrayamazlar. Buna karşılık felsefe Eleusis <span class="CharOverride-4">mysterium</span>ları gibi küçük bir azınlık ve seçkinler için olmalıdır.  </p>
			<p class="paragbos">  </p>
			<p class="paragraf">Philalethes: Anlıyorum. Nihayetinde bu yalan kisvesini üzerine geçirmiş hakikat anlamına geliyor. Fakat böyle yaparak o kendisi için ölümcül olan bir müttefikle ittifak yapmış oluyor. Yanlışı hakikatin kabı ya da aracı olarak kullanma yetkisine sahip olanların ellerine böylelikle ne tehlikeli bir silah verilmiş oluyor! Eğer durum buysa korkarım yanlışın yol açtığı zarar hakikatten elde edilen faydadan daha büyük olacaktır. Elbette alegorinin, teşbih ve mecaz dilinin böyle bir şey olduğu kabul edilseydi buna bir diyeceğim olmazdı; fakat onun kabulüyle birlikte hakikat her türlü saygınlık ve dolayısıyla tesir gücünden yoksun kalacaktır. Bu yüzden alegori, en iyi haliyle <span class="CharOverride-4">sensu allegorico </span>doğru olduğu halde,<span class="CharOverride-4"> sensu proprio</span><span class="dipp"><a href="#footnote-225-23" id="footnote-225-23-backlink">23</a></span><span class="CharOverride-4"> </span>doğru olduğu iddiasında bulunmalı ve bu iddiasını sonuna kadar götürmelidir. İşte iflah olmaz uğursuzluk, savulamayan musibet burada yatmaktadır; ve işte bu sebepten ötürüdür ki din her zaman soylu ve tutkulu saf hakikat özlemiyle çatışma içerisinde olmuş ve hep çatışma içinde olacaktır.   </p>
			<p class="paragbos">  </p>
			<p class="paragraf">Demopheles:  Ah, hayır! Bu da düşünülmüş ve bunun önüne geçmek için her şey yapılmıştır. Din alegorik doğasını tam olarak kabul etmese bile herhalde buna yeteri kadar işaret eder.   </p>
			<p class="paragraf">Philalethes: Peki bunu ne şekilde yapıyor?   </p>
			<p class="paragbos">  </p>
			<p class="paragraf">Demopheles: Sırlarıyla. Aslında sır da [<span class="CharOverride-4">mysterium</span>] dinin alegorik dili için bir <span class="CharOverride-4">terminus technicus</span>tan başka bir şey değildir ve bütün dinlerin sırları vardır. Aslında bir sır aşikâr biçimde saçma bir dogmadır ve bu haliyle o, kendi başına kaba ve eğitimsiz kalabalıkların sıradan aklı için asla anlaşılamayacak olan yüksek bir hakikati saklar. Kalabalıklar onu bu kılık içinde güvenle ve inançla kabul ederler ve onlar için bile aşikâr olan saçmalığının kendilerini yoldan çıkarmasına fırsat vermezler. Böylece şimdi onlar güçleri yettikleri nispette meselenin özüne iştirak ederler. Buna bir açıklama ve misal olarak; sözgelimi aynı zamanda hem sofu, hem de matematikçi ve filozof olan Pascal bu üçlü karakteriyle: Tanrı her yerde merkezdir ve hiçbir yerde çevre değildir, dediğinde sırların felsefede dahi kullanımına dönük bir girişimde bulunulduğunu ekleyebilirim. Malebranche da gayet haklı olarak işaret etmiştir: <span class="CharOverride-4">La liberté est un mystère</span>.<span class="dipp"><a href="#footnote-225-24" id="footnote-225-24-backlink">24</a></span>   </p>
			<p class="paragraf">Daha da ileri gidilebilir ve dinlerde her şeyin gerçekte sır olduğu söylenebilir. Çünkü <span class="CharOverride-4">sensu proprio</span> hakikati kaba ve cahil halleriyle kalabalıkların kafasına sokmak mutlak olarak imkânsızdır; onların payına ancak onun mecaz, teşbih ve mitoslarla bezeli yansıması düşebilir ve bu haliyle o onları aydınlatabilir. Çıplak hakikatin bayağı kalabalıkların huzurunda yeri yoktur;<span class="dipp"><a href="#footnote-225-25" id="footnote-225-25-backlink">25</a></span> o ancak onların önünde kalın bir perdeyle görünebilir. Bu sebepten ötürü bir dinin <span class="CharOverride-4">sensu proprio</span> doğru olmasını beklemek akıldışı bir şeydir; ve bu, yeri gelmişken işaret edeyim, bugünlerde hem akılcıların hem de tabiatüstücülerin<span class="dipp"><a href="#footnote-225-26" id="footnote-225-26-backlink">26</a></span> saçma kanaatidir. Çünkü her ikisi de dinin <span class="CharOverride-4">sensu proprio</span> doğru olması gerektiği varsayımından yola çıkar. Bu durumda ilki bunun böyle olmadığını ispatlar, ikincisi de inatla bunun böyle olduğunu ileri sürer; veya daha doğru bir deyişle, ilki teşbih ve mecaza dayalı anlatımı <span class="CharOverride-4">sensu proprio</span> doğru olabilecek şekilde kesip biçer ve keyfince düzeltir, fakat o zaman da ortaya basmakalıp, yavan bir şey çıkar; buna karşılık diğeri uzun boylu düşünüp taşınmaksızın bunun <span class="CharOverride-4">sensu proprio</span> doğru olduğunu ileri sürer ki bu onların da bilmeleri gerektiği üzere, engizisyonlar ve kazıklar olmadan muhtemelen kabul edilemeyecek bir inançtır. Buna karşılık mitos ve alegori dinin asli unsurlarıdır, fakat büyük kitlelerin zihinsel–düşünsel sınırlılıkları nedeniyle kaçınılmaz olan bu durumda din insanın sökülüp atılamaz nitelikteki metafizik gereksinimlerini uygun biçimde tatmin eder ve erişilmesi son derece güç ve belki de imkânsız olan saf felsefi hakikatin yerini alır.  </p>
			<p class="paragbos">  </p>
			<p class="paragraf">Philalethes: Ah, evet, bu bir bakıma tahta bir bacağın doğal olanın yerini almasına benziyor; tahta bacak kaybedilenin yerini doldurur, onun yaptığı işi zar zor yerine getirir, doğal bir bacak olarak görülmesini talep eder ve az ya da çok mahirane biçimde bedene iliştirilir. Tek fark şudur, doğal bir bacak kural olarak tahta bacaktan önce gelirken, din her yerde felsefenin önüne geçmiştir.   </p>
			<p class="paragbos">  </p>
			<p class="paragraf">Demopheles: Bütün bunlar doğru olabilir, fakat doğal bacağı olmayan birisi için tahta bacak büyük bir kıymete sahiptir. Şunu aklınızdan çıkarmayın, insanın metafizik gereksinimleri mutlaka tatmin edilmelidir, çünkü onun düşüncelerinin ufkunun bir sonu olmalıdır ve sınırsız hudutsuz bırakılamaz. Kural olarak insanın illetleri tartacak ve buna bağlı olarak doğru olan ile yanlış olanı ayırt edecek bir yargı gücü yoktur. Ayrıca doğanın ve doğal gereksinimlerin onun omuzlarına yüklediği iş bu tür araştırmalar için ya da bunların talep ettiği eğitim için ona zaman bırakmaz. Dolayısıyla onun durumunda makul, yani illetlere ve temellendirmelere dayalı bir kanaatten<span class="dipp"><a href="#footnote-225-27" id="footnote-225-27-backlink">27</a></span> bahsetmek boştur; ona inanç ve otoriteden başka bir şey kalmamıştır. Gerçekten hakiki bir felsefe dinin yerini almış olsaydı bile insanların en azından onda dokuzu onu ancak otoriteye bağlı olarak kabul ederdi; dolayısıyla bu yine bir inanç konusu olurdu. Çünkü Platon’un <span><img alt="15.png" class="_idGenPageitem-7" src="image/15_fmt.jpeg"/></span><span class="dipp"><a href="#footnote-225-28" id="footnote-225-28-backlink">28</a></span> sözü her zaman geçerliliğini koruyacaktır.   </p>
			<p class="paragraf">Ne var ki otorite ancak zamanla ve koşullarla tesis edilir, dolayısıyla ona sadece mantık ve delillerin desteklediği şeyi tahsis edemeyiz; bu sebepten ötürü, bu alegorik olarak temsil edilmiş hakikatten<span class="dipp"><a href="#footnote-225-29" id="footnote-225-29-backlink">29</a></span> ibaret olsa bile, ona ancak tarihin akışı içinde ulaşılmış olan şeyi sunmamız gerekir. Otoritenin desteklediği bu hakikat türü doğrudan insanın metafizik mizacına, yani ne yapsa görüş ufku içinden çıkarıp atamadığı bu varoluş muamması karşısında hissettiği <span class="CharOverride-4">theoria</span> ihtiyacına, dünyanın maddi boyutunun arkasında öyle veya böyle metafizik olan bir şeyin, sürekli değişimin temeli olarak hizmet eden değişmeyen bir şeyin varolması gerektiği bilincinden kaynaklanan bir ihtiyaca seslenir. O ayrıca sürekli ihtiyaç içinde yaşayan ölümlülerin iradesine, korkularına ve umutlarına seslenir; din bunlar için yakarabileceği, tarziyede bulunup teskin edebileceği, lütfunu ya da inayetini kazanabileceği tanrılar, daimonlar yaratır. Nihayet din inkâr edilemez biçimde insanın içinde mevcut olan ahlak bilincine seslenir ve ona dışarıdan teyit [onaylama] ve destek sağlar. Böyle bir destek olmasaydı bunca baştan çıkarıcıya karşı mücadelede ahlak bilinci varlığını kolaylıkla sürdüremezdi. Hayatın sayısız dert ve kederi karşısında din tam da bu yandan tükenmez bir teselli ve ferahlık kaynağı sunar, ki bu insanı ölüm anında dahi terk etmez, bilakis tam da bu zamanda kendisinden beklenen hakiki faydayı sunar. Dolayısıyla din kör birinin elinden tutup yeden kimseye benzer, çünkü onun görecek gözleri yoktur; körün bütün istediği, yürürken her şeyi görmek değil, gitmek istediği yere ulaşmaktır.   </p>
			<p class="paragbos">  </p>
			<p class="paragraf">Philalethes: Bu yanı kesinlikle dinin en parlak yanıdır. Eğer o bir <span class="CharOverride-4">fraus</span> ise gerçekten bir <span class="CharOverride-4">pia fraus</span>tur,<span class="dipp"><a href="#footnote-225-30" id="footnote-225-30-backlink">30</a></span> bu inkâr edilemez. O zaman rahipler de aldatıcılar ile ahlakçılar arasında bir şeye denk gelir. Çünkü biliyor olsalar bile, ki zannetmem öyle olsun, gayet doğru bir şekilde açıkladığınız gibi, gerçek hakikati öğretmeyi göze alamıyorlar. Herhalde gerçek, doğru bir felsefe olabilir, ama gerçek bir din olamaz, sözünü ettiğim sizin söylediğiniz süslü ve alegorik anlamda değil, kelimenin gerçek anlamında “gerçek”tir. Sözünü ettiğiniz anlamda her din gerçektir, söz konusu olan sadece bu gerçekliğin değişik dereceleridir. Bu en önemli, en yüce, en kutsal hakikatlerin ancak bir yalanla birlikte ortaya çıkabilmesi, hatta insanlar üzerinde daha güçlü bir etkiye sahip olan bir şey olarak ondan güç ve kuvvet bulabilmesi, kesinlikle, dünyanın her yerde bize sunduğu, baht<span class="CharOverride-4">i</span>yarlık ve talihsizliğin, dürüstlük ve sahtekârlığın, iyilik ve kötülüğün, soyluluk ve alçaklığın içinden çıkılmaz, girift karışımıyla uyum içindedir. Hatta bu olgu manevi-ahlaki dünya üzerine vurulmuş bir mühür olarak düşünülebilir. Ne var ki yine de bir gün insanlığın bir taraftan gerçek felsefeyi ortaya koyabilecek, diğer yandan onu özümseyebilecek bir eğitim ve olgunluk düzeyine ulaşacağına dair olan umudumuzu terk etmiyoruz. <span class="CharOverride-4">Simplex sigillum veri</span>:<span class="dipp"><a href="#footnote-225-31" id="footnote-225-31-backlink">31</a></span> çıplak hakikat öylesine yalın ve anlaşılır olmalıdır ki mitoslar ve masallarla (bir sürü yalan) karıştırılmaksızın, diğer bir deyişle, görünümünü değiştirip <span class="CharOverride-4">din</span> kisvesi içine sokulmaksızın gerçek formu içinde herkese bildirilebilmelidir.   </p>
			<p class="paragbos">  </p>
			<p class="paragraf">Demopheles: Kalabalıkların acınacak anlayışsızlığı ve yetersizliği hakkında en küçük bir fikriniz dahi yok.   </p>
			<p class="paragbos">  </p>
			<p class="paragraf">Philalethes: Bunu bir umut olarak dile getiriyorum sadece, ama böyle bir umudu yitirmeye gönlüm razı olmaz. Şu halde eğer hakikat daha yalın ve anlaşılabilir bir form içinde olsaydı, onun vekili ya da temsilcisi olarak bunca zamandır işgal ettiği, ama tam da bu şekilde onun için açık tuttuğu konumdan dini alaşağı ederdi elbette. İşte o zaman din vazifesini yerine getirmiş ve ömrünü tamamlamış olacaktır; o zaman olgunlaşmasına önayak olduğu insan soyunun kendisinden uzaklaşmasına ses çıkarmayabilir, kendisi de huzur içinde son nefesini verebilir; bu dinin rahat, ıstırapsız ölümü olacaktır. Fakat din yaşadığı sürece biri hakikat diğeri yalan ve aldatma olmak üzere iki yüzü vardır. Birine veya diğerine bakmamıza göre ona dostça ya da düşmanca tutum takınırız. Bu yüzden din zorunlu kötülük olarak kabul edilmelidir; [buradaki] zorunluluk hakikati kavramaktan aciz ve dolayısıyla gerek duyulduğunda onun yerini alacak bir şeye ihtiyaç duyan büyük çoğunluğun hazin dar kafalılığına dayanır.  </p>
			<p class="paragraf">Demopheles: Gerçekten insan siz filozofların hakikati bulup da kafese kapattığınızı, yapılacak tek şeyin onu kavrayıp anlamak olduğunu zanneder.  </p>
			<p class="paragbos">  </p>
			<p class="paragraf">Philalethes: Eğer onu bulamadıysak bunun baş sorumlusu dinin bütün dönemlerde ve bütün ülkelerde felsefe üzerinde icra ettiği baskıdır. İnsanlar ruhlarını istedikleri gibi şekillendirip kendi çıkarlarına kullanmak için çocukları en erken yaşlarda rahiplerin ellerine bırakarak hakikatin sadece dile getirilmesini ve iletilmesini değil, düşünülmesini ve ortaya çıkarılmasını da imkânsız hale getirmeye çalıştılar. Gelecekte çocukların temel düşüncelerinin takip edeceği yolu rahipler öylesine sağlam bir şekilde belirliyorlar ki çoğu kez bütün bir hayat boyunca bu fikirler hiç değişmeksizin nasılsa öyle kalıyor. Hatta 17. ve 18. yüzyılların en seçkin kafalarının eserlerine, bilhassa doğu araştırmalarının ardından bakıp da her yerde dört bir yandan temel Yahudi anlayışıyla kösteklenip felç edildiklerini gördüğümde, zaman zaman şaşkınlıktan donup kaldığımı itiraf etmem gerekir. O zaman kendime herhangi birinin böyle bir hazırlıkla gerçek felsefeyi nasıl düşünebileceğini sormadan edemem.    </p>
			<p class="paragbos">  </p>
			<p class="paragraf">Demopheles: Sonra şu da var ki, bu gerçek felsefe bulunup ortaya çıkarılmış olsaydı bile din sizin düşündüğünüz gibi ortadan kalkmazdı. Çünkü herkes için tek bir metafizik sistem olamaz; bir insan ile diğeri arasındaki zihinsel yeterlilik bakımından doğal farklılık ve bunların gelişiminde ortaya çıkan ilave farklılık böyle bir şeye asla izin vermeyecektir. İnsanların büyük çoğunluğu ister istemez, tüm insan soyunun ihtiyaç duyduğu sayısız şeylerin elde edilmesi için kaçınılmaz olarak gerekli olan ağır bedeni işlerde çalışmak zorundadır. Bu onlara eğitim, öğrenim veya düşünme için zaman bırakmamakla kalmaz, fakat salt bedensel ve zihinsel nitelikler arasındaki sert çatışma yüzünden, aşırı bedensel çalışma anlayış gücünü köreltir ve onu battal, atıl ve hantal hale getirir, dolayısıyla gayet basit ve somut meseleler dışında herhangi bir şeyi kavramasını imkânsızlaştırır. İnsan soyunun en az onda dokuzu bu sınıfa dâhildir.   </p>
			<p class="paragraf">Fakat insanlar yine de bir metafizik sisteme, yani dünyaya ve varoluşumuza dair bir açıklamaya muhtaçtırlar, çünkü bu onların en doğal gereksinimlerinden biridir. Aslında onların ihtiyaç duydukları şey bir halk metafiziğidir ve bunun onların anlayışına uygun olabilmesi için çok sayıda nadir niteliği bir araya getirmesi gerekir. Dolayısıyla bunun kolaylıkla anlaşılabilir olması ve aynı zamanda tam gereken noktalarda belli ölçüde karanlıklara, hatta anlaşılmazlıklara sahip olması gerekir. Şu halde doğru ve tatmin edici bir ahlak sisteminin dogmaları olmalı ve her şeyden evvel ıstırap ve ölüm karşısında bitmez tükenmez bir teselli sunmalıdır. Bütün bunlardan dinin <span class="CharOverride-4">sensu proprio</span> değil, ancak <span class="CharOverride-4">sensu allegorico</span> doğru olabileceği sonucu çıkar. Ayrıca ardında bıraktığı büyük zaman dilimi, genel kabul görmüşlüğü, ifadeleri ve ifadelerindeki ses tonuyla birlikte kayıt ve belgeleri bakımından etkileyici olan bir otorite kaynağı veya dayanağı olmalıdır. Bunlar bir araya gelmesi fevkalade güç niteliklerdir, bu yüzden birçok insan, meseleyi bütün yönleriyle düşündüğünde, bir dinin zayıflamasına yardıma hazır ve istekli olmayacak, fakat dinin insanların en kutsal hazinesi olduğunu hep aklında tutacaktır. Din konusunda her kim bir kanaat oluşturmak isterse dinin hedeflediği kitlelerin doğasını her zaman göz önünde bulundurmalı ve dolayısıyla onların ahlaki ve zihni bakımdan içinde bulundukları sefil ve aşağılık durumun tablosunu kafasında canlandırmalıdır. Bunun boyutlarının nerelere kadar uzanabileceğini tasavvur etmek mümkün değildir. Tuhaf masalların, garip merasimlerin en kaba örtüsü altında küçük bir hakikat kıvılcımı nasıl da inatla ısrarla belli belirsiz ışıldamayı sürdürür, insanın aklı almaz. Bunun kaldırılması, her ne olursa olsun bir şeye bulaşması için bir kez değmesi yeterli olan, sonra onu artık bir daha kolay kolay bırakmayan misk kokusunu kaldırmak kadar zordur.   </p>
			<p class="paragraf">Bunun bir misali olarak <span class="CharOverride-4">Upanişadlar</span>da kaydedilmiş derin bilgeliği düşünün, sonra da kutsal yolculuklarında, dini alaylarında ve şenliklerinde, keza Sannyasilerin<span class="dipp"><a href="#footnote-225-32" id="footnote-225-32-backlink">32</a></span> çılgın ve gülünç maskaralıklarında görüldüğü gibi, bugünün Hindistan’ındaki tuhaf ve abartılı putperestliğe bakın. Ancak yine de bütün bu çılgınlık ve saçmalıkların geri planında gözden saklanan bir şeyin, az önce sözünü ettiğim derin bilgelikle uyumlu veya onun bir yansıması olan bir şeyin var olduğu inkâr edilemez. Fakat bu vahşi kalabalıklar için bunun böyle bir kılığa bürünmesi gerekiyordu. Bu karşıtlık içinde bir yanda tek tek kişilerin bilgeliği, diğer yanda kalabalığın vahşiliği olmak üzere insanlığın iki kutbunu görüyoruz. Ne var ki bunların her ikisi de ortak uzlaşma noktalarını ahlak alanında bulurlar.   </p>
			<p class="paragraf">Söz buraya geldiğinde kim <span class="CharOverride-4">Kural</span>ın:<span class="dipp"><a href="#footnote-225-33" id="footnote-225-33-backlink">33</a></span> “Ayaktakımı insanlara benzer görünür, fakat ben asla onlarda insana benzer bir şey görmedim” (1. 1071) sözünü hatırlamaz? Daha yüksek eğitim almış birisi dini yine de kendince <span class="CharOverride-4">cum grano salis</span><span class="dipp"><a href="#footnote-225-34" id="footnote-225-34-backlink">34</a></span><span class="CharOverride-4"> </span>yorumlayabilir; bilgin, düşünür ortalığı velveleye vermeden onun yerine felsefeyi koyabilir. Fakat burada da tek bir felsefe herkese uygun gelmeyecektir; benzerlik yasalarına<span class="dipp"><a href="#footnote-225-35" id="footnote-225-35-backlink">35</a></span> göre her bir sistem eğitim ve zihinsel yeterlilik bakımından kendisine en ziyade uyan topluluğu çekecektir. Dolayısıyla eğitimli kalabalıklar için ikinci sınıf okul metafiziği, seçkinler için yüksek metafizik sistemler her zaman olacaktır. Sözgelimi Kant’ın yüksek metafizik sistemi kaçınılmaz olarak, Fries, Krug, Salat ve benzeri kimselerce okulların gereklerini karşılamak için bozulup basmakalıp hale getirilmiştir. Sözün özü Goethe’nin ünlü sözü, başka yerde olduğu gibi burada da geçerlidir: “Aynı şey herkese uymaz.” Vahye saf iman ve saf metafizik bu iki kesim için aşırı uçlardır, arada kalanlar için sayısız terkip ve dereceleri ile her ikisinin karşılıklı uyarlamaları söz konusudur. Doğa ve eğitimin bir insanla diğeri arasına koyduğu sınırsız farklılıklar bunu zorunlu hale getirir. Dinler dünyayı doldurur ve yönetir, büyük insan kalabalıkları onlara boyun eğer. Aynı zamanda yatkınlık ve eğitim bakımından onları anlayacak yeterliliğe sahip olan azınlık için büyük sırrın çözümüyle uğraşan filozofların sessiz geçit resmi yavaş yavaş ilerler. Ortalama olarak her yüzyılda bunlardan bir tane ortaya çıkar; hakiki manada keşfedilir keşfedilmez her zaman coşkuyla karşılanır ve dikkatle dinlenir.    </p>
			<p class="paragbos">  </p>
			<p class="paragraf">Philalethes: Bu bakış açısı bana cidden az önce sözünü ettiğiniz eskilerin sırlarını hatırlatmaktadır. Bunların temel amacı insanların zihinsel yeterlilik ve eğitim farklılıklarından kaynaklanan kötülüğe çare olmak gibi görünür. Burada onların amacı çıplak hakikate ulaşmaları asla mümkün olmayan kitlelerden böyle bir hakikatin belli bir noktaya kadar açıklanabileceği azınlığı, bunlardan da daha fazla anlama kabiliyetleri olduğu için daha da fazlasının ifşa edilebileceği diğerlerini ayırmaktı. Ve bu ayrım böylece kademe kademe ulu erenlere<span class="dipp"><a href="#footnote-225-36" id="footnote-225-36-backlink">36</a></span> kadar gider. Dolayısıyla eski dünyada <span><img alt="4.png" class="_idGenPageitem-8" src="image/4_fmt.jpeg"/></span><span class="dipp"><a href="#footnote-225-37" id="footnote-225-37-backlink">37</a></span> vardı. Burada işin esası insanlar arasındaki zihinsel–düşünsel eşitsizliğin doğru kabulü üzerine oturuyordu.  </p>
			<p class="paragbos">  </p>
			<p class="paragraf">Demopheles: Bizim ilk, orta ve yüksek okullarımızdaki eğitim, belli bir ölçüde sırlara farklı intisap derecelerine karşılık gelir.   </p>
			<p class="paragbos">  </p>
			<p class="paragraf">Philalethes: Doğru ama ancak çok yaklaşık olarak ve o da ancak yüksek bilgi konuları münhasıran Latince yazıldığı kadarıyla. Fakat bu böyle olmaktan çıkalı beri her türlü sır dünyevileşti.<span class="dipp"><a href="#footnote-225-38" id="footnote-225-38-backlink">38</a></span>   </p>
			<p class="paragraf">Demopheles: Bu böyle olsa bile size din söz konusu olduğunda ona teorik yanından çok pratik yanından bakmanızı hatırlatmak isterdim. Her halükârda müşahhas hale gelmiş metafizik dinin düşmanı olabilir, ama müşahhas hale gelmiş ahlak onun dostu olacaktır. Muhtemelen bütün dinlerdeki metafizik unsur yanlış fakat her türlü ahlaki unsur doğrudur. Bunun böyle olduğu ilki söz konusu olduğunda dinlerin birbiriyle kıyasıya çatışmasından, halbuki ikincisinde hepsinin birbiriyle aynı şeyleri söylüyor olmasından çıkarılabilir.   </p>
			<p class="paragbos">  </p>
			<p class="paragraf">Philalethes: Ki bu yanlış öncüllerden doğru sonuç çıkarılabilir mealindeki mantık kuralının bir açıklamasını teşkil eder.    </p>
			<p class="paragbos">  </p>
			<p class="paragraf">Demopheles: Şimdi bu sonuca bağlı kalıp, dinin iki yanının olduğunu aklımızdan hiç çıkarmayalım. Eğer dine sadece teorik ve dolayısıyla zihinsel–düşünsel yanından bakılacak olursa herhangi bir geçerliliğinin olamayacağı ortadadır, ama ahlaki açıdan bakıldığında maymunla akrabalığı kaplana olan yakınlığını dışlamayan şu akılla mücehhez hayvanlar soyunu yönetmenin, dizginlemenin, terbiye etmenin ve sakinleştirmenin yegâne aracı olarak ortaya çıkacaktır. Kural olarak din aynı zamanda onların kaba metafizik ihtiyaçları için yeterli bir tatmin sağlar. Sizin bilgili, görgülü, düşünme sanatında hünerli ve aydınlanmış insanınız ile insan soyunun yük hayvanlarının küt, ağırkanlı, sakar, sarsak bilinci arasındaki devasa farklılık, derin uçurum hakkında bana yeterli bir fikre sahip gibi görünmüyorsunuz. Onların düşünceleri geçim kaygılarının ötesine geçmez ve başka bir konu için harekete geçirilmeleri mümkün değildir. Kas güçleri üzerine öylesine büyük bir yük biner ki zekâyı üreten sinir gücü büyük ölçüde baskılanır ve çok düşük bir seviyede kalır. Bu tür insanların kesinlikle, hayatlarının kaygan ve sıkıntılı yolunda sıkı sıkıya tutunabilecekleri sağlam bir şeyi, suret ve meselle anlatılmadıkça kafalarına yer etmeyecek şeylerin sayesinde kaba akıllarına sokulabileceği güzel bir masalları olması gerekir.   </p>
			<p class="paragbos">  </p>
			<p class="paragraf">Philalethes: Adalet ve erdemin yalan dolandan ibaret olduğuna, bu yüzden onları masallarla bezememiz gerektiğine inanıyor musunuz?   </p>
			<p class="paragbos">  </p>
			<p class="paragraf">Demopheles: Ne münasebet! Fakat insanların ahlaki duygularını ve eylemlerini izafe edecekleri bir şeylerinin olması gerekir. Derin açıklamalar ve ince, girift ayrımlar onların takatinin ötesindedir. Dinlerin hakikatini <span class="CharOverride-4">sensu allegorico</span> anlatmak yerine onları, Kant’ın ahlak teolojisi gibi, pratik bir amaç için varsayımlar, temel şemalar, düzenleyici ilkeler olarak adlandırabiliriz; nitekim doğabiliminde manyetizmayı açıklamak için elektrik akımıyla ya da kimyasal bireşimlerin orantılarını açıklamak için atomlarla ilgili vb. varsayımlar bu türdendir.<span class="dipp"><a href="#footnote-225-39" id="footnote-225-39-backlink">39</a></span> Bunların nesnel açıdan da doğru olarak kabul edilip yerleşmesine karşı dikkatli olmalıyız, ama yine de fenomenler arasında bir ilişki ya da bağlantı kurabilmek için bunlardan yararlanırız; çünkü deneyler ve sonuçlar bakımından bunlar da aşağı yukarı hakikatin kendisinin yaptığı şeyi yaparlar. Bunlar tefekkür esnasındaki hareket tarzı ve öznel sükûnet için kılavuz yıldızlardır. Eğer dini bu şekilde ele alır ve hedeflerinin baskın biçimde pratik ve ancak sınırlı ölçüde teorik olduğunu akılda tutarsanız size en yüksek saygıya değer şey olarak görünecektir.  </p>
			<p class="paragraf">Philalethes: Böyle bir saygı elbette nihayetinde amaç aracı meşru kılar ilkesi üzerine oturacaktır. Ancak ben yine de bu temel üzerinde bir uzlaşmaya yanaşmaya taraftar değilim. Her ne olursa olsun din bu ters, kalın kafalı ve art niyetli iki ayaklı hayvan soyunun uysallaştırılması ve terbiyesi için kusursuz bir araç olabilir; fakat hakikatin dostunun gözünde her yalan, dindarca bir gaye gütse bile, behemehal mahkûm edilmelidir. Erdemi yalan ve aldatma ile yerleştirmek ve ayakta tutmak tuhaf bir yol olacaktır. Üzerine yemin ettiğim bayrak hakikattir. Ona her yerde sadık kalacağım ve ister başarılı olayım ister olmayayım ışık ve hakikat için savaşacağım. Eğer dini düşman saflarında görecek olursam, o zaman—  </p>
			<p class="paragbos">  </p>
			<p class="paragraf">Demopheles: Fakat onu orada görmezsiniz! Din yalan dolan değildir; o gerçektir ve bütün hakikatlerin en önemlisidir. Fakat daha önce söylediğim gibi onun öğretileri öylesine yüce ve yüksek bir karaktere sahiptir ki kitleler asla onu doğrudan kavrayamazlar; keza onun ışığı alelade gözleri kamaştırıp göremez hale getirir; işte bu yüzden din alegori örtüsüne sarılmış görünür ve kendi başına doğru olanı değil, fakat elbette onda içerilen yüksek anlam bakımından doğru olanı öğretir. Bu şekilde anlaşıldığında din hakikattir.   </p>
			<p class="paragbos">  </p>
			<p class="paragraf">Philalethes: Eğer din kendisinin sadece alegorik olarak doğru olduğunun ilan edilmesine izin vermiş olsaydı bu söylediğinize kimsenin bir diyeceği olmazdı. Fakat sözcüğün lâfzî anlamında kesin ve mutlak olarak doğru olduğu iddiasıyla ortaya çıkıyor. İşte aldatma burada kendini gösteriyor ve hakikatin dostu da tam burada ona karşı hasmane bir tutum takınmalıdır.  </p>
			<p class="paragraf">Demopheles: Fakat bu aslında bir <span class="CharOverride-4">conditio sine qua non</span>dur.<span class="dipp"><a href="#footnote-225-40" id="footnote-225-40-backlink">40</a></span> Eğer din öğretilerinde doğru olan şeyin sadece alegorik anlam olduğunu<span class="dipp"><a href="#footnote-225-41" id="footnote-225-41-backlink">41</a></span> kabul etmiş olsaydı hiçbir tesir gücü olmazdı, insanların yürekleri ve ahlaki anlayışları üzerindeki paha biçilmez ve hayırhah etkisini böyle özenli bir yaklaşım tarzıyla kaybederdi. Dolayısıyla ukalaca bir dikbaşlılıkla bu konu üzerinde ısrar etmek yerine, gerek davranış rehberi, gerekse yaşamda ve ölümde ıstırap çeken insanlara destek ve teselli kaynağı olarak pratik alandaki, ahlak ve hissiyat sahasındaki büyük başarılarına bakın. O nedenle boş teorik münakaşalarla kitlelerde şüphe ve tereddüt uyandırılmasına ve böylece sonunda onlar için tüketilmez bir teselli ve sükûnet kaynağı olan ve esasen daha zor talihleriyle bizden daha fazla ihtiyaç duydukları bir şeyin ellerinden zorla çekilip alınmasına karşı daha fazla dikkatli olmalısınız. Bu sebepten ötürü din kesinlikle kutsal bir şeydir ve her türlü saldırıdan masun olmalıdır.   </p>
			<p class="paragbos">  </p>
			<p class="paragraf">Philalethes: Doğrusu endüljansların satılmasına saldırdığında <span class="CharOverride-4">böyle</span> bir temellendirmeyle Luther’i bile yenip bozguna uğratabilirdik. Çünkü düşünün, endüljans kâğıtlarından kim bilir ne kadar çok insan başka hiçbir şeyin veremeyeceği bir teselli ve tam bir gönül huzuru bulmuş ve böylece bunlardan ölüm anında sıkı sıkıya elinde tuttuğu tomara en eksiksiz itimat hissi içinde ve sanki bunlar dokuz kat göğün hepsine kabulü sağlayan kartlarmış gibi en küçük bir kuşku duymaksızın neşeyle hayata veda etmiştir. Demokles’in kılıcı gibi sürekli ensesinde yanılsama ihtimalinin soluğunu hisseden bir teselli ve gönül huzurunun faydası ne olabilir? Tek sağlam şey, dostum, hakikattir; sadece o değişmez ve güvenilir kalır; tek dayanıklı ve muteber teselli odur; o yıkılmaz, yok edilmez elmastır.    </p>
			<p class="paragbos">  </p>
			<p class="paragraf">Demopheles: Doğru, eğer hakikat cebinizde ise ve istediğimizde bizi onunla kutsamaya hazırsanız. Fakat sahip olduğunuz tek şey metafizik sistemlerdir ve orada yol açtıkları baş ağrıları dışında hiçbir şey kesin değildir. Bir kimseden bir şey almazdan evvel onun yerine koyacak daha iyi bir şeye sahip olmamız gerekir.   </p>
			<p class="paragbos">  </p>
			<p class="paragraf">Philalethes: Keşke aynı şeyleri daha önce tekrar tekrar dinlemek zorunda kalmış olmasaydım! Bir insanı bir yanlıştan kurtarmak ondan bir şey almak değil, fakat ona bir şey vermektir; çünkü bir şeyin yanlış olduğu bilgisi bir hakikattir. Ne var ki hiçbir yanlış zararsız değildir; bilakis her yanlış ona içinde yer veren kimseye önünde sonunda zarar verecektir. Bu yüzden kimseyi aldatma, tersine kimsenin bilmediği şeyi bilmediğini itiraf et ve bırak herkes kendi inançlarını kendisi oluştursun. Belki sonunda o kadar da kötü olmadıkları ortaya çıkar, özellikle birbirlerinin köşelerini törpüleyip yumuşatacakları ve karşılıklı olarak birbirlerinin hatalarını düzeltecekleri için. Her halükârda çok sayıda farklı görüş hoşgörünün temelini atar. Fakat bilgi ve yetenek sahibi olanlar filozofların araştırmasını üstlenebilir ve hatta kendileri felsefe tarihini bir adım daha ileriye götürebilir.    </p>
			<p class="paragbos">  </p>
			<p class="paragraf">Demopheles: Bu güzel bir şey olurdu! Bütün bir kaba metafizikçiler güruhu doğanın ışığıyla eşya ve hadiseleri izah edip lüzumsuz münakaşalar yaparak birbiriyle itişip durmakta!    </p>
			<p class="paragraf">Philalethes: Ona da eyvallah, zaman zaman atışma da hayatın tuzu biberidir, sonra ruhban sınıfının sultasıyla, rahip zümresinin dışında kalanların soyulup yağmalanmasıyla, sapkınların işkencelere tabi tutulmasıyla, engizisyon mahkemeleriyle, Haçlı seferleriyle, din savaşlarıyla, San Bartolomeo katliamı ve benzeri şeylerle karşılaştırıldığında herhalde çok küçük bir kötülüktür bu. Bunlar ayrıcalıklı, icazetli halk metafiziğinin sonuçlarıydı ve dolayısıyla ben deve dikeninden üzüm ya da yalan ve hilelerden kurtuluş bekleyemeyeceğimizi bildiren eski vecizeye bağlıyım.     </p>
			<p class="paragbos">  </p>
			<p class="paragraf">Demopheles: Dinin her şey olabileceğini, ama ona asla yalan dolap gibi şeylerin yakıştırılamayacağını daha ne kadar tekrar etmem gerekecek?  Tersine o mitos ve alegori kılığı içinde de olsa hakikatin ta kendisidir. Fakat siz herkesin kendi dininin kurucusu olması gerektiğinden söz ederken böyle bir başına buyrukluğun insan doğasına bütünüyle karşı olduğunu, dolayısıyla her türlü toplumsal düzeni ortadan kaldıracağını hatırlatmam gerekirdi. İnsan bir <span class="CharOverride-4">animal metaphysicum</span>dur; bir başka söyleyişle o diğer bütün gereksinimlerini geride bırakan metafizik bir ihtiyaca sahiptir. Bundan dolayıdır ki o hayatı öncelikle metafizik anlamı içinde görür ve her şeyin bundan çıkarıldığını veya bununla uyum içinde olduğunu duyumsamak ister. Dolayısıyla her türlü dogmanın belirsizliği veya kesinlikten uzaklığı karşısında tuhaf görünebilirse de, metafiziğin temel unsurlarında uzlaşma onun için, hakiki ve kalıcı birliktelik ancak bu konularla ilgili aynı görüşlere sahip insanlar arasında mümkün olduğu ölçüde, en başta gelen şeydir. Ulusların yönetimlerden hatta dillerden çok dinlerle tanınması ve dinleri sayesinde birbirinden ayrışması bunun bir sonucudur. Dolayısıyla toplumu bir arada tutan şey, yani devlet ancak herkes tarafından kabul edilen bir metafizik sistem üzerine oturduğunda mükemmelen sağlam olacaktır. Doğal olarak böyle bir sistem ancak bir halk metafiziği, yani din olabilir. Bu durumda din devletin esas teşkilat yapısının, milletlerin hayatında karşılaştığımız her türlü kamusal tezahürlerin ve ayrıca özel hayattaki bilumum kutsal işlerin ayrılmaz bir parçası haline gelir.   </p>
			<p class="paragraf">Eski Hindistan’da, Persler, Mısırlılar, Yahudiler, Grekler ve Romalılar arasında durum böyleydi; Brahmanlar, Budacılar ve Müslümanlar arasında hâlâ böyledir. Çin’de üç farklı inancın olduğu doğrudur, ki bunlardan en yaygın olanı Budacılık devlet tarafından en az himaye edileni veya desteklenenidir. Ancak Çin’de günlük kullanımda “bu üç öğreti gerçekte birdir” veya kısaca bunlar esasta birbirleriyle uzlaşırlar anlamına gelen evrensel geçerlilikte bir söz vardır. İmparator da bu üçünü eşzamanlı olarak ve tam bir birlik içinde takip eder. Nihayet Avrupa dediğimiz şey bir <span class="CharOverride-4">Hıristiyan</span> devletler konfederasyonudur; Hıristiyanlık üyelerinin her birinin temeli ve hepsinin ortak bağıdır. Bundan dolayıdır ki Türkiye, her ne kadar aynı coğrafi alan içinde yer alsa da, gerçekte Avrupa’nın bir parçası olarak kabul edilmez.   </p>
			<p class="paragraf">Benzer şekilde Avrupa’daki prensler “Tanrı’nın lütfu” sayesinde prenstirler ve Papa, Tanrı’nın yeryüzündeki vekilidir; onun konumu ve otoritesi en yüksek noktada yer aldığı için o bütün tahtları kendisinden alınmış bir tür tımar yahut zeamet olarak görür. Keza başpiskoposlar ve piskoposlar da bu hüviyetleriyle dünyevi bir güce sahiptiler; ve İngiltere’de bugün hâlâ Lortlar Kamarası’nda sandalyeleri ve oy hakları vardır. Protestan krallar bu hüviyetleriyle kiliselerinin başıdırlar; İngiltere’de birkaç yıl önce bu on sekiz yaşında bir kızdı.   </p>
			<p class="paragraf">Papaya başkaldırarak Reform Hareketi Avrupa’nın siyasi yapısını alt üst etti, fakat bilhassa inanç birliğini ortadan kaldırarak Almanya’nın gerçek birliğini parçaladı. Dolayısıyla fiilen ömrünü tamamladıktan sonra bu birliğin daha sonra suni bağlarla ve tamamen siyasi araçlarla onarılması icap etti. Böylece inanç ve birliğinin her devletin toplumsal düzeniyle ne kadar yakından irtibatlı olduğunu görüyorsunuz. İnanç her yerde yasaların ve devletin esas teşkilat yapısının dayanağı ve dolayısıyla toplumsal dokunun da temelidir. Eğer din hükümet otoritesi ve yöneticinin saygınlık ve şöhreti lehine ağırlığını koymamış olsaydı bunların varlığını sürdürmesi mümkün olmazdı.   </p>
			<p class="paragbos">  </p>
			<p class="paragraf">Philalethes: O, evet prensler Tanrı’yı bir tür cin veya gulyabani gibi görürler ve sair her şeyin yararsız olduğu görüldüğünde büyük çocukları onunla birlikte yatağa gönderirler; bu yüzden Tanrı’ya çok önem verirler ve ona ziyadesiyle bağımlıdırlar. Buna bir diyeceğim yok; bu arada yeri gelmişken yönetim mevkiinde bulunan her yüksek yöneticiye Samuel’in İlk Kitabı’nın on beşinci bölümünü her altı ayda bir belli bir günde dikkatle ve ciddiyetle okumasını önermek isterim, böylece sunağın üzerine taht kurmanın ne anlama geldiğini akıllarından çıkarmamış olacaklardır. Ayrıca <span class="CharOverride-4">ultima ratio theologorum</span>,<span class="dipp"><a href="#footnote-225-42" id="footnote-225-42-backlink">42</a></span> yani kazık, kullanım ömrünü tamamlayıp geçmişin karanlığına gömüleli beri bu yönetim aracı tesir gücünden çok şey kaybetmiştir. Çünkü bildiğiniz gibi dinler ateş böceklerine benzer, parlayabilmek için karanlığa ihtiyaç duyarlar. Belli bir cehalet düzeyi bütün dinlerin önkoşuludur ve onların içinde varlıklarını sürdürebilecekleri yegâne unsurdur. Diğer yandan, gökbilim, doğabilimi, yerbilimi ve tarihin bilgisinin ışığını her yere yayması, ülkeler ve halklar arasındaki bilgi akışının artması ve sonunda felsefenin konuşmasına izin verilmesiyle birlikte vahiy ve mucizeye dayalı her inanç er geç kaybolacak ve o zaman felsefe onun bıraktığı boşluğu dolduracaktır. Avrupa’da bilgi ve bilim çağının şafağı, [Bizans’ın düşmesinin ardından] Grek filozoflarının [İtalya’ya] ulaşmasıyla birlikte, 15. yüzyılın sonuna doğru sökmeye başladı, güneşi fevkalade verimli olan 16. ve 17. yüzyıllarda gittikçe yükseldi ve Ortaçağ’ın karanlığını dağıttı. Aynı ölçüde Kilise ve inanç zaman içinde doğal olarak yavaş yavaş geriledi; ve böylece 18. yüzyılda İngiliz ve Fransız filozoflar onlara karşı, sonunda Büyük Frederick döneminde Kant gelinceye kadar, doğrudan cephe alabildi.   </p>
			<p class="paragraf">Kant dini inancı o zamana kadar sahip olduğu felsefenin desteğinden yoksun bıraktı ve bu <span class="CharOverride-4">ancilla theologiae</span>yı<span class="dipp"><a href="#footnote-225-43" id="footnote-225-43-backlink">43</a></span> özgürlüğüne kavuşturdu; ayrıca meseleye Alman dikkatliliği ve sabrıyla saldırarak ona ciddiyetten yoksun bir eda yerine vakur bir hava kazandırdı. Neticede Hıristiyanlığın 19. yüzyılda büyük ölçüde zayıfladığını, neredeyse bütün ciddi inanç umdelerinden yoksun kaldığını, hatta ayakta kalmak için savaştığını; öte yandan telaş ve endişe içerisindeki prenslerin, ölmek üzere olan bir hastayı hekimlerin çeşitli uyarıcıları teneffüs ettirerek hayata döndürmeye çalışmaları gibi suni araçlarla tekrar ayağa kaldırmaya çalıştıklarını görüyoruz. Fakat Condorcet’nin <span class="CharOverride-4">Esquisse d’un tableau</span> <span class="CharOverride-4">des Progrès de l’esprit humain</span>ından bir pasaja kulak verin, ki günümüze bir ikaz olarak kaleme alınmış gibidir: <span class="CharOverride-4">Le zèle religieux des philosophes et des grands n’était qu’une dévotion politique: et toute religion, qu’on se permet de défendre comme une croyance qu’il est utile de laisser au peuple, ne peut plus espérer qu’une agonie plus ou moins prolongée</span>.<span class="dipp"><a href="#footnote-225-44" id="footnote-225-44-backlink">44</a></span> (Beşinci çığır).   </p>
			<p class="paragraf">Tasvir ettiğim hadiselerin genel seyri içinde inanç ve bilginin bir terazinin iki kefesine benzediğini, dolayısıyla biri yükselirken diğerinin alçaldığını her zaman gözlemleyebilirsiniz. Esasen terazi o kadar hassastır ki anlık etkileri bile gösterir. Sözgelimi 19. yüzyılın başlarında Fransız ordusunun Bonaparte komutasındaki yağmacı istilaları ve akabinde bu çapulcular güruhunu sürüp çıkarmak ve cezalandırmak için gerekli olan büyük çabalar bilimin geçici olarak ihmal edilmesine ve neticede bilginin genel olarak yayılmasında belli bir gerilemeye yol açtı. Bunun üzerine kilise derhal başını kaldırmaya ve inanç yeniden canlanmaya başladı. Bu, zamanın ruhuyla uyum içinde kısmen şiirsel mahiyette bir canlanmaydı. Buna karşılık takip eden otuz yılı aşkın bir barış dönemi boyunca, serbest zaman ve refah, bilimlerin gelişmesini ve bilginin yayılmasını görülmedik derecede teşvik etti. Bunun neticesi, söylediğim gibi, dinin gerilemesi ve korkulan çöküşü oldu. Belki de Avrupa’daki insanlar, tıpkı bakıcısına ihtiyacı kalmamış ve daha ileri eğitimi artık özel bir öğretmene devredilmesi gereken bir çocuk gibi, dine veda ettiklerinde bu kadar sık kestirilmeye çalışılan o zaman, umulandan daha çabuk gelmiş olacaktır. Ortalama insan ömrü altmış yıl olarak kabul edilecek olursa, toplam geçmişinin yüz nesilden öteye gitmediği her türlü maddi ve tarihsel veriyle doğrulanan bir soyun henüz ilk çocukluk aşamasında olduğunu herhalde herkes kabul edecektir.   </p>
			<p class="paragbos">  </p>
			<p class="paragraf">Demopheles: Gizleme lüzumu duymadığınız bir memnuniyetle Hıristiyanlığın çöküşünü kestirmek yerine Avrupa insanlığının, aradan geçen uzun bir zaman diliminden sonra Doğudaki gerçek ve kadim yurdundan [devralarak] takip ettiği bu dine ne kadar çok şey borçlu olduğunu düşünmenizi bilseniz ne çok isterdim! Avrupa Hıristiyanlık sayesinde hayatın kendi başına bir amaç olamayacağı, varoluşumuzun gerçek gayesinin onun ötesinde aranması gerektiği yolundaki temel hakikatin bilgisiyle o zamana kadar kendisine yabancı olan bir eğilim kazanmıştı. Nitekim Grekler ve Romalılar bu gayeyi bizzat hayatın <span class="CharOverride-4">içine</span> yerleştirmişlerdi, dolayısıyla bu anlamda onlara kesinlikle kör putperestler denilebilir. Ve bu hayat görüşüne uygun olarak onların bütün erdemleri toplumun refah ve gönencine hizmet eden, kısaca yararlı olan şeye indirgenebilir. Aristoteles gayet naif bir şekilde şunları söyler: “Başkalarına en yararlı olan erdemler zorunlu olarak en büyük erdemler olmalıdır.” <span><img alt="5.png" class="_idGenPageitem-9" src="image/5_fmt.jpeg"/></span><span><img alt="6.png" class="_idGenPageitem-10" src="image/6_fmt.jpeg"/></span><span class="CharOverride-4">Retorik</span>, lib. I, c. 9) Dolayısıyla eskilerin nazarında bir kimsenin ülkesi için beslediği sevgi en yüksek erdemdi, her ne kadar dar kafalılık, önyargı, boş gurur ve anlaşılabilir bencillik ya da kişisel çıkarın bunda büyük bir payı olduğu için gerçekte çok kuşkulu bir erdem olsa da. Az önce alıntılanan pasajın hemen yukarısında Aristoteles bunları tek tek açıklamak için bütün erdemleri sayıp sıralar. Bunlar adalet, cesaret, itidal, ihtişam<span><img alt="7.png" class="_idGenPageitem-11" src="image/7_fmt.jpeg"/></span>, yücegönüllülük, cömertlik, nezaket, sağduyu ve bilgeliktir. Hıristiyanlığın erdemlerinden ne kadar farklı! Hıristiyanlık öncesi eski dünyanın karşılaştırmasız en transendantal filozofu Platon bile adaletten daha yüksek bir erdem tanımaz; sadece o adaleti kayıtsız şartsız ve kendisi için, kendisinden ötürü tavsiye eder, halbuki diğer bütün filozoflar mutlu bir hayatı—<span class="CharOverride-4">vita beata</span>—her türlü erdemin hedefi ve ahlakı da buna erişmenin yolu haline getirirler. Avrupa’da Hıristiyanlık insanlığı kendisini bu kof, ömürsüz, kararsız, sallantılı varoluşla kaba ve sığ bir şekilde özdeşleştirmekten kurtardı,     </p>
			<p class="paragbos">  </p>
			<p class="paragraf"><span class="CharOverride-4">... coelumque tueri  </span></p>
			<p class="paragraf"><span class="CharOverride-4">Jussit, et erectos ad sidera tollere vultus.</span><span class="dipp"><a href="#footnote-225-45" id="footnote-225-45-backlink">45</a></span><span class="CharOverride-4">  </span></p>
			<p class="paragbos">  </p>
			<p class="paragraf">Dolayısıyla Hıristiyanlık sadece adaleti değil, onun yanında insanlık sevgisini, şefkati, merhameti, yardımseverliği, bağışlayıcılığı, kişinin kendi düşmanını sevmesini, sabrı, tevazuuyu, tevekkülü, inancı ve umudu da vazeder. Hatta daha da ileri gider ve dünyanın kötü olduğunu ve bizim kurtuluşa muhtaç olduğumuzu öğretir. Dolayısıyla o dünyanın hor görülmesini, feragat ve fedakârlığı, iffeti, kişinin kendi iradesini terk etmesini, yani hayattan ve onun aldatıcı zevklerinden yüz çevirmeyi buyurur. Esasen o ıstırabın sağaltıcı, kutsallaştırıcı gücünün kabul edilmesini öğretir; nitekim bir işkence aracı Hıristiyanlığın simgesi olmuştur. Bu ciddi ve tek doğru hayat görüşünün, şimdi bile Hıristiyanlıktan bağımsız olarak varlığını sürdürdüğü üzere, binlerce yıl önce bütün Asya’da yayılmış olduğunu; fakat Avrupa’daki insanlık için bunun yeni ve büyük bir vahiy olduğunu kabule hazırım. Çünkü Avrupa nüfusunun yurtlarından sürülüp uzun süre başıboş dolaştıktan sonra zaman içinde yavaş yavaş Avrupa’ya yerleşmiş Asya kökenli ırklardan müteşekkil olduğu gayet iyi bilinmektedir. Bu uzun gezginlik dönemi esnasında yurtlarının asli dinlerini ve onunla birlikte doğru hayat görüşünü kaybettiler; ve dolayısıyla yeni bir iklimde bir ölçüde incelikten yoksun, metafizik muhtevası fevkalade sığ ve önemsiz olan kendi dinlerini oluşturdular. Öncelikle Kelt, İskandinav ve Grek dinleri bunlara örnek olarak gösterilebilir. Bu arada Grekler arasında gayet özel, denilebilir ki, içgüdüsel bir güzellik duygusu gelişti. Yeryüzünde gelmiş geçmiş bütün uluslar arasında sadece onlara özgü, ince ve doğru bir duyguydu bu. Dolayısıyla şairlerinin dillerinde ve sanatkârlarının ellerinde mitologyaları fevkalade güzel ve hoş bir biçime büründü. Buna karşılık Grekler ve Romalılar için hayatın gerçek, ciddi ve doğru anlamı kayıptı; Hıristiyanlık gelip de onları hayatın ciddi yanıyla tekrar karşı karşıya getirinceye kadar büyük çocuklar gibi yaşamayı sürdürdüler.   </p>
			<p class="paragbos">  </p>
			<p class="paragraf">Philalethes: Böyle bir sonuç hakkında doğru bir kanaat edinebilmek için eski dünyayı takip eden Ortaçağ ile, sözgelimi Perikles dönemini 14. yüzyılla karşılaştırmamız gerekli ve yeterlidir. Ele alacağımız her iki dönemde aynı türden varlıklarla karşı karşıya olduğumuza inanamayız neredeyse. Bir yanda insanlığın en ince ve en güzel gelişmesini, hayranlık uyandırıcı devlet kurumlarını, bilgece yasaları, dirayetle dağıtılmış devlet görevlerini, akıllıca düzenlenmiş özgürlükleri, şiir ve felsefe dâhil en güzel halleriyle tüm sanatları; aradan binlerce yıl geçtikten sonra bile hâlâ emsalsizlik vasfını kaybetmemiş olan ve kendileriyle asla boy ölçüşemeyeceğimiz yüksek türden varlıklar tarafından vücuda getirildiklerini söyleyebileceğimiz eserlerin yaratımını ve bütün bunlara ilave olarak, Ksenophon’un <span class="CharOverride-4">Ş</span><span class="CharOverride-4">ölen</span>’inde tasvir edildiği üzere en soylu dostlukla süslenip güzelleşmiş bir hayatı buluruz.   </p>
			<p class="paragraf">Eğer elinizden geliyorsa şimdi bir de diğer yanda ne ile karşılaşacağımızı tasavvur etmeye çalışın. İnsanların ruhlarını kilisenin esir aldığı, bedenlerini güç ve şiddetin prangaladığı, böylece şövalyelerin ve rahiplerin hayatın bütün yükünü ortak yük hayvanları olarak üçüncü sınıfın omuzlarına yüklediği bir dönemi görürsünüz. Burada hak olarak kuvvet ile feodalizm ve bağnazlığın yakın bir dayanışma içinde olduğunu ve bunların oluşturduğu uzun silsile içinde insanı şaşırtan bir cehalet ve zihin karanlığını, bunun ayrılmaz parçası olan bir hoşgörüsüzlüğü, inanç uyuşmazlıklarını, din savaşlarını, Haçlı seferlerini, engizisyonları ve işkenceleri görürsünüz. Dostluk tarzı olarak, doğru, şövalyeliği—kabalık, bayağılık, saçmalık ve maymunluğun karışımı olan bir şeyi ve onun yapmacık tavırlarla ve ukalalıkla örülü sistemini, alçaltıcı boş inançlarını ve kadınlara maymunca saygısını bulursunuz. Kadınlara karşı nezaket bu saygının bir kalıntısıdır ve kadınların kibriyle haklı olarak acısı çıkarılıp bedeli ödetilmektedir; ve bu haliyle Asya kökenli bütün ırklara sürekli bir gülme malzemesi sunmaktadır ki herhalde Grekler de bu konuda onlara katılırdı. Özlemle yâd edilen Ortaçağ’da elbette bütün bu şeyler kadınlara hiç kimsenin yadırgamadığı düzenli, sistemli bir hizmete kadar gitti; kaçınılmaz olarak bu kahramanca işleri, <span class="CharOverride-4">cours d’amour</span>u, tumturaklı Troubadour şarkılarını ve benzeri şeyleri doğurdu. Ne var ki, entelektüel yanı da olan bu sonuncu maskaralıklar, esas itibariyle Fransa’yı yurt edinmiş olup, ağırkanlı ve gözlerinin gördüğüne teslim olan Almanlar arasında şövalyelerin daha çok içki düşkünlüğü ve yağmacılıkla nam saldıkları gözden kaçırılmamalıdır. Kadehler ve şatolar bu soyguncu baronların işiydi, her ne kadar saraylarda tatsız, yavan aşk şarkıları eksik olmuyorduysa da. Peki bu sahne nasıl değişti böyle? Göçler ve Hıristiyanlıkla birlikte.  </p>
			<p class="paragbos">  </p>
			<p class="paragraf">Demopheles: Bana bunu hatırlattığınız için size müteşekkirim. Bu kötülüğün kaynağı göçler, Hıristiyanlık da onun önünü kesen su bendiydi. Hıristiyanlık önce dalgalar halinde akın akın Avrupa içlerine yayılan bu kaba ve vahşi kalabalıkları uysallaştırıp denetim altına almanın aracı oldu. Bu kaba insan önce diz çöküp hürmet ve itaat etmeyi öğrenmeliydi; ancak bundan sonra uygarlaşabilirdi. Bu İrlanda’da St. Patrick, Almanya’da, daha sonra St. I. Boniface olmuş olan Sakson Winifred tarafından gerçekleştirildi. Eski dünyanın insanlığını alıp götürmüş olan işte bu kavimler göçü, Asya kökenli ırkların Avrupa’ya doğru bu son ilerleyişiydi. Atilla, Cengiz Han ve Timur önderliğinde yapılmış olan sonuçsuz akınlar onu takip etmiş ve çingenelerinki de onun gülünç bir hatimesi olarak kalmıştı. Fakat Hıristiyanlık kabalık ve bayağılığa karşı savaşmış olan ilkenin ta kendisiydi; hatta daha sonraları bile, bütün Ortaçağ boyunca, hiyerarşik yapısıyla kilise maddi güce sahip olanların, yani prensler ve şövalyelerin kabalık ve vahşiliğini dizginlemek için fevkalade gerekliydi. Dolayısıyla Hıristiyanlık bu büyük taşkının üzerindeki muazzam buz kütlelerinin buz kırıcısı oldu. Ancak Hıristiyanlığın genel hedefi yine de bu hayatı hoş ve sevimli hale getirmekten çok, bizi daha iyi bir hayatı hak edecek duruma getirmekti. O bu kısacık zaman aralığının, bu gelip geçici rüyanın ötesine bakar ve bizi ebedi kurtuluşa götürmenin yolunu arar. Onun eğilimi eski dünyanın ahlak ve diniyle Hıristiyanlığınkini karşılaştırarak daha önce gösterdiğim üzere sözcüğün en yüksek anlamında ahlakidir ve bu o zamana kadar Avrupa’da bilinmeyen bir eğilimdir.   </p>
			<p class="paragraf">Philalethes: Teori söz konusu olduğu kadarıyla buna diyecek yok; ama bir de uygulamaya bakın. Takip eden Hıristiyan yüzyıllarla karşılaştırıldığında eski dünya hiç kuşkusuz, korkunç işkencelerle ölümleriyle, kazığa geçirip yakmalarıyla Ortaçağ’dan daha az gaddardı. Ayrıca eskiler hoşgörülüydü, adalete özellikle büyük saygıları vardı, sık sık kendilerini vatanları için feda ediyorlardı, âlicenaplık ve cömertliğin her türünü, halis ve hakiki bir insanlığı sergiliyorlardı; bu öyle bir insanlıktı ki bugün bile onların düşünce ve eylemleri hakkında bilgi ve malumat beşeri bilimler<span class="dipp"><a href="#footnote-225-46" id="footnote-225-46-backlink">46</a></span> olarak adlandırılmaktadır. Hıristiyanlığın meyveleri din savaşları, dini katliamlar, Haçlı seferleri, engizisyonlar ve bunlara ilave olarak yerleşik öğretinin dışına çıkanlar için yargılamalar, Amerika yerlilerinin kökünün kazınması ve Afrikalı kölelerin yerlerinden yurtlarından edilmesidir; eski dünyada bunlara benzer, yahut herhangi bir şekilde bunlarla mukayese edilebilecek bir şey bulamazsınız; çünkü eski dünyada köleler, <span class="CharOverride-4">familia</span>, <span class="CharOverride-4">vernae</span>,<span class="dipp"><a href="#footnote-225-47" id="footnote-225-47-backlink">47</a></span> halinden memnun bir zümreydi ve efendilerinin hizmetine sadakatle bağlıydılar. Ve insanlık için bir yüz karası olan büyük şeker çiftliklerinin talihsiz zenci kölelerinden, bu iki renk birbirinden ne kadar farklıysa o kadar farklıydılar. Kesinlikle mahkûm edilmesi gereken ve eski dünyanın ahlakı söz konusu edildiğinde en başta ayıplayıp kınadığımız oğlancılığa karşı müsamahanın, az önce sözünü ettiğim Hıristiyan mezalimiyle karşılaştırıldığında lafı bile edilmeye değmez. Kaldı ki bizim dünyamızda bile bu melanet ilk bakışta zannedildiği kadar seyrek rastlanır bir şey değildir. Bütün bunlar düşünülüp değerlendirildiğinde insanlığın Hıristiyanlık sayesinde ahlaken gerçekten daha iyi hale geldiğini savunabilir misiniz?    </p>
			<p class="paragraf">Demopheles: Eğer sonuç her yerde öğretinin saflığı ve hakikatiyle uyumlu değilse bunu böyle bir öğretinin insanlık için [hayata geçirilemeyecek] kadar yüce ve soylu, hedefinin de yüksek olmasına bağlamalıyız. Doğal olarak putperest yahut İslam ahlakıyla<span class="dipp"><a href="#footnote-225-48" id="footnote-225-48-backlink">48</a></span> uyuşmak çok daha kolaydı. Her yerde istismara ve sahtekârlığa en fazla açık olan kesinlikle en soylu ve yüce olandır: <span class="CharOverride-4">abusus optimi pessimus</span>.<span class="dipp"><a href="#footnote-225-49" id="footnote-225-49-backlink">49</a></span> Dolayısıyla bu yüce öğretiler bile zaman zaman en yüz kızartıcı işler ve gerçekten gaddarca zulümler için bir bahane olarak kullanılmıştır. Eski dünyanın gerek devlet kurumlarının gerek bilim ve sanatlarının çöküşü, söylediğim gibi, yabancı barbarların istilalarına bağlanabilir. Dolayısıyla cehalet ve vahşiliğin galip gelmesi, neticede şiddet ve sahtekârlığın iktidarı ele geçirmesi ve böylece bir yük olarak şövalye ve ruhban sınıfının insanların omuzlarına binmesi kaçınılmazdı. Bu kısmen, yeni dinin dünyevi değil de ebedi saadet dersini vermesiyle, kalp saflığını akli bilgiye tercih etmesiyle ve her türlü dünyevi zevke, hatta bilimlerin sanatların katkıda bulunduklarına bile yüz çevirmesiyle izah edilmelidir. Ancak bunlar dine hizmet ettikleri kadarıyla teşvik edilmişler, hatta belli ölçüde gelişme de göstermişlerdir.   </p>
			<p class="paragraf">Philalethes: Çok dar bir alanda. Bilimler her zaman güvenilmez kılavuzlardı ve bu yüzden denetim ve sınırlama altında tutuldular. Buna karşılık dini öğretiler için böylesine zorunlu bir unsur olan sevgili cehalet titizlikle koruyup kollanmış ve desteklenmiştir.   </p>
			<p class="paragbos">  </p>
			<p class="paragraf">Demopheles: Ama yine de insanlığın o zamana kadar bilgi olarak elde ettiği ve eskilerin yazılarına kaydedilmiş olan şey ruhban sınıfı sayesinde özellikle manastırlarda yok olmaktan kurtulmuştur. Şayet Hıristiyanlık kavimler göçünden kısa süre önce ortaya çıkmamış olsaydı ne olurdu, bir düşünün.   </p>
			<p class="paragbos">  </p>
			<p class="paragraf">Philalethes: Eğer en büyük dürüstlük, serinkanlılık ve tarafsızlıkla dinlerin sağladığı fayda ve zararlar tam olarak ve doğru bir şekilde tartılıp değerlendirilmeye çalışılsaydı bu gerçekten fevkalade yararlı bir araştırma olurdu. Kuşkusuz bunun için her ikimizin de erişim alanı içinde olandan daha büyük bir tarihsel ve psikolojik veri miktarının mevcut olması gerekir. Akademiler bunu ödüllü bir denemenin konusu yapabilirler.   </p>
			<p class="paragbos">  </p>
			<p class="paragraf">Demopheles: Onlar bunu yapmamak için ellerinden geleni yapacaklardır.   </p>
			<p class="paragbos">  </p>
			<p class="paragraf">Philalethes: Bunu söylemenize şaşırdım, çünkü bu dinler için kötü bir işaret. Ayrıca bir yarışma konusu tespit ederken ödülün kendi görüşlerinin nasıl seslendirileceğini en iyi bilen kişiye verilmesini gizli bir koşul olarak belirleyen akademiler de var. Bir istatistikçi çıksa da bize önce her yıl ne kadar suçun dini, ne kadarının da başka saiklerle önlendiğini söyleyebilseydi keşke; ilkinin hanesine çok az bir şey yazılırdı herhalde. Eğer bir kimse yoldan çıkıp da bir suç işlemeye meyletse aklına gelecek ilk şeyin [ceza kanunlarında] onun için belirlenmiş ceza ve [kolluk güçlerince] yakalanma ihtimali olduğu kesindir. Düşüneceği ikinci nokta saygınlığının karşı karşıya kaldığı tehlikedir; eğer yanılmıyorsam, dini mülahazalardan herhangi birisi aklının köşesinden bile geçmezden evvel, saatlerce bu iki engel üzerine düşünecektir. Onu suça karşı koruyan bu iki duvardan yakasını kurtarmayı gözüne kestirirse eğer, <span class="CharOverride-4">tek başına</span> dinin onu bu suçu işlemekten nadiren alıkoyabileceği görüşündeyim.  </p>
			<p class="paragbos">  </p>
			<p class="paragraf">Demopheles: Ancak ben bunun çoğu kez böyle olduğuna inanıyorum; özellikle dinin etkisinin örf ya da âdet aracılığıyla kendisini gösterdiği durumlarda. Bu sayede bir kimse kötü ve ahlaksızca bir harekette bulunma düşüncesini derhal terk eder. Bu ilk izlenimin etkisi değil de nedir? Çünkü ilk izlenimler kolay kolay kazınmaz. Sözgelimi verilmiş olan bir sözü yerine getirmek için sık sık ağır fedakârlıklarda bulunan, özellikle, soylu ailelerden sayısız insanı düşünün; bunun altında yatan tek neden, çoğu kez babalarının daha çocukluk çağında onların zihinlerine şerefli bir insanın, bir beyefendinin yahut şövalye ruhlu bir kimsenin her zaman, her ne pahasına olursa olsun sözüne sadık kalacağını ciddiyetle kazımış olmasıdır.  </p>
			<p class="paragbos">  </p>
			<p class="paragraf">Philalethes: Doğuştan gelen belli bir <span class="CharOverride-4">probitas</span><span class="dipp"><a href="#footnote-225-50" id="footnote-225-50-backlink">50</a></span> olmadıkça bunun da bir faydası olmaz. Genel olarak söylemek gerekirse, doğuştan sahip olunan karakter iyiliğinden kaynaklanan şeyi dine bağlayamazsınız. Çünkü burada kişiyi suç işlemekten alıkoyan şey suçtan etkilenecek kimseye duyduğu yakınlık veya merhamettir ve bu onun yaradılışına bağlanmalıdır. Hakiki ahlaki saik ya da dürtü budur ve bu hüviyetiyle o bütün dinlerden bağımsızdır.   </p>
			<p class="paragbos">  </p>
			<p class="paragraf">Demopheles: Fakat bu bile kitleler üzerinde, onu herhalde güçlendiren dini bir kisveye büründürülmedikçe nadiren müessirdir. Ancak böyle bir doğal temele sahip olmadan da dini saikler çoğu kez kendi başlarına suçu önlerler. Kalabalıkları düşündüğümüzde bunun da bizi şaşırtmaması gerekir. Bu durumda yüksek eğitime sahip insanların bile zaman zaman, hiç olmazsa alegorik olarak doğru olan bir şeyin üzerine oturan dini saiklerin değil, fakat en saçma boş inançların etkisi altında kaldıklarını ve bütün hayatları boyunca bunların boyunduruğu altında hareket etmeye ses çıkarmadıklarını görürüz; sözgelimi Cuma günü bir işe başlamamak, masaya on üçüncü olarak oturmamak, talih işaretlerine göre hareket etmek ve benzeri. Eğer eğitimli insanlarda durum buysa, kalabalıklar söz konusu olduğunda ne olur, varın siz hesap edin.   </p>
			<p class="paragraf">Eğitimden geçmemiş kafaların önündeki duvarları ve bunların beraberinde getirdiği sınırlamaları tam olarak anlayamazsınız; bu kafaların içleri bütünüyle karanlıktır, özellikle temelinde iyilikten ve adaletten yoksun, kötü niyetli bir yürek bulunuyorsa, ki çoğu kez olan da tam budur. İnsanlığın büyük çoğunluğunu oluşturan bu tür insanlar daha doğru ve daha iyi saiklere duyarlı hale gelinceye kadar bir müddet, isterse fiilen hurafe kabilinden saiklerle olsun, mümkün olduğu ölçüde idare edilmeli ve denetim altında tutulmalıdır. İtalya’da sıkça karşılaşılan bir durum dinin doğrudan etkisine örnek olarak gösterilebilir, burada bir hırsızın itiraflarını dinleyen rahip eğer çaldığı şeyi yerine koymazsa kendisini dinlemeyeceğini ve günahının bağışlanmayacağını söyler; hırsız bu şartı kabul ederse rahip günahlarının affedildiğini bildirir ve böylece çaldığı şeyi yerine koymasına izin verilir. Keza dinin en kesin ve belirgin etkisini gösterdiği yemini düşünün. Bu ister bir kimse kendisini doğrudan safi <span class="CharOverride-4">ahlaki bir varlığın</span> yerine koyduğu ve bu hüviyetiyle kendisine [ağır bir sorumluluk deruhte edilerek] ciddiyetle başvurulduğunu düşündüğü için olsun—ki Fransa’da görünüşe bakılırsa bu çerçeve içerisinde yemin teklif edilir ve yeminin şekli de salt <span class="CharOverride-4">je le jure</span>dir, ayrıca vakur bir “evet” veya “hayır”ın yeminin yerini aldığı Quakerler arasında da böyledir—isterse bir kimse gerçekten ceza olarak ebedi mutluluğunu kaybedeceği bir şeyi anlattığına inandığı için olsun—ki bu ilk hissiyatın kılık değiştirmiş bir şeklinden başka bir şey olmayan bir inançtır—fark etmez. Herhalde dini düşünceler veya telakkiler onun ahlaki doğasını harekete geçirmenin ve işin içine sokmanın bir aracıdır. Çoğu kez öyle olur ki bir insan yalan yere yemin etmeye razı olur, fakat iş bu noktaya geldiğinde birdenbire bunu reddeder, böylece hakikat ve doğruluk galip gelmiş olur.  </p>
			<p class="paragbos">  </p>
			<p class="paragraf">Philalethes: Fakat bundan daha da fazla, tanıklığın açık bilgisine rağmen yalan yere yemin edilir, hak ve hakikat ayaklar altına alınır. Yemin hukuk adamlarının metafizik <span class="CharOverride-4">pons asinorum</span>udur<span class="dipp"><a href="#footnote-225-51" id="footnote-225-51-backlink">51</a></span> ve tıpkı onun gibi olabildiğince seyrek kullanılmalıdır. Kaçınılması mümkün olmadığında ya da mutlaka kullanılması icap ettiğinde büyük bir ciddiyet ve vakarla, her zaman rahibin huzurunda—hatta mahkemeye bitişik bir kilise veya şapelde edilmelidir. Fevkalade kuşkulu veya karanlık olaylarda okul çocuklarının bile hazır bulunması izin verilmesi belki doğru olmayan ama sonuca götüren bir çare olabilir. Bu sebepten ötürü Fransızların soyut yemin biçiminin hiçbir faydası yoktur. Kesin olarak verilmiş olan yemin biçiminden çıkarma veya eksiltme herkesin almış olduğu terbiye ve eğitim seviyesine göre kendi düşünce eğilimine bırakılmalıdır. Sırası gelmişken ifade edeyim ki dinin pratik etkisinin inkâr edilemez bir örneği olarak yemini zikretmekte tamamen haklısınız. Ancak yine de bütün bu söylediklerinize karşın yeminin etkisinin bundan öteye gidip gitmeyeceğinden emin değilim. Bir an için, bütün ceza yasalarının halka ilan edilerek birden kaldırıldığını düşünün, öyle zannediyorum ki ne siz ne ben tek başına dini saiklerin koruması altında, hatta buradan, eve gidecek cesarete sahip olurduk. Buna karşılık benzer şekilde bütün dinlerin asılsız olduğu ilan edilmiş olsaydı önceden olduğu gibi, korkularımızda ve güvenlik önlemlerimizde özel bir artış olmaksızın, tek başına yasaların koruması altında yaşamayı sürdürürdük.   </p>
			<p class="paragraf">Fakat daha da ileri gidip, dinlerin çoğu kez kati ve belirgin biçimde ahlakı bozucu bir etkisinin olduğunu da söyleyeceğim size. Genel olarak Tanrı’ya karşı vecibelere eklenen şeyin insanlığa karşı görevlerden çıkarıldığı söylenebilir; çünkü insanlara karşı iyi davranma lüzumunu Tanrı’ya yaltaklanmayla telafi etmeye çalışmak çok kolay ve kestirme bir yoldur. Dolayısıyla bütün çağlarda ve ülkelerde çoğunluğun, istediği şeyi güzel işler yaparak hak etmek yerine yalvarma ve yakarmayla elde etmeyi çok daha kolay bulduğunu görürüz. Her dinde Tanrısal iradenin insanlardan beklediği şeylerin başında ahlaki eylemlerden çok inanç, tapınak törenleri ve çok farklı türde ibadetlerin geldiği açıklanır, bu ilk başta göze çarpan bir keyfiyettir; hatta bunlar zaman içinde, bilhassa rahiplerin maaşlarıyla yakından irtibatlıysalar, ahlaki eylemlerin yerini tutacak şeyler olarak görülür olmuştur. Tapınakta kurban edilen hayvanlar, missa söyleme, şapel inşa etme ya da yol kenarına haç dikme vb. şeyler çok geçmeden hürmete layık eylemler haline gelmiştir, öyle ki bunlarla ciddi suçlar bile bağışlanır olmuştur, günah çıkarma ve papazın önerdiği kefareti yerine getirme, rahiplerin otoritesine boyun eğme, kutsal yerleri ziyaret, tapınaklara ve rahiplerine bağış, manastırlar inşa etme ve benzeri de bunlara dâhil edilmelidir. Neticede rahipler tanrılarla ilişki kurmada neredeyse rüşvetle satın alınabilir birer aracı kurum haline gelmiş kimseler izlenimini uyandırır. Hatta bu işler bu kadar çığırından çıkmasa bile yine de sormaya zorlanıyoruz: mensupları veya müntesipleri, duaları, hamd ve şükür ilahilerini ve çok çeşitli dini vecibe ve uygulamaları ahlaki davranış için en azından kısmi bir ikame olarak görmeyen din nerede?   </p>
			<p class="paragraf">Mesela İngiltere’ye bakın, Yahudilerin “Şabbat”larına karşı Büyük Constantinus tarafından tesis edilmiş olan Hıristiyan “Pazar”ları, küstah rahiplerce yalan dolanla, hatta ismine kadar, Yahudilerinkiyle özdeşleştirilmiştir. Bu Yehova’nın Şabbat, yani yorulmuş olan Kadiri Mutlak’ın altı gün çalışmadan sonra dinlenmeye çekildiği gün (ki bu sebepten ötürü <span class="CharOverride-4">aslında</span> haftanın <span class="CharOverride-4">son günü</span>dür) için buyrukları Hıristiyanların Pazar günü, <span class="CharOverride-4">dies solis</span>, haftayı görkemle açan bu ilk gün, bu ibadet ve neşe günü için de geçerli olabilsin diye yapıldı. Bu sahtekârlığın sonucunda, “Şabbat yasaklarını ihlal” ya da “Şabbat’ın kutsallığına saygısızlık”, daha açık bir ifadeyle, ister iş için ister zevk için, en küçük bir uğraş, her türlü oyun, müzik, dikiş dikme, elbise yamama ve her türlü dünyevi iş, İngiltere’de büyük günah olarak kabul edildi. Sıradan insan, ruhani rehberlerinin kafasına soktuğu gibi, sadece kutsal Şabbat’a titizlikle riayette ve Pazar ayinine düzenli olarak katılmada ihmal göstermezse, diğer bir deyişle, Pazar günleri vaktini boşa geçirmeyip kilisede iki saat boyunca oturarak aynı münacatı bininci kez dinlemeyi ve herkesle birlikte mırıldanarak <span class="CharOverride-4">a tempo</span> ezbere okumayı savsaklamazsa zaman zaman kendisini tutamayıp işlediği küçük günahların bağışlanacağına güvenebileceğine inanmalıdır. İnsan kılığındaki bu iblisler, Kuzey Amerika’nın Özgür Eyaletlerindeki (bunlara Köle Eyaletleri denmesi gerekir) köle sahipleri ve köle tüccarları genellikle, Pazar günleri çalışmanın büyük günah olduğunu düşünen, bundan en küçük kuşku duymayan, düzenli olarak Pazar ayinlerine katılan, dolayısıyla ebedi saadeti elde edeceklerini uman ortodoks, mutaassıp Anglikanların ta kendileridir.   </p>
			<p class="paragraf">Dinin ahlak bozucu etkisi ahlaki etkisinden daha az sorunsaldır. Buna karşılık dinlerin, özellikle Hıristiyanlık ve Müslümanlığın, yeryüzünde sebebiyet verdiği gaddarlıklar ile meydana getirdiği sefalet ve kötülüklerin telafisi söz konusu olduğunda bu ahlaki etkinin büyüklük ve kesinliğinden ne kadar söz edilebilirdi, düşünmek gerekir. Bağnazlığı, sonu gelmez işkenceleri, din savaşlarını, eskilerin hiçbir fikre sahip olmadığı bu kanlı çılgınlığı düşünün; mazur gösterilebilecek hiçbir yanı olmayan ve tam iki yüzyıl sürmüş olan Haçlı seferlerini, onların savaş çığlıklarını—“Bu Tanrı’nın iradesi!”—düşünün. Sevgiyi, hoşgörüyü, müsamahayı vazetmiş olanın mezarını ele geçirmekti amaçları güya. Mağribilerin ve Yahudilerin İspanya’dan gaddarca sürülüp çıkarılmasını ve köklerinin kazınmasını; kan banyolarını, engizisyonları, ve sapkınlar için diğer mahkemeleri; ayrıca Müslümanların üç kıtadaki korkunç ve kanlı fetihlerini düşünün. Sonra Amerika’daki ve Küba’daki Hıristiyanları düşünün; ilkinin yerlilerini büyük ölçüde yok ettiler, ikincisininkinin ise kökünü kazıdılar. Las Casas’a göre kırk yıl içinde on iki milyon insan katledildi ve hepsi de kuşkusuz <span class="CharOverride-4">in majorem Dei gloriam</span><span class="dipp"><a href="#footnote-225-52" id="footnote-225-52-backlink">52</a></span><span class="CharOverride-4"> </span>ve İncil’in yayılması için—çünkü onlar için Hıristiyan olmayan insan olarak bile kabul edilmiyordu.   </p>
			<p class="paragraf">Doğru bu konulara daha önce temas etmiştim, fakat <span class="CharOverride-4">Neueste Nachricliten aus dem Reiche Coltes</span>’in<span class="dipp"><a href="#footnote-225-53" id="footnote-225-53-backlink">53</a></span> basıldığı günümüzde dahi bu eski haber başlıklarını ısıtıp ısıtıp insanların önüne koymaktan yorulup usanmadık. Özellikle Hindistan’ı, bu kutsal toprağı, insan ırkının ya da herhalde bizim mensup olduğumuz bölümünün beşiğini, önce Müslümanların ardından Hıristiyanların, insanlığın bu kutsal ve ilk inancının takipçilerine öfkeyle ve gaddarlıkla saldırdıkları toprakları düşünün. Eski tapınakların ve suretlerin ebediyen esef edilecek, keyfice ve zalimce yok edilmesi ve çirkinleştirilmesi bugün bile hâlâ Müslümanların tektanrıcı gazabının izlerini sergilemektedir. Bunlar melun hatırası hâlâ taze olan Gazneli Mahmut ile başlayıp, kardeş katili Evrengzib’e kadar sürer ve tapınakları yok ederek ve Gao’daki Engizisyonun <span class="CharOverride-4">auto da fé</span>leri<span class="dipp"><a href="#footnote-225-54" id="footnote-225-54-backlink">54</a></span><span class="CharOverride-4"> </span>ile Portekizli Hıristiyanlar bunların en sadık taklitçileri olduklarını gösterirler.   </p>
			<p class="paragraf">Bu arada Mısır’daki eski ve sadık arkadaşlarından kendilerine ödünç verilmiş olan altın ve gümüş kapları çaldıktan sonra Tanrı’nın özel ve doğrudan buyruğuyla, başlarında daha önce bir cinayet işlemiş olan Musa peygamber olduğu halde,<span class="dipp"><a href="#footnote-225-55" id="footnote-225-55-backlink">55</a></span> meşru sahiplerinden gasp etmek üzere önlerine çıkanı yıkıp yağmalayarak Vaat Edilmiş Topraklara saldırmış olan Tanrı’nın seçilmiş kavmini de unutmayalım. Yine hatırdan çıkarmayalım ki Yehova’nın doğrudan ve sürekli tekrarlanan buyruklarıyla bunlar, o toprakların bütün sakinlerini, hatta kadınları ve çocukları da (<span class="CharOverride-4">İşaya</span>, X ve XI. Bölümler) acıma nedir bilmeksizin, aman vermeden katliamdan geçirdiler ve bunu da sırf sünnetsiz oldukları ve Yehova’yı tanımadıkları için yaptılar—ki bu onlara karşı her türlü gaddarca iş ve eylemi meşrulaştırmak için yeterli nedendi. Nitekim aynı sebepten ötürü daha eski zamanlarda İsrail kavminin ilk atası Yakup peygamberin ve onun seçilmiş kavminin Şekem Kralı Hamor’a ve halkına karşı çok çirkin düzenbazlığı onun hanesine bir zafer olarak kaydedilerek anlatılır (Tekvin, 34), çünkü o kentin halkı inançsızdır.<span class="dipp"><a href="#footnote-225-56" id="footnote-225-56-backlink">56</a></span> Bir dinin inananlarının bütün diğer dinlerin mensuplarına karşı kendilerinde her suçu işleme hakkını görmesi ve dolayısıyla onlara karşı en büyük canilik ve gaddarlıkla davranması gerçekten dinlerin en kötü yanıdır; mesela Müslümanlar Hıristiyanlar ve Hindulara karşı, Hıristiyanlar Hindular, Müslümanlar, Amerika yerlileri, Siyahlar, Yahudiler, sapkınlar ve diğerlerine karşı.   </p>
			<p class="paragraf">Belki de <span class="CharOverride-4">bütün</span> dinler diye genellemede bulunduğumda çok fazla ileri gittim; hakikate sadık kalarak bu ilkeden kaynaklanan bağnazca gaddarlıkların gerçekte sadece tektanrılı dinlerin, dolayısıyla Yahudilik ve onun iki kolu, Hıristiyanlık ve Müslümanlığın takipçilerinde bildiğimiz bir şey olduğunu eklemeliyim. Hindular ve Budacılar hakkında bu tür bir şey işitmiyoruz. Her ne kadar MS 5. yüzyıl dolaylarında Budacıların Brahmanlar tarafından Hint yarımadasındaki asli yurtlarından sürülüp çıkarıldıklarını ve ardından buradan bütün Asya’ya yayıldıklarını biliyorsak da, bu süreç içerisinde şiddetin kullanıldığı suçlara, savaşlara ve gaddarlıklara dair, bildiğim kadarıyla, belirli bir bilgiye sahip değiliz. Bu durum kuşkusuz bu ülkelerin tarihlerini örten karanlığa bağlanabilir; yine de <span class="CharOverride-4">bütün canlı</span> şeylere karşı sürekli olarak hoşgörü ve tahammülü telkin eden bu dinlerin fevkalade yumuşak karakteri ve kast sistemi nedeniyle gerçekte dininden dönenleri kabul etmeyen Brahman dininin kendine özgü yapısı takipçilerinin büyük ölçekte kan dökmekten ve her türlü gaddarlıktan sakındıklarını umut etmemize imkân tanımaktadır. Spence Hardy <span class="CharOverride-4">Eastern Monachism</span> isimli hayranlık uyandırıcı kitabının 412. sayfasında Budacıların olağandışı hoşgörülerini över ve ardından Budacılara ait vakayinamelerin başka herhangi bir dine ait olanlardan çok daha az dini işkence örneği kaydı ihtiva ettiği yolundaki kanaatini ilave eder.   </p>
			<p class="paragraf">Aslında hoşgörüsüzlük sadece tektanrıcı dinlere mahsustur; tek tanrı doğası gereği başka bir tanrının var olmasına izin vermeyecek kıskanç bir tanrıdır. Buna karşılık çoktanrılı dinlerin tanrıları doğal olarak hoşgörülüdür; onlar yaşar ve yaşamaya izin verir. Öncelikle onlar aynı dinin tanrıları olarak hemcinslerine seve seve tahammül ederler; ve bu tahammül daha sonra yabancı tanrıları içine alacak şekilde genişler, dolayısıyla, konukseverlikle aynı dinin içine alınır, hatta zaman zaman bu yabancı tanrılar onlarla aynı hak ve ayrıcalıklara erişirler. Nitekim Frigya, Mısır ve diğer yabancı tanrıları seve seve kabul edip kutsallaştırmış olan Romalıların durumunda bunu görüyoruz. Bu sebepten ötürü din savaşlarını, işkenceleri, yerleşik inançların dışında kalanlar için kurulan mahkemeleri, ayrıca ikonların kırılmasını, yabancı tanrı suretlerinin imhasını, üç bin yıldır güneşe bakan Hint tapınaklarının ve Mısır sfenkslerinin yerle bir edilmesini bir tablo olarak bize sunan sadece tektanrılı dinlerdir ve bütün bunlar sırf kıskanç bir tanrının “Suret kazımayacaksın” demesi üzerine yapılmıştır vs.   </p>
			<p class="paragraf">Fakat ana meseleye dönmek gerekirse insanın metafiziğe duyduğu güçlü gereksinim üzerinde ısrar ederken kesinlikle haklısınız. Fakat din bana bu gereksinimin tatmininden çok kötüye kullanılması olarak görünmektedir. Her halükârda ahlakın desteklenmesi konusunda yararının büyük ölçüde kuşkulu ve sorunsal olduğunu, buna karşılık sakıncalarının ve özellikle bir dizi halinde uzayıp giden gaddarlık ve mezalimlerin gün gibi aşikâr olduğunu gördük. Elbette dinlerin tahtlar için payanda olarak faydasını düşünecek olursak bu tamamen farklı bir meseledir; çünkü Tanrı’nın lütfuyla bahşedildiği kadarıyla taht ve sunağın birbiriyle yakından irtibatlı olduğu açıktır. Dolayısıyla tahtını ve ailesini seven her akıllı kral halkının başında her zaman gerçek dini hissiyatın mücessem ve mükemmel örneği olarak görünecektir. Nitekim Machiavelli, kitabının 18. Bölüm’ünde hükümdarlara dini hissiyatı desteklemelerini hararetle tavsiye eder. Ayrıca vahye dayalı dinlerin durumu felsefe karşısında ne ise “Tanrı’nın lütfuyla [muktedir] hükümdarların” “halk egemenliği” karşısındaki durumu da tam olarak odur; dolayısıyla bu mukayesenin ilk iki terimi doğal uyuşma içindedir.   </p>
			<p class="paragbos">  </p>
			<p class="paragraf">Demopheles: Ah, bu tavrı takınmayın. Unutmayın ki bununla avam idaresi ve kargaşa, yani her türlü yasa ve düzenin, her türlü uygarlık ve insanlığın başdüşmanı ile aynı havayı çalıyorsunuz.   </p>
			<p class="paragbos">  </p>
			<p class="paragraf">Philalethes: Haklısınız; benimki bir laf cambazlığından, eskrim ustalarının yanıltma hareketi dedikleri şeyden başkası değildi. Söylediklerimi geri alıyorum. Fakat işte görün, tartışma kimi zaman dürüst bir adamı bile nasıl haksız ve kötü niyetli hale getirmektedir. Onun için keselim.   </p>
			<p class="paragbos">  </p>
			<p class="paragraf">Demopheles: Olanca çabama karşın dinlere karşı tavrınızı değiştiremediğim için üzülmekten başkası gelmiyor elimden; buna karşılık öne sürdüğünüz her şeyin dinlerin yüksek değeri ve gerekliliği konusundaki kanaatimi en küçük bir şekilde değiştirmediğine sizi temin edebilirim.   </p>
			<p class="paragbos">  </p>
			<p class="paragraf">Philalethes: Size inanıyorum; çünkü <span class="CharOverride-4">Hudibras</span>’da da<span class="dipp"><a href="#footnote-225-57" id="footnote-225-57-backlink">57</a></span> söylendiği gibi:  </p>
			<p class="paragbos">  </p>
			<p class="paragraf ParaOverride-12">He that complies against his will  </p>
			<p class="paragraf ParaOverride-12">Is of his own opinion still.<span class="dipp"><a href="#footnote-225-58" id="footnote-225-58-backlink">58</a></span>  </p>
			<p class="paragbos">  </p>
			<p class="paragraf">Tartışmalarda ve kaplıca sularında hakiki etkinin ancak sonradan ortaya çıkacağı düşüncesiyle kendimi avutuyorum.   </p>
			<p class="paragraf">Demopheles: Pekâlâ, o halde ben de size böyle bir hayırlı etki diliyorum.  </p>
			<p class="paragbos">  </p>
			<p class="paragraf">Philalethes: Belki de öyle olur, eğer bir İspanyol atasözünü doğru düzgün söyleyebilirsem…   </p>
			<p class="paragbos">  </p>
			<p class="paragraf">Demopheles: Ne söylüyor bu?  </p>
			<p class="paragbos">  </p>
			<p class="paragraf">Philalethes: <span class="CharOverride-4" xml:lang="en-GB">Detras de la cruz está el Diablo</span>.  </p>
			<p class="paragbos">  </p>
			<p class="paragraf">Demopheles: Anladığım dilde ne anlama geliyor bu, sizi gidi yaşlı İspanyol?  </p>
			<p class="paragbos">  </p>
			<p class="paragraf">Philalethes: “Çarmıhın arkasında iblis durur.”   </p>
			<p class="paragbos">  </p>
			<p class="paragraf">Demopheles: Gelin birbirimizden alay ve istihzayla ayrılmayalım. Aksine dinin tıpkı <span class="CharOverride-4">Janus</span> ya da daha iyisi Brahmanların ölüm tanrısı <span class="CharOverride-4">Yama</span> gibi ve yine tıpkı onun gibi biri dostça diğeri fevkalade haşin, çift yüzlü bir tanrı olduğunu görelim. Her birimiz gözümüzü onun sadece bir yüzü üzerine dikiyoruz.  </p>
			<p class="paragbos">  </p>
			<p class="paragraf">Philalethes:  Tamamen haklısınız, ihtiyar dostum.  </p>
			<div>
				<div>
					<p class="dipnot"><a href="#footnote-225-7-backlink" id="footnote-225-7">7</a>	[: Sonucun doğruluğundan kuşkuluyum.]</p>
				</div>
				<div>
					<p class="dipnot"><a href="#footnote-225-8-backlink" id="footnote-225-8">8</a>	[Sırasıyla: İsterse dünya için felaket olsun yeter ki adalet tecelli etsin. İsterse dünya için felaket olsun yeter ki hakikat hükümran olsun. Değişik şekli: <span class="CharOverride-4">Fiat justitia ruat coelum.</span>]</p>
				</div>
				<div>
					<p class="dipnot"><a href="#footnote-225-9-backlink" id="footnote-225-9">9</a>	[: İsterse dünya için felaket olsun yeter ki tabletler yapılsın.]</p>
				</div>
				<div>
					<p class="dipnot"><a href="#footnote-225-10-backlink" id="footnote-225-10">10</a>	[: İhtiyat kaydıyla, ihtiyatı elden bırakmaksızın.]</p>
				</div>
				<div>
					<p class="dipnot"><a href="#footnote-225-11-backlink" id="footnote-225-11">11</a>	[: Bunu “herkesin tabi olduğu kurallardan muaf olanlar” diye anlamak gerekir.]</p>
				</div>
				<div>
					<p class="dipnot"><a href="#footnote-225-12-backlink" id="footnote-225-12">12</a>	[: <span class="CharOverride-4">philosophon plaethos adynaton einai</span>: Kalabalıkları felsefi olarak aydınlatmak imkânsızdır.]</p>
				</div>
				<div>
					<p class="dipnot"><a href="#footnote-225-13-backlink" id="footnote-225-13">13</a>	[: <span class="CharOverride-4">konventionell</span>.]</p>
				</div>
				<div>
					<p class="dipnot"><a href="#footnote-225-14-backlink" id="footnote-225-14">14</a>	[Lâfzî anlamı “inanç işi”; engizisyon önüne çıkarılanlara verilen cezaların okunması esnasında yapılan halka açık tören; cezalar okunduktan sonra siyasi otoritelerce kazığa geçirilerek yakma biçi minde infaz edilirdi. İlki 1481’de Sevilla’da, sonuncusu 1850’de Meksika’da gerçekleşmiştir.]</p>
				</div>
				<div>
					<p class="dipnot"><a href="#footnote-225-15-backlink" id="footnote-225-15">15</a>	[: Tanrıça Kali’ye tapınmaları mensuplarının en korkunç suçları işlemelerine yol açan bir Hindu mezhebi; Hindistan’ın büyük bölü müne yıllarca korku ve dehşet salmış, sonunda bayağı bir suçlular çetesine dönüştüğünden 1828–1835 arasında İngiliz hükümeti tarafından yasaklanıp dağıtılmıştır.]</p>
				</div>
				<div>
					<p class="dipnot"><a href="#footnote-225-16-backlink" id="footnote-225-16">16</a>	<span class="CharOverride-4">Illustrations of the History and Practice of the Thugs</span>, Londra, 1837; ayrıca Edinburgh Review, Ekim-Ocak 1836–1837.</p>
				</div>
				<div>
					<p class="dipnot"><a href="#footnote-225-17-backlink" id="footnote-225-17">17</a>	[: Bu konu ile ilgili olarak kesinlikle filozoflar akla uygun bir şey sunamazlar, bu yüzden Tanrı, melekler ve daimonlara geri git mekten başka çare yoktur.]</p>
				</div>
				<div>
					<p class="dipnot"><a href="#footnote-225-18-backlink" id="footnote-225-18">18</a>	[: Önce yaşa, sonra felsefe yap.]</p>
				</div>
				<div>
					<p class="dipnot"><a href="#footnote-225-19-backlink" id="footnote-225-19">19</a>	[: Hakiki olanların bir yararı yoksa biz ruhları aldatıcı ve kandırıcı sözlerle dizginleriz.]</p>
				</div>
				<div>
					<p class="dipnot"><a href="#footnote-225-20-backlink" id="footnote-225-20">20</a>	[: Vakti yakın aziz dostum   </p>
					<p class="dipnot ParaOverride-13">Huzur içinde yiyip içmenin.]</p>
				</div>
				<div>
					<p class="dipnot"><a href="#footnote-225-21-backlink" id="footnote-225-21">21</a>	[: Karşıt örnek.]</p>
				</div>
				<div>
					<p class="dipnot"><a href="#footnote-225-22-backlink" id="footnote-225-22">22</a>	[: Büyük aile ya da kabilelerin tanrıları.]</p>
				</div>
				<div>
					<p class="dipnot"><a href="#footnote-225-23-backlink" id="footnote-225-23">23</a>	[Sırasıyla: Mecazi ve gerçek anlamda.]</p>
				</div>
				<div>
					<p class="dipnot"><a href="#footnote-225-24-backlink" id="footnote-225-24">24</a>	[: Özgürlük bir sırdır.]</p>
				</div>
				<div>
					<p class="dipnot"><a href="#footnote-225-25-backlink" id="footnote-225-25">25</a>	[Ya da: Çıplak hakikatin yeri bayağı kalabalıkların huzuru değildir.]</p>
				</div>
				<div>
					<p class="dipnot"><a href="#footnote-225-26-backlink" id="footnote-225-26">26</a>	[: der Supernaturalist.]</p>
				</div>
				<div>
					<p class="dipnot"><a href="#footnote-225-27-backlink" id="footnote-225-27">27</a>	[Ya da: ... delil ve temellendirmelere bağlı olarak ikna olmaktan...]</p>
				</div>
				<div>
					<p class="dipnot"><a href="#footnote-225-28-backlink" id="footnote-225-28">28</a>	[Bkz. 6 numaralı dipnot.]</p>
				</div>
				<div>
					<p class="dipnot"><a href="#footnote-225-29-backlink" id="footnote-225-29">29</a>	[Ya da: ... hakikatin alegorik bir temsilinden ibaret olsa bile...]</p>
				</div>
				<div>
					<p class="dipnot"><a href="#footnote-225-30-backlink" id="footnote-225-30">30</a>	[Sırasıyla: Hile, aldatmaca; dindarca aldatma.]</p>
				</div>
				<div>
					<p class="dipnot"><a href="#footnote-225-31-backlink" id="footnote-225-31">31</a>	[: Yalınlıktır hakikatin alameti fârikası.]</p>
				</div>
				<div>
					<p class="dipnot"><a href="#footnote-225-32-backlink" id="footnote-225-32">32</a>	[: Brahmanlar için buyurulan hayatın dördüncü aşamasını <span class="CharOverride-4">(ashra ma) </span>gerçekleştirip, mistik bilginin en yüksek zirvesine ulaşmış, zihni melekelerini yüce hakikat üzerinde teksif ederek, maddi ve dünyevi her şeyi bütünüyle terk etmiş Hint münzevisi. Ancak tabir günümüzde çok geniş bir anlama sahip olup, dini bir vecibe olarak sadaka için kapı kapı dolaşan (ve genellikle fiiva’ya bağlı olan) “fakir”lerin çeşitli türleri için kullanılır. <span class="CharOverride-4">Sanyassi</span> dışında <span class="CharOverride-4">Brahmachari</span> (bekâr), <span class="CharOverride-4">Grihastha </span>(hanereisi) ve <span class="CharOverride-4">Vanaprastha </span>(münzevi) hayatın diğer üç aşamasıdır.]</p>
				</div>
				<div>
					<p class="dipnot"><a href="#footnote-225-33-backlink" id="footnote-225-33">33</a>	[: Geleneğe göre Tiruvalluvar’a (MS 2. yüzyıl) atfedilen ve Tamil dilinde yazılmış 1330 maksimden oluşan bir ahlaki düsturlar top laması. Tamillerin Vedası olarak kabul edilir.]</p>
				</div>
				<div>
					<p class="dipnot"><a href="#footnote-225-34-backlink" id="footnote-225-34">34</a>	[: İhtiyatı elden bırakmaksızın.]</p>
				</div>
				<div>
					<p class="dipnot"><a href="#footnote-225-35-backlink" id="footnote-225-35">35</a>	[:<span class="CharOverride-4"> Gesetzen der Wahlverwandtschaften:</span> lâfzî karşılığı: seçici yakınlık yasaları. M. <span class="CharOverride-4">similis simili gaudet, similia similibus percipiuntur, simi lia similibus curantor</span> vb. şeklinde değişik formları mevcuttur.]</p>
				</div>
				<div>
					<p class="dipnot"><a href="#footnote-225-36-backlink" id="footnote-225-36">36</a>	[: Epopt; G. ùπoπteàa: <span class="CharOverride-4">Eleusis mysterionlarında</span> üçüncü ve en yük sek intisap derecesi; bu dereceye erişmiş olanlar.]</p>
				</div>
				<div>
					<p class="dipnot"><a href="#footnote-225-37-backlink" id="footnote-225-37">37</a>	[: Küçük, daha büyük ve en büyük sırlar.]</p>
				</div>
				<div>
					<p class="dipnot"><a href="#footnote-225-38-backlink" id="footnote-225-38">38</a>	[Ya da: ... kutsal yahut dini vasfını kaybetti.]</p>
				</div>
				<div>
					<p class="dipnot"><a href="#footnote-225-39-backlink" id="footnote-225-39">39</a>	Hatta yerküre üzerindeki kutuplar, ekvator ve paraleller de benzer bir niteliğe sahiptir; göklerde bunlara benzer bir şey yoktur, çün kü gökler dönmez.</p>
				</div>
				<div>
					<p class="dipnot"><a href="#footnote-225-40-backlink" id="footnote-225-40">40</a>	[: Olmazsa olmaz şart.]</p>
				</div>
				<div>
					<p class="dipnot"><a href="#footnote-225-41-backlink" id="footnote-225-41">41</a>	[Ya da: ...içindeki hakikat unsurunun öğretilerinin alegorik anlamından ibaret olduğunu...]</p>
				</div>
				<div>
					<p class="dipnot"><a href="#footnote-225-42-backlink" id="footnote-225-42">42</a>	[: İlahiyatçıların nihai delili.]</p>
				</div>
				<div>
					<p class="dipnot"><a href="#footnote-225-43-backlink" id="footnote-225-43">43</a>	[: Teolojinin hizmetkârı.]</p>
				</div>
				<div>
					<p class="dipnot"><a href="#footnote-225-44-backlink" id="footnote-225-44">44</a>	[: Filozofların ve büyük adamların sergilediği dini heves ve gayret siyasi bir bağlılıktan başka bir şey değildir; insanların sahip olma sına göz yumulmasında fayda olan bir inanç olarak savunmayı göze alabileceğimiz her din için bundan böyle uzun ya da kısa bir can çekişme dönemi veya ölüm kalım savaşı umulabilir ancak.” (Çeviri E. F. J. Payne’ye aittir.)]</p>
				</div>
				<div>
					<p class="dipnot"><a href="#footnote-225-45-backlink" id="footnote-225-45">45</a>	[: Ve onun başını kaldırıp göğe bakmasını ve gözlerini yıldızlara çevirmesini sağladı.]</p>
				</div>
				<div>
					<p class="dipnot"><a href="#footnote-225-46-backlink" id="footnote-225-46">46</a>	[:<span class="CharOverride-4"> die Humanität:</span> L<span class="CharOverride-4">. humanitas.</span>]</p>
				</div>
				<div>
					<p class="dipnot"><a href="#footnote-225-47-backlink" id="footnote-225-47">47</a>	[: Bağımlılar; hane halkının bir parçası olarak köle doğanlar.]</p>
				</div>
				<div>
					<p class="dipnot"><a href="#footnote-225-48-backlink" id="footnote-225-48">48</a>	[Yani sözü edilen her iki ahlak sisteminin hayatın gerçekleriyle bağdaşması...]</p>
				</div>
				<div>
					<p class="dipnot"><a href="#footnote-225-49-backlink" id="footnote-225-49">49</a>	[Platon’un Devletinden Latinceye corruptio optimi pessimi diye aktarılan derin hakikatin bir başka veçhesi: En kötü en iyinin istis mar edilmiş [ilk halinde: bozulmuş] biçimidir.]</p>
				</div>
				<div>
					<p class="dipnot"><a href="#footnote-225-50-backlink" id="footnote-225-50">50</a>	[: Doğruluk, dürüstlük.]</p>
				</div>
				<div>
					<p class="dipnot"><a href="#footnote-225-51-backlink" id="footnote-225-51">51</a>	[: <span class="CharOverride-4">Eselsbrücke</span>, “Eşek köprüsü”: Yeniyetmelere skolastikte bir teoremi ve ispatlanmasını anlatmanın doğurduğu güçlük eşekle rin köprüden geçirilmesiyle ilişkisi içersinde verilirdi.]</p>
				</div>
				<div>
					<p class="dipnot"><a href="#footnote-225-52-backlink" id="footnote-225-52">52</a>	[: Tanrı’nın şanını yüceltmek için.]</p>
				</div>
				<div>
					<p class="dipnot"><a href="#footnote-225-53-backlink" id="footnote-225-53">53</a>	[: <span class="CharOverride-4">Tanrı’nın Krallığından En Son Haberler</span>, kırkıncı sayısı 1856’da çıkmış olan misyonerlik yayını.]</p>
				</div>
				<div>
					<p class="dipnot"><a href="#footnote-225-54-backlink" id="footnote-225-54">54</a>	[: Kazığa geçirip yakma.]</p>
				</div>
				<div>
					<p class="dipnot"><a href="#footnote-225-55-backlink" id="footnote-225-55">55</a>	Tacitus (Historiae, lib. v, c. 2) ve Iustinus (lib. XXXVI, c. 2) bize ‘Çıkış’ın tarihsel temelini ulaştırmıştır, okunması eğitici olduğu kadar eğlendiricidir ve buradan Eski Ahit’in diğer kitaplarının tarihsel temeli bakımından meselelerin nasıl ve nereye oturtuldu ğu konusunda bir çıkarımda bulunabiliriz. İktibas edilen pasajda Firavunun Mısır’da artık Yahudi halkına, bulaşıcı olduğunun anla şılması nedeniyle tehlikeli ve tehdit edici olan pis bir hastalığa (uyuz) tutulan bu korkak, alçak, sinsi ve mülevves halka taham mül etmek istemediğini görüyoruz. Bu yüzden onları gemiye bindirir ve Arap kıyılarına yığar. Arkalarından Mısırlıların bir birlik gönderdikleri doğrudur, fakat bunlar sınırdışı edilmiş kıymetli dostlarını geri çağırmak için değil, çaldıkları şeyleri onlardan geri almak için gönderilmiştir; nitekim onlar tapınaklardan altın ve gümüş kapları çalmışlardı. Böyle bir ayaktakımına kim bu tür şey leri ödünç verir? Yukarıda sözü edilen birliğin doğal bir olayla yok olduğu da doğrudur. Arap kıyısında büyük bir kıtlık, özellikle su kıtlığı vardı. Bunun üzerine cesur ve maceracı birisi ortaya çıkmış ve onlara eğer kendisini takip eder, buyruklarını yerine getirirlerse her şeyi elde edecekleri vaadinde bulunmuştur. O yaban eşekleri ni gördüğünü söylemiş vs. Bunu tarihsel temel olarak görüyorum, çünkü açık ki ‘Çıkış’ şiirinin üzerine inşa edildiği nesir budur. Her ne kadar Iustinus (yani Trogus Pompeius) burada muazzam bir anakronizme düşmüşse de (demem o ki bizim Çıkış’a daya nan varsayımlarımıza göre) bu beni fazla rahatsız etmiyor, çünkü yüz anakronizm tek bir mucize kadar kuşku uyandırıcı değildir. Ayrıca bu iki Latin yazardan bütün zamanlarda, bütün milletlerin Yahudilerden ne kadar nefret ettiklerini ve onları nasıl hakir gör düklerini anlıyoruz. Bu belki de kısmen onların insana bu hayatın ötesinde herhangi bir varoluş umudu vermeyen ve bu yüzden insanlığın davarları, ayaktakımı, ama geçmişte yalan söylemenin büyük ustaları olarak görülen yeryüzündeki tek halk olmasından kaynaklanıyor olabilir.</p>
				</div>
				<div>
					<p class="dipnot"><a href="#footnote-225-56-backlink" id="footnote-225-56">56</a>	Kim İbranice anlamadan Eski Ahit’in ne olduğunu bilmek istiyorsa bütün çevirilerin en doğrusu, en hakikisi, aynı zamanda en güzeli olan Grekçe çeviriyi, Septuaginta’yı okumalı; çünkü bunun bütü nüyle farklı bir havası ve rengi vardır. LXX’in üslubu büyük bölümü itibariyle asil ve naiftir; kiliseye ait bir şeye ve Hıristiyanlığa ait her hangi bir ize rastlanmaz. Bununla kıyaslandığında Luther’in çevirisi hem kaba hem bağnaz kalır; çoğu zaman zuhulen, kimi zaman da kasıtlı olarak yanlış ve hatalıdır ve baştan sona kanonik ve dinsel bir üslubu muhafaza eder. Yukarıda zikredilen pasajlarda Luther çarpıtma olduğu söylenebilecek açıklamalar yapmaya kalkışmıştır; nitekim onun “verbannen” [sürgün] sözcüğünü kullandığı yerde Grekçe sözcük ùF’neusandır [öldürülmüş, katledilmiş] vs.  </p>
					<p class="dipnot ParaOverride-11">Ayrıca LXX’i okuduktan sonra bende bırakmış olduğu izlenim megTMj basile‡j Naboaucodon’sor [büyük Kral Nabukednazar] sami mi bağlılık ve derin saygı ifadesidir, her ne kadar o Tanrıları kom şularının topraklarını kendilerine vermiş veya vaat etmiş bir halka karşı bir bakıma çok yumuşak ise de. Ardından onlar buraların mülkiyetini katliam ve yağmayla ele geçirdiler ve burada Tanrı’ya bir tapınak inşa ettiler. Tanrısı civar ülkeleri “Vaat Edilmiş Toprak” yapan her halk tez zamanda Nabukednazar’ını ve ayrıca Antiok hos Epiphanes’ini bulsun ve artık kimseyi kendilerine törene teş rifata mecbur etmesinler.</p>
				</div>
				<div>
					<p class="dipnot"><a href="#footnote-225-57-backlink" id="footnote-225-57">57</a>	[Samuel Butler’ın üç bölüm ve dokuz kantoluk hiciv şiiri (1663– 1678).]</p>
				</div>
				<div>
					<p class="dipnot"><a href="#footnote-225-58-backlink" id="footnote-225-58">58</a>	[Kendi iradesi hilafına ikna olan kimse,   </p>
					<p class="dipnot ParaOverride-13">Hâlâ kendi görüşündedir.]</p>
				</div>
			</div>
		</div>
	</body>
</html>