<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <p id="u7eccf871-1096-4cc0-ab88-7a4285bf48e2"><span style="font-weight:bold;font-style:italic;font-variant:small-caps;">DOKUZUNCU BÖLÜM</span></p>

  <p>Tâ tepeye varıp da aşağıdaki vadiyi görünce, genç Mary "şu biçimsiz, leke gibi şeye bakın! dedi.</p>

  <p>Kayrakla örtülü damlarıyla kurumlu bacalarıyla, dumanıyla, Stantonin Teesdale, kapkara seriliyordu aşağılarda. Kasabanın ötesinde, çıplak kırlar yükseliyor, dalga dalga kabarıyordu tâ uzaklarda. Güneş parlıyor; koskocaman gölgeler sürüklüyordu bulutlar.</p>

  <p>"Şu bizim zavallı manzaramıza bakın. Yeryüzünde böyle şeyler olmamalı. Gerçekten olmamalı."</p>

  <p>Mary’nin kardeşi George bir dize okudu: "Her manzara hoştur; ancak insan aşağılıktır." *</p>

  <p>Öteki delikanlının kafası daha pratik bir biçimde işliyordu. Şöyle bir öneride bulundu: "insan şuraya bir batarya yerleştirebilse de aşağıya birkaç yüz mermi yağdırabilse..."</p>

  <p>Mary coştu: "İyi bir şey olur, gerçekten iyi bir şey olur."</p>

  <p>Mary’nin bu tasarıyı beğenmesi, asker delikanlıyı çok sevindirdi. Mary’ye fena halde tutkundu. Tasarısını geliştirmeye çalışarak, "ağır havan topları," diye konuşmasını sürdürdü. Ama George, onun sözünü kesti.</p>

  <p>* Ondokuzuncu yüzyılbaşındayaşayan Reginald Heber'ın bir şiirinden.</p>

  <p>"Allahaşkına, şu gelen de kim?”</p>

  <p>George’un gösterdiği yöne baktılar. Yabancının biri, yokuşu çıkıyor, onlara doğru ilerliyordu.</p>

  <p>Mary, gelene baktı; "tanımıyorum," dedi.</p>

  <p>Yabancı yaklaştı. Gaga burunlu, mavi gözlü, şapka giymediği için rüzgârda uçan ipek gibi ince açık renk saçlı, yirmi, yirmi beş yaşlarında bir delikanlıydı. İyi biçilmemiş, ucuz kumaştan bol bir ceket; ütüsüz, gri, yünlü bir pantolon giyiyordu. Kravatı kırmızıydı. Bastonsuz yürüyordu.</p>

  <p>George, "sanırım, bizimle konuşmak niyetinde," dedi.</p>

  <p>Delikanlı onlara doğru yürüyordu. Çok önemli bir işi varmış gibi, hızla, kararlı adımlarla ilerliyordu.</p>

  <p>Delikanlı yaklaşırken, Mary, "ne eşsiz bir yüz bu!" diye düşündü. "Ama öyle hasta bir hali var ki! Nasıl da zayıf! Nasıl da solgun!"</p>

  <p>Gelgelelim delikanlının gözleri, Mary’nin acımasına engel oluyordu sanki. Işıl ışıl bir güç vardı bu gözlerde.</p>

  <p>Delikanlı, onların önüne gelince, bir geçit resmindeymiş gibi, zayıf gövdesini dimdik tutarak, durakladı. Meydan okurcasına bir şey vardı davranışında; içtenlikle meydan okurcasına bir şey vardı yüzünde. Işıl ışıl gözlerini hiç kırpmadan, her üçüne de sırayla baktı dik dik.</p>

  <p>"Hayırlı akşamlar," dedi.</p>

  <p>Çok büyük bir çaba gösteriyordu konuşabilmek için. Ne var ki, üç zengin gencin bomboş yüzlerinde gördüğü o küstah kayıtsızlık karşısında, artık bir zorunluk olmuştu konuşması.</p>

  <p>Ötekiler adına Mary karşılık verdi: "Hayırlı akşamlar."</p>

  <p>Yabancı, "buraya gelmeye hakkım yok." dedi. "Söyleyeceğiniz bir şey var mı bu konuda?"</p>

  <p>Meydan okuyuşu gittikçe daha yoğunlaşıyordu. Onlara karanlık' gözlerle baktı. İki delikanlı, sanki tâ uzaklardan, bir parmaklığın arkasından, başka bir sınıftan gelmenin sağladığı yüksek bir noktadan süzüyorlardı yabancıyı. Onun kılığını kıyafetini görmüşlerdi. Delikanlıların gözlerinde düşmanlık vardı, küçümseme vardı. Bir çeşit korku da vardı.</p>

  <p>Yabancı, "hakkım olmadan buraya geldim," dedi gene.</p>

  <p>Sesi oldukça tiz, ama uyumluydu. Bölgenin şivesiyle konuşuyordu.</p>

  <p>George, "yerli itlerden biridir," diye düşündü.</p>

  <p>Hakkı olmadan buraya gelmişti. Hiç kimse farkına varmadan sıvışıvermesi, çok daha kolay, çok daha rahat olurdu. İşte bu yüzden onlara meydan okumak zorunluğunu duymuştu.</p>

  <p>Bir sessizlik oldu. Asker delikanlı, sırtını çevirdi. Bu tatsız işe hiç karışmak niyetinde değildi. Zaten onu ilgilendirmezdi bu. Park, Mary’nin babasının malıydı. Kendi bir konuktu burada. Vadideki kapkara kasabaya bakarak bir şarkı mırıldandı: "Şiarım budur benim: Hep keyifli ve neşeli ol!"</p>

  <p>Sessizliği bozan George oldu. Yabancının söylediğini yankılayarak, "söyleyeceğimiz bir şey var mıymış!" dedi. Yüzü kıpkırmızı kesilmişti.</p>

  <p>Mary, kardeşine baktı. "Amma da aptal bir hali var şunun," diye düşündü. "Bir buzağıya benziyor. Yüzü kızaran bir buzağıya."</p>

  <p>"George söyleyecek bir şeyimiz var mıymış! Allahın belâsı, küstah, görgüsüz herif!" diye düşündü. Öfkesinin haklı olduğunu sanarak, işi büsbütün azıtıyordu: "Ne sandınız yani!" dedi.</p>

  <p>"Elbette var. Daha neler!"</p>

  <p>Mary bir kahkaha attı: "Hiç içerlemiyoruz buraya gelmenize. Hiç mi hiç içerlemiyoruz."</p>

  <p>Kardeşinin yüzü daha da çok kızardı. "Ne demek istiyorsun, Mary?" diye sordu öfkeden köpürerek. (Asker delikanlı, gezegenlerde yaşarcasına, "hep keyifli ve neşeli ol!" diye mırıldanıyordu.) George,"burası halka açık değil," dedi.</p>

  <p>Mary, "öyle ama, içerlemiyoruz buraya gelmenize," dedi. Kardeşine değil, delikanlıya bakıyordu. "Yabancılar gelip, sizin gibi açıkça konuşunca, hiç mi hiç içerlemiyoruz."</p>

  <p>Yabancıya gülümsedi; ama yüzü hep gururlu ve ağırbaşlı kaldı. Bu ışıl ışıl, ağırbaşlı gözlere bakınca, Mary de gülümsemekten vazgeçti hemen. Bunun bir şaka olmadığını, hiç de şaka olmadığını hemen anlayıverdi. şakaya alınamayacak sonuçları, önemli sonuçlan olabilirdi bunun. Neden ve hangi açıdan önemli sonuçları olabileceğini bilmiyordu. Ama seziyordu bunun bir şaka olmadığını.</p>

  <p>"Güle güle," diyerek elini uzattığı sırada, sesi değişmişti Mary’nin.</p>

  <p>Yabancı, bir an durakladı, sonra Mary’nin elini sıktı.</p>

  <p>"Hoşça kalın," dedi, "elimden geldiği kadar çabuk çıkacağım parktan."</p>

  <p>Sırtını çevirip, hızla uzaklaştı.</p>

  <p>George, öfkeyle kız kardeşine döndü, "Bu da ne demek oluyor!" diye söylenmeye başladı.</p>

  <p>Mary terslendi: "Of! Çeneni tutsana sen!"</p>

  <p>George hâlâ söyleniyordu: "Üstelik, herifin elini de sıktın..."</p>

  <p>Asker dostları, lafa karıştı: "Aşağı tabakadan bir adamcağız, değil mi?"</p>

  <p>Mary, delikanlıların önce birine, sonra ötekine baktı; hiçbir şey söylemeden basıp yürüdü. Ne ahmak şeylerdi şunlar! Delikanlılar onun peşinden gittiler.</p>

  <p>Hâlâ öfkeden köpüren George, "Allah verse de, şu Mary doğru dürüst davranmasını öğrenebilse," dedi.</p>

  <p>Asker delikanlı, bu konuda Mary’yi ayıpladığım gösteren sesler çıkardı. Gerçi Mary’ye tutkundu ama; bu kız arasıra toplum kurallarını çiğneyerek, insanı güç duruma düşürdüğünü kabul etmek zorundaydı. Bundan başka kusuru da yoktu Mary’nin.</p>

  <p>George, homurdanıyordu hâlâ: "O bayağı herifin elini de sıktı!"</p>

  <p>Onların ilk karşılaşmaları böyle oldu. O sıralarda Mary yirmi iki yaşında; Mark Rampion ise, ondan bir yaş daha küçüktü. Sheffield Üniversitesi’nde ikinci yılını tamamlamış, yaz tatilini geçirmek üzere Stanton’a dönmüştü. Annesi, istasyonun yanındaki sıra sıra küçük evlerden birinde otururdu. Kocası vaktiyle postacı olduğu için, Mrs. Rampion küçük bir dul maaşı alır; dikiş dikerek de birkaç kuruş daha kazanırdı. Mark, burslu öğrenciydi. Ondan daha yeteneksiz olan küçük erkek kardeşleri, işe girmişlerdi bile.</p>

  <p>Birkaç gün sonra, kasabanın rahibi, Mark Rampion’un başarılarını kısaca anlatırken; "eşsiz bir delikanlı," diyordu ikide birde.</p>

  <p>Din adamları, yoksullar yararına, rahibin bahçesinde bir eğlence düzenlemişler, çeşitli eşyaları satışa çıkarmışlardı. Pazar günleri din derslerine giden çocuklardan birkaçı, açık havada küçük bir tiyatro oyunu oynamışlardı. Bu oyunun yazan Mark Rampion'du.</p>

  <p>Rahip, orada bulunan kibar ailelere, "başkasından hiç yardım görmeden bunu yazdı," diyordu. "Üstelik resim de yapar bu genç. Resimleri belki biraz gariptir, biraz... şey..."</p>

  <p>Rahip durakladı.</p>

  <p>Rahibin kızı, kendi anlayışsızlığıyla gururlanırcasına, orta sınıfın yüksek tabakalarına özgü gülümsemeyle, ''.yani, acayip acayip şeyler mi demek istiyorsunuz?" diye sordu.</p>

  <p>Rahip, "ama çocuk çok yetenekli," diye konuşmasını sürdürdü. "Tees ırmağının küçük bir kuğukuşudur bu delikanlı!"</p>

  <p>Bunu söylerken utandı, bir suç işlemişcesine güldü. Konuşurken edebiyattan alıntılar yapmaktan hoşlanırdı. Orada bulunan kibarlar, terbiye gereği gülümsediler. Harika delikanlı konuklara tanıştırıldı. Mary, bu delikanlının, hakkı olmadan parka giren yabancı olduğunu gördü.</p>

  <p>"Sizinle önceden tanışmıştık," dedi.</p>

  <p>"İzinsiz gelip, manzaranızı aşırmıştım."</p>

  <p>"Buyrun, sizin olsun o manzara."</p>

  <p>Delikanlı, bu sözü duyunca gülümsedi. Mary’ye göre biraz da alay vardı bu gülümsemede. Genç kızın yüzü kızardı. Karşısındakini küçümsercesine konuşuyormuş izlenimini vermekten korkuyordu.</p>

  <p>Sinirli sinirli bir küçük kahkaha atarak, "ama bana kalırsa, buyrun desem de, demesem de, gene bildiğinizi yaparsınız siz," diye ekledi.</p>

  <p>Mark Rampion bir şey söylemeden gülümsedi, başını salladı.</p>

  <p>O sırada Mary’nin babası, delikanlıyı kutlamaya geldi. O ince küçük oyunu bir fil sürüsü gibi eziyordu övgüleri. Mary sıkıntıdan kıvrandı. Böyle konuşmak yanlıştı, baştan aşağı yanlıştı. Bunu seziyordu. Ne var ki, kendi de daha güzel sözler söyleyemeyeceğini biliyordu; asıl derdi de buydu. O alaycı gülümseme, Mark Rampion’un dudaklarından hâlâ silinmemişti. Mary, kendi kendine, "kim bilir ne kadar aptal buluyor hepimizi," dedi.</p>

  <p>Şimdi sıra, Mary’nin annesine gelmişti. Babası, "yaman bir şey" demişti; annesiyse, "anlatamayacağım kadar cici" diyordu. Birbirinden beterdi bu iki söz. Bu iki sözün de övülmek istenilen oyunla uzaktan yakından hiçbir ilişkisi yoktu.</p>

  <p>Mrs. Felpham, Rampion’u çaya çağırınca, delikanlı gitmemek istedi. Amak bunu kabalık etmeden, karşısındakini gücendirmeden yapmak istiyordu; çünkü, ne de olsa, hiç de kötü niyetli değildi zavallı kadın. Biraz gülünçtü ancak. Köyün dişi sanat koruyucusuydu. İki fincan çayla bir dilim pasta sunarak, sanatçıların üstüne kanatlarını geriyordu. Kadıncağızın oynadığı rol gülünçtü. Mark Rampion duraklarken, Mary de gelmesini istedi.</p>

  <p>"Ne olur, gelin," dedi.</p>

  <p>Genç kızın gözlerinde, gülümsemesinde, kendi ailesiyle biraz üzülerek alay ediyormuş gibi, delikanlıdan özür diliyormuş gibi bir hal vardı. Mary, durumun ne denli saçma olduğunun farkındaydı. "Ama ben buna engel olamam" diyordu sanki. "Elimden bir şey gelmez, özür dileyebilirim ancak."</p>

  <p>Mark Rampion, Mrs. Felpham’a döndü, "çok isterim gelmek," dedi. &nbsp;&nbsp;&nbsp;,</p>

  <p>Kararlaştırılan gün, Rampion, her zamanki gibi, kıpkırmızı bir boyunbağıyla Felpham’lara geldi. Evin erkekleri balığa çıkmışlardı. Delikanlıyı, Mary ile annesi karşıladılar. Mrs. Felpham, kendini gösterebilmek için elinden geleni yaptı. Köyün Shakespeare’i olan bu gencin tiyatro edebiyatıyla ilgileneceği besbelliydi.</p>

  <p>Mrs. Felpham, "Barrie’nin oyunlarını çok seversiniz, değil mi?" diye sordu. "Ben bayılırım onlara."</p>

  <p>Kadıncağız boyuna konuşup durdu. Rampion bir tek söz söylemiyordu. Daha sonraları Mrs. Felpham, bu delikanlıyla uğraşmaya değmez, diye düşündü, Mark Rampion’dan vazgeçti. Onu bahçede gezdirmesini söyledi Mary’ye. İşte Rampion ancak o zaman ağzını açıp bir şeyler söyledi.</p>

  <p>Yassı, iri taşlarla döşenmiş dümdüz patikalarda, güllerin arasında yürürlerken, "korkarım ki, anneniz beni çok kaba bir insan sandı," dedi delikanlı.</p>

  <p>Mary, aşırı bir candanlıkla, "hiç de öyle değil," dedi.</p>

  <p>Rampion güldü: "Sağ olun. Ama anneniz elbette beni kaba buldu; gerçekten kaba davrandım da ondan. Konuşarak daha da büyük kabalık etmemek için, susarak kabalık ettim. Barrie konusunda neler düşündüğümü söylemektense, hiçbir şey söylemeyeyim dedim."</p>

  <p>"Barrie’nin oyunlarından hoşlanmıyor musunuz?"</p>

  <p>"Hoşlanmıyor muyum? Ben, ha?"</p>

  <p>Mark Rampion durdu, kıza baktı. Mary’nin yüzü kıpkırmızı kesildi. Acaba ne pot kırmıştı gene?</p>

  <p>"Bunu burada sormak kolay."</p>

  <p>Mark Rampion, eliyle, çiçekleri, fıskıyeli küçük havuzu, taşları arasından çiçekler fışkıran yüksek taraçayı; bahçenin bittiği yerde görünen, kül renginde, ağırbaşlı bir hali olan Kral George çağından kalma evi gösterdi:</p>

  <p>"Benimle Stanton’a gelip de, bunu bana orada sorsanıza! Orada sert gerçeklerin üstünde oturuyoruz. Oturduğumuz yerle gerçekler arasında, içi hava dolu yastıklar yok orada. İnsanın haftada en azından beş İngiliz lirası olmalı ki, Barrie’nin keyfine varmaya başlayabilsin. Eğer çıplak gerçekler üstünde oturuyorsanız, Barrie, ancak bir hakarettir insana."</p>

  <p>Bir sessizlik oldu. Güllerin arasında, bir aşağı bir yukarı yürüyorlardı. Mary, bu gülleri yadsıması, bu güller için özür dilemesi gerektiğini düşünüyordu. Ama yadsımak da, özür dilemek de bir suç olacaktı. İri bir av köpeği yavrusu, patikada beceriksizce zıplaya zıplaya, onlara doğru koştu. Mary, köpeği çağırdı. Hayvan, art ayaklarının üstüne kalkıp, genç kıza yaltaklanmaya başladı.</p>

  <p>Mary, yavru köpeğin kaba saba oyunlarından korunurken, "ben insanlardan çok hayvanları seviyorum galiba," dedi.</p>

  <p>Rampion, Mary’nin şimdi söylediği sözle daha önce söylenen sözler arasındaki belli belirsiz bağı bularak, "eh, hayvanlar hiç olmazsa gerçektirler," dedi: "Sizin görüştüğünüz insanlar gibi, içi hava dolu yastıklar üstünde yaşamazlar onlar."</p>

  <p>Mary, delikanlının bunu anlamasına hem şaştı, hem de çok sevindi.</p>

  <p>"Sizin çevrenizin insanlarını daha iyi tanımak isterdim" dedi; "gerçek insanları, hava dolu yastıkları olmayan insanları."</p>

  <p>Mark Rampion, alay edercesine karşılık verdi: "Yolcu acentasmdan tutulmuş bir rehber gibi sizi gezdireceğimi sanmayın. Bilirsiniz ya, biz hayvanat bahçesi değiliz; acayip kılıklı yerliler de değiliz; yani bu çeşit şeyler değiliz biz. Eğer ayak takımının yaşadığı mahallelere şöyle bir göz atmak istiyorsanız, rahibe başvurun."</p>

  <p>Mary, kıpkırmızı kesildi. "Böyle bir şeyin aklımdan bile geçmediğini biliyorsunuz," diye karşı koydu.</p>

  <p>Mark Rampion, "buna gerçekten inanıyor musunuz?" dedi. "İnsan zengin olunca güçtür, böyle şeylerin aklından geçmemesi. Sizin gibi bir kız, yoksulluğun ne olduğunu hayal bile edemez. Tıpkı balıklar gibi. Sudan çıkınca, durumun ne biçim bir şey olduğunu nereden anlayabilsin bir balık?"</p>

  <p>"Ama bir çaba gösterirse, bunu sezemez mi insan?"</p>

  <p>Mark Rampion, "arada büyük bir uçurum var," dedi.</p>

  <p>"Bu uçurumu aşmanın yolu da var."</p>

  <p>Delikanlının sesi kuşkuluydu, "evet, yolu var her halde" derken.</p>

  <p>Birkaç dakika daha güllerin arasında gezinip konuştular. Sonra, Rarripion saatine baktı, gitmesi gerektiğini söyledi.</p>

  <p>"Ama gene geleceksiniz, değil mi?"</p>

  <p>Mark Rampion, "gene gelmemin pek anlamı var mı?" diye sordu. "Benim gelişim ayrı ayrı gezegenlerde oturanların birbirlerine konuk gitmelerine benzemeyecek mi biraz?"</p>

  <p>Mary, "bence öyle değil," dedi. Bir an durakladıktan sonra, "herhalde hepimizi çok aptal buldunuz, öyle değil mi?" diye sordu.</p>

  <p>Delikanlıya baktı. Mark Rampion, kaşlarını kaldırmış, hayır demek üzereydi. Mary, onun sırf terbiye gereği, hayır demesine meydan vermedi:</p>

  <p>"Çünkü biliyorsunuz ya, gerçekten aptalız bizler."</p>

  <p>Biraz dertlenerek güldü. Kendi çevresinde, bir kusurdan çok bir erdem sayılırdı aptallık. Aklı fazla gelişen kişi, bir centilmen olmamak tehlikesine düşerdi. Güvenilir bir mal değildi akıl. Ne var ki, Mark Rampion’u tanıdıktan sonra, "acaba centilmenlere özgü güven duygusundan daha güzel şeyler yok mu yeryüzünde?" diye, kendi kendine merak etmeye başlamıştı. Bu delikanlının yanındayken, hiç de övünemiyordu aptallığıyla.</p>

  <p>Rampion, Mary’ye gülümsedi. Onun açık sözlülüğünden hoşlanmıştı. Genç kızın gerçek bir yanı vardı. Bozulmamıştı -daha doğrusu, şimdilik bozulmamıştı ...</p>

  <p>"Bana kalırsa, siz kışkırtıcı bir ajansınız," dedi. "Kendimden üstün olanlara karşı, küstahça sözler, tehlikeli sözler söyleyeyim diye, kışkırtmaya çalışıyorsunuz beni. Ama görüşlerim hiç de küstah değil aslında. Öteki insanlardan daha aptal değilsiniz sizler. Yani yaradılış olarak daha aptal değilsiniz. Yaşayış biçiminizin kurbanlarısınız ancak. Yaşayış biçiminiz yüzünden, sanki benliğiniz kabuk bağlamış, gözleriniz her yanı göremez olmuş. Doğuştan, bir kuştan daha aptal değildir bir kaplumbağa. Ama bir kaplumbağanın yaşayış biçiminin, aklının gelişmesine ayrıca elverişli olmadığını da kabul etmeniz gerekir."</p>

  <p>O yaz birçok kez buluştular. Kırlarda beraber yürürlerdi çoğu zaman. Nemli rüzgâra karşı başını eğip kendine yol açan Mary’yi seyrederken, "doğanın bir gücüne benziyor bu</p>

  <p>kız" diye düşünürdü Mark Rampion. Bedenden gelen bu büyük güç, bu canlılık, bu gürbüzlük, görkemli bir şeydi. Rampion ise, çocukluğunda cılızdı, ikide birde hastalanırdı. Kendinde eksik olan bu beden gücüne hayrandı. Mary, yabansı bir güçle çarpışan Kuzeyli bir savaşçı gibi, Tanrıça Diana gibi bir şeydi bu kırlarda. Mark Rampion, günün birinde bunu Mary’ye söyledi. Genç kız bu sözden hoşlandı:</p>

  <p>"Was für ein Atavismus, * yaşlı Alman mürebbiyem böyle derdi benim için. Hakkı da vardı galiba. Ben gerçekten biraz ilkelim."</p>

  <p>Rampion güldü: "Almanca söyleyince biraz gülünç oluyor ama, aslında hiç de saçma değil. İlkel bir tip! İşte öyle olmalıyız hepimiz. Çağımızın tüm maddesel rahatlığı içinde ilkel . tipler. Aklı gelişmiş ilkel yaratıklar. Ruhu olan büyük yaban hayvanlar."</p>

  <p>Yağmurlu, soğuk bir yazdı. Gene buluşacakları günün sabahı, Rampion’dan bir mektup aldı Mary. "Sevgili Miss Felpham" sözcüklerini okudu. Mark Rampion’un el yazısını ilk kez görmek, ona garip bir haz verdi:</p>

  <p>"Aptal gibi gidip soğuk aldım. Kendi kendimden nasıl tiksindiğimi, kendi kendime nasıl kızdığımı size anlatamam. Benden daha hoşgörülü olup, gelecek hafta aynı gün buluşmak üzere beni bağışlayın."</p>

  <p>Mary, Mark Rampion ile yeniden buluştuğu zaman, delikanlı solgun ve zayıftı; hâlâ öksürüyordu. Mary, sağlık durumunu sorunca, Rampion nerdeyse öfkeyle, kızın sözünü kesti. Haşin bir sesle "çok iyiyim" diyerek lafı değiştirdi. "Blake’i yeniden okudum," dedi; <span style="font-style:italic;">Gökyüzü ile Cehennemin Evliliği</span>’n-<sub>H</sub> den söz etmeye başladı.</p>

  <p>"Blake uygar bir insandı." Sözcüğün üstünde durdu: "Uygar!" dedi. "Uygarlık demek, uyumlu olmak, bir bütün olmak</p>

  <p>Metinde Almanca: “Ne ilkel bir tip bu!”</p>

  <p>demektir. Akıl, duygu, içgüdü, bedenin yaşantısı... Blake, her şeyle bütünleşmenin, her şeyle bir uyum kurmanın yolunu buldu. Barbarlık, insanın bir yanının gelişmemesidir, insanın uyumsuz kalmasıdır. İnsan, beden açısından barbar olabileceği gibi, kafa açısından da barbar olabilir. Cinsel tutkular açısından barbar olabileceği gibi, ruh ve duygu açısından da barbar olabilir. Hıristiyanlık, ruhumuzu barbar yapmıştı. Şimdi de bilim, kafamızı barbar yapıyor. Son uygar insandı Blake."</p>

  <p>Mark Rampion, eski Yunanlılardan söz etti. Mezar duvarlarına çizilen resimlerdeki, güneşten yanmış, çıplak Etrüsklerden söz etti.</p>

  <p>"Demek, Etrüsk resimlerinin aslını gördünüz?" dedi. "Sizi kıskanıyorum doğrusu."</p>

  <p>Mary, fena halde- utandı. Gerçi Tarquinia’daki resimli mezarları görmüştü, ama pek bir şeyler kalmamıştı aklında. Mary için, geçen yıl annesiyle İtalya’da yolculuk ederken, sırf iş olsun diye gördüğü, bir yığın acayip eski sanat yapıtlarından hiç de farklı değildi bu resimler. Sanki boşuna görmüştü bunları. Mark Rampion, para bulup da İtalya’ya gidebilseydi.</p>

  <p>Delikanlı, "onlar uygardı," diyordu. "Uyumlu bir biçimde, bir bütün olarak, tüm varlıklarıyla yaşamasını biliyorlardı." Mark Rampion, dünyaya kızarcasına, ' belki de kendine kızarcasına, tutkuyla konuşuyordu. "Hepimiz barbarız,” diye lafa başladı; ama öksürüğe tutulduğu için, sözü yarıda kaldı. Mary, bu öksürük nöbetinin bitmesini bekledi. Hem kaygılıydı, hem de üzülmüş, utanmıştı. Çoğunlukla gizlediği bir güçsüzlüğü, boş bulunup tam açığa vurduğu sırada, en beklenmedik bir anda delikanlıyı yakalamıştı sanki.</p>

  <p>"Öksürdüğü için üzüldüğümü söyleyeyim mi acaba, yoksa hiç farkına varmamış gibi mi davranayım?" diye düşünüyordu. Mark Rampion, öksürüğünden kendi söz ederek, Mary’yi düşündüren sorunu çözdü.</p>

  <p>Öksürük nöbeti bitince, "bir de barbarlık diyorduk!" dedi. Tiksinircesine konuşuyor, öfkeyle çarpık çarpık gülümsüyordu. "Bu öksürüğümden daha barbar bir şey duydunuz mu hiç? Uygar bir toplumda hiç kimsenin böyle öksürmesine izin verilmez."</p>

  <p>Mary, delikanlının üstüne düşmeye, öğüt vermeye başladı. Mark Rampion, sabırsızlanarak güldü.</p>

  <p>"Tıpkı annemin sözleri," dedi, "harfi harfine! Siz kadınlar, hep birbirinize benzersiniz. Civcivlerinin peşinden gıdaklayan tavuklar gibisiniz."</p>

  <p>"Ama bizler gıdaklamazsak, sizlerin hali ne olur, bir düşünün hele!"</p>

  <p>Birkaç gün sonra, Mark Rampion biraz çekinerek, Mary’yi annesine götürdü. Ama kaygıları boş çıktı: Mary ile Mrs. Rampion, hiçbir zorluk çekmeden anlaşıverdiler. Mrs. Rampion, elli yaşlarında, hâlâ güzel bir kadındı. Ahnyazısına onurlu bir sessizlikle katlandığı yüzünden okunuyordu. Ağır ağır, alçak sesle konuşuyordu. Mary, Mrs. Rampion’un davranışının, ancak bir tek kez -Mark çay hazırlamak için odadan çıkıp da oğlundan söz etmeye başladığı zaman- değiştiğini gördü.</p>

  <p>Mark’ın annesi, konuğa doğru eğilip, gözleri birden parlayarak, "Nasıl buluyorsunuz onu?" diye sordu. &nbsp;&nbsp;&nbsp;</p>

  <p>Mary güldü: "nasıl mı buluyorum? Kendimden üstün insanları yargılayacak kadar küstah değilim ben. Ama onun bir kişiliği olduğu, önemli bir kişiliği olduğu besbelli."</p>

  <p>Mrs. Rampion, başını eğerek bu sözü doğruladı, sevinçle gülümsedi: "Evet, onun bir kişiliği vardır," dedi. "Ben de öteden beri söylerim bunu." Yüzü gene ağırbaşlı oldu "Ah, keşke biraz daha sağlıklı olsaydı! Param olsaydı da, onu daha iyi yetiştirebilseydim! Sağlığı hep bozuktu. Daha iyi bakılarak büyütülmesi gerekirdi. Hayır, daha iyi bakılarak değil; çünkü elimden geldiği kadar iyi baktım ona. Ama daha rahat, daha sağlıklı koşullar içinde büyümesi gerekirdi. Ama nerede! Benim param yoktu ki!” Mrs. Rampion başını salladı. "İşte böyle," dedi. Hafifçe içini çekti, iskemlesine yaslanarak kollarım kavuşturdu; gözleri yere dikildi, sessiz kaldı.</p>

  <p>Mary hiçbir- şey söylemedi. Ne diyeceğini bilemiyordu. Gene utanmıştı; hem fena üzülmüş, hem de utanmıştı.</p>

  <p>Daha sonra, Mary’yi evine götürürken, Mark Rampion, "annemi nasıl buldunuz?" diye sordu.</p>

  <p>Mary, "sevdim," dedi; "gerçekten çok sevdim. Annenizin yanında, kendi küçüklüğümün, bayağılığımın, kötülüğümün farkına vardığım halde, onu gene de çok sevdim. Yani demek istiyorum ki, ona hayran kaldım; hayran kaldığım için de sevdim."</p>

  <p>Rampion, evet der gibi başını salladı: "Gerçekten hayran olunacak bir insandır o,” dedi. "Yiğittir, güçlüdür, dayanıklıdır. Ama fazlasıyla boyun eğer alınyazısma."</p>

  <p>"Ama bu, annenizin en güzel yanlarından biri, bana kalırsa.”</p>

  <p>Mark Rampion kaşlarım çattı: "Alınyazısına boyun eğmeye hakkı yok. Hiç hakkı yok. Onun gibi yaşayanlar, kadere boyun eğmemeli. Baş kaldırmalı. O kahrolası din yüzünden baş kaldırmıyor. Annemin Hıristiyanlığa inandığını söylemiş miydim size?”</p>

  <p>"Hayır ama, onu görünce anladım."</p>

  <p>"Annem, ruh açısından bir barbardır. Ancak ruha ve geleceğe inanır. Yaşadığımız bugün yok, geçmiş yok, beden yok, kafa yok. Ancak ruh var, gelecek var. Alınyazısma katlanma var bu arada. Bundan daha barbarca bir iş olabilir mi hiç? Annemin baş kaldırması gerekmektedir."</p>

  <p>Mary, "sizin yerinizde olsam, onu kendi haline bırakırdım," dedi. "Daha mutlu olur o zaman. Zaten sizin baş kaldırmanız, iki kişinin baş kaldırmasına bedeldir."</p>

  <p>Rampion güldü: "Benim baş kaldırmam, milyonlarca kişinin baş kaldırmasına bedeldir.”</p>

  <p>Rampion, yaz sonunda Sheffield’e geri döndü. Bir süre sonra da Felpham’lar, güneye, yani Londra’daki evlerine gittiler. İlk mektubu yazan Mary oldu. Mark Rampion’dan haber alacağını sanmıştı; ama delikanlı yazmamıştı. Yazması için bir neden yoktu doğrusu. Ama her nedense, Mary, yazacağını ummuştu; yazmayınca da, hayal kırıklığına uğradı. Haftalar geçti. Sonunda Mary, konuşmaları sırasında Mark Rampion’un sözünü ettiği bir kitabın adını sormak için, bir mektup yazdı. Bu bahane, entipüften olduğu halde, işe yaradı. Delikanlı cevap yazdı. Mary teşekkür etti. Mektuplaşmaya başladılar.</p>

  <p>Noel’de Rampion, Londra’ya geldi. Bazı yazılan gazetelerde çıkmıştı. Şimdiye kadar hiç bu kadar para girmemişti delikanlının cebine. On İngiliz lirası vardı ve bu parayla canının istediğini yapabilirdi. Londra’da olduğunu, geri dönmeden ancak bir gün önce Mary’ye bildirdi.</p>

  <p>Mary, onun günlerdir Londra’da bulunduğunu öğrenince, gücendi: "Ama niçin bana daha önce haber vermediniz?"</p>

  <p>Mark Rampion, "başınıza belâ olmak istemedim de ondan," diye karşılık verdi.</p>

  <p>"Ama çok sevineceğimi biliyordunuz."</p>

  <p>"Kendi dostlarınız vardır burada."</p>

  <p>Delikanlının, alaycı gülümseyişinden, "zengin dostlarınız vardır" demek istediği anlaşılıyordu.</p>

  <p>Mary, bunu anlamamazlıktan geldi: "Ama siz de benim dostum değil misiniz?"</p>

  <p>"Sağ olun bunu söylediğiniz için."</p>

  <p>Mary, sahte tavırlar takınmadan, cilve yapmadan konuştu. "Siz de sağ olun benim dostum olduğunuz için."</p>

  <p>Genç kızın bunu açıkça söylemesi, duygusunun içtenliği ve yalınlığı, Mark Rampion’a dokunmuştu. Mary’nin, ondan hoşlandığını, onu beğendiğini biliyordu elbette. Ama bunu bilmek başka şey, duymak başka şeydi.</p>

  <p>Mark Rampion, "öyleyse size daha önce yazmadığıma pişmanım,” dedi.</p>

  <p>Bunu söyler söylemez de pişman oldu, çünkü ikiyüzlülük etmişti böyle konuşmakla. Fena karşılanmak korkusu değil, gururdu Mary’den uzak kalmasının gerçek nedeni. Mary’yi gezdirecek parası yoktu; ondan bir şey kabul etmek de istemiyordu.</p>

  <p>, Mary ile Mark Rampion öğle sonrasını beraber geçirdiler; ve mantığa sığmayan, ölçüsüz bir mutluluk duydular.</p>

  <p>Mary, delikanlıdan ayrılmak zamanı gelince, "keşke bana önceden haber verseydiniz; akşam şu can sıkıcı toplantıya gitmeye söz vermezdim," dedi birkaç kez.</p>

  <p>"Orada eğlenirsiniz,"</p>

  <p>Paralı sınıfın bir üyesi olarak Mary’nin yaşantısına her değinişinde olduğu gibi, gene alay vardı sesinde. Delikanlının yüzündeki mutluluk silindi: Mary’nin yanında böylesine mutlu olduğu için, ansızın biraz içerlemişti sanki. Aptallıktı böyle bir şey duyması. Aralarında bir uçurum olduğuna; bu uçurumun bir kenarında kendi, öteki kenarında da Mary bulunduğuna göre ne anlamı vardı mutluluk duymanın?</p>

  <p>Daha buruk bir sesle, "eğleneceksiniz orada,'' dedi gene. "Güzel yemekler, şaraplar, kibar insanlar, parlak konuşmalar, sonra da tiyatro. Gecelerin en güzeli değil mi bu?"</p>

  <p>Yabansı bir küçümseme seziliyordu delikanlının sesinde.</p>

  <p>Mary üzgün, dertli gözlerle Mark Rampion’a baktı. Delikanlının, beraber geçirdikleri bu öğleden sonrasını, şimdi durup dururken, neden zehir etmeye kalktığını merak ediyordu.</p>

  <p>"Niçin böyle konuştuğunuzu ben bilmiyorum," dedi; "Siz kendiniz biliyor musunuz?"</p>

  <p>Mary’den ayrıldıktan sonra, bu soru, Mark Rampion’un kafasında çınlayıp durdu: "Siz kendiniz biliyor musunuz?" Elbette biliyordu ama, aralarında bir uçurum olduğunu da biliyordu.</p>

  <p>Paskalya haftasında, Stanton’da gene buluştular. Bu arada bir hayli mektuplaşmışlardı; ve Mary, havan toplarıyla Stanton’u haritadan silip süpürmeye kalkan asker dostundan bir evlenme önerisi almıştı. Bu evliliğe yanaşmayarak, eşini dostunu hayretler içinde bırakmış, biraz da üzmüştü.</p>

  <p>Mary’nin annesi, "öyle iyi bir genç ki!" diye direnmişti.</p>

  <p>"Biliyorum ama, insan onu adam yerine koyabilir mi hiç?"</p>

  <p>"Ne diye koymasın?"</p>

  <p>Mary, "o gerçekten var olan bir insan değil ki!" demişti. "Tam anlamıyla bir varlık değil. Bir yığın et. İşte o kadar. Var olmayan biriyle evlenilemez ki!"</p>

  <p>Mark Rampion’un yoğun bir canlılıkla yaşayan yüzünü düşündü. Bu yüz yanıyordu sanki; keskin ve ışıl ışıldı.</p>

  <p>"İnsan bir hortlakla evlenemez ya. Bu hortlak, elle tutulur, biçimsiz bir yığın et de olsa! Hele biçimsiz bir yığın et olunca, insan büsbütün evlenemez onunla."</p>

  <p>Mary, katıla katıla güldü.</p>

  <p>Mrs. Felpham, "ne demek istediğini anlamıyorum," dedi azametle.</p>

  <p>Mary, "ama ben ne demek istediğimi biliyorum," diye karşılık verdi. "&nbsp;Ben biliyorum ya! Bu durumda önemli olan da benim bilmem."</p>

  <p>Rampion ile kırlarda yürürken, Mary, bu sağlam, bu sapasağlam asker hortlağının ortadan nasıl yokedildiğini delikanlıya anlattı. Mark Rampion, bir yorumda bulunmadı. Uzun bir sessizlik oldu. Mary, hem hayal kırıklığına uğramış, hem de hayal kırıklığına uğradığı için utanmıştı. "Seninle evlenmek istiyorum desin diye, onu zorlamaya kalktım galiba" diye düşündü kendi kendine.</p>

  <p>Günler geçti. Rampion sessiz ve dertliydi. Mary bunun nedenini sorunca, delikanlı üzüntüyle söz etti gelecek günlerden. Yaz sonunda üniversiteyi bitirecekti. Bir meslek edinmesi gerekiyordu. Bekleyecek kadar parası da olmadığından, hemen bulabileceği tek meslek öğretmenlikti.</p>

  <p>"Öğretmenlik!" Mark Rampion, abartmalı bir dehşet içinde "Öğretmenlik" dedi gene. "Üzülmeme şaşıyor musunuz hâlâ?"</p>

  <p>Gelgelelim, delikanlının mutsuzluğunun tek nedeni öğretmenlik değildi; başka nedenler de vardı. Kendi kendine düşünüyordu: "Onunla evlenmek istediğimi söylesem, acaba güler mi bana?" Güleceğini sanmıyordu. Ama Mary kabul etse bile, doğru muydu ondan böyle bir şey istemek? Kendisiyle birlikte Mary'nin de böyle bir hayata . katlanması doğru muydu? Belki de Mary’nin özel serveti vardı. O zaman da Mark Rampion’un onuru lekelenebilirdi.</p>

  <p>Delikanlı, yüksek sesle sordu: "Beni bir eğitimci oarak düşünebiliyor musunuz hiç?"</p>

  <p>Anlaşılan, bu eğitimcinin sırtına yüklenecekti tüm günahlar.</p>

  <p>"Sizde yazmak ve resim yapmak yeteneği varken, ne diye öğretmen olacaksınız? Aklınız sayesinde geçinebilirsiniz."</p>

  <p>"Acaba? Hiç olmazsa güvenilir bir iştir öğretmenlik."</p>

  <p>Mary, karşısındakini nerdeyse küçümsercesine sordu: "Ne diye güven istiyorsunuz ille?"</p>

  <p>Rampion güldü: "Siz de haftalık bir ücretle yaşamak zorunda kalsaydınız, bir hafta önceden uyarılarak, kovulmak tehlikesinde olsaydınız, bunu sormazdınız hiç. İnsanın yürekliliğini, kendine güvenini arttıran şeylerin başında gelir para."</p>

  <p>"Eh, öyleyse para iyi bir şeydir bir bakıma; çünkü yüreklilik ve kendine güvenme, erdem sayılır insanda."</p>

  <p>Uzun süre hiç konuşmadan yürüdüler. Sonunda Rampion, Mary’ye baktı, "eh, ne yapalım. Bunu kendiniz istediniz," dedi. Gülmeye çabaladı. "Yüreklilik ve kendine güvenme erdemmiş; bunu siz söylediniz. Ben de yücelip, sizin ahlâk ölçülerinize erişmekten başka bir şey istemiyorum. Yürekli ol, kendine güven! Sizi sevdiğimi söyleyeceğim öyleyse.”</p>

  <p>Gene uzun bir sessizlik oldu. Mark Rampion bekliyordu. Yüreği korku içindeydi.</p>

  <p>Sonunda, "ne dersiniz?" diye sordu.</p>

  <p>Mary, delikanlıya doğru döndü; onun elini aldı, öptü.</p>

  <p>Mark Rampion, hem evlenmelerinden önce, hem de evlenmelerinden sonra, zenginliğin geliştirdiği iki erdeme, birçok kez hayran kalmak fırsatını buldu. Mary’nin zoruyla, öğretmenlikten vazgeçti; yetenekleri sayesinde geçinmek yolunu seçti. Mary’nin kendine güveni, iki kişiye yetecek kadar boldu.</p>

  <p>Mary, "ben bir öğretmenle evlenmem," diye direnmişti. Evlenmedi de. Stantonin-Teesdale’deki kilise yararına verilen müsamerenin dışında, oyunları hiçbir yerde oynanmamış bir tiyatro yazarıyla; bir tek resmi satılmamış bir ressamla evlendi.</p>

  <p>Mark Rampion, "açlıktan öleceğiz," diye falcılık etti. Bir hortlak gibi peşini bırakmıyordu açlık korkusu. Öyle sık karşılaşmıştı ki bu hortlakla, varlığını yadsıyamazdı.</p>

  <p>Mary, "saçma!" dedi. Akh hiç almıyordu insanların açlıktan ölebileceklerini. Tanıdıkları arasında, hiç kimsenin aç kaldığım görmemişti. "Saçma!" dedi. Sonunda istediği oldu; Mark öğretmenlikten caydı.</p>

  <p>Güvencesiz bir yola saparsa, kabak Mary’nin başına patlayacaktı. Mark, bunu bildiği için, "senin sırtından geçinemem," dedi. "Senin paranı yiyemem."</p>

  <p>Mary, "ama benim paramı yemiyorsun ki!" diye dayattı. "Ben ancak para yatırıyorum sana. İyi kâr sağlamak umuduyla, sermaye yatırıyorum sana. Bir iki yıl sen benim sırtımdan geçineceksin ki, ben de ömrümün sonuna kadar senin sırtından geçinebileyim. Bir iş anlaşmasıdır bu. Düpedüz dalavere!"</p>

  <p>Mark Rampion’un elinde değildi gülmemek.</p>

  <p>Mark konuşmasını sürdürdü: "Uzun süre benim sırtımdan geçinemezsin nasıl olsa. Sekiz yüz İngiliz lirasını bitip tükenmez sanma."</p>

  <p>Sonunda Mark Rampion, yasal faiz yüzdesiyle, Mary’den sekiz yüz İngiliz lirasım ödünç almaya razı oldu. Her nedense, kendi çevresine karşı sanki haince davranıyormuş gibi, istemeye istemeye yaptı bunu. Hayata sekiz yüz İngiliz lirasıyla atılmak! Pek kolay bir işti bu! Zorluklardan kaçınmak, haksız bir üstünlük sağlamaktı bu! Eğer kendi sanat yeteneklerine karşı bir sorumluluk duymasaydı, bu parayı almaya yanaşmayıp; ya cebinde bir tek metelik olmadan edebiyat alanına atılmak tehlikesini umutsuzca göze alır; ya da güvenilir bir iş olan öğretmenliği seçerdi. Sonunda parayı almaya razı olunca, Mary’nin, akrabalarından hiç yardım görmemesini şart koştu. Mary de kabul etti bunu.</p>

  <p>"Bana bir şeyler vermeye can atacaklarını hiç sanmam ya!" dedi gülerek.</p>

  <p>Mary haklı çıktı. Babası, bu uygunsuz evlilik karşısında derin bir tiksinti duydu. Böylece, Mary için, babası sayesinde zengin olmak tehlikesi ortadan kalkmıştı.</p>

  <p>Ağustosta evlenip, hemen Avrupa’da yolculuğa çıktılar. Dijon’a kadar trenle gittikten sonra, güneydoğu yönünde, İtalya’ya doğru yürüdüler, ilk kez <sup>İ</sup>ngiltere’nin dışına çıkmıştı Rampion. Fransa’nın renkli garipliği, yeni başlayan bir yaşantının, yeni elde ettiği bir özgürlüğün simgesi göründü ona. Gezdikleri bu ülke gibi, Mary de yepyeni bir insan oluvermişti. Yalnız kendine güvenme değil, Mark Rampion’a çok olağanüstü, çok acayip görünen belâlı bir umursamazlık da vardı Mary’de. Kimi davranışları çok etkilemişti Rampion’u. <sup>Ö</sup>rneğin günün birinde Mary, geceyi geçirdikleri çiftlikte yedek ayakkabılarını unutmuştu. Ancak ertesi akşam geç vakit farkına vardı bunun. Rampion geri dönüp ayakkabıları almalarını önerdi. Mary, buna yanaşmadı.</p>

  <p>"O ayakkabılar gitti artık," dedi. "Telâşa gerek yok. Unutalım o ayakkabıları."</p>

  <p>Mark Rampion, Mary’ye bir hayli kızdı."Artık zengin olmadığını unutma,” diye direndi. "Sağlam bir çift ayakkabıyı sokağa atacak durumda değilsin. Memlekete geri dönünceye dek, yenisini alamayız sana.”</p>

  <p>Yolculukları için biraz para almışlardı yanlarına; ve ne olursa olsun, bundan fazlasını harcamamaya karar vermişlerdi. Onun için Rampion, "memlekete geri dönünceye kadar" dedi üstüste.</p>

  <p>Mary sabırsızlandı: "Biliyorum, biliyorum. Yalınayak yürümesini öğrenirim."</p>

  <p>Gerçekten de öğrendi.</p>

  <p>Bir akşam, bir çiftliğin ambarında, samanların üstünde yatarken, Mary, "meğer ben serseri olmak için dünyaya gelmişim," dedi. "Saygıdeğer bir bayan olmamak öyle hoşuma gidiyor ki, anlatamam sana! ftkel oluşum meydana çıkıyor işte. Sen her şeye fazla aldırıyorsun Mark. Kırlarda yetişen</p>

  <p>zambakları<a id="footnote11"></a><sup><a href="#bookmark14">11</a></sup> hele bir düşünsene!"</p>

  <p>Rampion düşüncelere daldı: ”Oysa Hazreti İsa yoksul bir adamdı," dedi. "Yarının ekmeğini ve ayakkabısını sağlamak, herhalde çok önemli bir iş say1İırd1 onun ailesinde. Nasıl oluyor da, bir milyoner ağzıyla söz edebiliyor gelecek günlerden?"</p>

  <p>Mary, "Hazreti <sup>İ</sup>sa, doğanın yarattığı düklerden biriydi de ondan,” diye karşılık verdi. "Doğuştan düktü. Tanrının, krallara bağışladığı ayrıcalıkları ona da bağışladığını seziyordu. Para kazanarak milyoner olanlar, hep düşünüp dururlar o parayı; geleceklerinin ne olacağı, korkunç kurcalar onların kafalarını. Oysa İsa’da, gerçek düklere özgü bir güven vardı: Hiçbir zaman güç duruma düşmeyeceğini bilirdi. Sonradan soyluluk ünvam elde eden iş adamlarına, fabrikatörlere filan benzemezdi o. Gerçek bir soyluydu. Üstelik' de bir sanatçıydı, bir dahiydi. Düşüneceği çok önemli şeyler vardı; ekmekten, ayakkabıdan ve yarın nasıl geçineceğinden çok daha önemli şeyler."</p>

  <p>Mary, bir an sustuktan sonra, aklına sonradan gelmiş gibi ekledi:</p>

  <p>"<sup>Ü</sup>stelik <sup>İ</sup>sa, saygıdeğer bir adam da değildi. Dış görünüşe hiç aldırmazdı. Dış görünüşe önem verenler, bunun karşılığını görürler. Ama biz ikimizin, bostan korkuluğuna benzememiz, vız gelir bana!"</p>

  <p>Mark Rampion, "kendini bir güzel övdün," dedi.</p>

  <p>Ama kansının sözlerini; onun, kendini hiç' zorlamadan, içinden gelerek kayıtsızca yaşamasını, uzun uzun düşündü. Mary gibi "ilkel bir tip” olmak istedi Mark da.</p>

  <p>Yalnız özgürce yaşamak değildi Mary’nin sevdiği. Serserilikten ne denli hoşlanıyorsa, İngiltere’ye döndükten sonra bir yere yerleşip kocasıyla sürdüğü hiç de şiirsel olmayan yaşantıdan da, nerdeyse aynı biçimde hoşlanıyordu. Mary, öylesine çocuksu bir hevesle yemek pişiriyordu ki, kocası onu bu işi yaparken görünce, "Trianon Şatosu’nda Marie-Antoinette" demişti ona.</p>

  <p>Delikanlı, evlenmeden önce, Mary’yi uyarmıştı. "İyice düşün taşın,” demişti; "yoksul olacaksın. Gerçekten yoksul. Senin züğürt dostların gibi, yılda bin İngiliz lirasıyla geçinen yoksullardan değil yani. Hizmetçin, uşağın olmayacak. Yemek pişireceksin, sökük dikeceksin, ev işi göreceksin. Hoşuna gitmeyecek bunlar."</p>

  <p>Mary, gülüp geçmişti. "Asıl senin hoşuna gitmeyecek bunlar," diye karşılık vermişti. "Ben yemek pişirmesini öğreninceye kadar, asıl senin hoşuna gitmeyecek."</p>

  <p>Mary, Mark Rampion ile evlendiği sırada, tavada yumurta pişirmesini bile bilmiyordu.</p>

  <p>Ne gariptir ki, Mary’nin bir şeyler yapmak hevesi -gerçek bir ocakta yemek pişirmek, gerçek bir hah süpürgesi, gerçek bir dikiş makinesi kullanmak hevesi, bu çocuksu, Marie -Antoinette’imsi heves- ilk ayların yeniliğinden ve heyecanından sonra da geçmedi. Mary hâlâ keyiflenirdi bunları yaparken.</p>

  <p>"Artık geri dönüp, kusursuz bir hanımefendi olamam hiçbir zaman," derdi. "Kusursuz bir hanımefendi olsam, patlanın sıkıntıdan. Ev işini düzenlemenin, çocuklara bakmanın bir hayli sıkıntılı, bir hayli sinir bozucu olduğunu biliyorum. Ama her günün sıradan olaylarıyla bağı koparmak, elle tutulur gerçekler dünyasından bambaşka bir gezegende yaşamak... İşte bu daha beter olurdu."</p>

  <p>Rampion da karısı gibi düşünüyordu. Sanatı ve düşünceyi bahane ederek günlük yaşamın gerçeklerinden uzaklaşmak istemiyordu. Resim yapıyor, yazı yazıyor; bu arada ev işlerinde yardım ediyordu Mary’ye.</p>

  <p>Mark Rampion, "çiçekler, güzel ve temiz bir b'oşluk içinde yetişmez" görüşünü savunuyordu. "Çiçeklere, ince toprak, balçık ve gübre gerek. Sanata da bunlar gerek," derdi.</p>

  <p>Mark Rampion için, yoksullar gibi yaşamak, ahlâk açısından bir çeşit zorunluktu. Rampion, rahat rahat geçinebilecek bir gelir sağlayınca bile, kan kocanın ancak bir tek hizmetçileri vardı; ev işinin çoğunu kendileri yaparlardı. Rampion için bir <span style="font-style:italic;">noblesse oblige,</span> daha doğrusu bir <span style="font-style:italic;">roture oblige*</span> sorunuydu bu. Zenginler gibi yaşamak, para sıkıntılarından uzak, rahat bir hayat sürmek; kendi sınıfına karşı, kendi çevresine karşı haince bir davranış olurdu. Yerinden kıpırdamayıp, adamlarına para vererek onları kendi hesabına çalıştırmakla, sanki ölen annesinin anısına sövmüş, ölen annesine, "ben senden üstünüm, senin yaşadığın gibi yaşayamam ben" demiş olacaktı.</p>

  <p>Ara sıra Rampion, ahlâk açısından bir zorunluk saydığı bu duruma karşı kin duyardı. Bu yüzden saçma ve gülünç şeyler yapmak zorunda kaldığını bilir, nefret ettiği bu zorunluğa karşı baş' kaldırmayla çalışırdı. Örneğin Mary’nin, sabahları geç vakitlere kadar yatakta yatmak huyunu böylesine ayıplaması gülünç bir şeydi. Mary, üşendiği sabahlar yataktan kalkmazdı; hiç de dert edinmezdi kalkmayışım. Mary’nin kalkamadığını ilk gördüğünde, gerçekten üzülmüştü Rampion.</p>

  <p><a id="bookmark1"></a><a href="../Text/Section0009.xhtml#footnote1">1</a></p>

  <p>Kimi Hintlilerin çiğnediği bir çeşit fındık yaprağı.</p>

  <p><a id="bookmark2"></a><a href="../Text/Section0009.xhtml#footnote2">2</a></p>

  <p>Eski Yunan mitolojisinde Hecate adlı Tanrıçanın üç ayrı biçimi vardı: 1- Ay ve gece tanrıçası, 2- Doğumları yöneten tanrıça, 3- Yeraltı, dünyasının ve büyülerin tanrıçası. Hecate'nin üç ayrı biçimi olması, ayın üç ayrı dönemine de bağlı olabilir.</p>

  <p><a id="bookmark4"></a><a href="../Text/Section0009.xhtml#footnote3">3</a></p>

  <p>“Intelligence" sözcüğü, burada olduğu gibi “Intelligence" servis için “istihbarat anlamında kullanılmakla beraber, “zeka" anlamını da taşır.</p>

  <p><a id="bookmark5"></a><a href="../Text/Section0010.xhtml#footnote4">4</a></p>

  <p>Hamlet'ten bir parçaya değinme: "İdare, idare, Haratio! Cenaze için kızartılan etler, düğün sofrasına söğüş oldu."</p>

  <p><a id="bookmark6"></a><a href="../Text/Section0010.xhtml#footnote5">5</a></p>

  <p>Metinde Fransızca: "Her şeye karşın:</p>

  <p><a id="bookmark7"></a><a href="../Text/Section0010.xhtml#footnote6">6</a></p>

  <p>Shakespeare'in <span style="font-style:italic;">Bir Yaz Dönümü Gecesi Rüyası'nda,</span> periler kralının buyruklarını yerine getiren cinin adı.</p>

  <p><a id="bookmark8"></a><a href="../Text/Section0010.xhtml#footnote7">7</a></p>

  <p>Çeşitli insan tipleri anlatan Yunanlı bir felsefeci.</p>

  <p><a id="bookmark9"></a><a href="../Text/Section0010.xhtml#footnote8">8</a></p>

  <p>Metinde Fransızca: "Zaaf."</p>

  <p><a id="bookmark10"></a><a href="../Text/Section0010.xhtml#footnote9">9</a></p>

  <p>Metinde Fransızca: "Sosyete hayatında parlamak istediğim zaman senin mektuplarından parçalar alıpsöylüyorum.</p>

  <p><a id="bookmark11"></a><a href="../Text/Section0010.xhtml#footnote10">10</a></p>

  <p>Metinde Fransızca: "Yeterince can sıkıcı değilsin;” "sinirleri uyuşturan bir kadın.”</p>

  <p><a id="bookmark14"></a><a href="#footnote11">11</a></p>

  <p>Bak İncil (St. Matthew vi. 28) “Kırlarda yetişen zambakları düşün nasıl da serpilirler. Oysa ne çalışırlar. ne de iplik bükerler. Ama gene de size söylüyorum: En görkemli kılığında Hazreti Süleyman bile, bunlardan biri kadar süslü değildir.”</p>

  <p>"Ama bütün gün yatakta yatamazsın ya!" diye karşı çıkmıştı.</p>

  <p>"Ne diye yatmayacak mışım?"</p>

  <p>"Ne diyesi var mı? Yatamazsın da ondan."</p>

  <p>* Metinde Fransızca: “Noblesse oblige” soylu olan kişi, soyluca davranmalıdır anlamında. ”Roture oblige” ise, aşağı sınıflardan gelen kişi, kendi sınıfına uygun bir biçimde davranmalı anlamında.</p>

  <p>‘ Mary, kıhm kıpırdatmadan, "pekâlâ yatabilirim. Yatıyorum da,” demişti.</p>

  <p>Rampiori bunu ayıpladı. Düşünüp taşınınca, ayıplamasının doğru olmadığını sezdi. Ama gene de ayıpladı. Kendi hep erken kalktığı, çevresindekiler hep erken kalkmak zorunda oldukları için, Mary’yi ayıplıyordu. Başkaları kalkıp çalışırlarken bir insanın yatakta yatmasını ayıp buluyordu. Her nedense geç kalkmak, toplumsal haksızlığa tüy dikmek gibi bir şey görünüyordu ona. Bununla beraber, gereği yokken kendi erken kalkmakla, erken kalkmak zorunda olanlara hiç mi hiç yardım etmediği de besbelliydi. Hiçbir nedeni yokken erken kalkmak, kilisede şapkasını çıkarmak gibi, bir saygı belirtisiydi ancak. Aynı zamanda bir çeşit kefaret ödemekti bu; kurban vererek, vicdanını huzura kavuşturmanın bir yoluydu.</p>

  <p>Rampion, "insanın içinden böyle şeyler gelmemeli." dedi kendi kendine. "Eski bir Yunanlının, aklına bile gelmezdi böyle şeyler."</p>

  <p>Akla sığmaz bir işti bu! Gelgelelim, kendini beğense de, beğenmese de, aynı şeyi duyuyordu gene de. &nbsp;&nbsp;&nbsp;.</p>

  <p>"Mary, benden daha sağlıklı bir insan," diye düşündü. Walt Whitman’ın hayvanlarla ilgili dizelerini anımsadı: "Didinip, sızlanmazlar durumlarından ötürü; karanlıklarda uykusuz kalıp; gözyaşları dökmezler işledikleri günahlar için." <sup>İ</sup>şte Mary de böyleydi; ve iyi bir şeydi bu. Hem kusursuz bir hayvan olmak, hem de kusursuz bir insan! <sup>İ</sup>şte bunun ülkü edinilmesi gerekirdi. Ne var ki, Mary, sabahlan yataktan kalkmayınca, gene de ayıplıyordu onu. Ayıplamamaya çabalıyor ama, gene de ayıplıyordu. Ara sıra baş kaldırıyor, kendi de zorla öğlelere kadar yatakta kalıyordu. Vicdan açısından barbar olmamak bir görevdi. Ama tembelliğinin keyfini gerçekten sürebilmesi için uzun zaman geçmesi gerekti.</p>

  <p>Mary’nin yatakta tembellik etmek huyundan başka şeyler de vardı Rampion'u üzen. Evliliklerinin ilk aylarında, elinde olmadan, ikide birde gizlice ayıpladı Mary’yi. Genç kadın, gizlenen bu tedirginliğin belirtilerini sezdi çok geçmeden. Kocasının onu ayıpladığını görünce, daha da çok ayıplaması için, elinden geleni yaptı. Böyle davranmakla, Mark Rampion’a aynca yararlı olacağına inanıyordu.</p>

  <p>Mary, "seni gidi akılsız koca softa!” dedi Mark Rampion’a.</p>

  <p>Mark Rampion, bu alaycı söze içerledi; çünkü kansının doğru söylediğini biliyordu. Biraz doğuştan, ama daha da çok gördüğü eğitimden ötürü, gerçekten oldukça softaydı. Babası öldüğü sırada küçük bir çocuktu. Erdeme ve dine bağlı annesinden başka hiç kimse karışmamıştı onun eğitimine. Annesi, onun varlığındaki, içgüdülerin, bedenle ilgili tüm öğelerin yokedilmesi için, oğlunun bunları yadsıması için elinden geleni yapmıştı. Gerçi Mark Rampion büyüyünce, annesinin öğrettiklerine karşı başkaldırmıştı ama, tüm davranışlarıyla değil, ancak aklıyla başkaldırmıştı. Karşı çıktığı bu görüşler, benliğinin birer parçasıydı. Mark Rampion, kendi kendine karşı savaşıyordu. Bunun korkunç bir ^mah olduğunu annesi ona öğrettiği halde, Mary’nin ahlâk sorunlarında gösterdiği hoşgörüyü, yüksek tabakalara özgü o rahat hoşgörüyü, kuramsal açıdan beğeniyordu. Hayrandı Mary’nin, yemekten, içmekten, öpüşmekten, dansetmekten, şarkı söylemekten, panayırlardan, tiyatrolardan ve her türlü eğlencelerden candan hoşlanmasına. Ne var ki, evliliklerinin ilk günlerinde, Mary’nin kılı bile kıpırdamadan bazı sorunlardan söz edişi karşısında, gene de çarpılmıştı kocası. Çünkü o sorunların, dehşet ve korkuyla, yasadışı cinsel ilişkiler ve zina diye anıldığını duymuştu o güne dek. Gerçi Mark Rampion’un aklı için bir darbe değildi bu (çünkü bir an düşündükten sonra, aklıyla benimsiyordu böyle şeyleri); ama benliğinin çok daha derinlerine bir darbeydi bunlar. Mary, yaşamaktan büyük haz alabilen, her şeyin keyfini sürebilen bir insandı. Genç kadının bunu açıkça söylemesi, rahat rahat gülebilmesi, sağlıklı iştahı, yapmacıksız cinsel tutkusu Mark Rampion’a benliğinin ta derinlerinde gizli bir acı veriyordu. Çocukluğunda kendisine aşılanan softalıktan vazgeçebilmesi için, çok uzun zaman geçmesi gerekti. Annesine duyduğu sevginin, nerdeyse kine dönüştüğü anlar da oldu bu arada.</p>

  <p>"Beni böyle yetiştirmeye hakkı yoktu," dedi. "Japon bahçıvanlarının, bir ağacı budayıp budayıp bodur bırakmaları gibi bir şeydi bu. Hakkı yoktu."</p>

  <p>Bununla beraber, Mary gibi doğuştan soylu bir vahşi olmadığından hoşnuttu. <sup>İ</sup>çinde bulunduğu koşullar, bu soylu vahşiliği ona zorla ve güçlükle öğretebildiğinden hoşnuttu. Daha sonraları, evlendikten yıllarca sonra; yenilikler, şaşkınlıklar ve beklenmedik durumlarla dolu o ilk aylarda olanaksız görünen içten ilişkiyi sonunda kurabildikleri zaman, Mark Rampion, bu sorunları konuşabildi karısıyla.</p>

  <p>Düşündüklerini anlatmaya çalıştı: "Yaşamak, sana kolay geliyor," dedi. "İçgüdülerinle yaşıyorsun. Kozasından çıkan bir böcek gibi, nasıl davranacağını doğuştan biliyorsun. Bu çok basit, fazla basit!" Mark Rampion başını salladı: "Bilgini kendi çabanla elde etmedin. Başka seçenekler de olabileceğini aklından hiç geçirmedin."</p>

  <p>Mary, ”yani ben aptalın biriyim," dedi.</p>

  <p>"Hayır, bir kadınsın."</p>

  <p>"Aynı şeyi söylemenin terbiyeli bir biçimidir bu."</p>

  <p>Mary’nin sözleri ancak görünüşte mantıksızdı: "Ama ben olmasaydım, senin halin nice olurdu, bunu merak ediyorum. Benimle hiç karşılaşmasaydın, Şimdi ne yapardın merak ediyorum."</p>

  <p>Mary, duygu açısından mantıklı olan bir saVln aşamalarını birer birer ele aldı.</p>

  <p>Mark Rampion, "şimdi halim neyse, gene o olurdu, şimdi ne yapıyorsam, gene onu yapardım,” dedi.</p>

  <p>Gelgelelim, söylediklerine kendi de inanmıyordu. Karısına ne denli borçlu olduğunu; onun verdiği örnekler, ileri sürdüğü düşünceler sayesinde ne kadar çok şey öğrendiğini herkesten iyi biliyordu elbette. Ama hoşuna gidiyordu Mary’yi kızdırmak.</p>

  <p>Mary öfkelendi: "Biliyorsun bunun doğru olmadığını."</p>

  <p>"Bal gibi doğru."</p>

  <p>"Hayır, yalan. Yalan olduğunu kanıtlamak için, çocukları alıp gitmek, birkaç ay seni kendi haline bırakmak isterdim. Bensiz ne hallere düştüğünü görmek isterdim.”</p>

  <p>Mark Rampion, karşısındakini çileden çıkarırcasına kılı kıpırdamadan, "halim çok güzel olurdu," dedi.</p>

  <p>Mary’nin yüzü kızardı, gerçekten içerlemeye başlamıştı. "Peki, öyle olsun," dedi; "sahiden gideceğim. Bu kez sahiden gideceğim."</p>

  <p>' Mary, daha önceleri de böyle gözdağı vermişti. İkisi de çabucak öfkelendikleri için, bir hayli kavga ederlerdi.</p>

  <p>Rampion, "git" dedi. "Ama unutma ki, bu gidiş oyununu iki kişi de oynayabilir. Sen beni bırakıp gidince, ben de seni bırakıp giderim."</p>

  <p>Mary, tehditlerini sürdürdü: "Bensiz ne hallere düşeceğini göreceğiz."</p>

  <p>Mark Ranipion, "ya sen?” diye sordu.</p>

  <p>"Ya ben ne demek?"</p>

  <p>"Bensiz senin halinin, sensiz benim halimden daha güzel mi olacağını sanıyorsun?"</p>

  <p>Mary ile Mark Rampion, bir süre sessizce baktılar birbirlerine. Sonra, aynı anda, katıla katıla gülmeye başladılar ikisi de.</p>

  <p id="u927c981f-8bce-4b93-a6b1-d73085a93c1a"><a id="bookmark0"></a></p>
</body>
</html>
