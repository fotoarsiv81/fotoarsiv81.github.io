<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <p id="u3c59a238-9665-4f2a-bf0b-e0558c3a3356"><span style="font-weight:bold;font-style:italic;font-variant:small-caps;">ON ÜÇÜNCÜ BÖLÜM</span></p>

  <p>Walter, Fleet Street’e giderken, tam anlamıyla mutlu değildi. Ama hiç olmazsa durulmuştu; artık her şeyin çözümlendiğini bildiği için, durulmuştu. Evet, her şey çözümlenmişti; her şey... Çünkü dün geceki duygu kargaşası içinde, her şey su yüzüne çıkmıştı. Lucy’yi artık hiç görmeyecekti. Hem kendi, hem de Marjorie’nin iyiliği için, bunu kesinlikle kararlaştırmıştı; buna söz vermişti. Sonra akşamlarını Marjorie ile beraber geçirecekti. Son olarak da, Burlap’dan daha çok para isteyecekti. Her şey kararlaştırılmıştı. O günkü hava bile bunu biliyordu sanki. Sürekli sisli, beyaz bir gündü bu. Öyle bir sessizlik vardı ki günün özünde, Londra’nın tüm gürültüleri anlamsız geliyordu insana. Araçlar gürleye gürleye hızla geçiyor; ama günün özündeki dinginliği ve sessizliği bozamıyordu gene de. Her şey kararlaştırılmıştı. Yeniden başlayacaktı dünya. Yaşantısı pek sevinçli olmayacaktı belki; hiç de parlak olmayacaktı belki. Ama almyazısına katlanacaktı; hiçbir şeyin bozamayacağı kararlı bir sessizlik içinde, yeniden yaşamaya başlayacaktı.</p>

  <p>Walter, bir akşam önceki olayı düşünerek, büroda soğuk karşılanacağını sanmıştı. Ama tam tersine, Burlap ayrıca güleryüzlüydü. O da bir gece önce olanları anımsıyor; Walter’in olup bitenleri unutmasını ayrıca istiyordu. Walter’e, "dostum" dedi; ahbapça kolunu sıktı delikanlının. Kafasının içindeki karanlığa açılan iki delikten başka bir şey olmayan, hiçbir şey söylemeyen gözleriyle, oturduğu yerden Walter’e baktı. Bir yandan da, güzel ve ince bir gülümseme vardı ağzında. Walter, kendi içtensizliğinin bilinci içinde, sıkılarak karşılık verdi "dostum" sözüne ve bu gülümsemeye. Walter’in durumu hep böyleydi Burlap ile. Walter, onun yanındayken, hiçbir zaman tamamiyle dürüst ve candan davranamazdı. İnsanı fena halde tedirgin eden bir durumdu bu. Nedenini açıkça bilmiyordu ama, Burlap’ın yanındayken, Walter, yalan söyleyen, rol oynayan bir adam durumuna düşerdi. O sırada tüm söyledikleri, hattâ en içten inançları bile, bir çeşit yalana dönüşürdü.</p>

  <p>Burlap, Walter’in kolunu bırakmadan, döner iskemlesinde geriye doğru yaslandı, boyuna gülümseyerek, "Rimbaud için yazınızı beğendim," dedi.</p>

  <p>Walter, "beğendiğinize sevindim," diye karşılık verdi.</p>

  <p>Ne var ki, bu sözün aslında kendine söylenmediğine inandığı için, tedirgindi: Burlap’ın beyninin bir bölümü, "şunun yazısı üstüne hoş bir şey söylemelisin,” diye fısıldamış; beyninin başka bir bölümü de, bu buyruğu gerektiği gibi yerine getirmişti.</p>

  <p>Burlap coştu: ”Ne yamandır şu Rimbaud! Al sana yaşamaya inanan bir insan!"</p>

  <p>Burlap, <span style="font-style:italic;">Edebiyat Dünyası’nm</span> başına geçtiğinden beri, nerdeyse her hafta yaşamaya inanmak gerektiğini ileri sürüyordu. Walter’i en çok tedirgin eden şeylerden biri de, Burlap’ın yaşamaya inanmasıydı. "Yaşamaya inanmak” ne dernekti? Wa1ter, hâlâ anlayamamıştı bunun ne dernek olduğunu. Burlap, hiçbir zaman açıklamamıştı bunu. Duygularımızla bunu sezmemiz gerekirmiş; eğer sezmezsek, cehennemlik olduğumuz belliymiş. Her halde Walter de cehennemlik olanlar arasındaydı. Patronuyla ilk görüşmesini kolay kolay unutamazdı.</p>

  <p>Walter, çekinerek, söze başlamıştı: "Size bir yayın müdürü yardımcısı gerektiğini duydum."</p>

  <p>Burlap, evet dercesine başını sallamış, "öyle, doğru," demişti.</p>

  <p>Çok uzun süren korkunç bir sessizlikten sonra, o bomboş gözleriyle Walter’e bakmış, sormuştu: "Yaşamaya inanır mısınız?"</p>

  <p>Walter, saçlarının dibine kadar kızararak,"evet," demişti.</p>

  <p>Böyle bir soruya başka türlü karşılık vermenin yolu yoktu. Çöl gibi uzayıp giden bir sessizlik daha olmuştu.</p>

  <p>Sonra Burlap, Walter’e gene bakmış, "bir kadınla hiç yatmadınız mı?" diye sormuştu.</p>

  <p>Walter, daha da fena kızarmış, duraksamış, sonunda "yattım" der gibi başını sallamıştı.</p>

  <p>Daha sonraları, Burlap’ın yazılarından birini okurken, insan ruhunu kurtarmak meraklısı yaşlı Tolstoy’un o duygusal küstahlıklarını, "yüce, sade ve temel gerçeklerin üstüne gitmek" diye anlatan Burlap’ın, Tolstoy’un davranışlarına öykündüğünü anladı.</p>

  <p>Şimdi Walter, kendi söylediğine pek inanmadan, Burlap’ın sözünü onayladı: "Evet, Rimbaud’nun yaşamaya inandığı su götürmez."</p>

  <p>Ölen birinin yakınlarına resmî bir başsağlığı mektubu yazmak gibi bir şeydi bunu söylemek. Yaşama inançtan sözetmek, "büyük acınızı paylaşıyorum" demek kadar tatsız bir şeydi.</p>

  <p>Burlap yere baktı (artık gözlerini delikanlıya dikmediği için, Walter çok rahatladı); başını sallaya sallaya, derin derin düşünürcesine, konuşmasını sürdürdü: &nbsp;&nbsp;&nbsp;’</p>

  <p>"Yaşama öylesine inanıyordu ki, öylesine derin bir inancı vardı ki, yaşamaktan vazgeçmeye katlanabilirdi. Rimbaud’nun edebiyatı bjrakmasını böyle yorumluyorum ben -yani bilinçli bir özveri olarak." (Walter, "bu adam, amma da kolay kolay büyük lâflar ediyor," diye düşündü.) "Yaşamını kurtarmak isteyen, yaşamını yitirmeye hazır olmalı." (Walter, içinden, "oho!" dedi.) "Kendi kuşağının en iyi şairi olmak ve bunu bile bile şiirden vazgeçmek... İşte, yaşamınızı kurtarmak için yaşamınızı yitirmek buna derler! Rimbaud’nun inancı öylesine güçlüydü ki, daha iyi ve daha yeni bir yaşama kavuşacağına inandığından, bu yaşamını yıkıp yoketmeye hazırdı." (Bunu söylemek öyle kolay ki! Walter çok utandı.) "Gizemci düşünceler ve sezgilerle dolu bir yaşantı! Ah, bir bilebilsek! Rimbaud’nun Afrika’da ne yaptığım, ne düşündüğünü bir bilebilsek!"</p>

  <p>Walter, ”ne yaptığını biliyoruz: İmparator Menelik hesabına silâh kaçakçılığı yapıyordu," demek yiğitliğini gösterdi. "Mektuplarına bakacak olursak, başlıca düşüncesi de bir yere yerleşip, yaşayabilecek kadar para kazanmaktı. Kırk bin frank taşıyordu kuşağında. Yani nerdeyse on kilo ağırlığında altın vardı belinde."</p>

  <p>Kendi kendine, "hazır altın lafı açılmışken, ona şu maaş işimi söylemeliyim," diye düşündü.</p>

  <p>Burlap, Menelik’in silâhlan ve kırk bin frank sözünü duyunca, Hıristiyanlığa yakışır bir yüz takınarak, Walter’i bağışlarcasına gülümsedi:</p>

  <p>"Siz Rimbaud’nun çöllerde yalnız para ve silâh kaçakçılığını düşündüğüne gerçekten inanıyor musunuz?" diye sordu. <span style="font-style:italic;">"İlluminations</span> yazarının yalnız bunlan düşündüğüne gerçekten inanıyor musunuz siz?" &nbsp;&nbsp;&nbsp;,</p>

  <p>Walter, sanki berbat bir yanlış yapmış gibi kızardı.</p>

  <p>Özür dilercesine,"bu kadarını biliyoruz ancak," dedi.</p>

  <p>''Ama bu basit gerçeklerin içyüzünü görebilen daha derin bir seziş vardır." Burlap, kendi görüşlerine "derin seziş” adını vermekten pek hoşlanırdı. "Rimbaud, yeni bir yaşantıyı gerçekleştiriyordu; Tanrının ülkesine ulaşıyordu."</p>

  <p>Walter, "bu bir varsayım," dedi.</p>

  <p>Rahatı kaçmıştı. "Keşke şu Burlap, İncil’i hiç okumasaydı!" diye düşünüyordu.</p>

  <p>Burlap, "benim için bir varsayım değil bu; kesinlikle bildiğim bir şey," dedi gene. Sanki bu tümceyi üstüste söyleyerek kendi kendini hipnotizma ediyor, inancını uydurma bir hırsla güçlendiriyordu. ”Yüzde yüz ve kesinlikle.” '</p>

  <p>Burlap sustu. Ne var ki, gizemci bir öfkeye kapılabilmek amacıyla, kendini sanki kamçılıyordu için için. Rimbaud’yu öyle çok düşünüyordu ki, sonunda Rimbaud oluyordu kendi. Ama Burlap’ın içindeki şeytan, sıntan yüzünü ansızın ortaya çıkarıp, hsıldadı: "Belinde on kilo altın!” Burlap lâfı değiştirdi, söküp attı içindeki şeytanı.</p>

  <p>Masanın köşesinde duran, üstüste konmuş iki ayrı kitap yığınmı göstererek, "okunup eleştirilecek yeni kitapları gördünüz mü?” dedi. "Metrelerce uzayan çağdaş edebiyat." Burlap, şakacı bir öfkeye kapıldı: "Yazarlar ne diye duramıyorlar bir türlü? Bir illet bu. On iki yıldır kan kaybeden kadıncağızın hali gibi-hani Kutsal Kitap’ta anlatılır, bildiniz mi?"</p>

  <p>Bu nükteyi ilkin Philip Quarles yapmıştı. İşte buydu Walter’in asıl bildiği.</p>

  <p>Burlap ayağa kalktı, kitapları karıştırmaya başladı.</p>

  <p>"Bunları eleştirecek olan zavallıya acımalı," dedi içini çekerek.</p>

  <p>Bunları eleştirecek olan zavallı! Maaşı konusunda çekeceği kısa söylevin tam sırası değil miydi şimdi?</p>

  <p>Walter, cesaretini topladı, iradesini güçlendirdi, "acaba ben..." diye söze başladı.</p>

  <p>Ne var ki, Burlap da konuşmaya başlamıştı aynı anda.</p>

  <p>"Beatrice’i çağırıyorum artık," dedi. Zile üç kez bastı. "Kusura bakmayın, ne diyordunuz?”</p>

  <p>"Hiçbir şey."</p>

  <p>İsteğini geciktirmek zorundaydı. Bunu başkasının önünde söyleyemezdi. Hele o başkası Beatrice olunca, hiç söyleyemezdi. "Allah kahretsin Beatrice’i!" diye düşündü haksızlık ederek. Şu Beatrice, neden acaba bedava çalışır dergide? Kısa Haberler Bölümünü neden acaba bedavaya hazırlar? Nedeni ortada: Kişisel bir geliri olduğu için ve Burlap’a bayıldığı için.</p>

  <p>Walter, işi şakaya vurarak, o sefil altı İngiliz, liralık haftalığından Beatrice’e yakınmıştı günün birinde.</p>

  <p>Beatrice, "ama bu dergi, özveriye değer,” diye karşılık vermişti ters ters. "İnsanlara karşı sorumluyuz; onlara yardım etmek için, bir şeyler yapmak zorundayız.”</p>

  <p>Burlap’ın Hıristiyanca duygulan, Beatrice’in o açık seçik ve ters sesiyle yeniden söylenince, aynca acayipleşiyordu Walter’in gözünde.</p>

  <p>Beatrice, <span style="font-style:italic;">"Edebiyat Dünyası</span> bir şeyler yapıyor; biz de bu dergiye yardım etmeliyiz," demişti.</p>

  <p>Buna karşılık vermek kolaydı: Walter’in kişisel geliri pek azdı; Burlap’a da tutkun değildi. Gelgelelim Walter bunu söyleyemedi; Beatrice’in onu gagalamasına göz yumdu. Allah kahretsin şu Beatrice’i!</p>

  <p>Beatrice odaya girdi. Derli toplu, işten anlar gibi davranan, tombulca, biçimli, ufak tefek bir kadındı.</p>

  <p>"Günaydın, Walter."</p>

  <p>Beatrice’in ağzından çıkan her ' sözcük, fildişinden ufak bir tokmakla, insanın parmak oynaklarına indirilen, küçük ve sert bir vuruşa benzerdi. Beatrice, kahverengi, biraz patlakca, parlayan gözleriyle Walter’i süzdü:</p>

  <p>"Yorgun görünüyorsunuz," dedi. "Halsiz düşmüşsünüz. Dün gece azıttınız galiba." Walter’i durmadan gagalıyordu: "Öyle değil mi?"</p>

  <p>Walter kızardı. "Dün gece fena uyudum,'.' diye homurdandı ; bir kitaba dalmış gibi yaptı.</p>

  <p>Burlap, Beatrice ve Walter, okunacak kitapları eleştirmenlere göre ayırdılar: Bilim uzmanına küçük bir yığın; metafizik alanında yetkili sayılana, küçük bir yığın daha; roman ve kısa öykü uzmanına, büyük bir yığın. En kocaman ' yığın da "Ivır Zıvır”. "Ivır Zıvır" ya hiç eleştirilmez, ya da Kısa Haberlerde ele alınırdı.</p>

  <p>Burlap, eli açık davranarak, "işte Waltet, Polinezya ile ilgili bir kitap size," dedi. "Yeni bir Fransız şiiri antolojisi de veriyorum. Hayır, düşündüm, bu antolojiyi ben alacağım galiba."</p>

  <p>Burlap, çoğu zaman böyle düşünür, taşınır; sonra ilginç kitapları kendine ayırırdı hep.</p>

  <p>Beatrice sordu: "Çocuklar için San Francesco’nun yaşamı. Tanrıbilim mi bu, yoksa Ivır Zıvır mı?"</p>

  <p>Walter, Beatrice’in omuzunun üstünden baktı: "Ivır Zıvır," dedi.</p>

  <p>Burlap lâfa karıştı: "Öyle ama, San Francesco ile ilgili küçük bir yazı yazmama bahane olur."</p>

  <p>Burlap, hem dergiyle uğraşır, hem de bu ermiş üstüne uzun bir kitap hazırlardı. "San Francesco ve Çağdaş Ruh" olacaktı bu yapıtın adı. Burlap, küçük kitabı Beatrice’in elinden aldı, sayfaları parmağıyla hızla çevirdi.</p>

  <p>"Gerçi biraz ıvır zıvınmsı ama," dedi, "San Francesco, ne eşsiz bir insan! Ne eşsiz!"</p>

  <p>Burlap, kendi kendini hipnotizma etmeye, kendi kendini kamçılayıp San Francesco havasına girmeye başladı.</p>

  <p>Beatrice, gözleri Burlap’a dikili, "eşsiz!" dedi sert sert.</p>

  <p>Walter, Beatrice’e merakla baktı. Sanki iki ayrı kişi vardı ortada: Biri böyle görüşler ileri sürüyor; biri de, kaz gibi gagalıyordu. Bu iki ayrı kişi arasında, gözle görülür tek bağ Burlap’dı. İçten de bir bağ var mıydı acaba?</p>

  <p>Burlap, kendi sözleriyle kendinden geçti: ”Her şeyi kırıp geçiren bir dürüstlük onunkisi!”</p>

  <p>Sonra başını. salladı, içini çekti ve o sabah görülmesi gereken işlerle uğraşabilecek kadar aklını başına topladı.</p>

  <p>Walter, istemeye istemeye, sıkıla sıkıla maaşından sözetmek fırsatını bulunca, olağanüstü bir anlayış gösterdi Burlap.</p>

  <p>Walter’in omuzuna elini koyup, "biliyorum, dostum," diye söze başlaması, delikanlıya tatsız bir durumu anımsattı: Okuldayken, <span style="font-style:italic;">Venedik Tacirinde</span> Antonio rolünü oynamıştı. Bassanio kılığında olan nefret ettiği Porter Major da, rol gereği, Walter’e dostluk gösterilerinde bulunmuştu.</p>

  <p>Burlap, "parasızlığın ne olduğunu bilirim ben," dedi.</p>

  <p>Yoksulluk konusunda, San Francesco’ya bağlı papazlar kadar uzmanlaştığı halde, alçakgönüllülüğü yüzünden, bunun üstünde durmadığını açığa vurmak istiyordu hafifçe gülerek.</p>

  <p>"Bilirim ben, dostum."</p>

  <p>Burlap bunu söylerken, <span style="font-style:italic;">Edebiyat Dünyası</span> dergisinin yarı yarıya sahibi ve ücretli başyazarı olmadığına, bir tek meteliklik yatırım yapmadığına, yıllardır haftada iki İngiliz lirası kazanarak geçindiğine gerçekten inanır gibiydi.</p>

  <p>"Keşke durumumuz elverse de, aldığınız ücretin üç kat fazlasını verebilsek size. Bu, sizin hakkınızdır, dostum."</p>

  <p>Burlap, Walter’in omuzunu hafiften gene bir okşadı.</p>

  <p>Walter, ne dediği pek anlaşılmadan, böylesine övülmeye hak kazanmamışcasına, bir şeyler homurdandı. Omuzuna dokunulması, Antonio rolünde söze başlaması için bir işaret gibi geldi ona:</p>

  <p>"Ben ölüme en yakın bir kurbanlık koyunum."<a id="footnote2"></a><sup><a href="#bookmark3">2</a></sup></p>

  <p>Burlap, dertli dertli güldü. Para açısından Walter kadar güç durumdaymış gibi davranarak, konuşmasını sürdürdü:</p>

  <p>"Hem sizi hem de kendimi düşünerek, derginin daha çok' para'kazanmasını isterdim. Eğer siz daha fena yazsaydınız, belki de dergi daha çok satılırdı."</p>

  <p>Hoş bir övgüydü bu. Övgüsünü daha çok değerlendirmek isteyen Burlap, Walter’in omuzunu dostça bir kez daha okşadı, gülümsedi. Ne var ki, gözleri bomboştu. Walter bir aralık Burlap ile gözgöze gelince, garip bir duyguya kapıldı: Burlap’ın gözleri sanki ona bakmıyordu; sanki hiçbir yere bakmıyordu bu gözler.</p>

  <p>"Dergi fazla güzel çıkıyor. Bundan da en çok siz suçlusunuz. Hem Tanrıya hizmet edip, hem de para peşinden koşamaz insan."</p>

  <p>Walter bunu kabul etti: "Elbette."</p>

  <p>Ne var ki, Şurlap’ın kolayca büyük lâflar ettiğini düşünüyordu gene.</p>

  <p>"Keşke insan ikisini birden yapabilse."</p>

  <p>Burlap, kendi inançlarıyla alay ediyor görünen şakacı bir San Francesco gibi konuşuyordu.</p>

  <p>Walter, Burlap ile birlikte, keyifsiz keyifsiz güldü. "<sup>K</sup>eşke ücret lafı ağzımdan hiç çıkmasaydı," diye düşünüyordu.</p>

  <p>Burlap, "gidip, Mr. Chivers ile konuşurum," dedi.</p>

  <p>Mr. Chivers, derginin idare memuruydu. Romalı devlet adamları, kendi siyasal amaçlarım gerçekleştirmek için, kâhinleri ve falcıları kullandıkları gibi, Burlap da aynı amaçla Mr. Chivers’i kullanırdı. Burlap’ın herkesçe beğenilmeyen kararlan, Mr. Chivers’in sırtına yüklenirdi hep. Gelgelelim</p>

  <p>Burlap, idare memurunun sözümona haince zorbalığına karşı koyarak verirdi herkesçe beğenilen kararlarını. Çok işe yarayan uydurma bir varlıktı Mr. Chivers.</p>

  <p>"Bu sabah gidip konuşurum."</p>

  <p>Walter, "zahmet etmeyin," dedi.</p>

  <p>"Eğer sizin için bir şeyler koparabilmenin yolu varsa...”</p>

  <p>"Hayır, rica ederim."</p>

  <p>Ona fazla para verilmemesi için, nerdeyse yalvarıyordu Walter:</p>

  <p>"Bütün zorlukları biliyorum. Sanmayın ki ben..."</p>

  <p>"Ama sizi sömürüyoruz, Walter, düpedüz sömürüyoruz."</p>

  <p>Walter karşı koydukça, Burlap’ın yüce gönüllülüğü artıyordu:</p>

  <p>"Bunun farkında olmadığımı sanmayın. Uzun süredir üzülüyorum bu duruma."</p>

  <p>Burlap’ın gönül yüceliği Walter'e de bulaşmış gibiydi. Walter., fazla para almamaya karar vermişti. Derginin bu parayı verebileceğini bildiği halde, kesin kararım vermişti. Nerdeyse yalvarıyordu:</p>

  <p>"Yapmayın Burlap, her şeyi olduğu gibi bırakın bence."</p>

  <p>Sonra ansızın Marjorie’yi düşündü. Nasıl da haksız davranıyordu Marjorie’ye! Kendi rahatı uğruna Marjorie’nin rahatına kıyıyordu. Walter pazarlıktan hoşlanmadığı için; uğraşmaktan da, lütufkabul etmekten de nefret ettiği için; zavallı Marjorie yeni giysiler diktiremeyecek, evine ikinci bir hizmetçi tutamayacaktı.</p>

  <p>Walter’in karşı koymalarına kulak astığı yoktu Burlap’ın. Eliaçık davranmakta direniyordu: "Gidip Chivers ile hemen konuşacağım. Size yılda' yirmi beş İngiliz lirası daha vermesi için onu kandırabilirim her halde."</p>

  <p>Yirmi beş İngiliz lirası. Haftada on şiling ederdi. Bir hiçti bu. En azından yüz İngiliz lirası daha istemesini söylemişti</p>

  <p>Marjorie. Walter, "sağ olun," dedi, ve bunu söylediği için de kendini hor gördü.</p>

  <p>"Korkarım ki, gülünç bir zam bu. Çok gülünç!”</p>

  <p>Walter, "bu sözü onun değil, benim söylemem gerekirdi," diye düşündü.</p>

  <p>"Size ancak bu kadar verebildiği için insan utanıyor düpedüz. Ama elden ne gelir ki?" "İnsan"ın elinden bir şey gelmeyeceği besbelliydi; bunun da bir nedeni vardı: Burlap’ın "insan" dediği belirli bir kişi değildi; böyle bir "insan" yoktu.</p>

  <p>Walter, minnettarlığı konusunda bir şeyler mırıldandı. Küçük düşürüldüğünü seziyor; kabahati Marjorie’ye yüklüyordu.</p>

  <p>Walter dergide çalıştığı günler, yani haftada üç gün, Beatrice ile aynı odada otururdu. Burlap, başyazarlara yakışan yalnızlık içinde, bir odaya tek başına kurulurdu. Kısa Haberler günüydü bugün. Walter ile Beatrice’in arasındaki masada, yığın yığın "Ivır Zıvır" vardı. Walter ile Beatrice, kitapları aldılar. Bu bir edebiyat şöleniydi - bir süprüntü şöleni. Kötü romanlar, değersiz şiirler, ahmakça felsefe yöntemleri, basmakalıp ahlâk dersleri, anlamsız yaşam öyküleri, can sıkıcı yolculuk öyküleri, okuyanları insan soyundan utandıracak kadar mide bulandırıcı din kitapları, aşağılık ve saçma çocuk kitapları... Kocaman bir yığındı bu. Her hafta daha da çok yükseliyordu bu kitap' yığım. Beatrice, bir karınca gibi harıl harıl çalıştığı halde; Walter, okuduğunu kolayca . ve çabucak sezdiği halde; gittikçe yükselen bu Ivır Zıvır deniziyle başa çıkamıyorlardı. Walter’in deyimiyle, "sessizlik kulelerinde akbabalar gibi" * işe koyuldular. O sabah Walter’in yazdıkları, ayrıca sert ve acıydı.</p>

  <p>Walter, yaşamında yapamadıklarını, yazılarında yapardı. Eleştirileri kısa ve acımasızdı. Tanrının, aşkın, doğanın güzellikleri üstüne yürekten gelen şiirler yazan, evde kalmış, ağırbaşlı kızcağızlar; Walter’in haşin bir küçümsemeyle dolu eleştirilerini okuyunca, fenalıklar geçirirlerdi. Afrika yolculuklarında o kadar keyiflenen aslan ve kaplan avcıları, anlattıkları ilginç öykülerin can sıkıcı bulunmasına şaşarlardı. Anlatımlarında ve epik görüşlerinde en iyi yazarları örnek alan, en gizli ve en cinsel sırları hiç yılmadan açığa vuran genç romancılar; yazılarının zorlama ve sahte olduğunu, romanlarının kötü kurulduğunu, ruhbilimsel incelemelerinin gerçek sayılamayacağını, ele-aldıkları acıklı olayların yapay göründüğünü ve melodrama kaçtığını okuyunca; üzülürler, hayretlere düşerler, öfkelenirlerdi. İyi bir kitap yazmak ne denli güç bir işse, kötü bir kitap yazmak da o denli güç bir iştir. İyi bir kitap gibi, kötü bir kitap da içtenlikle kopup gelir yazarın ruhundan. Ne var ki, yeteneksiz bir yazarın ruhu, sanat açısından bayağı'olduğu için, bu ruhun içtenlikle belirttiği duygular, aslında can sıkıcı olmasalar bile, can sıkıcı bir biçimde kaleme alınır ve bunları yazarken harcanan çaba da boşuna gider. Korkunçtur doğanın haksızlığı. Hiçbir şey yeteneğin yerini tutamaz. Çalışkanlık da işe yaramaz, tüm öteki erdemler de. Walter, gırtlağına kadar "Ivır Zıvır" kitapların arasına gömülüp, acımasızca eleştirirdi yeteneksizleri. Kendi çalışkanlıklarını, içtenliklerini, sanat alanında iyi niyetlerini bilen bu Ivır Zıvır yazarları; fena halde hor görüldüklerini, haksızlığa uğradıklarını sanırlardı.</p>

  <p>Beatrice’in eleştiri yöntemi basitti: Herhangi bir kitap karşısında Burlap’ın ne söyleyeceğini düşünür, kendi de aynı şeyi yazmaya çalışırdı. Böylece Beatrice, yaşamm ve yaşamla ilgili sorunların ağırbaşlılıkla ele alındığım sandığı tüm kitapları över; bunu yapmayanları da yererdi. Burlap ya da yetkili başka biri, görevinin, <span style="font-style:italic;">Candide'i</span> Festus'a yeğlemek olduğunu Beatrice’e önceden öğretmeseydi; kadıncağız, Bailey’nin Festus’ünü Voltaire’in Candide’inden üstün tutacaktı. Beatrice’e Ivır Zıvırdan başka hiçbir kitap verilmediği için, eleştirme yeteneğinden tamamiyle yoksun oluşu, hiç de önemli değildi.</p>

  <p>Walter ile Beatrice çalıştılar; öğle yemeğine dışarı çıktılar; geri döndüler ve gene çalışmaya koyuldular. On bir tane yeni kitap gelmişti bu arada.</p>

  <p>Walter, "Zerduştiler arasında salgın bir hastalık olunca, Bombay akbabaları ne duyarlarsa, ben de aynı şeyi duyuyorum," dedi.</p>

  <p>Bombay ile Zerduştiler, kız karde_şi Elinor’u aklına getirdi. Elinor ile Philip, Hindistan’dan bugün yola çıkacaklardı. Döneceklerine seviniyordu. Walter:in içtenlikle konuşabileceği bir insan pek yoktu onların dışında. Walter, kişisel sorunlarını tartışabilecekti Elinor ve Philip ile. Walter böylece avunacak, sorumluluğu azalacaktı.. Her şeyin çözümlendiğini, artık hiçbir sorun kalmadığını ansızın anımsadı o sırada. Hiçbir sorun kalmamıştı artık. Derken, telefon çaldı. Walter alıcıyı kaldırdı, "Alo," dedi,</p>

  <p>"Sen misin, Walter şekerim?"</p>

  <p>Lucy’nin sesiydi bu. Walter’in yüreğine indi. Ne olacağım biliyordu.</p>

  <p>Lucy, "yeni uyandım,” dedi. "Yapayalnızım."</p>

  <p>Walter’in çaya gelmesini istiyordu. Walter, gelemeyeceğini söyledi. Öyleyse çaydan sonra gelmeliydi.</p>

  <p>Walter direndi: "Gelemem."</p>

  <p>"Saçmalama:! Elbette gelebilirsin."</p>

  <p>"Hayır, gelemem."</p>

  <p>"Ama niçin?”</p>

  <p>"İşim var."</p>

  <p>"Altıdan sonra işin yok. Gel diyorum."</p>

  <p>Walter düşündü; Lucy’yi görmesi, verdiği kararı ona anlatması belki de daha iyi olurdu.</p>

  <p>"Eğer gelmezsen, seni hiçbir zaman bağışlamam."</p>

  <p>Walter, "peki," dedi, "elimden geleni yapanın. Eğer yolunu bulursam, gelirim."</p>

  <p>Walter telefonu kapatırken, Beatrice onunla alay etti: "Amma da çapkınsınız ha! Sırf üstünüze düşsünler, yalvarsınlar diye hayır diyorsunuz."</p>

  <p>Walter, Londra Kitaplığı kapanmadan önce oraya yetiş mek bahanesiyle, beşi bir iki dakika gece bürodan çıkarken, Beatrice onunla alay etti, hoş vakit geçirmesini diledi. Beatrice’in son sözleri <span style="font-style:italic;">"bon amusement!" <a id="footnote3"></a><sup><a href="#bookmark4">3</a></sup></span>&nbsp;oldu.</p>

  <p>Burlap, başyazar odasında mektupları dikte ediyordu sekreterine. Bir mektubu bitirince, "saygılarımla falan filan," dedi; eline bir kâğıt tomarı daha aldı. Mektuplara bir an baktıktan sonra, "Sayın Miss Saville," diye başladı. Sonra bu tümceyi değiştirdi: "Hayır. Sayın Miss Romola Saville. Mektubunuz ve ilişik olarak gönderdiğiniz yazılar için çok teşekkür ederim." Burlap durdu; iskemlesinin arkasına yaslandı; bir iki dakika düşünmek için gözlerini kapadı. Sonra, yumuşak, uzaklardan geliyormuş gibi bir sesle, "dergiye yazı gönderen tanımadığım kimselere kişisel mektuplar yazmaya alışık değilim," dedi. Burlap gözlerini açtı; karşısında oturan sekreterinin parlayan, koyu renk gözlerini gördü. Miss Cobbett’in gözlerinde acı bir alay vardı, ağzının kenarlarında, nerdeyse belirsiz küçük bir gülümseme görülüyordu. Burlap içerledi; ama duygularını açığa vurmadı. Sanki Miss Cobbett karşısında oturmuyormuş da, dalgın dalgın bir eşya parçasına bakıyormuş gibi, dosdoğru önüne baktı. Miss Cobbett’in gözleri gene defterine döndü.</p>

  <p>Miss Cobbett içinden, "ne aşağılık bir şey!" diyordu. "Anlatılamayacak kadar bayağı bir şey!"</p>

  <p>Miss Cobbett, kara saçlı, üst dudağının kenarları koyu renk tüylü, ufak tefek bir kadındı. Zayıf ve oldukça sağlıksız küçük yüzünde, kahverengi gözleri gereğinden büyük görünüyordu. Nerdeyse her zaman bir yakınma vardı bu karanlık, tutkulu gözlerde. Bu yakınma, ansızın öfkeyle parlayabilir; ya da şimdi olduğu gibi, acı bir alaya dönüşebilirdi. Dünyaya içerleyerek bakmaya hakkı vardı Miss Cobbett’in. Kötü, çok kötüydü ahnyazısı. Oldukça refah içinde doğmuş ve büyümüşken, babasının ölümüyle bir tek günde görülmedik bir yoksulluğa düşüvermişti. Sonraları Harry Markham ile nişanlandı. Yeniden yaşamaya başlayacak gibi oldu. Derken, araya savaş girdi. Harry cepheye gitti, orada öldü. Nişanlısının ölümü, ömrünün sonuna dek daktiloya ve stenografiye mahkûm etti Miss Cobbett’i. Onu seven tek erkek, onu sevmek tehlikesini göze alabilen tek erkek Harry idi. Öteki erkekler, kendilerini tedirgin edecek kadar hem ölçüsüz ve tutkulu, hem de ağırbaşlı buluyorlardı onu. O, fazlasıyla ciddiye alıyordu her şeyi. Onun yanında delikanlıların rahatı kaçıyor, aptal durumuna düşüyorlardı. Delikanlılar, onun "mizah duygusundan yoksun oluşundan, ukalâlığından söz eder, hınçlarını almak için onunla alay ederlerdi. Daha sonraları evde kalmış, erkek özleyen bir kız olduğu için de Miss Cobbett ile alay ettiler. Onu bjr cadıya benzettiler. Miss Cobbett birçok kez âşık olmuştu; olanca içtenliğiyle, umutsuz bir tutkuyla sevmişti. Tutulduğu erkeklerin, bunun farkına bile varmadıkları olmuştu; farkına varınca da, ya telâşa düşüp kaçmışlar, ya alay etmişler, ya da ...belki daha da beter olan bir şey yapmışlardı; Ethel Cobbett’i, başlarına belâ kesilebilecek, yolunu şaşırmış, zavallı bir yaratık saydıkları halde, ona acımak 'gerektiğini düşünmüşler, üstün haller takınarak</p>

  <p>terbiyeli davranmışlardı ona. Dünyaya içerleyen gözlerle bakmaya yüzde yüz hakkı vardı Ethel Cobbett'in.</p>

  <p>Miss Cobbett, eski varlıklı günlerinde, Susan Pailey’nin okul arkadaşı olduğu, bu kız da daha sonraları Burlap ile evlendiği için, şimdiki patronunu tanımak fırsatını bulmuştu. Susan ölünce, Burlap duyduğu, ya da duyduğunu bağıra çağıra ilân ettiği acıyı sömüren birtakım yazılar yazmıştı. Burlap’ın tüm yazıları, insanı tedirgin edecek kadar kişiseldi öteden beri. Ama kansının ölümü dolayısıyla yazdıkları, daha da beterdi bu açıdan. Büyük okuyucu kitleleri, kişilerin ozel yaşantılarına karşı sürekli ve yamyamca bir iştah duydukları için, Burlap gazeteci olarak, bu kişisel yazılar sayesinde başarı sağlamıştı. İşte o sıralarda Ethel Cobbett bir başsağlığı mektubu yazmış, uzun uzun Susan’ın çocukluğunu anlatmıştı. Buna karşılık Burlap’ın hemen yazdığı dokunaklı mektup Ethel’i pek duygulandırmıştı: "Susan ile ilgili anılarınız için teşekkür ederim, çok teşekkür ederim size. En gerçek Susan’ın sizin anlattığınız Susan olduğunu sezmiştim öteden beri: Kadın yaşına gelen Susan'da, olanca güzelliğiyle, olanca saflığıyla sonuna dek yaşayan o küçük kızdır gerçek Susan! Zaman içinde yaşayan, maddesel bir varlık olan Susan’ın ruhunda, onunla birlikte yaşayan bir ikinci Susan vardı. O ikinci Susan, cana yakın bir çocuktu. Takvimlere göre yetişkin olan benliğine, pek inanmıyordu o. Büyük kadın rolü oynayan küçük bir kız çocuğu olduğunu, bir türlü aklından çıkaramıyordu.” Mektup, böylece sürüp gidiyordu: Ölen ”çocuk-kadın” üstüne sayfalar dolusu, ölçüsüz, taşkın ve şiirsel birtakım sözler. Burlap, bu mektubun büyük bir bölümünü, o haftaki makalesine aktardı. Yazının adı, "Böylelerinden Oluşur Tanrı’nın Cenneti" idi.* Bir iki gün sonra, Burlap, en gerçek Susan’ı tanıyan, Susan, ruhuyla da, takvimlere göre de çocukken Susan’ı tanıyan bu kadınla karşı karşıya gelip görüşebilmek için, Birmingham’a gitti. Birbirlerini beğendiler. Kasvetli pansiyonuyla memur olarak çalıştığı ve nefret ettiği o sigorta şirketi arasında gidip gelerek yakınmalarla dolu acı bir yaşam süren Ethell Cobbett için, Burlap’ın mektubunun, sonra da kendinin gelişi, büyük ve olağanüstü bir olay sayılırdı. Onun gözünde Burlap, gerçek bir yazardı, heıp kafası hem de ruhu olan bir erkekti. Burlap ise, o sıralarda kendini zorlaya zorlaya, öyle bir hale gelmişti ki, Susan’ın çocukluğundan sözeden herhangi bir kadından hoşlanabilirdi; kuştüyünden bir yastığa rahatça gömülürcesine, çocuklaşıp, sıcak ana sevecenliğine sığınabileceği herhangi bir kadından hoşlanabilirdi. Ethel Cobbett, yalnız anlayışlı davranmakla ve Susan’ın arkadaşı olmakla kalmıyordu; aynı zamanda akıllıydı, gerçekten kültürlüydü; Burlap’a da hayrandı. Burlap’ın da, Ethel’in de ilk izlenimleri olumlu oldu.</p>

  <p>Burlap ağladı, sızladı, aşağılık bir insan oldu. Susan’a ettiği tüm kötülükler için, ona söylediği tüm o ağır sözler için, artık ondan hiç, ama hiçbir zaman özür dileyemeyeceğini düşünerek, can çekişircesine acı çektirdi kendi kendine. Pişmanlıktan kıvranarak, Susan’ı bir kez aldattığını da açıkladı. Aralarındaki kavgaları anlattı. Susan artık ölmüştü. Ondan asla özür dileyemeyecekti. Aslâ, aslâ! Bu durum Ethel’e dokundu. Kendi ölünce, hiç kimsenin böyle üzülmeyeceğini düşündü. Ama yaşarken sevilmek, öldükten sonra sevilmekten daha hoş <sup>b</sup>ir şeydi. Burlap, düşüncelerinin tümünü, ölen kansı ve duyduğu keder üstünde iyice yoğunlaştırarak, kendini zorlaya zorlaya can çekişir hale gelmeyi başarabilmişti. Ne var ki, bu can çekişmeler, yaşayan Susan’a karşı beslediği duygulara pek uygun değildi; hattâ bir ilişki bile yoktu bu can çekişmelerle Susan’a esklden duydukları arasında. Loyola, her Cizvit papaz adayının, bir süre tek başına kalıp, Hazreti İsâ’nın çarmıha gerildiği am uzun uzun düşünmesini isterdi. Hazreti İsâ’nın gerçek varlığını ve gerçek acılarım, canlı ve gizemci bir biçimde kavrayabilmesi için, birkaç gün bunu yaparak, bir yandan da oruç tutması, çoğu zaman yetiyordu papaz adayına. Burlap da aynı yöntemi kullandı; ama İsâ’yı düşüneceğine, hattâ Susan’ı düşüneceğine, kendini düşünüyordu; kendi derin acılarını, kendi yalnızlığını, kendi pişmanlığını düşünüyordu. Böylece birkaç gün durup dinlenmeden kendi ruhunu elledikten sonra, hiç kimseninkine benzemeyen, kendi eşsiz acısını, gizemci bir yolla kavrayabilmişti. Burlap, görkemli bir hayal içinde, İsâ gibi çeşitli acılar çeken bir insan olarak görmüştü kendini. (Konuşurken de, yazarken de, İncil’in dilini kullanırdı: "Dayanma gücümüze göre, benliğimizi küsurlardan arıtmak yeteneğimize göre, İsâ’nın çarmıha gerildiği yerin yolcusuyuz her birimiz," gibi tümceler yazardı. İsâ’nııi çarmıha gerilmeden önce çektiği acılardan, ona sunulan acı kadehden, geveze geveze sözederdi sıradan şeylermiş ğibi.) Kendini böyle düşlemek, Burlap’ın yüreğini parçalardı. Kendi kendine ölesiye acırdı. Ne var ki, Burlap’ın bu Hazreti İsâ’ınsı acılariyle zavallı Susan’ın nerdeyse hiçbir ilişkisi. yoktu aslında. Susan öldükten sonra, Burlap kendini zorlayarak, duygularını yoğunlaştırarak nasıl acı duyduysa; Susan yaşarken de, gene kendini zorlayarak, duygularını yoğunlaştırarak sevgi duymuştu, karısına. Aslında Susan değildi sevdiği. Kafasında kurduğu Susan kavramına, aşk kavramına tutkundu aslında. En kusursuz Cizvit yöntemiyle, tüm düşüncelerini Susan ve aşk üstünde yoğunlaştırınca, bunlar, uyanıkken görülen düşler gibi, gerçek duygusunu vermişti Burlap’a. Ne yapıp yapıp kendi içinden zorla çekip çıkarabildiği bu duygu, bir düş uğruna yanıp tutuşması, sevği kavramını sevmesi, aşk kavramına âşık olması Susan’ı baştan çıkarmıştı. Susan, kendiyle ilişkili sanmıştı bunları. En çok hoşuna giden şey, Burlap’ın duygularının "temiz" oluşu; erkeğimsi duygulara benzemeyişiydi. Burlap’ın cinsel istekleri, bir çocuğun annesini istemesi gibi bir şeydi. (Anasına tutkun bir çocuğun istekleri elbette! Gelgelelim Burlap, küçük Oidipus rolünü, öyle bir incelikle, öyle bir anlayışla oynuyordu ki!) Hem bir bebeğin, hem de bir ananın sevgisi gibiydi onun sevgisi. Çocukça sokulup sarılmak gibiydi onun sevişmesi. Güçsüz ve vesveseli olan, tamamiyle ,canlanamadığı için, tam anlamıyla da büyüyemeyen, bir türlü yetişkin olamayan Susan; Burlap’ı üstün ve nerdeyse kutsal bir âşık sayıyor, ona tapıyordu. Buna karşılık Burlap da, kendi uydurduğu düşe tapıyor, Hıristiyanlığa yakışan o güzel evlilik kavramına tapıyor, koca olarak kendi eşsizliğine tapıyordu. Evliliği öven şiirsel yazılar yazıyordu ikide birde. Bununla beraber, karısını da aldatıyordu sık sık. Ama kadınlarla yatması öyle temiz, öyle çocuksu, öyle platonikti ki; kendi de kadınlar da, bu işi gerçekten yatmak saymıyorlardı hiç. Burlap’ın Susan ile beraberliği, çeşit çeşit duygular üstüne kurulu, değişik sahnelerden oluşurdu. Burlap bir şeye içerleyince, onu ağzında geveler durur, sonunda zehirlenerek, bir öfke ya da bir kıskançlık nöbetine kapılırdı. Kimi zaman, kendi kusurlarım uzun uzun düşünür, aşağılık bir pişmanlık duyardı. Kimi zaman da, bir çocuğun anasına duyduğu yasak aşkla kendinden geçer, gerçek Susan ile özdeşleştirip düşlerinde canlandırdığı o "bebek-anne" kansının ayaklarına kapanırdı. Zavallı Susan’ın telâşlandığı da olurdu ara sıra; çünkü Burlap, hiç beklenmedik bir anda, garip, duygusuz küçük bir kahkahayla bu heyecanlardan vazgeçer; bir süre için bambaşka bir insan oluverirdi. "Ben hiç kimseye metelik vermem. Yoo, vermem hiç? Kimse de, bana metelik vermez!" şarkısındaki Şen Değirmenciyi andırırdı o zaman.</p>

  <p>Kendini zorlaya zorlaya ruhsal heyecanlara yeniden dönünce, vurdum duymaz hallerini, "insanın şeytana uyması" diye anlatır: Coleridge’in şiirindeki yaşlı gemicinin "yüreğini toz gibi kupkuru yapan o kötü fısıltı"dan söz ederdi. "İnsanın şeytana uyması!" Bu şeytan, Burlap’ın yanında bulunan şeytan mıydı? Yoksa Burlap’ın kendisi miydi? İçinden gelerek duymadığı heyecanlan benliğinde çalkalayıp durmaktan bıkan; aslında olduğundan başka türlü görünmeye uğraşmaktan bıkan gerçek Burlap, asıl Burlap, bir süre için kendini böylece koyuveriyor muydu acaba?</p>

  <p>Susan ölünce, Burlap, uzun süren derin bir kedere düştü. Ama şu da var ki, karısını ölmüş, kendini de acılar içinde, yapayalnız hayal etmek Burlap’ın aklına esseydi; bu acıyı Susan yaşarken de uydurabilir, nerdeyse aym güçle duyabilirdi. Duygularının yoğunluğu, daha doğrusu bu duygularını bağıra çağıra, durmadan dinlenmeden söyleyişi, Ethel’e dokunmuştu. Duyduğu kedet, Burlap’ın bedenini de, ruhunu da, tamamiyle yıkmış gibiydi. Onu düşündükçe, Ethel’in yüreği parçalanıyordu. Ethel’in gösterdiği anlayıştan ve yakınlıktan yüz bulan Burlap, üzüntüsü ve pişmanlığıyla çevresini velveleye verdi. Acı çekmeye ayrıca özenmesi, duyduğu acıyı büsbütün arttırıyordu; iş işten geçtikten sonra pişman olduğu için, pişmanlığı ayrıca yoğunlaşıyordu. Bu arada gereksiz açıklamalar yapıyor, durup dururken küçük düşürüyordu kendini. Duygular, beyinden soyutlanıp, tek başına kışkırtılamaz. İnsanın duygulan bir açıdan coşunca, başka bir açıdan da kolayca coşabilir; Böylece kederi, soylu ve yüce gönüllü bir insan halini vermişti Burlap’a. Kendine acıdığı için, başkalarına karşı da Hıristiyanca duygular beslemesi kolaylaşıyordu. Ethel’e, "siz de mutsuzsunuz, bunun farkındayım," demişti. Ethel, mutsuz olduğunu kabul etmişti. İşinden, yaşadığı yerden, çevresindeki insanlardan nasıl nefret ettiğini söylemişti; başına gelenleri anlatmıştı. Burlap kendini zorlaya zorlaya anlayış gösterdi. Ethel Cobbett, Burlap’ın bağırıp çağırmalarının korkunçluğunu anımsayarak, "sizinkilerle karşılaştırılınca, benim bu ıvır zıvır dertlerimin önemi olur mu hiç?" dedi. Burlap, acı çekenlerin birbirlerini tutmaları gerektiğinden sözetti. Sonra, kendi gönül yüceliğine hayran kalarak, <span style="font-style:italic;">Edebiyat</span> Dünyası’nda bir sekreterlik önerdi Miss Cobbett’e. Londra ve <span style="font-style:italic;">Edebiyat Dünyası,</span> Birmingham ve sigorta şirketinden çok daha çekici olduğu halde, Ethel hemen kararını veremedi. Sigorta işi sıkıntılıydı ama, güvenilir bir işti, sürekliydi, emekliliği vardı. Bunun üzerine Burlap, daha da ulu gönüllü davranarak, daha da coşarak, Ethel Cobbett’in işinin sürekli olacağına söz verdi. İyilik yapmanın rahatlığı içindeydi.</p>

  <p>Miss Cobbett kabul etti. Londra’ya geldi. Eğer Burlap, yavaş yavaş, belli belirsiz bir biçimde Ethel'in yatağına yerleşeceğini umduysa, umudu boşa çıkacaktı. Yüreği paramparça bir çocuk gibi davranan, avunmak isteyen Burlap; kendini avutanı kandırarak, sırf ruhlardan doğan son derece platonik bir duyguyla, çocukla anası arasında yasak olan o tatlı ve güzel ilişkiyi kurmak isterdi onunla. Ne var ki, Ethel Cobbett’in aklı almıyordu böyle bir şeyi. Ethel, ilkeleri olan bir kadındı. Aşkı ne kadar coşkun ve yoğunsa, inandığı ahlâk kurallarına bağlılığı da aynı oranda coşkun, aynı oranda yoğundu. Ethel Cobbett, Burlap’ın kederini ciddiye almış, gerçekten inanmıştı bu kedere. Ethel ile Burlap, gözyaşları dökerek, zavallı Susan’a tapmak amacıyla bir çeşit özel din kurmaya, benliklerinde onun anısına bir tapınak dikip, bu tapınağı hep aydınlatmaya ve süslemeye karar verdikleri sırada; Ethel candan konuştuklarını, söylediklerine kendilerinin de inandıklarını sanmıştı. Ethel buna gerçekten inanmıştı. Aklından bile geçmemişti Burlap’ın bunları laf olsun diye söylediği. Burlap’ın bundan sonraki davranışım görünce, hayretler içinde kalmış, fena halde üzülmüştü. Kadınlarla gelişigüzel, gizliden gizliye, pis pis düşüp kalkan, üstelik tüm bunları sözümona platonik ve ruhsal bir biçimde yaptığına inanmak isteyen Burlap’ın yaşantısını gören Ethel Cobbett, "acaba aynı adam mı bu?" diye sorardı kendi kendine. Zavallı küçük Susan’ı anmakiçin kurulan tapınakta mumların hep yanacağına yemin eden adam, bu adam mıydı acaba?. Burlap’ı beğenmediği Ethel Cobbett’in her bakışından, her sözünden anlaşılıyordu. Burlap, Ethel Cobbett’i kandırıp sigorta şirketinden ayırdığı için, akılsızlığını daha da ileri götürerek ona sürekli bir iş sağlayacağına söz verdiği için, kendi aptallığına lanet 'ediyordu. Ah, kendiliğinden bir gidiverse şu kadın! Burlap, Ethel Cobbett’i sırf mektup yazan ve makale kopye eden bir makineymiş gibi, hor görüp insan yerine koymayarak, ona soğuk davranarak, sekreterinin hayatını zehir etmeye çalışıyordu. Ama Ethel Cobbett, dişini sıkıp işini sürdürdü. Onsekiz aydır <span style="font-style:italic;">Edebiyat</span> Dünyası’nda çalışıyor, istifa edeceğe de benzemiyordu. Çekilmez bir durumdu bu! Bu böyle sürüp gidemezdi. Ama bu işe nasıl bir son verebilirdi Burlap? Yasalara göre, Ethel Cobbett’e ömrü boyunca iş vermek zorunda değildi elbette. Bu konuda herhangi bir belge imzalamamıştı. Daha olmazsa...</p>

  <p>Burlap, Ethel Cobbett’in bakışının, belli belirsiz bir alayla gülümseyişinin farkında değilmiş gibi, buz gibi soğuk bir hal alarak, diktesin sürdürdü. İnsan, bir makineye dikkat edecek kadar alçalmaz; bir makineyi kullanır ancak. Ama ne olursa olsun, böyle sürüp gidemezdi bu durum.</p>

  <p>Burlap, kararlı, kesin bir sesle yineledi: "Dergiye yazı gönderen tanımadığım kimselere kişisel mektuplar yazmaya alışık değilim. Ne var ki, size şunu söylemeden de yapamayacağım... Hayır, hayır... Ne var ki, şiirlerinizin bana verdiği büyük haz için size teşekkür etmemek elimde değil. Şiirinizin lirik tazeliği, tutkulu içtenliği, coşkun ve nerdeyse yabansı parıltısı, beni hayrete düşürdü, içimi serinletti. Bir derginin yazı işleri müdürü, öyle kötü edebiyat örnekleri okumak zorundadır ki, ta yürekten gelen bir gönül borcu duyar sizin gibilerine... Hayır, şöyle yazın: Alışılagelmiş maden süprüntüsü yerine, altın sunan seçkin ve kıymetli ruhlara ta yürekten gelen bir gönül borcu duyar. Şey için sağ olun..." Kâğıtlara gene baktı. <span style="font-style:italic;">"Ormanda Aşk</span> ve <span style="font-style:italic;">Çarkıfelek Çiçeklerini</span> bana sunduğunuz için sağolun. Bu şiirlerin coşkun, pırıl pırıl anlatımı için soğolun. Bu anlatımın içinde gizlenen duyarlık, daha derin bir sezişi olanlar açısından... Hayır, heyecandan tir tir titreyen duyarlığınız için, acının ne olduğunu bildiğiniz için, yanıp tutuşan ruhunuz için de sağolun. Her iki şiiri de hemen dizdireceğim; bunları gelecek ayın başında yayımlayabileceğimi umuyorum. Bu arada, bir rastlantı sonucu Fleet Street dolaylarından geçerseniz yazmayı düşündüğünüz yeni şiirler konusunda kendi ağzınızdan bilgi edinmek, beni fazlasıyla onurlandırır. Edebiyat heveslisi bir kişi, ne denli yetenekli olursa olsun, maddesel güçlüklerden yılabilir. Oysa edebiyatı meslek edinenler bu güçlükleri yenmesini bilirler. Bir eleştirmen ve başyazar olarak, edebiyatta yetenek gösterenlerin yolundan engelleri kaldırmayı, en büyük hak ve görevlerimden biri saymışımdır ötedenberi. Size böyle uzun uzun yazmanın özürü de budur. Derin saygılarımla."</p>

  <p>Burlap, yazı makinesiyle yazılmış şiirlere yeniden baktı ve bir iki dize okudu. "Gerçek bir yetenek, gerçek bir yetenek," deyip durdu üst üste. Ama içindeki şeytan bunları yazan kızın, şaşılacak kadar açık sözlü göründüğünü, ateşli bir mizacı olabileceğini, hiç de saf bir yaratığa benzemediğini düşünüyordu. Burlap kâğıtları sağındaki sepete koydu; solundaki sepetten başka bir mektup aldı.</p>

  <p>"Adres: Tuttleford, Wilts. Sayın Rahip James Hitchcook’un evi," diye dikte etti: "Saym bay, simgesel sanatta bitişken dillerle, bitişken Chimera biçimleri arasındaki bağı inceleyen uzun ve pek ilginç yazınızı ne yazık ki, yayımlayamayacağım. Dergide yer kıtlığı.. "</p>

  <p>Lucy, vazolarındaki lâlelerin renginde pembe sabahlığıyla yan yatmış, elini şakağına dayamış, okuyordu. Divan ve duvarlar, gri ipeklerle örtülüydü; halı gül pembesiydi. Yaldızlı kafesindeki papağan bile pembe ve griydi. Kapı açıldı.</p>

  <p>"Walter, şekerim, sonunda gelebildin!" Lucy, kitabını yere fırlattı.</p>

  <p>"Sonunda mı? Gene erken gelebildim. Ne kadar çok işim olduğunu bir bilseniz! Ama buraya geldim gene de." (Marjorie, "söz veriyor musun?" diye sormuş; Walter de, "söz veriyorum," diye karşılık vermişti. Ne var ki, durumu açıklamak için, son bir kez buraya geldi diye, sözünü tutmamış sayılamazdı.)</p>

  <p>Divan genişti. Lucy, Walter’in oturması için yer açtı; ayaklarını duvara doğru çekti. Kırmızı Türk terliklerinden biri yere düştü.</p>

  <p>İyice görebilmek için çıplak ayağını hafifçe yukarıya doğru kaldırdı. "Şu akılsız pedikürcü kadın yok mu!" dedi. "O iğrenç kırmızı boyayı ille sürecek, ayak tırnaklarıma. Ayaklarım yaralı sanki."</p>

  <p>Walter hiçbir şey söylemedi. Yüreği hızla çarpıyordu. Lucy’nin gardenya kokusu, kadının sıcak teninin değişik bir biçimi gibi Walter’i sarmıştı. Sıcak kokular da vardır, soğuk kokular da; kimi kokular boğucudur, kimi kokular da taptaze. Lucy’nin gardenyaları, tropikal ülkelere özgü boğucu bir sıcaklık ve tatlılıkla, Walter’in gırtlağını ve ciğerlerini dolduruyordu sanki. Divanın gri renkli ipeği üstünde duran ayak, lotus çiçeklerinin solgun ve etli tomurcuklan gibi solgundu, bir çiçeğe benziyordu. Lotusların arasında yürüyen Hint tanrıçalarının ayakları birer çiçektir. Zaman sessizlik içinde akıp gidiyordu; ama sıradan anlarda olduğu gibi boşuna değildi bu akış. Sanki zaman, Walter’in dertli yüreğinin her atışıyla pompalanıp, yaşantının kapalı bu haznesine akıyor, bendin arkasında gittikçe yükseliyor, durmadan yükseliyordu; sonunda ansızın... Walter ansızın uzandı. Lucy’nin çıplak ayağını eline aldı. Sessizce biriken bu saniyelerin baskısı altında, su bendi yıkılıvermişti. Lucy’nin ayağı uzundu, inceydi. Walter’in parmaklan, ayağı sımsıkı sardı. Walter eğildi, ayağın üst kısmını öptü.</p>

  <p>"Daha neler, Walter şekerim!" Lucy güldü. "Pek Doğulu olmaya başladın."</p>

  <p>Walter bir şey söylemedi. Divşnın yanında yere diz çöküp, Lucy’nin üstüne eğildi. Lucy’yi öpmek için eğilen bu yüz, umutsuz bir çılgınlıkla donmuş gibiydi. Lucy’ye dokunan eller titriyordu. Lucy başını salladı, eliyle yüzünü korudu.</p>

  <p>"Hayır, hayır."</p>

  <p>"Ama niçin hayır?"</p>

  <p>Lucy, "olmaz," dedi.</p>

  <p>"Niçin olmasın?”</p>

  <p>"Her şeyden önce, durumun fazla karışır o zaman."</p>

  <p>Walter, "hayır, karışmaz,” dedi. Karışık bir iş yoktu ortada. Marjorie yok olmuştu artık.</p>

  <p>Lucy, "sonra beni hiç h'esaba katmıyorsun. Ben istemiyorum," dedi.</p>

  <p>Ama Walter’in dudakları yumuşaktı, elleri hafifhafif dokunuyordu. Lucy’yi öperken, Lucy’yi okşarken, kadının ileride duyacağı hazzın pervane -kanatlı müjdecileri, titreşerek canlanmıştı. Lucy gözlerini kapadı. Walter’in okşayışı, hem sarhoş eden, hem de uyuşturan güçlü bir ilâç gibiydi. Lucy kendini bir koyuverse, ilâcın etkisi tepeden tırnağa saracaktı onu. Lucy olmaktan çıkacaktı o zaman. Lucy hazdan titreyen bir tenden başka bir şey olmayacaktı. İçinde bir boşluk; sıcak, uçurum gibi bir karanlık bulunan bir ten olacaktı o zaman.</p>

  <p>"Lucy!" Walter’in dudaklarının altında, Lucy’nin göz kapakları titredi, ürperdi. Walter’in eli, onun göğsündeydi. "Sevgilim!" Lucy, gözleri hâlâ kapalı hiç kıpırdamadan yatıyordu.</p>

  <p>Birdenbire keskin bir çığlık duyarak ikisi de irkildi; zamanın durduğu bir andan sıyrılıverdiler, bir uykudan uyanırcasına. Sanki yanı başlarında, bir cinayet işlenmişti de, bu cinayetin kurbanı, hem can yakan, hem de oldukça tuhaf bir iş sayıyordu öldürülmeyi.</p>

  <p>Lucy bir kahkaha attı: ”Polly bağırıyor."</p>

  <p>İkisi de kafese doğru döndüler. Başını hafifçe bir yana eğen kuş, bir tek gözüyle, kara ve yusyuvarlak tek gözüyle, onları süzüyordu. Lucy ile Walter ona bakarken, papağanın parlak ve anlamsız gözünün üstünde parşömen kâğıdından yapılmış pancura benzeyen bir perde inip tekrar kalktı. Şakacı kurbanın ölüm çığlığı gene duyuldu.</p>

  <p>Lucy, "kafesin üstünü örtmen gerek," dedi..</p>

  <p>Walter, gene kadına döndü, onu öfkeli öfkeli öpmeye başladı. Papağan gene çığlığı attı. Lucy’nin gülmesi bir kat daha artmıştı.</p>

  <p>Gülmekten tıkanarak, "olmaz," dedi. "Üstünü örtmedikçe susmaz.”</p>

  <p>Papağan, hem keyifli, hem de can çekişircesine bir çığlık daha atarak, Lucy’nin sözünü destekledi. Hor görüldüğünü, gülünç duruma düştüğünü sezen, öfkeden köpüren Walter, ayağa kalktı, odanın öbür ucuna yürüdü. Walter’in yaklaştığım gören kuş, tüneğinin üstünde heyecandan zıplamaya başladı; ibiği kabardı; başındaki ve boynundaki tüyler, olgunlaşmış bir çam kozalağının kabukları gibi tel tel dikleşti. Gırtlaktan gelen bir vantrilok sesiyle, "günaydın," dedi. "Günaydın teyzeciğim, günaydın teyzeciğim, günaydın teyzeciğim..." Walter, kafesin yanındaki masada duran pembe sırmalı kadife' parçasını açtı; bu yaratığı söndürdü. Kumaşın altından son bir "günaydın teyzeciğim," duyuldu. Sonra sessizlik.</p>

  <p>Papağan ortadan yokolurken, Lucy, "şakadan pek hoşlanır o," dedi.</p>

  <p>Bir sigara yakmıştı.</p>

  <p>Walter, sert adımlarla geri döndü. Bir tek söz söylemeden, Lucy’nin parmakları arasındaki sigarayı aldığı gibi şömineye fırlattı. Lucy, kaşlarını kaldırdı; ama Walter, konuşma fırsatı vermedi ona. Gene yanında diz çöküp, kadını hırsla öpmeye başladı.</p>

  <p>Lucy, karşı koydu: "Walter! Hayır! Sana ne oldu böyle?"</p>

  <p>Kendini kurtarmaya çalıştı ama; Walter şaşılacak kadar güçlüydü.</p>

  <p>"Yabansı bir hayvana döndün."</p>

  <p>Walter’in isteği sessiz ve azgındı.</p>

  <p>"Walter! Olmaz diyorum!"</p>

  <p>Lucy’nin aklına saçma bir şey gelmişti. Ansızın güldü:</p>

  <p>"Filmlerdeki adamlara nasıl benzediğini bir bilsen! Yakından çekilmiş, koskocaman, sırıtkan bir yüz!"</p>

  <p>Ne var ki, direnmek de, alay etmek de boşunaydı. Nasıl olsa Lucy’nin istediği de bunların boşuna olması değil miydi? Ne diye koyuvermesin kendini? Gerçi başkasına kapılıvermek, kendi seçeceği yerde başkasının seni zorlaması, insanı oldukça küçük düşürüyordu. Lucy, gururu ve iradesiyle Walter’e karşı koyuyordu, kendi duyduğu isteğe karşı koyuyordu. Ama ne diye olmasın? Bu uyuşturucu ilâcın etkisi çok güçlü, çok güzeldi. Ne diye olmasın? Lucy, gözlerini kapadl. Ama Lucy’nin yerine rastlantılar karar verdi. Kapıya vuruldu. Lucy, gözlerini gene açtı.</p>

  <p>"Buyrun diyeceğim," diye fısıldadı.</p>

  <p>Walter, telaşla ayağa fırladı. O sırada kapıya gene vuruldu.</p>

  <p>"Buyrun!”</p>

  <p>Kapı açıldı. Hizmetçi, "Mr. Illidge sizi görmek istiyor, efendim,"' dedi.</p>

  <p>Walter, sanki. derin bir merak sarmış gibi karşı evin önünde duran kamyonete bakıyordu pencereden.</p>

  <p>Lucy, "gelsin," dedi.</p>

  <p>Hizmetçi kapıyı kapar kapamaz, Walter döndü. Yüzü sapsarıydı, dudakları titriyordu.</p>

  <p>Lucy açıkladı: "Tamamiyle unutmuştum. Onu dün gece, daha doğrusu bu sabah, çağırmıştım!"</p>

  <p>Walter başım çevirdi, bir tek söz söylemeden yürüdü, kapıyı açtı, odadan çıkıp gitti.</p>

  <p>"Walter!" Lucy arkasından seslendi: "Walter!" Ama Walter geri dönmedi.</p>

  <p>Merdivende, hizmetçinin peşinden çıkan Illidge ile karşılaştı.</p>

  <p>Walter, Illidge’in selâmına belli belirsiz el sallayıp karşılık verdi; acele acele aşağı indi. Konuşacak halde değildi.</p>

  <p>Illidge, Lucy’ye hal hatır sorduktan sonra, "dostumuz Bidlake pek telâşlı görünüyordu," dedi. Herifi kaçırdığı için seviniyordu.</p>

  <p>Lucy, zaferin sevincini gördü Illidge’in yüzünde. "Sarıya çalan kırmızı küçük bir horoza benziyor," diye düşündü. Karışık bir açıklama uydurarak, "bir şey unutmuş da," dedi.</p>

  <p>Illidge, şakalaşarak sordu: "Kim olduğunu da unutup,</p>

  <p>kendinden geçmemiştir inşallah?"</p>

  <p>Lucy, bu şakadan fazla, Illidge’in kendini beğenmiş bir erkek yüzü takınmasına güldü. Lucy’nin güldüğünü görünce, benliğine güveni ve hoşnutluğu artan Illidge, iyice kabardı. Amma da kolay bir işmiş şu sosyete oyunu! Tamamiyle rahatladı, bacaklarını uzattı, odada bir göz gezdirdi. Odanın görkemli ama gösterişsiz kibarlığını hemen beğendi, yerinde buldu. Burnunu çekti; güzel kokulu havayı hazla kokladı.'</p>

  <p>Üstü örtülü kafesi göstererek, sordu: "Şu esrarengiz kırmızı örtünün altında ne var?"</p>

  <p>Lucy, "bir çeşit papağan," dedikten sonra, ansızın, insam tedirgin eden bir kahkahaya tutularak, kendi sözünü düzeltti: "Bir kokoriko bu!" &nbsp;&nbsp;&nbsp;</p>

  <p>Hiç çekinmeden açıklanabilecek, hattâ insanın açıkça gururlanabileceği acılar vardır. Sevdiklerini yitirmek acısını, ayrılığı, günah duygusunu, ölüm korkusunu, şairler çok güzel dile getirmişlerdir. Yeryüzünde herkes, anlayışla karşılar bu acılan. Gelgelelim, insam küçük düşüren acılar da vardır. Bu çeşit acılar, ötekiler kadar insanın canını yakar ama, acı çeken kişi derdini anlatamaz, anlatmayı göze alamaz. Doyurulamayan cinsel istek", bu acılardan biridir. İşte buydu Walter’in sokağa beraberinde götürdüğü acı. İçinde, üzüntü, öfke, hayal kırıklığı, utanma, mutsuzluk, hepsi vardı. Sanki ruhu, işkence edile edile öldürülüyordu. Ama bu acının nedeni açığa vurulamazdı; bu acının nedeni aşağılıktı, hatta gülünçtü. Şimdi bir ahbabıyla karşılaşsa; ahbabı ona niçin böylesine mutsuz olduğunu sorsa; Walter de, "bir kadınla sevişmek üzereydim; ama ilkin bir papağanın çığlığı, sonra da bir konuğun gelişi yüzünden, sevişemedim," dese; bunu duyan, kocaman bir kahkaha atacak, onu tefe koyarak katıla katıla gülecekti. Erkekler kendi aralarında kalınca ikide bir anlattıkları bir şakaya dönüşecekti Walter’in bu hali. Oysa, ancak</p>

  <p>annesi ölse böylesine acı çekebilirdi Walter.</p>

  <p>Bir saate yakın, sokaklarda, Regent’s Park’da dolaştı. Beyaz, sisli akşamın ışığı yavaş yavaş söndü. Walter durgunlaştı. Bu bir ders bana, bir ceza, diye düşündü. Sözünü tutmamıştı. Hem kendi iyiliği, hem de Marjorie’nin iyiliği için, bir daha hiç yapmamalıydı bunu. Saatine baktı, yediyi geçtiğini görerek eve doğru yollandı. Evine vardığı sırada yorgundu, iyice pişmandı. Marjorie dikiş dikiyordu. Zayıf bitkin yüzüne lambanın ışığı vurmuştu. Marjorie’nin sırtında da bir sabahlık vardı; eflatun renkte, çok çirkin bir sabahlık. Marjorie’nin beğenilerini hiçbir zaman tutmamıştı Walter. Apartmana, pişen yemeğin kokusu sinmişti. Walter mutfak kokusundan nefret ederdi; ama Marjorie’yi aldatmaması için bir nedendi bu da. Onuru ve görev duygusu söz konusuydu bu işte. Lahana kokusundan fazla gardenya kokusundan hoşlandığı için, Marjorie’ye acı çektirmeye hakkı yoktu.</p>

  <p>Marjorie, "geç kaldın," dedi.</p>

  <p>Walter, "yapılacak bir sürü iş vardı," diye açıkladı. "Eve de yürüyerek geldim." Bu son söz doğruydu hiç olmazsa. "Sen nasılsın?" Elini Marjorie’nin omuzuna koydu, eğildi. Marjorie, dikişini bıraktı. Walter’in boynuna sarıldı. "Gene benim olması ne mutluluk!” diye düşünüyordu. Walter gene onun olmuştu. Ne rahat bir şeydi bu! Ama Marjorie, Walter’e sokulur sokulmaz, aldatıldığını anlayıverdi. Geri çekildi:</p>

  <p>"Walter, nasıl yaptın bunu?”</p>

  <p>Walter kıpkırmızı oldu; ama renk vermemeye çalıştı:</p>

  <p>”Ne yaptım ki?” diye sordu.</p>

  <p>"Gene gidip o kadını gördün."</p>

  <p>"Kuzum sen ne söylüyorsun?"</p>

  <p>Boşuna olduğunu biliyordu ama, gene de anlamamazlıktan geliyordu.</p>

  <p>"Boşuna yalan söylüyorsun." Marjorie’nin ansızın ayağa kalmasıyla dikiş sepeti devrildi, içindekiler yere döküldü. Marjorie bunun farkına bile varmadan, odanın öbür ucuna yürüdü. Walter peşinden gitmeye kalkınca, "yanıma sokulma!" diye bağırdı. Walter omuz silkti, olduğu yerde kaldı Marjorie, "nasıl yaptın bunu? O kadının kokusuna bulanıp eve geldin!" Demek gardenyalar ele vermişti onu. Amma da aptaldı; bunu düşünmemişti... "Dün gece söylediklerinden sonra... Nasıl yaptın bunu?"</p>

  <p>Walter, haksızlığa uğramış da fena halde öfkelenmiş bir adam tavrı takınarak, direndi: "Ama bırakmıyorsun ki, sana açıklayayım!"</p>

  <p>Marjorie acı acı konuştu: "Niçin yalan söylediğini mi, sözünü niçin tutmadığını mı açıklayacaksın?"</p>

  <p>Marjorie’nin alaycı öfkesi, Walter’i de öfkelendirdi. Gözdağı verircesine, haşin bir nezaketle, "açıklayacaktım ancak," dedi. &nbsp;&nbsp;&nbsp;,</p>

  <p>Bu kıskançlık sahneleri yüzünden Marjorie’nin ne tatsız bir yaratık halini aldığını açıklayacaktı. Onun, insanı çileden çıkaran, can sıkıcı, dayanılmaz bir kadın olduğunu açıklayacaktı.</p>

  <p>Marjorie alay etti: "Yalanların sürüp gidecekti ancak."</p>

  <p>Walter gene omuz silkti. Terbiyeli terbiyeli, "nasıl istersen öyle olsun," dedi.</p>

  <p>"Aşağılık bir yalancısın; işte o kadar." Marjorie, Walter’e sırtını çevirdi, elleriyle yüzünü kapadı, ağlamaya başladı.</p>

  <p>Bu durum Walter’e dokunmadı. Marjorie’nin sarsılan omuzlarını görünce, kızgınlıktan, bıkkınlıktan başka bir şey duymadı. Marjorie’ye soğuk, bezgin bir öfkeyle baktı.</p>

  <p>Marjorie ağlayarak, ”git buradan!” diye bağırdı. "Buradan git!" Kendi ağlarken, Walter’in bir zafer kazanmış gibi haller alarak tepesine dikilmesine gönlü razı değildi. "Git buradan!"</p>

  <p>Walter, insanı çileden çıkaran aynı soğuk nezaketle sokuldu: "Gitmemi gerçekten istiyor musun?"</p>

  <p>"Evet, evet, git."</p>

  <p>Walter, "peki," dedi; kapıyı açtı, çıktı gitti.</p>

  <p>Camden Tow’da bir taksiye bindi. Lucy akşam yemeği için tam sokağa çıkacağı sırada, Walter, Bruton Street’e varmıştı.</p>

  <p>Hiç istifini bozmadan konuştu: "Benimle beraber geliyorsun." &nbsp;&nbsp;&nbsp;</p>

  <p>"Ne yazık ki, gelemem."</p>

  <p>"Geliyorsun dedim.”</p>

  <p>Lucy, merakla Walter’e baktı; Walter de ona bakıyordu. Delikanlının gülümseyen yüzünde, Lucy’nin şimdiye değin hiç görmediği garip ve alaycı bir zafer, yenilmez inatçı bir güç vardı.</p>

  <p>Lucy sonunda, "peki,” dedi; zile bastı, hizmetçisini çağırarak emretti: "Lady Sturlett’e telefon edin, olur mu. Çok üşüttüğümü, başımın fena halde ağrıdığını bu gece gelemeyeceğimi söyleyin." Hizmetçi gitti. "Eh, şimdi memnun musun?"</p>

  <p>Walter, "memnun olmaya başladım,” diye karşılık verdi.</p>

  <p>"Başladın ha?" Lucy, öfkelenmiş gibi, "şu kahrolası küstahlığın hoşuma gidiyor," dedi.</p>

  <p>Walter güldü: "Hoşuna gittiğini biliyorum."</p>

  <p>Bu küstahlık, Lucy’nin gerçekten hoşuna gitmişti. O gece Walter’in metresi oldu.</p>

  <p>Öğleden sonra üçle dört arasıydı. Spandrell yataktan yeni kalkmış, henüz tıraş olmamıştı. Pijamasının üstüne, kahverengi kaba kumaştan yapılmış, bir papaz cübbesini andıran bir sabahlık geçirmişti. (Bu manastır havasını bile bile yaratır; dünyanın hazlanyla eğlencelerinden vazgeçenlere benzemekten hoşlamrdı. Dünyadan el etek çekip, şeytana tapan tek başına kalmış bir adam rolünü oynamaya çocuksu bir merakı vardı.) Spandrell ibriği doldurmuş, gaz ocağındaki suyun kaynamasını bekliyordu. Su bir türlü kaynamak bilmiyordu. Spandrell’in ağzı kurutnuştu; ısınmış bir maden parçasından çıkan buharların tadı vardı ağzında. Konyak, her zaman olduğu gibi, etkisini gene göstermekteydi.</p>

  <p>Kendi kendine, "karacaların dereleri özleyişi gibi,'' dedi, "ruhum da özlemle dolu... İçkili eğlencelerden sonraki sabahın susuzluğu var içimde. Keşke madensuyu gibi, Tanrı bağışı da şişelere doldurulabilse!”</p>

  <p>Pencereye doğru yürüdü. Beyaz bir sis, tüm evreni yok etmişti; ancak elli yardalık bir yarım kuturlu alan vardı dış dünyada. Gelgelelim sağda, bitişik evin önündeki o sokak feneri, nasıl da direniyordu kendini göstermek için! Ne anlamlı bir şeydi bu! Dünya yıkılmıştı. Ancak o sokak feneri, tüm evreni yokeden felâketten kurtulmuştu Nuh Peygamber gibi. Spandrell, orada bir sokak fenerinin bulunduğunun farkında bile değildi. O sokak feneri, düpedüz yoktu bu ana kadar. Oysa, şimdi, bir o vardı yeryüzünde. Spandrell, olanca dikkatiyle, soluk almadan, fenere baktı. Siste tek başına duran bir sokak feneri... Buna benzer bir şey görmemiş miydi eskiden? Bu garip duyguyu -tufandan arta kalan tek varlıkla başbaşa kalmak duygusunu- her nedense biliyordu. Gözlerini sokak fenerine dikti, anımsamaya çalıştı. Daha doğrusu, heyecandan soluğu kesilerek anımsamamaya çalıştı. Sokakta bayılan bir kadının çevresinde toplanan kalabalığı bir polis memurunun geri itişi gibi, Spandrell de, iradesine, bilinçli düşüncelerine karşı geldi; canlılığını yitiren o anı<sub>(1</sub> rahatça gerinebilsin, soluk alabilsin, kendine gelebilsin diye, geriye çekildi. Gözlerini sokak fenerine diken Spandrell, derin bir acı içinde, sabırla bekliyordu. Aksırmak üzere olan bir adam gibi, titreyerek, geleceğini bildiği o şiddetli sarsıntının gelmesini; uzun süredir ölü olan anının canlanmasını bekliyordu. Ve ansızın, ölüm uykusuyla kaskatı kesilen o anı, cin gibi uyanık, fırlayıverdi ortaya: Spandrell, büyük bir rahatlık içinde, Cortina’dan Falzarego geçidine giden, üstüne basıla basıla sertleşmiş karla örtülü dik yolda yürürken gördü kendini. Soğuk, beyaz bir bulut inmişti vadiye. Dağlar ortadan kalkmıştı. Dolomit dağlarının garip mercan dorukları yokolmuştu. Derinlikler ve yükseklikler yoktu artık. Dünyanın genişliği ancak elli adımdı: Yerde ak karlar, Spandrell çevresinde ve tepesinde ak bir bulut. Aklığın üstünde, ara sıra karanlık bir biçim beliriyordu; bir evin, ya da bir telgraf direğinin, bir ağacın, bir adamın, bir kızağın biçimi... Ve bunlar ıssız ve tek başına kaldıkları için, tüm dünyayı yok eden felâketten kurtulan tek şeyler oldukları için, korkunç ve uğursuz bir hal alıyorlardı. Gizemli bir durumdu bu; ama öyle heyecan verici, öyle yepyeni, güzelliğiyle öyle garip bir durumdu ki! Başlı başına bir serüvendi bu yürüyüş. Spandrell heyecanlanmışta. Bunalıma benzer bir duygu, mutluluğunu öylesine yoğunlaştınyordu ki, nerdeyse dayanamıyordu bu mutluluğa.</p>

  <p>Annesine heyecanla seslendi: "Soldaki şu küçük dağ evine bak! Son gelişimde yoktu bu. Yemin ederim yoktu.”</p>

  <p>Yolu çok iyi biliyordu. Bu yolda yüzlerce kez yürüdüğü halde, hiç görmemişti o küçük dağ evini. Oysa şimdi o dağ evi, insanı nerdeyse korkuturcasına dikilivermişti karşısına. Belli belirsiz ak bir dünyada, koyu bir rengi, kesinliği olan tek şeydi bu.</p>

  <p>Spandrell’in annesi, "evet, ben de bunun farkında değildim," dedi. Ölen kocasından söz edince sesini her zaman saran sevecenlikle ekledi: "Bu da babanın çok doğru söylediğini gösteriyor: Kanıtlara inanma derdi hep; kendi gösterdiğin kanıtlara bile inanma, derdi.”</p>

  <p>Spandrell annesinin elini tuttu, kızaklarını çeke çeke, hiç konuşmadan yürüdüler.</p>

  <p>Spandrell pencereye sırtını döndü. İbrikteki su kaynıyordu. Suyu çaydan lığa döktü, fincanını doldurdu, içti. Belki de simgesel bir şeydi bu, susuzluğunu gideremedi. Çocukluğunun o inanılmaz mutluluklarını, hem anımsayıp hem inceleyerek, dalgın dalgın, çayını içti. Dolomit dağlarında geçen kışlar; Toskana’da, Provans’da ya da Bavarya’da ilk baharlar; Akdeniz kıyılarında ve Savua’da yazlar. Babasının ölümünden sonra, okul başlamadan önce, Spandrell ile annesi, çoğu zaman yurt dışında yaşarlardı. Daha ucuzdu oralarda yaşamak. Okula başladıktan sonra da, tatillerinin hemen hepsi İngiltere dışında geçerdi. Spandrell, yedi ile on beş yaşları arasında, Avrupa’nın bir güzel yerinden başka bir güzel . yerine taşınıp durmuş, bu güzelliği beğenmiş; büyümüş de küçülmüş bir Childe Harold <a id="footnote4"></a><sup><a href="#bookmark5">4</a></sup>&nbsp;gibi, gerçekten beğenmişti. Bu güzel yerleri gördükten sonra, İngiltere’yi biraz renksiz bulurdu. Başka bir kış gününü anımsadı. Sisli değil, pırıl pırıl bir gündü bu. Bulutsuz gökyüzünde, güneş sıcacıktı. Dolomit dağlarının mercan uçurumları, ormanların ve. karla örtülü yamaçların arasında, pembe, portakal rengi ak ışıklarla parlıyordu. Yaprakları dökülmüş kuzey çamı ormanlarında kayakla kayıyorlardı. Ağaç gölgeleriyle çizilen kar, ayaklarının altında, beyaz ve mavi koskocaman bir kaplan derisi gibiydi. Yapraksız küçük dallar arasında portakal rengini alan güneş ışığı, yosunların sarkan sakalları arasında deniz yeşiline dönüşüyordu. Toz gibi incecik kar, kayaklarının altında gıcırdıyordu; hava ılıktı, canlıydı. Ormanlardan çıkınca dalgalanan yüce yamaçlar, eşsiz güzellikte bir gövdenin kıvrımları gibi, gözleri önüne serildi; ve el değınemiş kar, akşamın alçalan güneşi altında, ince damarlı, pürüzsüz bir deriyi andırıyor; pırlantalar ve pullarla ışıldıyordu. Spandrell önden gitmişti. Ormanın kıyısında annesini beklemek için durdu. Dönüp, annesinin ağaçların arasından gelişini seyretti. Gençliğini ve çevikliğini henüz yitirmemiş, güçlü, uzun boylu bir beden; gülümseyen taze bir yüz. Annesi, Spandrell’e doğru kaydı. Hem dünyalar güzeli, hem de dünyanın en huzur verici, en alışılagelmiş, en yakından tanıdığı varlığıydı annesi.</p>

  <p>Spandrell’in yanına gelince, gülerek, "ya! İşte böyle," dedi.</p>

  <p>Spandrell de, "ya! İşte böyle!" diye yankıladı.</p>

  <p>Önce annesine; sonra, kara ağaç gölgelerine, büyük çıplak kayalara, mavi gökyüzüne baktı. Sonra gene annesine döndü. Ve ansızın, anlatılmaz, yoğun bir mutluluk duydu.</p>

  <p>Gene yola koyuldukları sırada, "bir daha böylesine mutlu olamam artık," dedi kendi kendine. "Hiçbir zaman ... Yüz yıl yaşasam bile."</p>

  <p>O sırada ancak on beş yaşındaydı; ama böyle bir duygu, böyle bir düşünce vardı içinde.</p>

  <p>Bu sözü doğru da çıkmıştı. Mutluluğunun sonuydu bu. Daha sonraları ... hayır, hayır. Daha sonralarını düşünmek istemiyordu. Şu sırada düşünmemeliydi daha sonralarını. Fincanına gene çay koydu.</p>

  <p>Bir zil sesiyle irkildi. Gidip apartman kapısını açtı. Gelen annesiydi.</p>

  <p>"Sen ha!" Sonra birden, Lucy’nin bir şeyler söylediği aklına geldi.</p>

  <p>Mrs. Knoyle, sıkılarak sordu: "Sana haber göndermiştim, söylemediler mi?”</p>

  <p>"Evet ama, tamarniyle unutmuştum."</p>

  <p>Mrs. Knoyle, ”ama sana... şey gerek sanmıştım..." diye söze başladı. Vakitsiz gelip onu rahatsız etmiş olmaktan çekiniyordu. Yüzü öyle tersti ki, oğlunun!</p>

  <p>Spandrell’in ağzının kenarları alaylı alaylı kıvrıldı: ”Şey gerek,” dedi. Sürekli hastalığıydı meteliksiz kalmak.</p>

  <p>Öteki odaya geçtiler. Mrs. Knoyle, şöyle bir bakar bakmaz, pencerelerin kirden kararmış olduğunu gördü. Raflarda ve şöminenin üstünde kalın bir toz tabakası birikmişti. Kara örümcek ağları sarkıyordu tavandan. Mrs. Knoyle, haftada bir iki kez apartmanı temizleyecek bir kadın göndermek için Maurice’den izin koparmaya çalışmıştı. Ama oğlu, "fakir fukaraya sahte bir ilgi göstermekten vazgeç,” demişti. "Kendi pisliğimle haşır neşir olurum, daha iyi. Suda balık gibiyim pisliğin içinde. Üstelik koruyacak yüksek bir askerî mevkim de yok benim." İri, sağlam dişlerini göstererek, sessizce gülmüştü. Annesine atılan bir taştı bu. Mrs. Knoyle böyle bir öneride bulunmamıştı bir daha. Ne vaı: ki, gerçekten temizlenmesi gerekiyordu odanın.</p>

  <p>Spandrell sordu: "Çay hazır, ister misin?” Yaşantısının düzensizliği üstüne dikkati çekmek istercesine, ”tam kahvaltı ediyorum da,” diye ekledi.</p>

  <p>Mrs. Knoyle, sabah kahvaltısını bu saatte yapmanın acayipliği üstüne bir yorumda bulunmaktan çekinerek, çay istemediğini söyledi. Annesi bir tartışmaya girişmediği için, oldukça hayal kırklığına uğradı Spandrell. Uzun bir sessizlik oldu.</p>

  <p>Mrs. Knoyle, nerdeyse gizlice, ara sıra bakıyordu oğluna. Spandrell, gözlerini boş şömineye dikmişti. Mrs. Knoyle, oğlunun yaşlı göründüğünü, epeyce hasta, çok bakımsız bir hali olduğunu düşündü. Oğluna baktı; onun eski yüzünü, çocukluğundaki, okuldaki yüzünü görmeye çalıştı. Çoktan geçmiş olan o günlerde, ikisi başbaşaydılar, yalnızdılar, mutluydular. Sırtındaki giysileri beğenmediği, onu süslü bulmadığı, ya da üstünde güzelliği olmadığı zaman, Spandrell’in nasıl üzüldüğünü anımsadı. Annesi, oğluna toz kondurmadan onunla ne denli övünürse; oğlu da annesine toz kondurmadan o denli övünürdü onunla. Ne var ki, oğlunun yetişmesinden sorumlu oluşu, kadını eziyordu. Gelecekten her zaman korkmuş, karar vermekten her zaman çekinmişti. Kendi gücüne güveni yoktu. Üstelik, pek fazla bir para da kalmamıştı kocasının ölümünden sonra. Mrs. Knoyle, para işlerinden anlamazdı; idare etmesini beceremezdi. Oğlunu neyle üniversitede okutacaktı, onu yaşama nasıl hazırlayabilecekti? Bu sorular yıkıyordu Mrs. Knoyle’u. Geceleri uykusuz kalıyor, ne yapması gerektiğini düşünüyordu. Hayattan ödü kopuyordu. Onda, çocuklara özgü mutluluğa bir yöneliş olduğu gibi; gene çocuklara özgü korkular, beceriksizlikler de vardı. Yaşam tatil günlerine benzeyince, hiç kimse onunkisi kadar coşkun bir mutluluk duyamazdı: Ama görülecek işler, hazırlanacak planlar, verilecek kararlar olunca da, Mrs. Knoyle düpedüz şaşkına döner, korkuya kapılırdı. Maurice okula gittikten sonra, çok yalnız kalmış; durumu büsbütün kötüleşmişti. Ancak tatillerde oğluyla beraber olabiliyordu. Yılın on iki ayından dokuzunu yapayalnız geçiriyordu. Yaşlı köpeğinden başka hiç kimse yoktu onu sevecek. Eninde sonunda, köpeği bile bıraktı onu. Zavallı yaşlı Fritz, hasta düştü, fazla çekmesin diye öldürüldü. O sıralarda binbaşı olan Knoyle’u, Fritz’in ölümünden kısa bir süre sonra tanımıştı.</p>

  <p>Spandrell, uzun sessizliği bozarak sordu: "Para getirdim demiştin?”</p>

  <p>Mrs. Knoyle’un yüzü kızardı. "Evet, burada," dedi, çantasını açtı. Konuşma sırası gelmişti artık. Oğlunu azarlamak onun göreviydi; elindeki banknot destesi, ona bu hakkı, bu gücü veriyordu. Ama iğrenç bir görevdi bu; ve Mrs. Knoyle hiç istemiyordu azarlamak hakkını kullanmayı. Gözlerini kaldırıp oğluna yalvarırcasına baktı: "Maurice, niçin aklını başına toplamıyorsun? Bu öyle bir delilik, öyle bir çılgınlık ki!”</p>

  <p>Spandrell kaşlarını kaldırdı. Annesinin ne demek istediğini anlamamazlıktan gelerek sordu: "Neymiş çılgınlık olan?”</p>

  <p>Bu bellibelirsiz yakınmalarını açıklamak zorunda kaldığı için utanan Mrs. Knoyle’un yüzü kızardı. "Ne demek istediğimi biliyorsun" dedi. "Böyle yaşamak... Hem kötü, hem de aptalca bir şey. Öyle boşuna harcanmak, öyle bir intihar ki bu! Üstelik, mutlu da değilsin. Görüyorum mutlu olmadığını.”</p>

  <p>Spandrell alayla sordu: "Canım isterse, mutsuz olmaya bile hakkım yok mu benim?"</p>

  <p>Annesi, "ama beni de mi mutsuz etmek istiyorsun?" dedi. "Eğer niyetin buysa, istediğin oluyor, Maurice, istediğin oluyor. Beni kahrediyorsun." Gözleri yaşla doldu. Bir mendil bulabilmek için çantasını karıştırdı.</p>

  <p>Spandrell iskemlesinden kalktı. Odada bir aşağı bir yukarı dolaşmaya başladı. "Sen de benim mutluluğumu pek düşünmemiştin vaktiyle," dedi.</p>

  <p>Annesi karşılık vermeden ağlamasını sessizce sürdürdü.</p>

  <p>Spandrell, "o adamla evlendiğin zaman, benim mutluluğumu hiç düşünmüş müydün?" dedi.</p>

  <p>Annesi ağlaya ağlaya, kesik kesik konuşuyordu: "Böyle yapmakla her şeyin yola gireceğini sanmıştım, biliyorsun." Kaç kez açıklamıştı bunu. Bir kez daha açıklayamazdı şimdi. "Bunu biliyorsun," dedi gene.</p>

  <p>Spandrell, "tek bildiğim şey o sırada duyduklarım, o sırada söylediklerimdir," dedi. "Beni dinlememiştin o zaman; şimdi de benim mutluluğum için o işi yaptığını söylüyorsun.”</p>

  <p>Annesi, "Ama sen öyle mantıksızdın ki!” diye direndi, "herhangi bir neden gösterebilseydin..."</p>

  <p>Spandrell, ağır ağır "neden ha!" dedi. "Koynuna bir yabancıyı almaması için on beş yaşında bir çocuğun annesine</p>

  <p>neden göstermesini mi bekliyordun sahiden?"</p>

  <p>Okuldayken, kendi yatakhanesindeki çocukların, gizliden gizliye elden ele dolaştırdıkları o kitabı düşünüyordu. İğrenmişti, utanmıştı; ama dayanılmaz bir isteğe kapılmış, kitabı geceleyin bir el fenerinin ışığında, battaniyelerin altında okumuştu. Kitabın, <span style="font-style:italic;">Paris'de bir Kız Okulu</span> diye pek zararsız bir adı vardı, ama baştan sona müstehcendi. Askerlerin cinsel alandaki ustalıkları, şiirsel bir coşkunlukla övülüyordu. Kısa bir süre sonra da, annesi oğluna mektup yazıp, Binbaşı Knoyle ile evleneceğini bildirmişti.</p>

  <p>Spandrell ^yüksek sesle, "nafile, arıne," dedi. "Başka şeylerden konuşsak daha iyi olmaz mı?"</p>

  <p>Mrs. Knoyle, sert ve kararlı bir soluk aldı, gözlerini son bir kez sildi, mendilini çantasına koydu. "Kusuruma bakma,” dedi. "Aptallık ettim. Gidersem daha iyi olur her halde.”</p>

  <p>İçinden, oğlunun buna karşı çıkacağını, kalması için yalvaracağını umuyordu. Ama Spandrell hiçbir şey söylemedi.</p>

  <p>Mrs. Knoyle, "işte para,” dedi.</p>

  <p>Spandrell, katlanmış banknotları aldı cebine tıktı: "Senden bunu istediğim için kusuruma bakma. Güç bir duruma düşmüştüm. Bir daha bu hale düşmemeye çalışırım."</p>

  <p>Spandrell, bir an için gülümseyerek annesine baktı; ve annesi, bu yıpranmış maskenin altında, oğlunun çocukluk yüzünü birden görür gibi oldu. Sevgi, Mrs. Knoyle’in içinde yumuşacık bir sıcaklık gibi yayıldı... Yumuşak ama dayanılmaz bir sıcaklık. Bu sevgiye karşı gelinemezdi. Ellerini oğlunun omuzlarına koydu.</p>

  <p>"Hoşça kal, benim sevgili oğlum," dedi. Ve Spandrell, annesinin sesini, ölen babasından söz ederkenki sesine benzetti o anda... Mrs. Knoyle, oğlunu öpmek için eğildi. Spandrell yüzünü çevirdi, annesinin dudaklarının kendi yanağına değmesine izin vermekle yetindi.</p>

  <p><a id="bookmark1"></a><a href="../Text/main-4.xhtml#footnote1">1</a></p>

  <p>Metinde Fransızca: "Kutsal dinimizin avuntularıyla beraber" Can çekişen Katoliklerle ilgili dinse! törene bir değinme.</p>

  <p><a id="bookmark3"></a><a href="#footnote2">2</a></p>

  <p>Shakespeare, Venedik Taciri (Perde İV. Sahne 1)</p>

  <p>Akbabalar onları yesin diye, Hindistan'ın bazı yörelerinde ölüler, özel biçimde yapılmış kulelere bırakılırdı. .</p>

  <p><a id="bookmark4"></a><a href="#footnote3">3</a></p>

  <p>Metinde Fransızca: “İyi eğlenceler."</p>

  <p>Kutsal Kitap'dan (Mark, X, 14): “Bırakın da küçük çocuklar yanıma gelsinler; engel olmayın onlara; çünkü böyleler.inden oluşur Tanrı'nın cenneti."</p>

  <p><a id="bookmark5"></a><a href="#footnote4">4</a></p>

  <p>Childe Harold, Lord Byron'.un <span style="font-style:italic;">Childe Harolds's Pilgrame</span> adlı Akdeniz ülkelerini uzun uzun anlatan şiirinin baş kişisinin adıdır.</p>
</body>
</html>
