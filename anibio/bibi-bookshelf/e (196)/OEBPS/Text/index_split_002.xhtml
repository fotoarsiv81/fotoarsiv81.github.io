<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="http://calibre-ebook.com" name="generator" />

  <title>Buzyeli Vadisi Serisi 1 Kristal Parçası</title>
  <meta content="R. A. Salvatore" name="author" />
  <meta content="2013-7-16" name="creation-time" />
  <meta content="2013-7-16" name="revision-time" />
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="calibre1">
    <div class="s1">
      <p class="calibre2">Drizzt tüneller boyunca sessizce ilerledi ve ölü devlerin cesetlerinin yanından geçti. Sadece geniş masadan bir başka büyük koyun eti parçası almak için yavaşladı o kadar. Destek sütunlarını geçti ve sabırsızlığını sağ duyusuyla yatıştırarak loş koridora girdi. Eğer devler hazinelerini buraya saklamış idilerse, hazinenin durduğu oda gizli bir kapının arkasında olabilirdi. Hatta belki de, başka bir dev olmasa bile çünkü o çoktan dövüşe katılmış olurdu kapıda bir hayvan bekliyor olabilirdi.</p>

      <p class="calibre2">Tünel epey uzundu, dümdüz kuzeye doğru gidiyordu ve Drizzt şimdi Kelvin Yığını'nın kütlesinin altında ilerlemekte olduğunu fark etti. En son meşaleyi de geçmişti ama karanlıktan hoşnuttu. Hayatının büyük bir kısmını halkının ışıksız yer altı şehrindeki tünellerde dolaşarak geçirmişti ve geniş gözleri tam bir karanlıkta, ışıklı bölgelerde olduğundan daha başarılı bir şekilde yönlendiriyordu onu.</p>

      <p class="calibre2">Parmaklıklı, demir destekli bir kapıya geldiğinde koridor aniden son buldu. Kapının metal sürgüsünde kocaman zincir bir asma kilit vardı. Drizzt, Wulfgar’ı geride bıraktığı için aniden kendini suçlu hissetti. Drowun iki tane zaafı vardı, bunlardan en büyüğü savaşın heyecanını hissetmekti. Ama ikincisi de en az bunun kadar büyüktü; mağlup ettiği düşmanlarının ganimetlerini meydana çıkarmanın verdiği heyecanlı ürperti. Drizzt'i cezbeden altın ya da mücevherler değildi; zenginliği umursamazdı ve kazandığı hazineleri de çok nadiren saklardı. Onu çeken şey sadece hazineyi ilk olarak görmenin, ilk olarak incelemenin ve belki de çağlardır kayıp olan harika bir büyülü ziyneti, ya da kadim ve kudretli bir büyücünün büyü kitabını keşfetmenin verdiği heyecandı.</p>

      <p class="calibre2">Kemerindeki keseden küçük bir maymuncuk çıkarttığında suçluluk hisleri uçuverdi. Hırsızlık sanatları konusunda resmi olarak hiç eğitim görmemişti ama usta bir hırsız kadar çevik ve kontrollüydü. Duyarlı parmaklan ve keskin kulakları sayesinde bu beceriksiz kilit tarafından o kadar da fazla zorlanmadı; birkaç saniye içinde kilit açılıverdi. Drizzt, içerden gelen herhangi bir ses var mı diye kapının arkasından dikkatle dinledi. Hiçbir ses duymayınca yavaşça büyük sürgüyü kaldırdı ve kenara itti. Son bir kez daha dinledikten sonra palalarından birini çekti, tedirginlik içinde nefesini tuttu ve kapıyı itti.</p>

      <p class="calibre2">Nefesini hayal kırıklığına uğramış bir şekilde bıraktı. Ötedeki oda iki meşale ışığıyla aydınlanmıştı. Tam merkezde duran metal çerçeveli geniş bir ayna dışında küçük ve bomboş bir odaydı. Drizzt zıplayarak aynanın hizasından çekildi, bu nesnelerin bazı garip büyülü özelliklere sahip olduğunun gayet iyi farkındaydı. Onu daha yakından incelemek için ilerledi.</p>

      <p class="calibre2">Bir adamın yarı uzunluğundaydı ama karmaşık bir şekilde işlenmiş demir ayaklığının üzerinde göz hizasına kadar yükseliyordu. Aynanın oldukça garip bir şekilde çizilmiş gümüş bir dairenin ortasında duruyor olması, Drizzt'in bu şeyde sıradan bir aynadan daha fazlasının bulunduğuna inanmasını sağladı. Yine de dikkatle incelese bile, aynanın özelliklerine dair hiçbir büyülü rün ya da herhangi bir çeşit işaret görememişti.</p>

      <p class="calibre2">Nesne hakkında hiçbir olağandışı ize rastlayamayan Drizzt, kayıtsızca camın önüne adımını attı. Aniden aynanın içinde pembemsi bir sis bulutu girdap gibi dönmeye başladı. Camın içine hapsedilmiş üç boyutlu bir boşluk görüntüsü aldı. Drizzt, korkudan çok meraktan dolayı kenara sıçradı ve büyümekte olan manzarayı izledi.</p>

      <p class="calibre2">Duman kalınlaştı ve sanki bir alevle besleniyormuşçasına pofurdadı. Sonra merkezi mantar gibi büyüdü ve bir adam suratının açık görüntüsüne dönüştü. Bazı güney şehirlerinin adetlerine göre boyanmış sıska ve çökük bir çehre idi bu.</p>

      <p class="calibre2">"Neden beni rahatsız ettin?" diye sordu yüz, aynanın önündeki boş odaya doğru. Drizzt kenara doğru bir adım daha atıp yüzün görüş hizasından daha da fazla uzaklaştı. Gizemli büyücüyle yüzleşmeyi düşündü ama onun böyle kayıtsız bir şekilde şansını denemesi dostlarının başını çok büyük bir tehlikeye sokabilirdi.</p>

      <p class="calibre2">"Huzuruma çık Biggrin!" diye emretti suret. Sabırsızlıkla dudak bükerek birkaç saniye bekledi ve sinirleri gitgide daha da gerginleşti. "İçinizden hanginizin beni yanlışlıkla çağırdığını bulduğumda onu bir tavşana çevirip kurt inine atacağım!" diye haykırdı suret deliler gibi. Ayna aniden parladı ve normale döndü.</p>

      <p class="calibre2">Drizzt çenesini kaşıdı ve burada bulabileceği ya da yapabileceği daha fazla bir şey olup olmadığını merak etti. Bu sefer risklerin çok büyük olduğuna karar verdi.</p>

      <p class="calibre2">Drizzt ine geri döndüğünde kapalı ve sürgülü ön kapıların birkaç yarda ötesindeki ana geçitte, Wulfgar'ı Guenhwyvar ile birlikte otururken buldu. Barbar, kedinin kaslı omuzlarını ve boynunu okşuyordu.</p>

      <p class="calibre2">"Gördüğüm kadarıyla, Guenhwyvar dostluğunu kazanabilmiş," dedi Drizzt yaklaşırken.</p>

      <p class="calibre2">Wulfgar gülümsedi. "İyi bir yardımcı," dedi, hayvanı oyuncu bir şekilde sallayarak. "Ve gerçek bir savaşçı!" Ayağa kalkmaya başladı ama sert bir şekilde tekrar yere çöküverdi.</p>

      <p class="calibre2">Bir mancınık mermisi ağır kapılara güm diye indiğinde bir patlama sesi ini yerinden salladı. Tahta sürgülerini kıymıklara ayırdı ve kapıları içeri göçertti. Kapılardan biri tam ortadan ikiye yarıldı, diğerinin üst menteşesi kırıldı ve bükülmüş alt menteşesi üzerinde kapıyı garip bir şekilde sallanır hale soktu.</p>

      <p class="calibre2">Drizzt palasını çekti ve Wulfgar'ın tepesinde korumacı bir tavırla dimdik durdu, bu sırada barbar dengesini toplamaya çalışıyordu.</p>

      <p class="calibre2">Aniden sakallı bir savaşçı, asılı duran kapının üzerine atıldı. Bir kolunda, sancağı olan köpüklü bira kupasıyla süslenmiş yuvarlak bir kalkan, diğerinde ise omzuna dayanmış çentikli ve kan lekeli bir savaş baltası vardı. "Dışarı çıkın da oynayalım, devler!" diye seslendi Bruenor, baltasıyla kalkanını birbirine tokuşturarak sanki klanı, ini harekete geçirecek kadar gürültü çıkarmamış gibi!</p>

      <p class="calibre2">"Sakin ol, çılgın cüce," diye güldü Drizzt. "Verbeeglerin hepsi öldü."</p>

      <p class="calibre2">Bruenor arkadaşlarını gördü ve hop diye sıçrayarak tünele girdi. Kısa süre sonra gürültülü klanın geri kalan kısmı da onu takip etti. "Hepsi öldü demek!" diye haykırdı cüce. "Lanet olsun sana elf, oynamak için hepsini kendine saklayacağını biliyordum!"</p>

      <p class="calibre2">"Peki takviye birliğine ne oldu?" diye sordu Wulfgar.</p>

      <p class="calibre2">Bruenor şeytanca gülümsedi. "Bize biraz güven, olur mu evlat? Ortak bir deliğe tıkıldılar, fakat bana kalırsa gömmek onlar için çok fazla iyi kaçıyor! Sadece bir tanesi hayatta kaldı, o pis çenesini açıp ötebildiği sürece yaşayabilecek sefil bir ork!"</p>

      <p class="calibre2">Aynayla ilgili hadiseden sonra, Drizzt bu orku sorguya çekme konusunda epey istekliydi. "Onu sorguladın mı?" diye sordu Bruenor'a.</p>

      <p class="calibre2">"Ah, dut yemiş bülbül gibi," diye cevap verdi cüce. "Ama onu ciyak ciyak öttürecek birkaç şey biliyorum!"</p>

      <p class="calibre2">Drizzt'in bundan daha iyi bir fikri vardı. Orklar sadık yaratıklar değillerdi, ama büyü tılsımı altındayken işkence teknikleri genellikle iyi sonuç vermiyordu. Büyüyü giderecek bir şeye ihtiyaçları vardı ve Drizzt'in aklına işe yarayabilecek bir fikir gelmişti. "Regis'i bul," diye talimat verdi Bruenor'a. "Buçukluk, bu orkun bilmek istediğimiz her şeyi söylemesini sağlayabilir."</p>

      <p class="calibre2">"İşkence etmek daha eğlenceli olurdu," diye sızlandı Bruenor, ama o da drowun tavsiyesindeki bilgeliği anlıyordu. Bu kadar fazla devin bir arada çalışması onu epey meraklandırmış ve endişelendirmişti. Ve şimdi de yanlarında orklar varken...</p>

      <p class="calibre2">Drizzt ve Wulfgar küçük dairenin uzak bir köşesinde, Bruenor ve diğer cücelerden ellerinden geldiğince uzakta oturuyordu. Bruenor'un adamlarından biri aynı gece, yanında Regis ile Yalnızorman'dan dönmüştü. Yürümekten ve dövüşmekten bitkin düşmüş olmalarına rağmen, gelecek olan bilgiyi duymadan uyuyamayacak kadar tedirgindiler. Regis ve tutsak ork, buçukluk yakut süsüyle esirini tamamen kontrol altına aldığı anda özel bir görüşme için bitişikteki odaya götürülmüştü.</p>

      <p class="calibre2">Bruenor yeni bir yemek tarifi hazırlamakla oyaladı kendini dev beyni yahnisi. Leş gibi kokan berbat yemek malzemelerini oyulmuş bir verbeeg kafatasının içinde haşlamaya koyuldu. "Aklınızı kullansanıza!" diye tartıştı, Drizzt ile Wulfgar'in dehşet ve tiksinti dolu bakışlarına karşılık. "Bir çiftlik kazının tadı vahşi olanından çok daha iyidir, çünkü kaslarını kullanmaz. Aynı şey dev beyinleri için de geçerli olmalı!"</p>

      <p class="calibre2">Drizzt ve Wulfgar işlere pek de aynı açıdan bakmıyordu. Fakat bölgeyi terk etmek ve Regis'in söyleyeceği herhangi bir şeyi kaçırmak da istemiyorlardı. Bu sebeple odanın en uzak köşesine kıvrıldılar ve aralarında özel bir muhabbete daldılar.</p>

      <p class="calibre2">Bruenor onları duyabilmek için kendini zorladı, çünkü ilgisini geçici bir hevesle çekecek bir şeyden çok daha önemli bir konuyu konuşuyorlardı.</p>

      <p class="calibre2">"Mutfaktaki sonuncunun yarısı benim," diye ısrar etti Wulfgar,</p>

      <p class="calibre2">"ve yarısı da kedinin."</p>

      <p class="calibre2">"Ve uçurumdakinden de sadece yarım puan alabilirsin," diye karşılık verdi Drizzt.</p>

      <p class="calibre2">"Kabul," dedi Wulfgar. "Ve koridordaki ile Biggrin'i de ikiye paylaştırıyoruz öyleyse?"</p>

      <p class="calibre2">Drizzt başını salladı. "O zaman buçuklar ve ortak puanlar da sayılırsa, on buçuk benim, on buçuk da senin."</p>

      <p class="calibre2">"Ve dört de kedinin," diye ekledi Wulfgar.</p>

      <p class="calibre2">"Dört de kedinin," diye tekrarladı Drizzt. "İyi savaştın dostum. Şimdiye kadar dereceni iyi korudun, ama önümüzde birçok savaşın olduğu ve benim daha fazla olan deneyimimin en sonunda üstün geleceği gibi bir his var içimde!"</p>

      <p class="calibre2">"Yaşlanıyorsun, iyi yürekli elf," diye alay etti Wulfgar, sarışın sakallarının arasında beliren özgüven dolu bir sırıtışla duvara yaslanarak. "Göreceğiz bakalım. Göreceğiz."</p>

      <p class="calibre2">Bruenor da gülümsüyordu, hem dostları arasındaki iyi niyetli müsabaka hem de genç barbar konusunda kabaran gururu sebebiyle. Wulfgar, Drizzt Do'Urden gibi yetenekli ve deneyimli bir savaşçıyla boy ölçüşebildiğine göre gayet iyi iş çıkarıyor demekti.</p>

      <p class="calibre2">Regis odadan dışarı çıktı ve normalde neşe dolu olan yüzündeki gri kasvet perdesi şen şakrak ortamı bir anda öldürüverdi. "Başımız belada," dedi buçukluk acı acı.</p>

      <p class="calibre2">"Ork nerde?" diye sordu Bruenor, buçukluğun dediği şeyi yanlış anlayıp baltasını kemerinden çekerken.</p>

      <p class="calibre2">"İçerde. O gayet iyi," diye yanıtladı Regis. Ork, Akar Kessell'in OnKasaba'yı istila etme planını ve toplanmakta olan ordularının büyüklüğü hakkındaki her şeyi yeni bulduğu arkadaşına anlatmaktan neşe duymuştu. Regis dostlarına haberleri verirken bariz bir şekilde titriyordu.</p>

      <p class="calibre2">"Dünyanın Omurgası'mn bu bölgesindeki bütün ork ve goblin kabileleri ile verbeeg klanları, Akar Kessell adlı bir kara büyücünün emri altında birleşiyormuş," diye başladı buçukluk. Drizzt ve Wulfgar, Kessell'in adını hatırlayarak birbirilerine baktılar. Barbar, verbeeg ondan bahsettiğinde Akar Kessell'in koca bir ayaz devi olduğunu düşünmüştü. Ama Drizzt'in daha değişik şüpheleri vardı, özellikle de ayna ile geçen hadiseden sonra.</p>

      <p class="calibre2">"OnKasaba'ya saldırmayı amaçlıyorlar," diye devam etti Regis. "Ve üstüne üstlük, tek gözlü, kudretli bir lider tarafından yönetilen barbarlar bile safları arasına katılmış!"</p>

      <p class="calibre2">Wulfgar’ın yüzü hiddet ve utanç içinde kıpkırmızı kesildi. Halkı orkların yanında savaşıyordu! Regis'in sözünü ettiği lideri tanıyordu, çünkü Wulfgar Alageyik Kabilesi'nin bir üyesiydi. Hatta bir keresinde Heafstaag'in teşrifatçısı olarak kabilenin sancağını bile taşımıştı. Drizzt de tek gözlü kralı acı acı hatırladı. Wulfgar'ı rahatlatmak için elini onun omzuna koydu.</p>

      <p class="calibre2">"Bryn Shander'a gidin," dedi drow, Bruenor ve Regis'e. "İnsanlar hazırlık yapmalı."</p>

      <p class="calibre2">Regis bu işin beyhudeliği karşısında yüzünü buruşturdu. Eğer toplanmakta olan ordu hakkında orkun söyledikleri doğruysa, OnKasaba'nın hepsi bir araya gelse bile bu istilaya karşı koyamazlardı. Buçukluk kafasını önüne eğdi ve arkadaşlarını gerektiğinden fazla endişelendirmek istemediği için sessizce ağzını oynatarak konuştu, "Burayı terketmemiz gerek!"</p>

      <p class="calibre2">Regis ve Bruenor haberlerinin acilliği ve önemi konusunda Cassius'u ikna edebilseler bile, diğer sözcüleri konsey için toplamak birkaç gün aldı. Boğumbaş sezonunun doruk noktaları, yani yaz sonuydu. Luskan'a giden son tüccar kervanına daha çok balık yetiştirmek için son çabalardı. Dokuz balıkçı kasabasının sözcüleri halklarına karşı olan sorumluluklarını anlıyorlardı, fakat gölleri yalnızca bir günlüğüne bile terk etmeye gönülsüzdüler.</p>

      <p class="calibre2">Ve böylece, Bryn Shanderlı Cassius, Regis'e kasabasının kahramanı gözüyle bakan yeni Yalnızorman sözcüsü Muldoon, OnKasaba'nın iyiliğine olan her işe katılmaya gönüllü Doğulimanı sözcüsü Glensather, Bruenor'a oldukça sıkı bir sadakat besleyen Termalaineli Agorwal istisna olmak üzere, konseyin havası pek de yeni görüşlere açık değildi.</p>

      <p class="calibre2">Bryn Shander Savaşı'ndan sonra Özellikle de, Drizzt sebebiyle yaşanan hadiseden dolayı Bruenor'a hâlâ kin güden Kemp bölücü bir tavır içindeydi. Daha Cassius Formalite Kuralları'nı okuma fırsatı bulamadan, Targoslu kaba sözcü oturduğu yerden kalktı ve yumruğunu masaya indirdi. "Resmi kuralların canı cehenneme, konuya gel hemen!" diye hırladı Kemp. "Hangi hakla bizi göllerden çağırıyorsun, Cassius? Biz bu masada otururken bile, Luskan'daki tüccarlar yolculuk hazırlıkları yapıyor!"</p>

      <p class="calibre2">"Bir istila haberi aldık, Sözcü Kemp," diye yanıtladı Cassius sakince, balıkçının hiddetini anlayışla karşılayarak. "Eğer acil bir mesele olmasaydı sezonun bu zamanında seni, hiçbirinizi çağırmazdım."</p>

      <p class="calibre2">"Söylentiler doğruymuş o zaman," diye dudak büktü Kemp. "İstila diyorsun demek? Pöh! Bu konseyin ardında dönen dolapları görebiliyorum!"</p>

      <p class="calibre2">Agorwal'a döndü. Cassius'un bütün önleme çalışmaları ve savaş içindeki kasabaların sözcülerini antlaşma masasına getirme uğraşlarına rağmen, Targos ve Termalaine arasındaki çatışma son birkaç haftada oldukça çoğalmıştı. Agorwal bir toplantı yapmayı kabul etmişti, ama Kemp bu işe kesinlikle karşıydı. Ve yükselen şüphelerle beraber, bu konseyin zamanlamasından daha kötü bir şey olamazdı.</p>

      <p class="calibre2">"Bu gerçekten de çok açması bir teşebbüs!" diye kükredi Kemp. Etrafındaki konuşmacı dostlarına bakarak. "Agorwal ve komplocu destekçileri tarafından, Targos ile olan mücadelesinde Termalaine'in çıkarına uygun bir antlaşma yapabilmek için girişilmiş acınası bir teşebbüs!"</p>

      <p class="calibre2">Kemp'in aşıladığı şüphe atmosferiyle dolduruşa gelen yeni CaerKonig sözcüsü Schermont, CaerDineval Sözcüsü Jensin Brent'e doğru suçlayıcı bir şekilde parmağını uzattı. "Bu hain komploda ne gibi bir rol aldın?" diye suçladı ezeli rakibini. CaerKonig'in ilk sözcüsü, Lac Dinneshere sularında Dineval teknelerinden biriyle yapılan savaşta öldürüldükten sonra bu mevkie Schermont gelmişti. Dorim Lugar, Schermont arkadaşı ve lideriydi. Ve yeni sözcünün düşman CaerDineval'a karşı olan politikası, kendinden öncekinden bile daha sertti.</p>

      <p class="calibre2">Bu ön atışmalar sırasında Regis ve Bruenor, çaresiz bir yılgınlık içinde sessizce oturdular. En sonunda Cassius, sapını ikiye kıracak sertlikle tokmağını güm diye indirdi ve diğerlerini, bir şeyler söyleyebilecek kadar susturmayı başardı.</p>

      <p class="calibre2">"Biraz sessiz olun!" diye emir verdi. "Zehirli ithamlarınızı tutun ve kötü haberler getiren kimseyi dinleyin!" Diğerleri sandalyelerine geri çöküp sessiz kaldılar, ama Cassius hasarın daha şimdiden verilmiş olmasından korkuyordu.</p>

      <p class="calibre2">Sözü Regis'e verdi.</p>

      <p class="calibre2">Tutsak orktan öğrendiği şey yüzünden oldukça endişeye kapılmış olan Regis, dostlarının verbeeg ininde ve Daledrop arazisinde yapıp kazandıkları savaşı hararetli bir şekilde anlattı "Ve Bruenor, devlere eşlik eden orklardan birini esir olarak aldı," dedi üzerine basa basa. Bazı sözcüler bu gibi yaratıkların bir araya gelmesi haberini nefeslerini tutarak dinlediler, fakat rakiplerinin tehditlerinden her zaman şüphe duyan ve toplantının gerçek amacına çoktan karar getirmiş olan Kemp ile diğer birkaçı ikna olmuş gibi görünmüyordu.</p>

      <p class="calibre2">"Ork bize dedi ki," diye devam etti Regis acı acı, "Akar Kessell adında güçlü bir büyücü geliyormuş ve yanında goblinler ile devlerden oluşan geniş bir ordu varmış! OnKasaba'yı fethetmek niyetindeler!" Bu dramatik gösterinin etkili olacağını düşünüyordu.</p>

      <p class="calibre2">Ama Kemp hiddetten küplere binmişti. "Bir orkun sözüne dayanarak mı, Cassius? Bu kritik zamanda bizi kokuşmuş bir orkun tehditlerine dayanarak mı göllerden çağırdın?"</p>

      <p class="calibre2">"Buçukluğun hikayesi pek alışılmadık değil," diye ekledi Schermont. "Hepimiz biliriz ki tutsak edilen bir goblin, o değersiz kafasını kurtarabileceğini düşündüğü her doğrultuda konuşabilir."</p>

      <p class="calibre2">"Ya da belki de başka sebepleriniz vardır," diye tısladı Kemp, bir kez daha Agorwal'a yan yan bakarak.</p>

      <p class="calibre2">Cassius kötü haberlere gerçekten inandığı halde sandalyesinde arkasına yaslandı ve hiçbir şey söylemedi. Göllerdeki tansiyon en üst noktalardayken ve özellikle verimsiz geçmiş bir balık sezonunun son ticaret fırsatı hızla yaklaşırken, bunun olacağından şüphelenmişti. Boyun eğmiş bir şekilde Bruenor ile Regis'e baktı ve konsey bir bağırış çağırış krizine girdiğinde omuz silkti.</p>

      <p class="calibre2">Bunun ardından gelen karmaşanın tam ortasında Regis yakut süsü yeleğinden çıkarttı ve Bruenor'u dürtükledi. Birbirilerine hayal kırıklığı içinde baktılar; büyülü cevhere ihtiyaç kalmayacağını umut etmişlerdi.</p>

      <p class="calibre2">Regis söz istediğini belirtecek şekilde tokmağını vurdu ve Cassius ona konuşma hakkı verdi. Sonra, beş yıl önce yapmış olduğu gibi masanın üzerine fırladı ve baş rakibine doğru yürüdü.</p>

      <p class="calibre2">Ama bu sefer sonuçlar Regis'in beklediği gibi olmadı. Kemp bu geçen beş yıl içinde, barbar istilasından önceki konseyi saatlerce düşünmüştü. Sözcü bütün bu hadisenin sonuçlarından memnundu ve gerçekten de, kendi uyarısına kulak vermelerini sağladığı için bütün OnKasaba halkının buçukluğa borçlu olduğunu anlamıştı. Fakat Kemp'in sinirlerini bozan şey ilk önceki katı tutumunun bu kadar kolay değişebilmesiydi. O kavgacı bir tipti, balık tutmaktan bile daha ötede olan en büyük tutkusu savaştı, ama aklı keskindi ve her zaman tehlikeye karşı tetikteydi. Son yıllarda Regis'i epey incelemiş ve buçukluğun ikna etme sanatındaki başarısı hakkında söylenen hikayeleri dikkatle dinlemişti. Regis yaklaşırken iriyarı sözcü bakışlarını başka yöne çevirdi.</p>

      <p class="calibre2">"Defol git, düzenbaz!" diye hırladı, korunmacı bir şekilde sandalyesini masadan uzağa doğru iterek. "İnsanları kendi bakış açına göre ikna etmede garip bir yöntemin var, fakat bu sefer büyüne kapılmayacağım!" Diğer sözcülere hitap etti. "Buçukluktan sakının! Kendine göre bir büyüsü var, bundan emin olabilirsiniz!"</p>

      <p class="calibre2">Kemp bu iddiasını kanıtlamanın hiçbir yolu olmadığını anladı, ama bunu yapmasının gerekmediğinin de farkına vardı. Regis bocalamış ve sözcünün suçlamalarına cevap veremez bir halde etrafına bakındı. Hatta sözcü Agorwal da, bu gerçeği taktik icabı gizlemeye çalışsa bile, bir daha dosdoğru Regis'in gözlerine asla bakmayacaktı.</p>

      <p class="calibre2">"Otur yerine, düzenbaz! "diye alay etti Kemp. "Karşında biz varken büyün hiçbir işe yaramaz!"</p>

      <p class="calibre2">Şimdiye kadar sessiz kalmış olan Bruenor, suratı hiddetten buruşmuş bir şekilde aniden yerinden fırladı. "Bu da mı bir hile, seni Targos köpeği?" diye meydan okudu cüce. Kemerinden bir torba çıkarttı ve içindeki birkaç verbeeg kafasını Kemp'e doğru masanın üzerine serdi. Sözcülerden birkaçı dehşet içinde geri sıçradı ama Kemp hiç etkilenmemişti.</p>

      <p class="calibre2">"Daha evvel de haydut devlerle bir çok kez başa çıktık," diye yanıtladı sözcü sakin bir şekilde.</p>

      <p class="calibre2">"Haydutlar mı?" diye haykırdı Bruenor, kulaklarına inanamayarak. "Bu hayvanlardan kırk tanesini kesip biçtik ve bunun yanında orklar ile ogreler de vardı!"</p>

      <p class="calibre2">"Geçip gidecek olan bir gruptur," diye açıklayıverdi Kemp öylece, inatçılıkla. "Ve dediğine göre hepsi ölmüş. Peki öyleyse bu neden konseyin bir sorunu haline geliyor? Eğer istediğin övgü sözleri duymaksa, güçlü cüce, o zaman duyacaksın!" sözleri zehir doluydu ve Bruenor'un git gide kızarmakta olan yüzünü zevkle seyrediyordu. "Belki de Cassius, bütün OnKasaba halkının önünde senin şerefine bir konuşma yapar."</p>

      <p class="calibre2">Bruenor yumruklarını masaya indirdi, etrafında bulunan ve Kemp'in hakaretlerini devam ettirecek herkese bariz bir tehditle bakıyordu. "Yurtlarınızı ve halkınızı kurtarmanıza yardım etmek için ayağınıza kadar geldik!" diye gürledi. "Bize inanır ve hayatta kalmak için bir şeyler yapabilirsiniz. Ya da bu Targos köpeğinin sözlerini dinleyip hiçbir şey yapmazsınız. Her iki seçenekte de, sizinle işim bitmiş demektir! Ne isterseniz onu yapın ve tanrılarınız si/e yardım etsin!" Arkasını döndü ve hışımla odadan dışarı çıktı.</p>

      <p class="calibre2">Bruenor'un şiddetli ses tonu birçok sözcünün, tehdidin öylece geçilmeyecek kadar ciddi olduğunu, çaresiz kalmış bir esirin yanlış bilgisinden ya da Cassius ve bazı komplocuların sinsi bir planından çok daha büyük olduğunu anlamasını sağladı. Fakat kibirli ve ukala Kemp, Agorwal ve insan olmayan dostları cüce ile buçukluğun, üstün şehir Targos üzerinde avantaj sağlamak için beraberce bir istila yalanı uydurduklarından emin olduğundan dolayı kılını bile kıpırdatmayacaktı. OnKasaba'da sadece Cassius'tan hemen sonra, Kemp'in fikri büyük ölçüde etki yapardı. Özellikle de aralarındaki çekişmede Bryn Shander'm sarsılmaz bir tarafsızlık sergilediği CaerKonig ve CaerDineval halkı Targos'un desteğine ihtiyaç duyuyordu.</p>

      <p class="calibre2">Cassius'un konseyi nihai bir karar almaya götürmesini engellemeye yetecek kadar rakiplerinden şüphelenen ve Kemp'in açıklamasını kabul etmeye niyetli olan sözcü vardı. Kısa sürede açık bir şekilde taraflar oluşmuştu.</p>

      <p class="calibre2">Regis karşı olan taraflar birbirileriyle ileri geri atışırken olup biteni izledi, ama buçukluğun inanılırlığı yok edilmişti ve toplantının geri kalan kısmında hiç etkili olamadı. En sonunda çok az şey karara bağlanmıştı. Agorwal, Glensather ve Muldoon'un, Cassius'un ağzından alabildiği tek şey, şöyle bir toplumsal bildiriydi, "OnKasaba'daki her eve genel bir uyarı gönderilecek. Halkın vereceğimiz kötü haberleri duymasını ve bizim korumamıza sığınmak isteyen herkes için Bryn Shander surları içinde yer ayarlayacağımdan emin olmasını sağlayacağım."</p>

      <p class="calibre2">Regis bölünmüş olan sözcülere baktı. Buçukluk, birlik beraberlik olmadan Bryn Shander'm yüksek surlarının bile ne derece güvenlik sağlayabileceğini merak etti.</p>

      <p class="calibre2">"Tartışma kabul etmiyorum," diye hırladı Bruenor, tepenin kayalıklı bayırlarında yanında duran dört arkadaşından hiçbirinin kararına karşı çıkmak gibi bir niyeti olmadığı halde. Ahmakça uğraşları ve kibirleri içinde, sözcülerin çoğunluğu kendi halklarını neredeyse kesin bir yıkıma mahkum etmişlerdi ve ne Drizzt, Wulfgar ve Cattibrie ne de Regis cücelerin bu denli umutsuz bir davaya katılmalarını ummuyordu.</p>

      <p class="calibre2">"Madenleri ne zaman kapatacaksın?" diye sordu Drizzt. Drow, kendi kendilerini kapattıkları mağara hapsinde cücelere katılıp katılmayacağını daha kararlaştırmamıştı. Ama en azından Akar Kessell'in ordusu bölgeye gelene kadar, Bryn Shande’ın gözcüsü olmayı planlıyordu.</p>

      <p class="calibre2">"Hazırlıklar bu gece başlayacak," dedi Bruenor. "Ama her şey hazırlandıktan sonra acele etmemize gerek yok. Tünel girişlerini kapatmadan ve onları da beraberinde götürmelerini sağlamadan önce o kokuşmuş orkların üzerimize gelmesine izin vereceğiz! Peki sen bizimle kalacak mısın?"</p>

      <p class="calibre2">Drizzt omuzlarını silkti. OnKasaba halkının çoğu hâlâ ondan çekinse bile, drow içinde güçlü bir sadakat duygusu hissediyordu ve intihar niteliğinde olsa bile, yurt olarak seçtiği yere sırtını dönebileceğinden emin değildi. Ve Drizzt'in ışıksız yer altı dünyasına geri dönmeye hiç niyeti yoktu, cücelerin misafirperver mağaralarına gidecek olsa bile.</p>

      <p class="calibre2">"Peki ya senin kararın nedir?" diye sordu Bruenor, Regis'e.</p>

      <p class="calibre2">Aynı şekilde buçukluk da, hayatta kalma güdüleri ve OnKasaba'ya olan sadakati arasında bölünüp kalmıştı. Yakutun da yardımıyla şu son yılları Maer Dualdon kıyısında çok iyi geçirmişti. Ama şimdi foyası ortaya çıkmıştı. Konseyden çıkıp yayılan söylentilerden sonra, Bryn Shande/daki herkes buçukluğun büyülü etkisini fısıldaşıyordu. Çok geçmeden bütün halk, Kemp'in ithamlarını duyacaktı ve ondan açıktan açığa kaçınmasalar bile ona karşı ihtiyatlı olacaklardı. Her iki seçenekte de, Regis biliyordu ki Yalnızorrnan'daki rahat yaşamı bitmek üzereydi.</p>

      <p class="calibre2">"Davetin için teşekkür ederim," dedi Bruenor'a. "Kessell buraya varmadan evvel içeri girerim."</p>

      <p class="calibre2">"İyi," diye cevap verdi cüce. "Oğlanın yanında kalırsın, böylece cücelerden hiçbiri dırdırlarmı çekmek zorunda kalmaz!" Drizzt'e iyi huylu bir şekilde göz kırptı.</p>

      <p class="calibre2">"Hayır," dedi Wulfgar. Bruenor, barbarın niyetlerini yanlış algılayarak ve Regis'i yanına almayı neden reddettiğini anlayamayarak ona merakla baktı.</p>

      <p class="calibre2">"Kendine gel evlat," diye alay etti cüce. "Eğer kızın yanında kalmayı düşünüyorsan, bunun yerine baltamın darbesinden kaçmayı düşünsen iyi olur!"</p>

      <p class="calibre2">Cattibrie yavaşça kıkırdadı, utanmıştı fakat çok da duygulanmıştı.</p>

      <p class="calibre2">"Mağaralarınız bana göre bir yer değil," dedi Wulfgar aniden. "Benim hayatım çayırdadır."</p>

      <p class="calibre2">"Hayatını tayin etme kararının bana ait olduğunu unutuyorsun!" diye payladı cüce. Ama aslında bu bağırış, bir efendinin hiddetinden çok, bir babanın kısa süreli fevri çıkışıydı.</p>

      <p class="calibre2">Wulfgar cücenin önünde ayağa kalktı, gururlu ve sertti. Drizzt olan biteni anladı ve bundan memnundu. Şimdi barbarın konuyu nereye getirdiği hakkında Bruenor'un da bir fikri vardı. Ayrılma düşüncesinden nefret etse bile o anda, çocukla daha önce hiç duymadığı kadar gurur duyuyordu.</p>

      <p class="calibre2">"Sözleşme sürem daha bitmedi," diye başladı Wulfgar, "fakat sana ve halkına olan borcumu kat be kat ödedim, dostum."</p>

      <p class="calibre2">"Ben Wulfgar!" diye gururla bildirdi, çenesi dimdikti ve kasları heyecanla gerilmişti. "Artık bir çocuk değil, bir adamım! Özgür bir adam!"</p>

      <p class="calibre2">Bruenor gözlerinin kenarında beliren ıslaklığı hissetti. İlk defa olmak üzere bunu gizlemek için hiçbir şey yapmadı. Koca barbarın yanına doğru yürüdü ve Wulfgar'in boyun eğmez bakışına samimi bir takdir ifadesiyle karşılık verdi.</p>

      <p class="calibre2">"Evet öylesin," diye gözlemledi Bruenor. "Öyleyse, kendi seçiminle benim yanımda kalıp benimle birlikte savaşmanı isteyebilir miyim?"</p>

      <p class="calibre2">Wulfgar kafasını salladı. "Sana olan borcum hakikaten de ödendi. Ve seni sonsuza dek dostum... sevgili dostum olarak addedeceğim. Ama ödenecek başka bir borcum daha var." Kelvin Yığım'na ve ötesine baktı. Tundra üzerinde sayısız yıldız belirgin şekilde parlıyor, açık arazinin sanki çok daha geniş ve boşmuş gibi görünmesini sağlıyordu. "Orada, uzakta, başka bir dünyada."</p>

      <p class="calibre2">Cattibrie iç geçirdi ve rahatsızlıkla kıpırdandı. Wulfgar'ın kafasında çizdiği üstü kapalı resmi tam anlamıyla bir tek o anlayabiliyordu. Ve onun seçiminden hiç memnun değildi.</p>

      <p class="calibre2">Bruenor barbarın kararına saygı duyarak başını salladı. "Git öyleyse ve iyi yaşa," dedi, kayalıklı patikaya doğru yürürken çatlamakta olan sesini kontrol etmeye zorlanarak. Uzun boylu, genç barbara son bir kez bakmak için arkasına döndü ve durdu. "Koca bir adamsın, bu tartışılmaz bile," dedi omzunun üzerinden geriye doğru. "Ama her zaman benim oğlum olarak kalacağını asla unutma!"</p>

      <p class="calibre2">"Unutmayacağım," diye fısıldadı Wulfgar yavaşça, Bruenor tünele girip gözden kaybolurken. Drizzt'in elini omzunda hissetti.</p>

      <p class="calibre2">"Ne zaman ayrılıyorsun?" diye sordu drow.</p>

      <p class="calibre2">"Bu gece," diye yanıtladı Wulfgar. "Bu zorlu günlerde vakit öldürmenin hiç gereği yok."</p>

      <p class="calibre2">"Peki nereye gidiyorsun?" diye sordu Cattibrie, gerçeği ve Wulfgar'in vereceği gizemli cevabı çok evvelden beridir bildiği halde."</p>

      <p class="calibre2">Barbar buğulu bakışlarını tekrar bozkıra doğru çevirdi. "Yurduma."</p>

      <p class="calibre2">Patikadan geri yürümeye başladı, Regis de onu takip ediyordu. Ama Cattibrie bir süreliğine geride kalıp Drizzt'in de beklemesi için eliyle işaret etti.</p>

      <p class="calibre2">"Wulfgar'a bu gece son vedanı et," dedi drowa. "Bir daha asla geri döneceğini sanmıyorum."</p>

      <p class="calibre2">"Yaşayacağı yurdu seçmek ona kalmış," diye yanıtladı Drizzt, Heafstaag'in Kessell'e katılması haberlerinin, barbarın seçimi üzerinde rol oynadığını tahmin ederek. Ayrılmakta olan barbarı saygıyla izledi. "Halletmesi gereken bazı özel sorunları var."</p>

      <p class="calibre2">"Bildiğinden daha fazlası var," dedi Cattibrie. Drizzt ona merakla baktı. "Wulfgar bir maceraya atılmayı planlıyor," diye açıkladı. Wulfgar'a olan güvenini kırmak istemiyordu ama herkesin ötesinde, Drizzt Do'Urden'in yardım etmenin bir yolunu bulacağını biliyordu. "Sanırım daha hazır olmadığı bir maceraya."</p>

      <p class="calibre2">"Kabilenin sorunları kendi meselesi," dedi Drizzt, kızın neyi önermekte olduğunu anlayarak. "Barbarların kendi adetleri vardır ve yabancıları hiç hoş karşılamazlar."</p>

      <p class="calibre2">"Kabileler konusunda sana katılıyorum," dedi Cattibrie. "Fakat yanılmıyorsam, Wulfgar'ın yolu doğrudan doğruya yurduna gitmiyor. Önünde bekleyen bir şey var, arada sırada bahsettiği ama hiç tam olarak açıklamadığı bir macera. Sadece çok büyük bir tehlike ve kendi başına yerine getirememekten kendisinin bile korktuğu bir yemini içerdiğini biliyorum."</p>

      <p class="calibre2">Drizzt yıldızlarla dolu bozkıra baktı ve kızın sözlerini düşündü. Cattibrie'in yaşından çok ötede, zeki ve iyi bir gözlemci olduğunu biliyordu. Kızın tahminlerinden şüphe duymuyordu.</p>

      <p class="calibre2">Serin gecede, ufuk çizgisinin düz hattını çevreleyen gök kubbede yıldızlar parıldıyordu. Yaklaşmakta olan bir ordunun ateşleriyle henüz beneklenmemiş bir ufuk çizgisi, diye fark etti Drizzt.</p>

      <p class="calibre2">Galiba daha zamanı vardı.</p>

      <p class="calibre2">Cassius'un bildirisi en uzaktaki kasabalara bile iki günde eriştiği halde, yollardan Bryn Shande/a sadece birkaç mülteci grubu gelmişti. Cassius bunu kesinlikle tahmin ediyordu, aksi taktirde her geleni himaye altına almak gibi bu denli cesur bir teklif sunmazdı. Bryn Shander epey büyük bir şehirdi ve şu andaki mevcut nüfusu bir zamanlar olduğu kadar geniş değildi. Surların içinde birçok boş bina vardı ve şehrin bir kısmının tamamı, yani ziyaretçi tüccar kervanlarına ayrılmış olan bölüm şu anda bomboş duruyordu. Fakat yine de diğer dokuz şehrin halklarının yarısı dahi iltica etmek istese, Cassius verdiği sözü yerine getirmekte zorlanırdı.</p>

      <p class="calibre2">Sözcü endişeli değildi. OnKasaba halkı sert kimselerdi ve her gün bir goblin istilası tehlikesiyle baş başa yaşıyorlardı. Cassius onların evlerini terk etmeleri için belirsiz bir uyarıdan çok daha fazlasının gerektiğini biliyordu. Ve kasabalar arasında ittifak kurma ihtimali bu kadar azken, pek az kasaba lideri halkının yurdundan kaçmasını sağlamak için harekete geçerdi.</p>

      <p class="calibre2">Sonuç olarak, Agorwal ile Glensather, Bryn Shander kapılarına gelen tek sözcülerdi. Doğulimanı'mn hemen hemen hepsi liderlerinin ardında duruyordu, fakat Agorwal Termalaine'in ancak yarısından daha azını yanında getirebilmişti. Neredeyse Bryn Shander kadar sıkı korunan kibirli şehir Targos'tan gelen söylentiler halkından hiçbirinin ayrılmayacağını kanıtlıyordu. Termalaine'li balıkçıların çoğu, Targos'un üzerlerinde elde edeceği ekonomik üstünlükten korktukları için sezonun en verimli zamanını boşa harcamayı reddetmişti.</p>

      <p class="calibre2">CaerKonig ve CaerDineval'de de durum aynıydı. Sıkı düşmanların ikisi de diğerine herhangi bir üstünlük vermeye cesaret edemiyordu ve iki şehirden tek bir kimse bile çıkıp Bryn Shander"a sığınmamıştı. Savaş içindeki şehirlerin halklarına göre, orklar başa çıkılması gereken uzak bir tehditti, tabi eğer ortaya çıkarsa. Ama komşularıyla olan savaşları gündelik hayatlarında feci şekilde gerçekti ve besbelli ortadaydı.</p>

      <p class="calibre2">Batıdaki uzak kasaba Bremen şiddetli bir şekilde diğer şehirlerden bağımsızlığını koruyor, Cassius'un teklifinin Bryn Shander'ın liderlik konumunu yeniden vurgulamak için yaptığı başarısız bir girişim olduğunu düşünüyordu. Güneydeki Good Mead'in ve Dougan Oyuğu'nun, surlu şehirde saklanmaya ya da savaşa yardımcı olsunlar diye asker göndermeye hiç niyetleri yoktu. Göllerin en küçüğü ve boğumbaş açısından en fakiri olan Kızılsular'daki bu iki kasabanın, teknelerinden uzakta zaman geçirmeye güçleri yetmezdi. Beş yıl evvel barbar istilası karşısında yapılacak birleşme çağrısını dikkate almış ve kasabalar arasında savaşta en büyük kayıpları kendileri verdiği halde en az kazanç sağlayan onlar olmuşlardı.</p>

      <p class="calibre2">Yalmzorman'dan birkaç grup çıkageldi, ama en kuzeydeki kasabanın halkının çoğu beladan uzak durmayı tercih ediyordu. Kahramanlarının foyası meydana çıkmıştı, hatta Muldoon bile buçukluğa artık farklı bir gözle bakıyordu ve onun istila uyarısını bir yanlış anlama ya da tasarlanmış bir aldatmaca olarak geçiştirdi.</p>

      <p class="calibre2">OnKasaba halkının çoğu bağlılık içinde birleşmeyi reddettimiş, bölgenin daha çok iyiliğine olacak bir fikir, inatçı kibrin daha önemsiz olan kişisel çıkarları sebebiyle ezilmişti.</p>

      <p class="calibre2">Wulfgar'ın ayrılışının ertesi sabahı Regis, bazı hazırlıklar yapmak için Bryn Shande/a geri döndü. Değerli mallarıyla Yalmzorman'dan gelecek olan bir arkadaşı vardı, bu yüzden şehir içinde kaldı ve yaklaşmakta olan orduyla yüzleşmek için hiçbir gerçek hazırlığın yapılmayışını ümitsizlik içinde izledi. Konseyden sonra bile, insanların yaklaşmakta olan felaketin farkına varıp bir araya geleceği konusunda buçukluğun bir parça umudu vardı. Ama şimdi, cücelerin OnKasaba'yı terk edip kendilerini madenlere kilitlemelerinin hayatta kalabilmek için ellerinde bulunan tek seçenek olduğuna inanmaya başlıyordu.</p>

      <p class="calibre2">Regis yaklaşan facia için kısmen kendini suçluyordu, dikkatsiz davrandığından emindi. Drizzt ve o politik durumlar konusunda planlar üretirken ve yakutu kasabaların barbarlara karşı birleşmesi için kullanmayı tasarlarken sözcülerin ilk tepkilerini tahmin etmek için uzun saatler geçirmiş, her kasabanın birlikteliğinin değerini tek tek hesaplamışlardı. Ama bu sefer Regis, OnKasaba halkına ve taşa daha çok güvenmiş, onun gücünü, durumun kötülüğü konusundaki birkaç şüphecinin fikrini değiştirmede kolaylıkla yeterli olacağını düşünmüştü.</p>

      <p class="calibre2">Fakat Regis, kasabalardan gelen kibirli ve güvensiz karşılıkları duyduğunda kendi suçunu artık kabul edemez hale gelmişti. Neden insanları kendilerini korumak için oyuna getirmek zorundaydı ki? Eğer kendi gururlarının yıkımlarına yol açmasına izin verecek kadar aptaldılarsa, o zaman onları kurtarmak için ne gibi bir sorumluluğu ya da hakkı olabilirdi?</p>

      <p class="calibre2">"Hakkettiğinizi alacaksınız!" dedi buçukluk yüksek sesle, Bruenor gibi acımasızca konuşmaya başladığını anladığında kendi kendine gülümseyerek.</p>

      <p class="calibre2">Ama böyle çaresiz bir durumda sığınabileceği tek kalkanı duygusuzluktu. Yalnızorman'dan gelecek arkadaşının kısa sürede varmasını umuyordu.</p>

      <p class="calibre2">Onun sığınağı yerin altındaydı.</p>

      <p class="calibre2">Akar Kessell, CryshalTirith'in üçüncü katı olan Büyücülük Salonu'ndaki kristal tahtında oturuyordu. Önünde duran karanlık aynaya dikkatle bakarken, parmakları koca koltuğun kollarına gerginlikle ve hafifçe vuruyordu. Biggrin takviye kervanıyla ilgili rapor vermeye epey gecikmişti. Büyücünün inden aldığı son çağrı şüpheliydi, en sonunda cevabına karşılık verecek kimse olmamıştı. Şimdi indeki ayna sadece karanlık gösteriyordu, büyücünün odayı görmek için yaptığı bütün uğraşlara direniyordu.</p>

      <p class="calibre2">Eğer ayna kırılmış olsaydı, Kessell görüş sahasındaki değişikliği hissederdi. Ama bu daha da gizemliydi, çünkü ne olduğunu anlayamadığı bir şey uzak görüş yeteneğini dağıtıyordu. Bu güç durum sinirlerini bozuyordu, aldatıldığını ya da keşfedildiğini düşünmesini sağlıyordu. Parmaklan gerginlikle vurmaya devam etti.</p>

      <p class="calibre2">"Belki de bir karar verme zamanı gelmiştir," diye önderdi Errtu, büyücünün tahtının yanında bulunan her zamanki yerinden.</p>

      <p class="calibre2">"En büyük gücümüze henüz erişmedik!" diye sert çıktı Kessell. "Daha bir sürü goblin kabilesi ve geniş bir dev klanı gelmedi. Ve barbarlar henüz hazır değil."</p>

      <p class="calibre2">"Askerler savaş için can atıyor," diye belirtti Errtu. "Birbirileriyle savaşıyorlar pek yakında ordunun dağıldığını görebilirsin!"</p>

      <p class="calibre2">Kessell de bu kadar çok goblin kabilesinin bir arada tutulmasının riskli ve tehlikeli bir durum olduğunu biliyordu. Belki de hemen saldırsalar daha iyi olurdu. Ama yine de büyücü emin olrnak istiyordu. Güçlerinin doruk noktasında olmasını istiyordu. ·</p>

      <p class="calibre2">"Biggrin nerde?" diye feryat etti Kessell. "Neden çağrılarıma cevap vermedi?"</p>

      <p class="calibre2">"İnsanlar şimdi ne gibi hazırlıklar yapıyordur?" diye sordu Errtu aniden.</p>

      <p class="calibre2">Ama Kessell onu dinlemiyordu. Yüzündeki teri sildi. Belki de kırık parça ve iblis, ine daha az şüphe çekecek barbarları gönderme konusunda haklıydı. Bölgeye yerleşmekte olan bu denli alışılmadık canavarları bir arada buldularsa, balıkçılar bu konuda neler düşünüyor olabilirdi? Ne kadarını tahmin etmiş olabilirlerdi?</p>

      <p class="calibre2">Errtu, Kessell'in rahatsızlığını acı bir hazla izledi. İblis ve kırık parça, Biggrin'in mesajları gelmeyi kestiğinden beridir Kessell'i daha erken saldırması için sıkıştırıyordu. Ama sayılarının ezici üstünlükte olduğundan emin olmak için daha çok güvenceye ihtiyaç duyan korkak büyücü, işi ertelemeye devam edip durmuştu.</p>

      <p class="calibre2">"Askerlere gidip haberi vereyim mi?" diye sordu Errtu, Kessell'in direnişinin bittiğinden emin olarak.</p>

      <p class="calibre2">"Barbarlara ve daha bize katılmamış olan kabilelere ulaklar gönder," diye talimat verdi Kessell. "Yanımızda savaşmanın zaferin ziyafetini paylaşmak anlamına geldiğini söyle! Arna bizimle birlik . te savaşmayan, bizim önümüzde yıkılacaktır! Yarın yola çıkıyoruz!"</p>

      <p class="calibre2">Errtu hiç geciktirmeden kuleden dışarı aceleyle çıktı ve kısa bir . süre sonra başlatılmış olan savaşın tezahüratları geniş kamp sahasında yankılandı. Goblinler ve devler heyecanla koşuşturuyor, çadırları söküp erzakları topluyordu. Uzun haftalardır bu anı beklemislerdi ve şimdi son hazırlıkları yapmada hiç zaman kaybetmiyorlardı.</p>

      <p class="calibre2">Aynı gece Akar Kessell'in geniş ordusu kampını topladı ve OnKasaba'ya doğru giden uzun yürüyüşlerine başladı.</p>

      <p class="calibre2">Bozguna uğratılmış verbeeg inindeki büyülü ayna, Drizzt Do'Urden'in üzerine asmış olduğu ağır battaniye tarafından güvenle üstü örtülmüş bir vaziyette yerinden kıpırdatılmamış ve kırılmamış bir şekilde duruyordu.</p>

      <p class="calibre2">&nbsp;</p>

      <p class="calibre2"><span class="none4">Deyiş</span></p>

      <p class="calibre2">Parlak gündüz güneşinin, gecenin loş yıldızlarının altına koştu. Doğu rüzgarı hep yüzüne vuruyordu. Uzun bacakları ve büyük adımları onu yorulmamacasına taşıyordu, bomboş bozkırda yalnızca bir kıpırtı zerresiydi. Wulfgar günlerdir dayanıklılığını en son limitlerine kadar zorluyordu, hatta avlanıp yemek yerken bile koşuyor, sadece üzerine büyük bir bitkinlik çöktüğünde duruyordu.</p>

      <p class="calibre2">Onun çok güneyinde Akar Kessell'in goblin ve dev orduları, Dünyanın Omurgası'ndan leş kokan zehirli bir duman bulutu gibi dışarı taşmaktaydı. Akılları kristal parçasının iradesiyle çarpıtılmıştı ve sadece öldürmek, sadece yok etmek istiyorlardı. Sadece Akar Kessell'i memnun etmek.</p>

      <p class="calibre2">Cüce vadisinden ayrılışından üç gün sonra barbar, bir sürü savaşçının hep aynı noktaya doğru giden karışık izlerine rastladı. Halkını bu kadar kolay bulabildiği için memnundu, ama bu kadar fazla izin varlığı ona kabilelerin birleşmekte olduğunu söylüyordu. Bu da sadece görevinin adiliğini vurgulayan bir gerçekti. Zorunluluk tarafından kamçılanan barbar yoluna devam etti.</p>

      <p class="calibre2">Wulfgar'ın en büyük düşmanı bitkinlik değil yalnızlıktı. Bu uzun saatler boyunca düşüncelerini geçmişe yöneltmeye, ölmüş babasına olan yeminini hatırlamaya ve elde edeceği şan şöhreti düşünmeye zorladı kendini. Fakat şimdiki yolculuğu hakkındaki bütün düşüncelerden sakınıyordu, planının ezici ümitsizliğinin kendi azmini yok edebileceğini çok iyi anlamıştı.</p>

      <p class="calibre2">Ama bu onun tek şansıydı. Asilzade kanından gelmiyordu ve Heafstaag'e karşı elinde hiçbir Meydan Okuma Hakkı yoktu. Eğer bu seçilmiş kralı yenebilirse bile halkından hiç kimse onu bir lider olarak benimsemezdi. Onun gibi birinin kabilelerin krallığında hak iddia edebileceği tek meşru dayanak kahramanlık derecesinde bir başarıydı.</p>

      <p class="calibre2">Kendisinden evvelki bir sürü kral adayını cezbedip öldüren hedefe doğru azimle yoluna devam etti. Ve ardındaki gölgelerden, ırkının özelliği olan zarif bir rahatlıkla ilerleyen Drizzt Do'Urden takip ediyordu.</p>

      <p class="calibre2">Devamlı doğuya, Reghed Buzulu ve Evermelt adında bir yere doğru gidiyorlardı.</p>

      <p class="calibre2">Ingeloakastimizilian'ın, yani barbarların kısaca "Buz Ölüm" dedikleri beyaz ejderhanın inine doğru.</p>

      <p class="calibre2">Devasa buzulun tabanında, kırık kayaların ve çatlakların arasından buzlu bir patikanın yararak gittiği küçük bir vadide gizlenmiş, barbarların "Evermelt" adını verdikleri bir yer vardı. Sıcak bir çay küçük bir gölcüğü besliyordu. Sıcak sular, yüzen buzul tabakalarıyla ve dondurucu ısı dereceleriyle amansız bir savaş içindeydi. Rengeyiği sürüsüyle beraber denizin yolunu bulamayan kabile halkı, erken kar döneminde arazinin iç kesimlerinde olurdu. Sık sık Evermelt'e sığınırlardı, çünkü kışın en soğuk aylarında bile burada sıcak ve sürekli su bulunurdu. Ve gölcüğün ısıtıcı buharları yakın çevredeki bölgeyi, pek rahat kumaşa da katlanılır bir hale sokardı.</p>

      <p class="calibre2">Fakat sıcak hava ve içme suyu Evermelt'in değerli oluşunun yalnızca bir nedeniydi. Sisli suyun bulanık yüzeyinin altında, dünyanın bu bölümündeki her kralın hazinesiyle boy ölçüşebilecek zenginlikte mücevherlerden ve değerli taşlardan, altın ve gümüşten bir hazine vardı. Her barbar beyaz ejderhanın efsanesini duymuştu ama çoğu bunun sadece çocukları eğlendirmek için yaşlı adamlar tarafından anlatılan bir hikaye olduğunu düşünüyordu. Çünkü ejderha çok, çok uzun bir süredir gizli ininden dışarı çıkmamıştı.</p>

      <p class="calibre2">Fakat Wulfgar daha iyi biliyordu. Gençliğinde babasının yolu yanlışlıkla gizli inin girişine denk gelmişti. Beornegar, ejderhanın efsanesini sonradan öğrendiğinde, keşfinin potansiyel değerini anlamıştı. Yıllarını ejderhalarla, özellikle beyaz ejderhalarla ve ayrıntılı olarak Ingeloakastimizilian ile ilgili toplayabildiği kadar bilgi toplayarak geçirmişti.</p>

      <p class="calibre2">Beornegar daha hazineyi alma teşebbüsünü gerçekleştiremeden kabileler arası bir savaşta öldürülmüştü. Ama ölümün genel bir misafir olduğu topraklarda yaşadığından dolayı, bu acı ihtimali görmüş ve bilgisini oğluna aktarmıştı. Sır onunla birlikte ölmemişti.</p>

      <p class="calibre2">Wulfgar, AegisFang'i fırlatarak bir geyik devirdi ve Evermelt'e kalan son birkaç milde hayvanı sırtında taşıdı. Bu yere daha evvel iki kez gelmişti, ama oraya vardığında mekanın garip güzelliği her zaman olduğu gibi nefesini kesti. Gölcüğün üzerindeki hava buharla örtülmüştü ve yüzmekte olan büyük buz kalıpları sanki başıboş gezen hayalet gemiler gibi buğulu suya karışıp gidiyordu. Bölgeyi sarmalayan geniş kayalar her yerden farklı olarak burada renkliydi. Kızıl ve turuncunun değişik tonlarındaydılar ve etrafları ince bir buz tabakasıyla kaplanmıştı. Bu buz tabakası güneş ışığını yakalıyor ve buğulu buzulların donuk gri rengiyle şaşırtıcı bir tezat oluşturarak etrafa parlak renkler yansıtıyordu. Burası sessiz bir yerdi, buzdan ve kayadan duvarlar tarafından rüzgarın inildeyen çığlığından gizlenmişti. Her türlü engellemeden uzaktı.</p>

      <p class="calibre2">Babası öldürüldükten sonra Wulfgar, babasının anısına bu yolculuğa çıkmaya ve onun hayalini gerçekleştirmeye ant içmişti. Şimdi törensel adımlarla gölcüğe yaklaşıyordu ve ilgilenmesi gereken başka meseleler olsa bile durup derin düşüncelere daldı. Tundradaki her kabileden savaşçılar, Evermelt'e onunla aynı umutlarla gelirdi. Hiçbiri geri dönmemişti.</p>

      <p class="calibre2">Genç barbar bunu değiştirmeye kararlıydı. Gururla çenesini kaldırdı ve geyiğin derisini yüzme işine koyuldu. Aşması gereken ilk engel gölcüğün kendisiydi. Yüzeyin altındaki sular aldatıcı bir şekilde ılık ve rahatlatıcıydı, ama gölcükten dışarı açık havaya kim çıkarsa çıksın dakikalar içinde donup ölürdü.</p>

      <p class="calibre2">Wulfgar hayvanın derisini soydu ve altta bulunan yağ tabakasını kazıyarak çıkarmaya başladı. Bunu kalın bir boya kıvamına getirene dek küçük bir ateş üzerinde eritti, sonra vücudunun her yerine sürdü. Kendini hazırlamak için derin bir nefes aldı ve düşüncelerini önündeki işe yoğunlaştırdı. Aegisfang'i eline aldı ve Evermelt'e girdi.</p>

      <p class="calibre2">Buharların kör edici örtüsünün içindeyken sular sakin gibi görünüyordu. Ama Wulfgar, gölcüğün sularının kıyısından uzaklaştığı anda sıcak bir akıntının güçlü, girdap gibi dalgalarını hissetti. Çıkıntılı bir kaya parçasını kılavuz niyetine önünde tutarak gölcüğün tam merkezine yaklaştı. Oraya geldiğinde derin bir nefes aldı ve babasının talimatlarından emin bir şekilde kendini dalgalara bıraktı ve suyun içine daldı. Bir anlığına aşağı indi, sonra aniden gölcüğün kuzey ucuna doğru giden ana akıntının gücüyle savruldu. Sisin altındaki su bile buğuluydu, nefesi kesilmeden önce sudan kurtulacağma güvenerek körlemesine ilerlemeye zorluyordu Wulfgarı.</p>

      <p class="calibre2">Tehlikeyi görebildiğinde gölcüğün kenarındaki buzdan duvarın birkaç metre ötesindeydi. Kendini çarpışmaya hazırladı ama akım aniden girdap yapıp döndü ve onu daha derine yolladı. Buzun altındaki gizli bir girişe varınca bulanıklık koyulaşıp karanlık oldu. Onun geçebilmesine zar zor yetebilecek kadar genişti, fakat akıntının hiç durmayan deveranı başka bir seçenek bırakmıyordu.</p>

      <p class="calibre2">Ciğerleri hava için feryat ediyordu. Ağzı dolup taşarak açılıp da kıymetli oksijenin son damlalarını da ondan götürmesin diye dudaklarını ısırdı.</p>

      <p class="calibre2">Sonra suyun düzleştiği ve baş seviyesinin altına alçaldığı daha geniş bir tünele geldi. Açlıkla havayı soludu. Ama akmakta olan suyla beraber hâlâ çaresizce kayıp gidiyordu.</p>

      <p class="calibre2">Bir tehlikeyi atlatmıştı.</p>

      <p class="calibre2">Yol kıvrılıp döndü ve ilerdeki bir şelalenin gümbürtüsü net bir şekilde duyuldu. Wulfgar hızını düşürmeye çalıştı, ama eliyle tutacak herhangi bir yer ya da destek bulamıyordu. Çünkü zemin ve duvarlar buzdandı ve yüzyıllardır akan sular ile kayganlaşmıştı. Barbar çılgınca debelendi, katı buzu beyhude yere sıkıca tutmaya çalışırken Aegisfang elinden uçup gitti. Sonra derin ve geniş bir mağaraya geldi ve önünde aniden beliriveren şelaleyi gördü.</p>

      <p class="calibre2">Şelalenin tepesinin birkaç metre ötesinde, Wulfgar'ın görüş hizasının aşağısındaki kubbe şeklindeki tavandan sarkan birkaç büyük buz saçağı vardı. Barbar biricik şansını gördü. Şelalenin en ucuna ulaştığında ileri doğru atıldı ve kollarını buz saçaklarından birine doladı. Saçak gitgide sivrildiği için barbar hızlı bir inişe geçti, ama zemine yaklaştıkça saçağın yeniden kalınlaştığını gördü. Sanki bu saçağı karşılamak için yerden yukarı bir başkası yükselmiş gibiydi.</p>

      <p class="calibre2">Bir süreliğine güvendeydi, etrafındaki garip mağaraya şaşkınlıkla bakındı. Şelale aklını başından almıştı. Akıntı yarığın üzerine yükseliyor manzaraya gerçeküstü bir hava kazandırıyordu. Şelaleye boşalan akıntının büyük bir kısmı, şelalenin tabanının on metre aşağısındaki küçük bir mağaraya doğru minicik bir çatlaktan yoluna devam ediyordu. Mağaraya düşen sular, deveranın ana akışından kurtulup katılaşsalar da mağaranın buzdan zeminine çarpınca dört bir yana sıçrıyordu. Henüz tamamen sertleşmemiş olan küpler indikleri yere sertçe çarpıyordu ve şelale zemininin tamamı garip bir şekilde oyulmuş kırık buz yığınlarından oluşuyordu.</p>

      <p class="calibre2">Aegisfang şelaleden aşağı düştü, küçük yarığı kolayca aşıp diğerlerine benzer bir oyuk yarattı ve etrafa kırık buz parçalan saçarak yere çakıldı. Buz saçağından kaydığı için kolları uyuşmuş olsa da Wulfgar, daha şimdiden düştüğü yerde hızla donmakta olan çekice doğru aceleyle koştu ve onu buzun sertleşmekte olan kıskacından çekip kurtardı.</p>

      <p class="calibre2">Barbar, çekicin üst katmanları çatlattığı cam gibi yüzeyin altında koyu bir gölge gördü. Daha yakından inceledi ve gördüğü boz renkli manzaradan uzaklaştı. Kendinden önce buraya gelenlerden biri buz tarafından mükemmel bir şekilde korunmuştu, görünüşe göre uzun şelaleden aşağı uçmuş ve düştüğü yerde kalınlaşan buzun içinde can vermişti. Daha kaç tanesi, diye merak etti Wulfgar, kaç tanesi aynı kaderi paylaştı?</p>

      <p class="calibre2">Bunu daha fazla düşünecek zamanı yoktu. Diğer dertlerinden biri de geçmişti, çünkü mağaranın tavanının büyük bir kısmı, güneşle aydınlanan yüzeyin birkaç metre altındaydı ve tamamen saf buz olan kısımlar arasından güneş kendi yolunu bulup geçiyordu. Tavandan gelen en ufak parıltı bile cam gibi zemin ve duvarlarda binlerce kez yansıyordu ve neredeyse bütün mağara parlak ışık patlamalarıyla dolup taşıyordu.</p>

      <p class="calibre2">Wulfgar soğuğu şiddetli bir şekilde hissediyordu, ama erimiş hayvan yağı onu yeterli derecede korumuştu. Bu maceranın ilk tehlikelerini atlatacaktı.</p>

      <p class="calibre2">Ama ejderhanın sureti ileride bir yerde git gide gözünde büyüyerek onu bekliyordu.</p>

      <p class="calibre2">Ana daireden dışarı birkaç kıvrımlı tünel çıkıyordu, uzun yıllar boyunca sular yükselip taştığı için akıntı tarafından uyulmuşlardı. Fakat bunlardan sadece bir tanesi bir ejderhanın sığabileceği genişlikteydi. Wulfgar önce diğerlerini araştırmayı, ine giden daha az göze çarpacak bir yol bulmayı düşündü. Ama ışık parıltıları ve kırılmaları, tavandan aşağıya yırtıcı bir hayvanın dişleri gibi sarkan sayısız buz saçağı başını döndürüyordu. Ve biliyordu ki eğer kaybolur ya da çok fazla zaman harcarsa gece çökecekti. Işığını çalacak ve ısı derecesini onun hatırı sayılır dayanma gücünün bile altına düşürecekti.</p>

      <p class="calibre2">Böylece, üzerine yapışıp kalmış olabilecek buzları temizlemek için Aegisfang'i güm diye yere indirdi ve Ingeloakastimizilian'ın inine gittiğine inandığı tünel boyunca dosdoğru ilerlemeye başladı.</p>

      <p class="calibre2">Ejderha, buz mağaralarmdaki en geniş dairenin içinde bulunan hazinesinin hemen yanında horul horul uyuyordu. Bunca yıllık tenhalığın ardından rahatsız edilmeyeceğinden emindi. Yaygın olarak Buz Ölüm diye bilinen Ingeloakastimizilian da, benzer buz mağaralarmdaki inlerinde yaşayan hemcinslerinin düştüğü hataya düşmüştü. İçeri geçit veren, dışarı kaçış sağlayan akıntı yıllar geçtikçe azalmış ve ejderhayı kristalden bir kabir içinde hapsetmişti.</p>

      <p class="calibre2">Buz Ölüm, geyik ve insan avladığı yılların tadını çıkartmıştı. Hayvan, aktif olduğu kısa süre içinde zarar ziyan ve dehşetle dolu oldukça saygın bir ün kazanmıştı. Fakat ejderhalar, özellikle de soğuk çevrelerinde nadiren aktif olan beyazlar, et olmadan yüzyıllar boyunca yaşayabilirdi. Hazinelerine olan bencil sevdaları onlara sonsuz bir şekilde yeterli olurdu ve Buz Ölüm'ün hazinesi, daha çok nüfuslu yerlerde yaşayan büyük kırmızılar ve maviler tarafından toplanan koca altın tepeciklerine kıyasla küçük olsa bile tundrada yaşayan ejderhalarınkiler arasında en zengin olanıydı.</p>

      <p class="calibre2">Eğer ejderha özgür olmayı gerçekten arzulasaydı muhtemelen mağaranın buz tavanını kırıp dışarı çıkardı. Ama Buz Ölüm bunun çok riskli olduğunu düşünüyordu ve böylece o da, ejderhaların gayet hoş olarak nitelendirdikleri rüyalar içinde sikkelerini ve mücevherlerini sayarak uyudu.</p>

      <p class="calibre2">Fakat uyuyan ejder ne kadar da dikkatsiz bir hal aldığının farkına varmadı. Hiç bölünmeyen şekerlemesi içinde Buz Ölüm, onyıllardır kıpırdamamıştı. Uzun suretin üzerine soğuk, buzdan bir battaniye örtülmüştü, tek açık nokta dev burun delikleri olana kadar azar azar kalınlaşmıştı, burada ritmik bir şekilde alınıp verilen homurtulu nefesler donu engelliyordu.</p>

      <p class="calibre2">Ve böylece gümbürdeyen horultuların duyulduğu yeri ihtiyatla arayan Wulfgar, hayvanın olduğu yere geldi.</p>

      <p class="calibre2">Kristalimsi buzul bir battaniyeye sarılmış Buz Ölüm'ün ihtişamını izleyen Wulfgar, ejderhaya korkuyla karışık derin bir saygıyla baktı. Bütün mağara boyunca serilmiş mücevher ve altın tepecikleri benzer örtüler altında gizlenmişti, ama Wulfgar gözlerini onlardan alamıyordu. Daha önce hiç böyle bir ihtişam, böyle bir güç görmemişti.</p>

      <p class="calibre2">Yaratığın çaresiz bir şekilde kısılıp kalmış olduğundan emin olduğu için çekicinin başını yere doğru indirdi. "Selamlar, Ingeloakastimizilian," diye seslendi saygıyla, hayvanın gerçek adını kul j lanarak.</p>

      <p class="calibre2">Donuk mavi küreler aniden açıldı, gözlerinin fokurdayan alevleri buzdan peçenin altında bile hemencecik belirgin oluverdi. Wulfgar delip geçen bakışları arasında kısa bir süre duraksadı.</p>

      <p class="calibre2">İlk şaşkınlıktan sonra tekrar özgüvenini kazandı. "Korkma kudretli ejder," dedi cesurca. "Ben şerefli bir savaşçıyım ve seni böyle adil olmayan koşullar altında öldürmeyeceğim." Yarım dudakla gülümsedi. "Arzum hazineni almakla basit bir şekilde tatmin edilebilir!"</p>

      <p class="calibre2">Ama barbar büyük bir hata yapmıştı.</p>

      <p class="calibre2">Daha deneyimli bir savaşçı, hatta bir şeref şövalyesi bile, yiğitlik düsturunu bir kenara bırakıp iyi şansını bir lütuf olarak değerlendirir ve ejderi uyurken öldürürdü. Çok az maceracı, hatta bütün bir maceracı grubu bile, hangi renkten olursa olsun kötü bir ejderhaya ufak bir an verip de sonra bununla övünebilecek kadar hayatta kalmıştır.</p>

      <p class="calibre2">Buz Ölüm bile uyanıp da barbarla yüzleştiği vakit yaşadığı zor durumun ilk şokunda çaresiz kalmış olduğunu düşünmüştü. Koca kasları hareketsizlikten dolayı körelmişti ve buzdan hapsin ağırlığı ile sertliğine direnecek gücü kendinde bulamamıştı. Ama sonra Wulfgar hazineden bahsettiğinde yeni bir enerji akımı ejderhanın uyuşukluğunu silkeleyip atmıştı.</p>

      <p class="calibre2">Buz Ölüm hiddetiyle birlikte kuvvet buldu ve ejderha, barbarın şimdiye kadar hayal bile edemediği bir güç patlamasıyla fitil gibi kaslarını gerip kocaman buz parçalarını etrafa saçtı. Bütün mağara sistemi şiddetle sallandı ve kaygan zemin üzerinde duran Wulfgar, sırt üstü yere çakıldı. Sarsıntı sayesinde yerinden kopup düşen bir buz saçağının mızrağımsı ucundan son anda kenara doğru kayarak kurtuldu.</p>

      <p class="calibre2">Wulfgar çabucak ayağa kalktı, ama arkasını döndüğü vakit kendisini onunla göz göze gelmek için aşağı eğilmiş boynuzlu, beyaz bir kafayla yüz yüze buldu. Ejderhanın koca kanatları dışarı doğru gerilip örtüsünün son kalıntılarını da silkeledi ve mavi gözleri Wulfgar'ı delip geçercesine baktı.</p>

      <p class="calibre2">Barbar çaresizlik içinde kaçacak bir yer bulmak için etrafına bakındı. Aegisfang'i fırlatmayı düşündü, ama canavarı tek bir darbeyle öldüremeyeceğini biliyordu. Ve öldürücü nefes kaçınılmaz bir şekilde gelecekti. Buz Ölüm bir anlığına düşmanını şöyle bir süzdü. Eğer nefes verirse donmuş et yemeye razı olması gerekecekti. Her ne de olsa o bir ejderhaydı, dehşet verici bir solucandı ve onu asla tek bir insanın mağlup edemeyeceğine inanıyordu, muhtemelen de haklıydı. Fakat her nasılsa bu koca adam ve savaş çekici onu rahatsız etmişti. Çünkü ejderha silahın kudretini hissediyordu. Yüzyıllar boyunca Buz Ölüm'ü hayatta tutan şey ihtiyattı. Bu adamla yakın dövüşe girmeyecekti.</p>

      <p class="calibre2">Soğuk hava ciğerlerinde toplandı.</p>

      <p class="calibre2">Wulfgar nefes alışını duydu ve refleksif olarak kenara sıçradı. Ardından gelen patlamadan, tasavvur edilemeyecek derecede soğuk ayaz kütlesinden tam olarak kaçamadı ama geyik yağı ile birleşen çevikliği hayatını kurtardı. Bir buz kütlesinin arkasına düştü, bacakları soğuk yüzünden yanmıştı ve ciğerlerinde bir sancı vardı. Kendini toplamak için biraz zamana ihtiyacı vardı ama beyaz kafanın yavaşça havaya kalkıp zayıf engelin etrafında döndüğünü gördü.</p>

      <p class="calibre2">Barbar ikinci bir nefesten sağ çıkamazdı.</p>

      <p class="calibre2">Aniden, ejderhanın kafasını bir karanlık küresi kapladı, kara uçlu bir ok ve sonra bir ok daha barbarın yanından vızıldayarak geçti ve karanlığın içindeki görülmez yere çarptı.</p>

      <p class="calibre2">"Saldır evlat! Şimdi!" diye haykırdı Drizzt Do'Urden, dairenin girişinden. Disiplinli barbar içgüdüsel olarak öğretmeninin emrine itaat etti. Acı içinde yüzünü buruşturarak buz tabakasının etrafından dolaştı ve sağa sola savrulan ejdere yaklaştı.</p>

      <p class="calibre2">Buz Ölüm, kara elfin büyüsünden kurtulabilmek için koca kafasını sağa sola sallıyordu. Başka bir acı verici ok hedefi bulduğunda hayvan hiddetten kudurdu. Ejderhanın tek arzusu öldürmekti. Kör edilmiş olsa bile sezgileri üstündü; drowun bulunduğu yönü kolayca belirleyip yeniden nefes aldı.</p>

      <p class="calibre2">Ama Drizzt ejderha ilmi konusunda oldukça deneyimliydi. Buz Ölüm ile arasındaki mesafeyi mükemmel bir şekilde ayarlamıştı ve ölümcül ayaz nefesinin menzili kısa düştü.</p>

      <p class="calibre2">Barbar, dikkati başka yönde olan ejderhanın yan tarafına saldırdı ve Aegisfang'i bütün gücüyle beyaz pulların arasına indirdi. Ejderha ıstırap içinde irkildi. Pullar darbeye dayandı ama ejderha, bir insanda bu denli bir güç asla hissetmemişti ve ikinci bir darbe için postunun dayanıklılığını denemeye hiç niyeti yoktu. Savunmasız kalmış barbarın üzerine üçüncü bir nefes patlaması fırlatmak için arkasını döndü.</p>

      <p class="calibre2">Ama hedefe başka bir ok daha isabet etti.</p>

      <p class="calibre2">Wulfgar hemen yanındaki zemine kocaman bir ejder kanı sızıntısının şapırdayarak damladığını gördü ve karanlık küresinin yalpalayışmı izledi. Ejderha hiddetle gürledi. Aegisfang ikinci kez ve üçüncü kez yeniden indi. Pullardan biri çatladı ve yere düştü ve açıkta kalan derinin görüntüsü Wulfgar’ın zafer umutlarını yeniledi.</p>

      <p class="calibre2">Fakat Buz Ölüm şimdiye kadar birçok savaşı atlatmıştı ve daha henüz hiç de işi bitmemişti. Ejderha kudretli çekice karşı ne kadar da savunmasız olduğunu anladı ve karşılık vermeye yetecek kadar kendini odakladı. Uzun kuyruğu pullu sırtının üzerinde kıvrıldı ve daha o tam yeni bir darbeyi indirmeye başlamışken Wulfgar'a çarptı. Aegisfang'in ejderha derisine çarpışının vereceği hazzı hissetmek yerine, Wulfgar kendini beş metre ötedeki donmuş bir altın sikke yığınına çarparken buldu.</p>

      <p class="calibre2">Bütün mağara etrafında dönüyordu, sulanmış gözleri ışık huzmelerini yıldız şeklinde görmeye başlamıştı ve bilincini yitiriyordu. Ama Drizzt'i gördü, palalarını çekmişti ve cesurca Buz Olüm'e doğru yaklaşıyordu. Ejderhanın yeniden nefes almak için doğrulduğunu gördü.</p>

      <p class="calibre2">Kristalden bir kesinlikle, tam ejderhanın tepesindeki tavandan sarkan devasa buz saçağını gördü.</p>

      <p class="calibre2">Drizzt ileri doğru yürüdü. Böyle korkunç bir düşman karşısında hiçbir saldırı stratejisi yoktu; ejderha onu öldürmeden evvel zayıf bir noktasını bulmayı umut ediyordu. O güçlü kuyruk kamçısından sonra Wulfgar'ın savaş dışı kalmış ve muhtemelen ölmüş olduğunu düşünüyordu ve hemen kenarda ani bir hareket gördüğünde şaşırıp kaldı.</p>

      <p class="calibre2">Buz Ölüm de barbarın kıpırdadığını gayet iyi sezdi ve yan tarafına gelecek tehlikeleri bastırmak için uzun kuyruğunu savurdu.</p>

      <p class="calibre2">Ama Wulfgar kozunu çoktan oynamıştı. Toplayabildiği en son güçle yığının üzerinden sıçramış ve Aegisfang'i havaya fırlatmıştı.</p>

      <p class="calibre2">Ejderhanın kuyruğu hedefi buldu ve Wulfgar bu çaresiz teşebbüsünün başarılı olup olmadığını göremedi. Sadece, karanlığın içine savrulmadan evvel tavanda daha aydınlık bir noktanın oluştuğunu görür gibi olmuştu.</p>

      <p class="calibre2">Drizzt zaferlerine tanık oldu. Şaşırıp kalmış olan drow, devasa buz saçağının sessizce inişini izledi.</p>

      <p class="calibre2">Karanlık küresi tarafından tehlike karşısında kör olan ve çekicin çılgın gibi uçup geçtiğini zanneden Buz Ölüm, kanatlarını salladı. Pençeli ön bacakları tam kalkmaya başlamıştı ki buzdan mızrak ejderhanın sırtına girdi ve onu zemine geri çiviledi.</p>

      <p class="calibre2">Drizzt, ejderhanın kafasının üzerine bir karanlık topu yerleşmiş olduğundan ölürken suratının halini göremedi.</p>

      <p class="calibre2">Ama kamçı gibi boyun aniden yön değiştirip savrulduğunda ve ileri doğru kayıp çatırdadığında öldürücü "şrak" sesini duydu.</p>

      <p class="calibre2">Küçük ateşin ısısı Wulfgar'ın bilincini yerine getirdi. Duyularını geri kazanırken dizleri tutmuyordu ve ilk başta, kendisinin getirdiğini hatırlamadığı bir battaniyeye sarılmış yatarken etrafındaki şeylerin farkına varamadı. Sonra Buz Ölüm'ü gördü, sadece birkaç metre ötesinde ölü yatıyordu. Devasa buz saçağı sertçe ejderhanın sırtına gömülmüştü. Karanlık küresi dağılmıştı ve Wulfgar, dro wun tahmini ok atışlarının ne kadar da başarılı olduğuna aval aval baktı. Oklardan biri ejderhanın sol gözünü çıkartmıştı ve diğer iki kara ok ise ağzına isabet etmişti.</p>

      <p class="calibre2">Wulfgar, Aegisfang'in tanıdık sapını tutmanın güven duygusunu hissetmek için elini uzattı. Ama çekiç onun yanında değildi. Dizlerini kaplayan uyuşukluğa karşı savaş veren barbar ayağa kalkmayı başarabildi. Çılgınlar gibi etrafına bakınıp silahını aradı. Ve şu drow da nerede, diye merak etti.</p>

      <p class="calibre2">Sonra yan bölmeden gelen tapırtılar duydu. Kas katı kesilmiş bacaklarıyla ihtiyat içinde bir virajı döndü. Ve işte Drizzt oradaydı, sikkelerden oluşan bir tepenin en üstünde durmuş, buzlu örtüyü Wulfgar'in savaş çekiciyle kırıyordu.</p>

      <p class="calibre2">Drizzt, Wulfgar'in yaklaşmakta olduğunu fark etti ve selamlayarak reverans yaptı. "Selamlar, Ejder Felaketi!" diye seslendi.</p>

      <p class="calibre2">"Ve sana da, elf dostum" diye cevapladı Wulfgar, drowu yeniden gördüğü için müthiş derecede mutlu olarak. "Beni uzun bir yol boyunca takip etmişsin.''</p>

      <p class="calibre2">"Fazla uzun değil," diye cevap verdi Drizzt, hazinenin üzerinden başka bir buz parçasını kopartıp atarken. "OnKasaba'da bulunabilecek pek az heyecan vardı ve öldürme yarışımızda başını alıp gitmene izin veremezdim! On buçuğa on buçuk," diye ilan etti, yüzünde geniş bir gülümsemeyle, "ve aramızda bölüşülecek bir ejderha var. Bunun yarısında hak iddia ediyorum!"</p>

      <p class="calibre2">"Senindir ve hakkıyla kazanılmıştır," diye katıldı Wulfgar. "Ve ganimetin yarısı da senin hakkın."</p>

      <p class="calibre2">Drizzt boynunda kaliteli gümüşten bir zincire asılı duran küçük keseyi gösterdi. "Birkaç incik boncuk," diye açıkladı. "Mala mülke hiç ihtiyacım yok ve buradan dışarı pek fazlasını taşıyabileceğimden de şüpheliyim nasıl olsa! Birkaç incik boncuk yeterli olacaktır."</p>

      <p class="calibre2">Daha buzdan yeni temizlediği tepeciğin içindeki hazineleri araştırmaya koyuldu. Mücevherle kaplı bir kılıç dibi buldu, kara adamant kabzası mükemmellikle oyulmuş ve bir avcı kedinin dişli ağzına benzetilmişti. Bu karmaşık iş ustalığının çekiciliği Drizzt'i cezbetti ve o da titreyen parmaklarıyla kılıcın geri kalan kısmını altınların arasından çekip çıkarttı.</p>

      <p class="calibre2">Bir palaydı bu. Kıvrımlı keskin yeri gümüştendi ve ucu elmastandı. Drizzt, hafifliğine ve mükemmel dengesine hayran kalarak onu havaya kaldırdı.</p>

      <p class="calibre2">"Birkaç incik boncuk... ve bu," diye düzeltti.</p>

      <p class="calibre2">Ejderha ile karşılaşmadan önce bile Wulfgar, yer altı mağaralarından dışarı nasıl çıkacağını düşünmüş durmuştu. "Suyun akım hızı ilerlemek için çok güçlü ve şelalenin uç kısmı da tırmanıp Evermelt'e çıkmak için çok yüksekte," dedi Drizzt'e, drowun da aynı şeyi tahmin ettiğini bildiği halde. "Bu engelleri aşmanın bir yolunu bulsak bile, sudan çıktığımızda bizi koruyacak geyik yağım kalmadı hiç."</p>

      <p class="calibre2">"Benim de Evermelt sularından geçip çıkmaya hiç niyetim yok," diye temin etti Drizzt. "Fakat beni böyle durumlarda hazırlıklı hale getiren hatırı sayılır deneyimlerime güveniyorum! Bu yüzden, ateş yakmak için odun ve üzerine örttüğüm battaniyeyi getirdim. İkisini de fok derisine sarmıştım. Ve bunu da." Üç dişli bir çapa çıkarttı ve hafif ama güçlü bir ipi de belinden aldı. O çoktan bir kaçış yolu bulmuştu.</p>

      <p class="calibre2">Drizzt tavanın üstünde, tepelerinde duran küçük deliği işaret etti. Aegisfang tarafından yerinden kopartılan buz saçağı tavanın da bir bölümünü beraberinde götürmüştü. "Kancayı o kadar yükseğe fırlatabileceğimi sanmam, ama senin güçlü kolların bu fırlatışı küçük bir zorluk olarak görecektir."</p>

      <p class="calibre2">"Daha iyi zamanlarda belki," diye cevap verdi Wulfgar. "Ama bunu deneyebilecek gücüm yok." Ejderhanın nefesi üzerine çöktüğü zaman, barbar ölümle burun buruna geldiğini anlamamıştı, savaş adrenalini de şimdi geçip gitmişti ve vücuduna yayılan soğuğu şiddetle hissediyordu. "Korkarım ki hissizleşmiş ellerimle kancayı tutamam bile!"</p>

      <p class="calibre2">"O zaman koş!" diye haykırdı drow. "Bırak da donmuş vücudun kendini ısıtsın."</p>

      <p class="calibre2">Wulfgar derhal harekete geçti, geniş dairenin etrafında koşmaya başladı. Kanını uyuşmuş bacaklarına ve parmaklarına doğru dolaşım yapmaya zorladı. Kısa bir süre sonra, vücudunun iç sıcaklığının geri dönmekte olduğunu hissetti.</p>

      <p class="calibre2">Çapayı delikten geçirip de sert bir buza takmak sadece iki atışını aldı. İlk çıkan Drizzt idi, çevik elf mükemmel bir şekilde ipe tırmandı.</p>

      <p class="calibre2">Wulfgar mağaradaki işini bitirdi, bir bohça dolusu hazine ve sonra ihtiyaç duyacağını bildiği birkaç nesne daha aldı. İpe tırmanmakta Drizzt'ten çok daha fazla zorlandı, ama drowun yukarıdan yaptığı yardımlarla, batıya giden güneş, ufuk çizgisinin altına geçmeden buzun üzerine çıkmayı başardı.</p>

      <p class="calibre2">Evermelt'in yanında kamp kurup geyik etiyle ziyafet çektiler. Çok ihtiyaçları olan ve hakkettikleri dinlenceyi sıcak buharların rahatlığı arasında yaşadılar.</p>

      <p class="calibre2">Sonra şafaktan önce tekrar yola çıktılar, batıya doğru koşmaya başladılar. Onları bu kadar doğuya getiren çılgın koşuya eşit bir hızla, iki gün boyunca yan yana koştular. Toplanan barbar kabilelerinin izlerine rastladıklarında, ikisi de ayrılma zamanlarının geldiğini biliyordu.</p>

      <p class="calibre2">"Hoşça kal, iyi dostum," dedi Wulfgar, izleri incelemek için yere eğilirken. "Benim için yaptıklarını asla unutmayacağım."</p>

      <p class="calibre2">"Ve sana da, Wulfgar," diye cevap verdi Drizzt ciddiyetle. "Önündeki yıllar boyunca savaş çekicin düşmanlarına dehşet saçsın!" Ardına bakmadan hızla ilerledi, ama koca dostunu bir kez daha canlı görüp göremeyeceğini merak ediyordu.</p>

      <p class="calibre2">Wulfgar, toplanan kabilelerin görüntüsünü ilk gördüğü zamanki hislerini hatırlamak için durdu ve görevinin adiliğini bir kenara bıraktı. Beş yıl önce Alageyik Kabilesi'nin sancağını gururla taşıyan genç Wulfgar da, buna benzer bir toplanma içinde bulunmuştu. Tempus'un Şarkısı'nı söylemiş, onun yanında savaşacak ve muhtemelen ölecek olan yiğit kimselerle sert bal likörü paylaşmıştı. O zamanlar savaşa farklı bir gözle bakıyordu, bir savaşçının şanlı şöhretli sınavı olarak görüyordu. "Masum acımasızlık," diye mırıldandı kendi kendine, o eski günlerdeki cahilliğini hatırlayarak ve sözlerindeki çelişkiyi duyarak. Ama hayata bakışında hatırı sayılır bir değişiklik meydana gelmişti. Burenor ve Drizzt onun dostu olmuş ve ona dünyalarının inceliklerini öğretmişlerdi. Daha evvel düşman olarak addettiği insanların karakterlerini ona göstermiş ve onu kendi eylemlerinin acımasız sonuçlarına katlanmak zorunda bırakmışlardı.</p>

      <p class="calibre2">Kabilelerin OnKasaba'ya başka bir saldırı düzenleyeceği aklına gelince Wulfgar’ın boğazında acı bir yumru düğümlendi. Daha da iğrenci, gururlu halkı, goblinler ve devlerle yan yana savaşa girecekti.</p>

      <p class="calibre2">Kampın çevresine yaklaştığında Hengorot'un, yani törensel Bal Likörü Salonu'nun kurulmamış olduğunu fark etti. Toplanmış kabilelerin temelini küçük bir çadırlar silsilesi oluşturuyordu. Hepsi ayrı kabile krallarının sancaklarını taşıyordu ve asker sınıfından kimselerin kamp ateşleriyle etrafları çevrelenmişti. Bayrakları bir kez daha gözden geçirdiğinde Wulfgar, neredeyse bütün kabilelerin burada olduğunu görebildi. Ama bir araya gelmiş güçleri, beş yıl evvelkinin yarısından biraz daha fazlaydı ancak. Bryn Shander bayırlarındaki katliamdan sonra barbarların eski güçlerini henüz tamamen kazanmamış olduğu konusunda Drizzt'in gözlemleri acı bir şekilde gerçekti.</p>

      <p class="calibre2">Wulfgar'ı karşılamak için iki muhafız çıkageldi. Gelişini gizlemek için hiçbir girişimde bulunmamıştı ve şimdi Aegisfang'i ayaklarının arasına koymuş ve niyetinin şerefli olduğunu göstermek için ellerini havaya kaldırmıştı.</p>

      <p class="calibre2">"Sen de kimsin, refakatçilerin olmadan ve davet edilmeden Heafstaag'in meclisine gelen kişi?" diye sordu muhafızlardan biri. Yabancıyı gözüyle süzdü. Wulfgar’ın bariz gücü ve ayaklarının dibinde duran kudretli silah karşısında oldukça etkilenmişti. "Kesinlikle bir dilenci değilsin, asil bir savaşçısın, fakat seni tanımıyoruz."</p>

      <p class="calibre2">"Beni tanıyorsun, Kızıl Jorn'un oğlu Revjak," diye yanıtladı Wulfgar, adamın kabile halkından bir dostu olduğunu fark ederek. "Ben Beornegar oğlu Wulfgar, Alageyik Kabilesi savaşçısı. Beş yıl evvel, OnKasaba'ya akın ettiğimizde sizi kaybetmiştim," diye açıkladı, yenilgilerinin konusuna değinmemek için tabirlerini dikkatle seçerek. Barbarlar böyle nahoş hatıralar hakkında konuşmazlardı.</p>

      <p class="calibre2">Revjak genç adamı daha yakından inceledi. Bir zamanlar Beornegar ile dosttu ve oğlan çocuğunu, Wulfgar'ı hatırlıyordu. Onu en son gördüğünde, görünüşe göre genç bir adam olan çocuğun yaşına oranlayarak geçen yılları hesapladı. Kısa sürede benzerliklerin rastlantısal olmadığını anlayıp tatmin oldu.</p>

      <p class="calibre2">"Yuvana hoş geldin, genç savaşçı!" diye içtenlikle karşıladı. "Kendine gayet iyi bakmışsın!"</p>

      <p class="calibre2">"Gerçekten de öyle," diye yanıtladı Wulfgar. "Büyük ve muhteşem şeyler gördüm ve bir çok bilgelik öğrendim. Çoğunun hikayesini anlatacağım, ama işin aslı, sohbete ayırıp kaybedecek vaktim yok. Heafstaag'i görmeye geldim."</p>

      <p class="calibre2">Revjak kafasını salladı ve çabucak kamp ateşi dizeleri arasından Wulfgar'a yolu götürmeye başladı. "Heafstaag döndüğün için memnun olacak."</p>

      <p class="calibre2">Wulfgar duyulamayacak kadar sessiz bir şekilde cevap verdi, "O kadar da memnun olmayacak."</p>

      <p class="calibre2">Heybetli genç savaşçı kamp yerinin merkezindeki otağa doğru giderken, etrafında meraklı bir kalabalık toplandı. Revjak, Heafstaag'e Wulfgar'ın geldiğini bildirmek için otağa girdi ve Wulfgar'ın içeri girmesi için kralın iznini alarak çabucak geri döndü.</p>

      <p class="calibre2">Wulfgar Aegisfang'i omzuna attı, ama Revjak'in açık tuttuğu çadır tentesine doğru ilerlemedi. "Söyleyeceğim şeyler uluorta ve bütün halkın gözü önünde konuşulmalı," dedi Heafstaag'in duyabileceği kadar yüksek bir sesle. "Heafstaag karşıma çıksın!"</p>

      <p class="calibre2">Bu meydan okuyan sözler üzerine etrafında şaşkın mırıltılar yükseldi. Zira kalabalığın arasında gezinen söylentilere göre, Beornegar oğlu Wulfgar asilzade kanından gelmiyordu.</p>

      <p class="calibre2">Heafstaag hışımla çadırdan dışarı çıktı. Kendisine meydan okuyanın barbarın bir metre yakınına geldi. Göğsü gururla kabarmıştı ve sağlam olan tek gözü Wulfgar'a dik dik bakıyordu. Kalabalık sessizleşti, zalim kralın bu genç oğlanı hemen öldürmesini bekliyorlardı.</p>

      <p class="calibre2">Ama Wulfgar, Heafstaag'in tehlikeli bakışlarına karşılık verdi ve bir santim bile gerilemedi.</p>

      <p class="calibre2">"Ben Wulfgar," diye ilan etti gururla, "Beornegar'ın oğlu ve Beorne'nin torunu; Bryn Shander harbinde savaşmış Alageyik Kabilesi savaşçısı; Dev Düşmanı Aegisfang'in kullanıcısı," müthiş çekici havaya kaldırdı, "cüce madencilerin dostu ve GwaeronWindstorm'un kolcularından birinin öğrencisi; dev katili ve in fatihi; Ayaz devi reisi Biggrin'i öldüren kimse," bir anlığına durdu, gözleri yayılmakta olan bir gülümsemeyle kısıldı ve bir sonraki bildirisinin beklentisini yükseltti. Kalabalığın tüm ilgisini tamamen çektiğine emin olduğunda devam etti, "Ben Wulfgar, Ejder Felaketi!"</p>

      <p class="calibre2">Heafstaag ürktü. Bütün tundra boyunca hiçbir adam bu denli yüce bir sıfata erişememişti.</p>

      <p class="calibre2">"Meydan Okuma Hakkı' m iddia ediyorum," diye hırladı Wulfgar kısık, tehditkar bir sesle.</p>

      <p class="calibre2">"Seni öldüreceğim," diye yanıtladı Heafstaag elinden geldiğince sakin olarak. Hiç kimseden korkmazdı, ama Wulfgar'ın geniş omuzları ve damarlı kaslarından ürkmüştü. Kralın böyle bir zamanda kendi mevkiini tehlikeye atmaya hiç niyeti yoktu, OnKasaba'nın balıkçılarına karşı görünüşe göre elde edilecek olan zaferin hemen arifesinde hem de. Eğer genç savaşçıyı gözden düşürebilirse halk böyle bir düelloya asla izin vermezdi. İddiasından vazgeçmesi için Wulfgar’ı zorlar, ya da onu derhal öldürürlerdi.</p>

      <p class="calibre2">"Hangi doğuştan gelen hakla böyle bir talepte bulunuyorsun?"</p>

      <p class="calibre2">"Bu milleti bir büyücünün emri altında yönetecektin," diye yapıştırdı cevabı Wulfgar. Yaptığı suçlamayı onaylayıp onaylamadıklarını ölçmek için kalabalığın seslerini dinledi. "Onların goblinler ve orklarla aynı amaç için kılıçlarını kaldırmalarını sağlayacaktın!" Kimse yüksek sesle itiraz etmedi, ama Wulfgar, savaşçıların çoğunun yaklaşmakta olan savaş konusunda hiddet içinde olduğunu sezebiliyordu. Bu da Bal Likörü Salonu'nun yokluğunu açıklıyordu. Çünkü Heafstaag, kabarmakta olan hiddetin böyle kutlamalar sırasında büyük tepkilerle patlama yaratacağını bilecek kadar akıllıydı.</p>

      <p class="calibre2">Daha Heafstaag sözleriyle ya da silahıyla bir cevap veremeden Revjak araya girdi. "Beornegar oğlu," dedi Revjak sertçe, "kralımızın hükümlerini sorgulamak için hiçbir hakkın yok henüz. Açıkça meydan okudun; böyle bir dövüşe hak kazanman için, töre kanunları bunu ya kan bağı yoluyla ya da marifet ile temele dayandırmanı emreder."</p>

      <p class="calibre2">Revjak'in sözlerindeki heyecan açığa çıktı ve Wulfgar anında anladı ki, babasının eski dostu, henüz temellendirilmemiş ve yasallaştırılmamış bir kavganın meydana gelmesini engellemek için araya girmişti. Yaşlı adam, etkileyici genç savaşçının talepleri yerine getirebileceğine bariz bir şekilde inanıyordu. Ve Wulfgar, daha da ötesinde, Revjak'ın ve belki de bir sürü diğer kimsenin bu meydan okuma işinin başarıyla sonuçlanmasını umduğunu hissetti.</p>

      <p class="calibre2">Wulfgar omuzlarını dikleştirdi ve kendine güvenerek rakibine sırıttı. Halkının, Heafstaag'in rezil kararlarını sadece tek gözlü krala bağlı oldukları için ve aralarından onu yenebilecek bir rakip çıkaramadıkları için takip ettiğinin kanıtları arttıkça kendine güveni geldi.</p>

      <p class="calibre2">"Marifet ile," dedi dosdoğru bir şekilde. Heafstaag'i bakışlarının kıskacından hiç bırakmayan Wulfgar, sırtında taşıdığı sarmalanmış battaniyeyi açtı ve iki tane mızrağımsı nesne çıkarttı. Onları Kral'm önüne, yere fırlattı. Kalabalığın içinden bu manzarayı görebilenler hep bir ağızdan nefeslerini tuttular ve hatta sarsılmaz Heafstaag bile beti benzi atarak bir adım geriledi.</p>

      <p class="calibre2">"Meydan okuma reddedilemez!" diye haykırdı Revjak.</p>

      <p class="calibre2">Onlar Buz Ölüm'ün boynuzlarıydı.</p>

      <p class="calibre2">Koca baltasının kafasındaki son pürüzleri temizlerken, Heafstaag'in yüzündeki soğuk terler gerginliğini açığa vuruyordu. "Ejder Felaketiymiş!" diye hiç de ikna olmamış bir şekilde pufladı, daha otağa yeni giren sancak taşıyıcısına doğru. "Büyük bir ihtimalle uyuyan bir ejdere denk gelmiştir!"</p>

      <p class="calibre2">"Af edersiniz, kudretli kral," dedi genç adam. "Kararlaştırılmış zamanın geldiğini size bildirmem için beni Revjak yolladı."</p>

      <p class="calibre2">"İyi!" diye dudak büktü Heafstaag, başparmağını baltasının parıldayan keskin ucunda gezdirerek. "Beornegar'ın oğluna kralına saygı duymasını öğreteceğim!"</p>

      <p class="calibre2">Alageyik Kabilesi savaşçıları dövüşecek olan adamların etrafında bir daire oluşturdu. Bu Heafstaag'in halkı arasında özel bir mesele olsa bile diğer kabileler de saygılı bir mesafeden ilgiyle izliyorlardı. Kazananın üstünde daha güçlü bir otorite olmayacaktı ve o kimse tundradaki en kudretli, en hakim kral olacaktı.</p>

      <p class="calibre2">Revjak dairenin içine adım attı ve iki rakibin tam ortasında durdu. "Size Heafstaag'i takdim ediyorum!" diye haykırdı. "Alageyik Kabilesi'nin Kralı!" Tek gözlü kralın uzun kahramanlık listesini okuyarak sözüne devam etti.</p>

      <p class="calibre2">Bu sırada Heafstaag'in kendine güveni geri dönmüş gibiydi, fakat Revjak’ın ilk olarak onu takdim etmeyi seçmesi karşısında hiddetlenmiş ve şaşırmıştı. Ellerini geniş beline koydu ve en yakınındaki seyircilere tehditkar bakışlar savurdu. Onlar, bir bir adamdan ürküp çekildikçe gülümsedi. Aynısını rakibine de yaptı, ama bu kabadayı taktikleriyle Wulfgar'in gözünü korkutamadı.</p>

      <p class="calibre2">"Ve size Wulfgar'ı takdim ediyorum," diye devam etti Revjak, "Beornegar'ın oğlu ve Alageyik Kabilesi'nin tahtında hak iddia eden kimse!" Wulfgar’ın listesinin okunması, tabii ki de Heafstaag'inkinden çok daha kısa sürdü. Ama Revjak’ın ilan ettiği en son marifet ikisi arasında bir eşitlik sağladı.</p>

      <p class="calibre2">"Ejder Felaketi!" diye haykırdı Revjak ve kalabalık bu noktada saygıyla sessizleşti. Wulfgar'ın Buz Ölüm'ü öldürüşünün daha şimdiden yayılmaya başlamış olan sayısız söylentisini yeniden heyecanla fısıldaşmaya başladılar.</p>

      <p class="calibre2">Revjak iki rakibe baktı ve daireden dışarı çıktı.</p>

      <p class="calibre2">Şeref vakti gelip çatmıştı.</p>

      <p class="calibre2">Savaş çemberinin içinde dolaştılar, ihtiyatla birbirilerini kolluyor ve zayıf noktalarının bir belirtisini görebilmek için süzüp tartıyorlardı. Wulfgar, Heafstaag'in yüzündeki sabırsızlığı fark etti. Barbar savaşçıları arasındaki ortak bir zayıflıktı bu. Drizzt Do'Urden'in dobra dobra verdiği dersler olmasaydı, o da aynen böyle olurdu. Drowun palalarından gelen binlerce küçük düşürücü tokat Wulfgar'a şunu öğretmişti; ilk vuruş sonuncusu kadar değerli değildir.</p>

      <p class="calibre2">En sonunda Heafstaag hırladı ve gürleyerek saldırdı. Wulfgar da yüksek sesle hırladı, sanki onun saldırısını dosdoğru karşılayacakmış gibi göründü. Ama son anda kenara kaçtı ve ağır silahının gücüyle çekilen Heafstaag, düşmanının yanından tökezleyerek geçip ilk saftaki seyircilerin üzerine çarptı.</p>

      <p class="calibre2">Tek gözlü kral kendini çabuk toparladı ve gerisingeriye hamle yaptı, iki kat daha fazla hiddetlenmişti, ya da Wulfgar öyle olduğuna inanıyordu. Heafstaag yıllardır kraldı ve sayısız savaşta cenk etmişti. Eğer dövüş stilini iyi ayarlamayı öğrenememiş olsaydı şimdiye kadar çoktan ölmüş olurdu. Wulfgar'a yine saldırdı ve görüntü itibariyle, ilkine nazaran tamamen kontrolden çıkmış gibiydi. Ama Wulfgar yolundan çekildiğinde, Heafstaag'in koca baltasını kendisini beklerken buldu. Bu kaçışı tahmin eden tek gözlü kral, silahını yan tarafa doğru savurdu ve Wulfgar'ın kolunda omzundan dirseğine kadar bir yarık açtı.</p>

      <p class="calibre2">Wulfgar çabucak tepki verdi. Bunu takip edebilecek saldırıları engellemek için Aegisfang'i savunmacı bir şekilde ileri doğru savurdu. Çok güçlü bir şekilde savurmamıştı ama nişanlaması doğruydu ve kudretli çekiç Heafstaag'i bir adım geriye itti. Wulfgar bir anlığına durup kolundaki kana baktı.</p>

      <p class="calibre2">Bu savaşı sürdürebilecekti.</p>

      <p class="calibre2">"İyi karşılıyorsun," diye hırladı Heafstaag, düşmanından bir iki adım uzaklaşırken. "Halkımıza orduda çok iyi hizmet edebilirdin. Seni öldürmek zorunda olmam ne büyük kayıp!" Balta yeniden yay şeklinde savruldu, dövüşü çabucak bitirmek için darbe üstüne darbe yağdırıyordu.</p>

      <p class="calibre2">Ama Drizzt Do'Urden'in girdap gibi kılıçlarıyla kıyaslandığında, Heafstaag'in baltası sanki hantalca hareket ediyordu. Wulfgar saldırıları savuşturmada hiç zorluk çekmedi, hatta arada sırada Heafstaag'in geniş göğsüne güm diye inen ölçülü hamlelerle karşılık verdi.</p>

      <p class="calibre2">Hüsrana uğramışlık ve yorgunluk yüzünden tek gözlü kralın yüzü kıpkırmızı olmuştu. "Yorulmaya başlayan bir rakip, genellikle bütün gücüyle bir kerede saldırır," diye açıklamıştı Drizzt Wulfgar'a, çalıştıkları haftalar sırasında. "Ama pek nadir gösterdiği yönde hareket eder, yani senin onun gideceğini sandığını sandığı yönde!"</p>

      <p class="calibre2">Wulfgar beklemekte olduğu savaş hilesini dikkatle kolladı.</p>

      <p class="calibre2">Daha genç ve daha hızlı düşmanının yetenekli savunmasını kıramayacağının farkına varan kan ter içindeki kral, baltasını kafasının üzerine kaldırdı ve saldırısını vurgulamak için çılgınlar gibi haykırarak ileri doğru atıldı.</p>

      <p class="calibre2">Ama Wulfgar'in refleksleri mükemmel bir dövüş için keskinleşmişti ve Heafstaag'in saldırısı için yaptığı bu gereğinden fazla vurgu, ona bir yön değişmeye karşı ihtiyatlı olmasını söyledi. Sanki sahte darbeyi engelleyecekmiş gibi Aegisfang'i kaldırdı, ama balta daha Heafstaag'in omuzlarından aşağı inmeye başladığı anda yön değiştirdi ve aldatıcı bir şekilde yan taraftan uzun bir savuruş hareketi yaptı.</p>

      <p class="calibre2">Cüce yapımı silahına tam olarak güvenen Wulfgar, ön ayağını geriye doğru kaldırdı ve gelmekte olan baltayı benzer açıdan yükselen Aegisfang ile karşılamak için arkasını döndü.</p>

      <p class="calibre2">İki silahın kafaları birbirilerine inanılmaz bir güçle çarptı Heafstaag'in baltası ellerinde paramparça oldu ve silahtan gelen şiddetli titreşimler adamı sırtüstü yere yığdı.</p>

      <p class="calibre2">Aegisfang zarar görmemişti. Wulfgar kolayca ilerleyip Heafstaag'in işini tek bir darbeyle bitirebilirdi.</p>

      <p class="calibre2">Revjak, Wulfgar'in yaklaşmakta olan zaferinin beklentisi içinde yumruklarını sıktı.</p>

      <p class="calibre2">"Şerefi asla ahmaklıkla karıştırma!" diye azarlamıştı Drizzt Wulfgar'ı, ejderhayla karşılaştığı zaman yaptığı tehlikeli hareketinden sonra. Ama Wulfgar bu savaş sonucunda sadece kabilesinin liderliğini kazanmaktan çok, halkına bir şey göstermek; olaya tanık olanların beynine kazınacak bir etki yaratmak istiyordu. Aegisfang'i yere bıraktı ve Heafstaag'e eşit koşullar altında yaklaştı.</p>

      <p class="calibre2">Barbar kral iyi şansını sorgulamadı. Wulfgar'in üzerine atıldı, onu yere devirmeye çalışmak için kollarını genç adama dolamaya uğraştı.</p>

      <p class="calibre2">Wulfgar saldırıyı karşılamak için ileri doğru eğildi, güçlü bacaklarını sıkıca yere sabitledi ve ağır adamın ilerleyişini durdurdu.</p>

      <p class="calibre2">Çılgınlar gibi boğuşuyorlardı, yumrukları etkisiz kılmak için birbirilerine sarılmadan önce ağır darbelerle atıştılar. İki rakibin de gözleri morarmış ve kabarmıştı, ikisinin de yüzüyle göğsünde morluklar ve kesikler vardı.</p>

      <p class="calibre2">Fakat Heafstaag daha yorgundu, fıçı gibi göğsü her nefes alış verişinde acıyla yükselip alçalıyordu. Kollarını Wulfgar'in beline doladı ve amansız rakibini yeniden yere devirmeye çalıştı.</p>

      <p class="calibre2">Sonra Wulfgar’ın uzun parmakları Heafstaag'in kafasının iki yanına kenetlendi. Genç adamın parmak boğumları bembeyaz kesildi ve omuzları ile kollarındaki kaslar gerildi. Sıkmaya başladı.</p>

      <p class="calibre2">Heafstaag başının dertte olduğunu hemen anladı, çünkü Wulfgar'in kıskacı bir beyaz ayınınkinden bile daha güçlüydü. Kral çılgınlar gibi debelendi, koca yumrukları Wulfgar'ın açıkta kalmış omurgalarına inip duruyordu, sadece Wulfgar'ın ölümcül kavrayışını kırmayı umuyordu.</p>

      <p class="calibre2">Bu sefer Bruenor'un derslerinden biri onu kamçıladı: "Kurnaz ol evlat, küçük darbeleri kabul et, ama bir kere yakaladın mıydı asla ve asla elinden kaçmalarına izin verme!" Tek gözlü kralı dizleri üzerine çökertirken kafasındaki ve omzundaki kaslar şişti.</p>

      <p class="calibre2">Kıskacın gücü karşısında dehşete kapılmış olan Heafstaag genç adamın demir gibi kollarına yapıştı, artmakta olan basıncı beyhude yere engellemeye çalışıyordu.</p>

      <p class="calibre2">Wulfgar kendi kabilesinden birini öldürmek üzere olduğunu anladı. "Pes et!" diye haykırdı Heafstaag'e, daha kabullenilebilir bir yol arayarak.</p>

      <p class="calibre2">Gururlu kral son bir yumrukla karşılık verdi.</p>

      <p class="calibre2">Wulfgar gözlerini göğe doğru kaldırdı. "Onun gibi değilim!" diye haykırdı çaresizce, onu dinleyen herhangi birine kendini haklı çıkarırcasına. Ama önünde tek bir yol vardı.</p>

      <p class="calibre2">Damarlarına kan pompalandıkça genç barbarın koca omuzlan kızardı. Heafstaag'in gözlerindeki dehşetin yerini bilinçsizliğe bıraktığını gördü. Kemiğin çatlama sesini duydu, güçlü elleri arasında kafatasının parçalandığını hissetti.</p>

      <p class="calibre2">O anda Revjak'ın, dairenin içine girip Alageyik Kabilesi'nin Yeni Kralı'nı takdim etmesi gerekirdi.</p>

      <p class="calibre2">Ama etrafındaki diğer şahitler gibi, o da ağzı bir karış açık bir şekilde, gözlerini kırpmadan kalakalmıştı</p>

      <p class="calibre2">Drizzt, OnKasaba'ya son birkaç mil kala, sırtına vuran soğuk boranın yardımıyla hızlandı. Wulfgar'dan ayrıldığı gece, Kelvin Yığını'nın tepesindeki kardan örtü görünür oldu. Yuvasının görüntüsü drowun daha da hızlı ilerlemesini sağladı. Fakat hislerinin derinindeki kemirgen bir sezi, bir şeylerin normal olmadığını söyleyip duruyordu ona.</p>

      <p class="calibre2">Bir insan gözü asla bunu göremezdi, ama drowun gece görüşü en sonunda neler olduğunu anladı. Dağın güneyinde, ufuk çizgisinin üzerindeki en alçak yıldızlan git gide büyüyen bir karaltı sütunu örtüyordu. Ve ilkinin hemen güneyinde daha küçük ikinci bir sütun gördü.</p>

      <p class="calibre2">Drizzt durdu. Tahmininden emin olmak için gözlerini kıstı. Sonra yeniden yavaşça yürümeye başladı. Seçebileceği daha başka bir yol bulmak için zamana ihtiyacı vardı.</p>

      <p class="calibre2">CaerKonig ve CaerDineval yanıyordu.</p>

      <p class="calibre2">&nbsp;</p>

      <p class="calibre2"><span class="none4">Kuşatma</span></p>

      <p class="calibre2">CaerDineval'in filosu Lac Dinneshere sularının en güneyinde geziniyor, Doğulimanı halkı Bryn Shander'a kaçtıktan sonra açıkta kalan alanların avantajını kullanıyordu.</p>

      <p class="calibre2">CaerKonig gemileri ise, gölün kuzey kıyılarında kendi tanıdık bölgelerinde balık tutuyordu. Gelmekte olan felaketi ilk gören onlar oldu.</p>

      <p class="calibre2">Kessell'in iğrenç ordusu, sanki kızgın bir arı sürüsü gibi Lac Dinneshere'in kuzey kıvrımını döndü ve bir gümbürtüyle Buzyeli Geçidi boyunca ilerledi.</p>

      <p class="calibre2">"Demir al!" diye haykırdılar Schermont ve diğer bir sürü geminin kaptanı, ilk şoktan kendilerini toparlayabildikten sonra. Ama zamanında karaya dönemeyeceklerini biliyorlardı.</p>

      <p class="calibre2">Goblin ordusunun öncü kolu, yararak CaerKonig'e daldı.</p>

      <p class="calibre2">Teknelerdeki adamlar binalar yakıldıkça havaya yükselen alevleri gördüler. İğrenç akıncıların gözünü kan bürümüş haykırışlarını duydular.</p>

      <p class="calibre2">Akrabalarının ölüm çığlıklarını işittiler.</p>

      <p class="calibre2">CaerKonig'deki kadınlar, çocuklar ve yaşlı adamlar direnmeyi asla düşünemezdi. Kaçtılar. Canlarını kurtarmak için kaçtılar. Ve goblinler onları takip edip kesip biçtiler.</p>

      <p class="calibre2">Devler ve ogreler limana akın ettiler. Dönmekte olan filoya işaret eden açması insanları ezdiler ya da onları gölün sularında bekleyen soğuk ölüme düşmeye zorladılar.</p>

      <p class="calibre2">Devler kocaman çuvallar taşıyordu ve cesur balıkçılar hızla limana girdiklerinde tekneleri fırlatılan kayalarla zedelenip hasar gördü.</p>

      <p class="calibre2">Goblinler sonu gelmekte olan şehre akmaya devam ettiği halde, devasa ordunun ana kısmının uzanıp giden ucu yanlarından geçti ve öbür kasabaya, CaerDineval üzerine yollarına devam etti. Bu süre zarfında dumanı görmüş ve çığlıkları duymuş olan CaerDineval halkı, daha şimdiden çılgınlar gibi Bryn Shander'a kaçıyor ya da limanda denizcilerin yuvaya geri gelmesi için yalvarıyordu. Ama göl üzerindeki acele seyirlerinde doğu rüzgarının gücünü yakalamış olsalar bile CaerDineval filosunun önünde, daha gidilecek millerce mesafe vardı. Balıkçılar CaerKonig'in üzerinde büyümekte olan duman sütunlarını gördüler. Birçoğu neler dönmekte olduğunu tahmin etmeye başladı ve yelkenleri rüzgarla dolu olsa bile karaya gidişlerinin boşuna olacağını anladı. Kara bulut, CaerDineval'in en kuzey bölümünden uğursuz tırmanışına başladığı sıralarda hâlâ her güvertede şaşkınlık ve gördüklerine inanamama iniltileri duyulabiliyordu.</p>

      <p class="calibre2">Sonra Schermont yiğitçe bir karar verdi. Kendi kasabasının sonunun geldiğini kabullenerek komşularına yardım sunmayı düşündü. "İçeri giremeyiz!" diye haykırdı yanındaki geminin kaptanına. "Haberi götürün: güneye doğru! Dineval'in limanı henüz temiz durumda!"</p>

      <p class="calibre2">Regis, Cassius, Agorwal ve Glensather, Bryn Shander surunun üzerindeki bir parmaklıklı siperden acımasız ordunun yağmalanmış iki şehirden uzanarak ilerleyişini ve kaçmakta olan CaerDineval halkını kovalayışını dehşet içinde izledi.</p>

      <p class="calibre2">"Kapıları aç, Cassius!" diye haykırdı Agorwal. "Onlara yardıma gitmeliyiz! Bu takibi yavaşlatmazsak şehre varmak için hiç şansları yok!"</p>

      <p class="calibre2">"Hayır," diye cevap verdi Cassius kasvetle, kendi sorumluluğunun daha büyük olduğunu acı verici bir şekilde bilerek. "Şehri korumak için her adama ihtiyacımız var. Bu denli ezici bir sayı karşısında savaş meydanına çıkmak yersiz olacaktır. Lac Dinneshere'deki kasabaların sonu geldi!"</p>

      <p class="calibre2">"Onlar yardıma muhtaç durumda!" diye payladı Agorwal. "Eğer kendi halklarımızı savunamazsak o zaman biz neciyiz burada? İnsanlarımız katledilirken bu surun arkasından onları izlemeye nasıl hakkımız olabilir?"</p>

      <p class="calibre2">Cassius kafasını salladı, Bryn Shander'ı koruma kararı konusunda kesin sabitti.</p>

      <p class="calibre2">Ama sonra ikinci geçit olan Bremen Düzlüğü'nden aşağı koşturarak gelen diğer mülteciler göründü. Yol üzerindeki şehirlerin ateşe verildiğini gördükten sonra panik içinde saldırıya açık kasaba Termalaine'den kaçıyorlardı. Şimdi Bryn Shande’ın görüş mesafesinde binden fazla mülteci vardı. Cassius hızlarını ve aradaki mesafeyi hesaplayarak, iki grubun başşehrin kuzey kapılarının önündeki geniş arazide birleşeceklerini tahmin etti.</p>

      <p class="calibre2">Goblinler de onları orada yakalayacaktı.</p>

      <p class="calibre2">"Gidin," dedi Agorwal'e. Bryn Shander hiç adam harcayamazdı ama arazi kısa süre içinde kadınların ve çocukların kanıyla kıpkırmızı olacaktı.</p>

      <p class="calibre2">Agorwal yiğit adamlarını, pusuya yatabilecekleri güvenli bir yer bulma çabasıyla kuzeydoğu yolundan götürdü. Küçük bir yarığı seçtiler, daha çok yolun hafifçe alçaldığı bir tepecik gibiydi burası. Transa geçmiş ve savaşıp ölmeye hazırlanmış bir şekilde, goblinler onları yakalamadan önce şehrin güvenliğine sığınmaya hiç şanslarının olmadığına inandıkları için dehşete kapılmış ve çığlık çığlığa bağıran son mültecilerin koşup geçmesini beklediler.</p>

      <p class="calibre2">İnsan kanının kokusunu alan akıncı ordusunun en hızlı koşucuları, kaçmakta olan ve çoğunluğu bebeklerini taşıyan analardan oluşan halkın hemen ardındaydı. Kolay kurban bulmaya hevesli olan öncü canavarlar, pusuda bekleyen askerler üzerlerine üşüşünceye kadar Agorwal'in birliğinin farkına bile varmadı.</p>

      <p class="calibre2">Ve artık o zaman da çok geçti.</p>

      <p class="calibre2">Termalaine'in cesur adamları goblinleri oklarıyla yaylım ateşine tuttular ve sonra sert bir kılıç çarpışması için Agorwal'i izlediler. Kendilerini bulan kaderi kabul eden adamlar olarak korkusuzca savaştılar. Yollarının üzerinde düzinelerce canavar ölü yatıyordu ve hiddetli savaşçılar saflara hücum ettikçe her geçen dakika içinde daha da fazlası yere devrilmekteydi.</p>

      <p class="calibre2">Ama bu saflar sanki sonsuzmuş gibi görünüyordu. Bir goblin düşüyor yerini iki tanesi alıyordu. Termalaineli adamlar kısa süre içinde bir goblin denizi içinde kayboldu.</p>

      <p class="calibre2">Agorwal yüksek bir noktaya çıktı ve şehre doğru baktı. Kaçmakta olan kadınlar savaş alanından epey bir mesafe uzaklaşmıştı, ama çok yavaş ilerliyorlardı. Eğer adamları safları kırıp da kaçamaya başlasalardı, mültecileri Bryn Shander bayırına varmadan evvel yakalayıp geçebilirdi. Ve canavarlar hemen peşlerinde olurdu.</p>

      <p class="calibre2">"Gidip Agonval'e destek olmalıyız!" diye haykırdı Glensather, Cassius'a. Ama bu sefer Bryn Shander sözcüsü kesin kararlılığını korudu.</p>

      <p class="calibre2">"Agorwal görevini başarıyla bitirdi," diye yanıtladı Cassius. "Mülteciler surlara varabilecek. Oraya çıkıp ölmeleri için daha fazla adam göndermeyeceğim! OnKasaba'nın bütün birleşmiş güçleri bile savaş meydanında olsaydı önümüzdeki düşmanı yenmeye yeterli olmazdı!" Bilge sözcüler Kessell ile makul koşullarda savaşamayacaklarını çoktan anlamıştı zaten.</p>

      <p class="calibre2">Müşfik Glensather yıkılmış gibi görünüyordu. "Tepeden aşağı birkaç birlik götür," diye kabul etti Cassius. "Bitkin düşmüş mültecilere son tırmanışlarında yardım edin."</p>

      <p class="calibre2">Agorwal'in adamları şimdi çok zor durumdaydı. Termalaine sözcüsü geriye bir kez daha baktı ve memnun oldu; kadınlar ve çocuklar güvendeydi. Yüksek suru gözleriyle taradı. Regis'in, Cassius'un ve diğerlerinin onu küçük bir tepecikteki yalnız bir suret olarak görebildiğinin farkındaydı. Fakat Bryn Shande’in parmaklıklı siperlerinde sıralar oluşturmuş kalabalık izleyiciler arasından onları seçemiyordu.</p>

      <p class="calibre2">Arbedeye daha da fazla goblin katılıyordu, şimdi bir de ogreler ve verbeegler ile birleşmişlerdi. Agorwal şehirdeki arkadaşlarını selamladı. İntikam alan birliğinin en mükemmel anlarında onlara katılmak için arkasını dönüp yokuş aşağı koşturduğunda halinden memnundu, gülümsemesi samimiydi.</p>

      <p class="calibre2">Sonra Regis ve Cassius, kara gelgit dalgasının Termalaine'in cesur adamlarının üzerine kapanışını izledi.</p>

      <p class="calibre2">Onların hemen altında ağır kapılar güm diye kapandı. En son mülteciler de içeri girmişti.</p>

      <p class="calibre2">Agorwal'in adamları bir şeref zaferi kazanadursun, o gün Kessell'in ordusuyla gerçekten savaşıp da hayatta kalan tek kuvvet cücelerdi. Mithril Salonu klanı, neredeyse yanlarından geçip gittiği halde, bu istilaya hazırlanmak için birçok günlerini çalışarak geçirmişlerdi. Goblinlerin, özellikle de rakip kabilelerin arasında hiç duyulmamış bir şekilde, büyücünün zorlayıcı iradesi tarafından disiplin altında tutulan Kessell'in ordusunun, ilk saldırıda tamamlaması gereken açık ve net planlan vardı. Bu noktada ise, cüceler bu işe dahil değildi.</p>

      <p class="calibre2">Ama Bruenor'un oğlanlarının farklı planlan vardı. En azından birkaç goblin kafası kesmeden ya da bir veya iki devin diz kapağını parçalamadan kendilerini madenlere gömmeye hiç niyetleri yoktu.</p>

      <p class="calibre2">Sakallı halktan birkaçı vadilerinin en güney ucuna tırmandı. Şeytani ordunun kuyruk gibi kıvrımı akıp geçtiğinde cüceler onlara laf atmaya başladılar, onlara meydan okuyup annelerine küfürler savurdular. Hakaretler gerekli bile değildi. Orklar ve goblinler, cücelerden yaşayan her şeyden daha çok nefret ederdi ve sadece Bruenor ile halkının görüntüsü bile Kessell'in açık ve net planını akıllarından uçurup götürmeye yetmişti. Her zaman cüce kanına susamış olan güçlü bir birlik ana ordudan kopup ayrıldı.</p>

      <p class="calibre2">Cüceler onların yaklaşmalarına izin verdiler, canavarlar neredeyse tepelerine inene dek onları hakaretlerle kışkırttılar. Sonra Bruenor ve halkı kayalıklı çıkıntının ardından dışarı fırladı ve sarp yokuş boyunca hücuma geçti.</p>

      <p class="calibre2">"Gelin de oynayalım, aptal köpekler," diye şeytanca kıkırdadı Bruenor ve görünürden kayboldu. Sırtından bir ip çekip aldı. Denemek için epey heyecanlı olduğunu fark ettiği küçük bir numarası vardı.</p>

      <p class="calibre2">Goblinler kayalıklı vadiye doğru hücum ettiler, cücelere karşı dörde bir üstünlerdi. Ve yirmi tane kudurmuş ogre tarafından geride bırakılmışlardı.</p>

      <p class="calibre2">Canavarların hiç şansı yoktu.</p>

      <p class="calibre2">Cüceler onları kışkırtmaya devam ettiler. Onları, vadinin en sarp bölümüne, cüce mağaralarına giden sayısız girişin önünde uzanan uçurum cephesinin dar ve engebeli kenarlarına doğru çektiler. Burası bir pusu için apaçık belli bir yerdi, ama en nefret ettikleri düşmanlarının görüntüsüyle kendilerini kaybeden aptal goblinler, tehlikeden habersiz bir şekilde gelmeye devam ettiler.</p>

      <p class="calibre2">Canavarların çoğunluğu çıkıntı kısımlardayken ve geri kalan bölümü vadiye ilk inişi yaparken ilk tuzak salınıverildi. Ağır silahlanmış ama iç tünellerin gerisinde yerini almış olan Cattibrie, bir manivela kolunu indirip vadinin yüksek tepesine büyük bir kazık düşürdü. Tonlarca kaya ve çakıl taşı canavarların olduğu yola doğru yuvarlandı. Sallantıda olan dengelerini korumayı ve çığın ağır darbesinden kaçmayı başarabilenler arkalarındaki yolun gömülüp herhangi bir kaçış için kapanmış olduğunu gördüler.</p>

      <p class="calibre2">Gizli pusu yerlerinden tatar yayları tıngırdadı ve bir grup cüce öndeki goblinleri karşılamak için hücum etti.</p>

      <p class="calibre2">Bruenor onlarla birlikte değildi. Kendini patikanın daha da gerisinde gizledi ve önlerinde bekleyen, kavgaya yoğunlaşmış goblinlerin yanından geçmesini bekledi. Hemen o zaman saldırabilirdi ama büyük bir av peşindeydi, ogrelerin menzile girmesini bekliyordu. İp itinayla ölçülüp çoktan açılmıştı bile. İlmikli uçlarından birini bileğine doladı ve diğerini sıkıca bir kayaya bağladı, sonra kemerinden iki tane fırlatma baltası çıkarttı.</p>

      <p class="calibre2">Bu riskli bir numaraydı, muhtemelen cücenin şimdiye kadar denedikleri arasında en tehlikeli olanıydı. Ama hantal hantal gelen ogrelerin seslerini duyduğunda, işin keskin heyecanı Bruenor'un yüzünde geniş bir sırıtışa dönüşerek kendini belli etti. İki tanesi dar patikada yanından geçip giderken kahkahasını zorlukla tutabildi.</p>

      <p class="calibre2">Saklandığı yerden fırlayan Bruenor, şaşırmış olan ogrelere saldırdı ve baltalarını kafalarına attı. Ogreler eğilerek yarım yamalak fırlatışları savuşturmayı başardılar ama havada uçan silahlar sadece dikkatlerini başka yöne çekmek içindi.</p>

      <p class="calibre2">Bruenor'un saldınsındaki gerçek silahı kendi vücuduydu.</p>

      <p class="calibre2">Şaşıran ve baltalardan kaçan iki öğrenin dengesi bozulmuştu. Plan mükemmel bir şekilde yolunda gidiyordu; ogreler zar zor ayakta duruyorlardı. Tıknaz bacaklarındaki güçlü kasları sıkan Bruenor, kendini havaya fırlattı ve en yakındaki canavarın üzerine çullandı. Canavar onunla beraber diğerinin üzerine düştü.</p>

      <p class="calibre2">Ve üçü birlikte uçurumun kenarına yuvarlandı.</p>

      <p class="calibre2">Ogrelerden birisi geniş elini cücenin yüzüne kilitlemeyi başardı ama Bruenor anında onu ısırıverdi ve canavar irkilip çekildi. Bir an için birbirine karışmış sallanan kollar ve bacaklar halinde düşüşe devam ettiler. Ama sonra Bruenor'un ipinin sonu geldi ve onları birbirinden ayırdı.</p>

      <p class="calibre2">"İyi inişler çocuklar," diye seslendi Bruenor, düşüşü kesildiğinde. "Benim için kayalara kocaman bir öpücük verin!"</p>

      <p class="calibre2">İpin üzerinde geriye doğru bir sallanış, Bruenor'u bir sonraki alçak çıkıntıda bulunan maden bacasının girişine bıraktı, bu sırada çaresiz kurbanları da düşüp hayatlarını kaybettiler. Ogrelerin arkasındaki sırada bulunan birkaç goblin, bu hadiseyi donakalmış bir hayretle izledi. Şimdi ipi madenlerden birine inmek için bir kısa yol olarak görüyorlardı ve tek tek ipe tutunup aşağı inmeye başladılar.</p>

      <p class="calibre2">Ama Bruenor bunu da tahmin etmişti. Aşağı inen goblinler ipin ellerinde neden bu kadar kaygan durduğunu hiç anlayamadılar.</p>

      <p class="calibre2">Bruenor, bir elinde ipin ucu ve diğerinde ise yanan bir meşaleyle aşağıdaki çıkıntıda görünür olduğunda anlayıverdiler.</p>

      <p class="calibre2">Yağlanmış kalın sicimi alevler sardı. En yukarıdaki goblin çıkıntıya çabucak geri tırmanmayı başardı, geri kalanlar ise kendilerinden önceki bahtsız ogrelerle aynı yolu izlediler. Bir tanesi ölümcül düşüşten zar zor kaçmayı başarıp daha aşağıdaki çıkıntıya güm diye indi. Fakat tekrar ayağa bile kalkamadan Bruenor onu tekmeleyip düşürdü.</p>

      <p class="calibre2">Cüce kendi el işinin başarılı sonuçlarını takdir ederken onaylayarak başını salladı. Bu ilerde hatırlamaya niyetli olduğu bir numaraydı. Ellerini birbirine vurdu ve bacadan geri gitmeye başladı. Üstlerdeki tünellere katılmak için ilerde yukarı doğru meyilleniyordu.</p>

      <p class="calibre2">Üst kattaki çıkıntıda cüceler, bir geri çekilme numarasıyla savaşıyorlardı. Planları dışarı çıkıp da ölümüne meydan muharebesi yapmak değil, canavarları tünellerin girişlerine çekmekti. Öldürme arzuları her türlü sebebi bastırdığı için, sığ zekalı istilacılar hazır bir şekilde buna razı oldu. Daha fazla olan sayılarıyla cüceleri köşeye sıkıştırdıklarını zannediyorlardı.</p>

      <p class="calibre2">Kısa süre sonra birkaç tünel, kılıcın kılıca vurma sesiyle inledi. Cüceler geri çekilmeye devam etti, canavarları tamamen son tuzağın içine çekiyorlardı. Sonra mağaraların derinlerinden bir yerden bir borazan sesi duyuldu. Başlama işaretiyle beraber cüceler dövüşmeyi bırakıp tünellere geri kaçtılar.</p>

      <p class="calibre2">Düşmanlarını püskürttüklerini düşünen goblinler ve ogreler, sadece zafer çığlıklarını haykırmak için duraksadılar, sonra cücelerin peşinden gittiler.</p>

      <p class="calibre2">Ama tünellerin derinlerinde birkaç manivela kolu çekilmişti. Son tuzak da serbest bırakılmıştı ve bütün tünel girişleri basitçe çökertilip kapanmıştı. Kayaların düşüşünün gücüyle yer şiddetle sarsıldı. Uçurumun bütün bir yüzü çökerek aşağı indi.</p>

      <p class="calibre2">Bir tek, safların en önünde bulunan canavarlar sağ kalabilmişti. Yönlerini şaşırmışlardı, kayaların gücüyle sarsılmışlardı ve kalkan toz toprak ile başlan dönmüştü. Beklemekte olan cüceler tarafından anında kesilip biçildiler.</p>

      <p class="calibre2">Bu devasa çığ sayesinde, Bryn Shander kadar uzak yerlerdeki insanlar bile sarsılmıştı. Hepsi birden, yükselmekte olan toz bulutunu izlemek için kuzey suruna üşüştüler. Cücelerin yok edildiklerini sandıkları için dehşete kapıldılar.</p>

      <p class="calibre2">Regis böyle olmadığını biliyordu. Buçukluk cücelere gıpta ediyordu, güvenle uzun tünelleri içine gömmüşlerdi kendilerini. CaerKonig'den yükselen alevleri gördüğü anda anladı ki, Yalnızorman'dan gelen arkadaşını bekleyerek bu şehirde kaybettiği vakit onun kaçma şansına mal olmuştu.</p>

      <p class="calibre2">Şimdi kara yığının Bryn Shandefa doğru yaklaşmasını çaresizlik ve umutsuzluk içinde seyrediyordu.</p>

      <p class="calibre2">Maer Dualdon ve Kızılsula/daki filolar, neler olup bittiğini anladıkları anda kendi limanlarına geri döndüler. Ailelerini şu an için güvende buldular, tabii terk edilmiş kasabaya dönen Termalaineli balıkçılar dışında. İsteksizce suya geri çıkarken, Termalaineli adamların yapabileceği tek şey ailelerinin Bryn Shander ya da başka bir sığınağa güvenle kaçmayı başarabildiğini ummaktı. Çünkü Kessell'in ordusunun kuzey kanadının, sonu gelmiş şehirlerinin berisindeki çayırlığa arı oğulu gibi doluştuğunu gördüler.</p>

      <p class="calibre2">İkinci büyük şehir ve bu devasa ordu karşısında belli bir süre dayanmak için Bryn Shande/dan başka umudu olan tek şehir Targos, kendi limanlarına yanaşmaları için Termalaine gemilerine bir davette bulundu. Ve kısa süre sonra evsiz kimseler arasında sayılacak olan Termalaineli adamlar, güneydeki sıkı düşmanlarının misafirperverliğini kabul etti. Kemp'in halkı ile aralarında olan çekişmeler, kasabaları yakıp yıkan felaket karşısında pek önemsiz kalıyordu.</p>

      <p class="calibre2">Ana savaşta Kessell'in ordusunu yöneten goblin generaller, Bryn Shande’ı gece çökmeden evvel düşürebileceklerinden eminlerdi. Liderlerinin planına harfi harfine uyuyorlardı. Ordunun ana kısmı Bryn Shander'dan saptı ve baş şehir ile Targos arasında kalan açık çayıra ilerlediler. Bununla birlikte iki güçlü şehrin güçlerini birleştirmesi hakkındaki her türlü ihtimalin önünü kesmiş oldular.</p>

      <p class="calibre2">Birkaç goblin kabilesi ana gruptan ayrılmış ve Termalaine'in üzerine kapanmaya başlamıştı, o günkü üçüncü şehirlerini de yağmalamaya hevesliydiler. Ama mekanı terk edilmiş bir şekilde bulduklarında binaları yakmaktan kaçındılar. Kessell'in ordusunun bir kısmının şimdi, yaklaşmakta olan kuşatmayı konfor içinde bekleyebilecekleri, hazıra konulmuş bir kamp yeri vardı.</p>

      <p class="calibre2">İki devasa kol gibi, binlerce canavar ana kuvvetten güneye doğru akın etti. Kessell'in ordusu o kadar genişti ki, Bryn Shander ile Termalaine arasındaki millerce araziyi doldurmuştu ve hâlâ başşehrin tepesini kalın asker saflarıyla kuşatabilecek sayıdaydı.</p>

      <p class="calibre2">Her şey o kadar hızlı oldu ki, goblinler çılgına dönmüş akınlarını en sonunda kestiğinde, bu değişiklik oldukça dramatik görünüyordu. Birkaç dakikalık soluklanma üstüne Regis gerginliğin bir kez daha artmakta olduğunu hissetti.</p>

      <p class="calibre2">"Neden bu işi hemen bitirmiyorlar ki?" diye sordu yanında duran iki sözcüye.</p>

      <p class="calibre2">Savaş taktikleri konusunda daha bilgili olan Cassius ve Glensather, neler dönmekte olduğunu tamı tamına anlamıştı.</p>

      <p class="calibre2">"Hiç aceleleri yok, küçük dostum," diye açıkladı Cassius. "Zaman onların lehine işliyor."</p>

      <p class="calibre2">Regis şimdi anlamıştı işte. Daha fazla nüfusa sahip olan güney ülkelerinde geçirdiği birçok yıl zarfında, bir kuşatmanın dehşetini anlatan bir sürü akılda kalıcı hikaye dinlemişi.</p>

      <p class="calibre2">Sonra Agorwal'in uzaklarda son selamını verdiği görüntü tekrar zihninde canlandı. Sözcünün yüzündeki memnun bakışı ve yiğitçe ölmeye gönüllü oluşu aklına geldi. Regis'in hiçbir şekilde ölme isteği yoktu, ama kendisini ve Bryn Shander'ın köşeye sıkıştırılmış halkını neyin beklediğini tahmin edebiliyordu.</p>

      <p class="calibre2">Agorwal'e gıpta ederken buldu kendini.</p>

      <p class="calibre2">Drizzt kısa süre sonra, ordunun geçip gitmiş olduğu hasara uğramış araziye geldi. İzler drow için hiç sürpriz olmadı, çünkü duman sütunları burada neyin cereyan etmiş olduğunu ona çoktan söylemişti. Geriye kalan tek sorusu kasabalardan herhangi birinin ayakta kalıp kalamadığıydı. Dönebilecek bir evinin olup olmadığını merak ederek dağa doğru hızla ilerledi.</p>

      <p class="calibre2">Sonra bir şeyin varlığını hissetti, ona garip bir şekilde gençlik günlerini hatırlatan, başka dünyaya ait bir auraydı bu. Toprağı tekrar incelemek için yere eğildi. İşaretlerden bazıları taze trol iziydi ve herhangi bir ölümlü varlık tarafından meydana getirilemeyecek bir hasar izi vardı yerde. Drizzt gerginlikle etrafına bakındı ama duyabildiği tek ses rüzgarın uğultusuydu ve ufuktaki tek siluet ise önündeki Kelvin Yığıru'nın dorukları ile güneye doğru daha ilerde duran Dünyanın Omurgası idi. Drizzt bu varlığı düşünüp tartmak için bir süreliğine duraksadı, hissettiği bu tanıdıktık duygusuna daha iyi odaklanmaya çalıştı.</p>

      <p class="calibre2">Tereddüt içinde ilerledi. Hatırladığı şeyin kaynağını şimdi anlıyordu, fakat kesin ayrıntılar hâlâ muğlaktı. Neyin izini sürmekte olduğunu biliyordu.</p>

      <p class="calibre2">Buzyeli Vadisi'ne bir iblis gelmişti.</p>

      <p class="calibre2">Drizzt eteklerine geldiği sırada, Kelvin Yığını önünde daha bir heybetle yükseliyordu. Menzoberranzan'da onlarla yüzyıllardır süren işbirliğinden dolayı kendisine bahşedilmiş olan aşağı düzlemlerin yaratıklarına karşı hassasiyeti, iblisin daha görünür olmadan ona yaklaşmakta olduğunu söyledi.</p>

      <p class="calibre2">Ve uzaktaki şekilleri gördü, yarım düzine trol sık bir sıra halinde ilerliyordu ve tam ortalarında üzerlerinde kule gibi yükselen, Cehennem'in dev canavarı vardı. Drizzt hemen anladı ki bu küçük bir şeytancık ya da cin değildi, bir büyük iblisti. Bu canavarı kontrol altında tutuyorduysa, Kessell gerçekten de kudretli olmalıydı!</p>

      <p class="calibre2">Drizzt ihtiyatlı bir mesafeyle onları takip etti. Fakat takım kendi varış noktasına yoğunlaşmıştı ve tedbir alması yersizdi. Ama Drizzt hiçbir şeyi riske atmaya niyetli değildi, çünkü bunun gibi iblislerin gazabına birçok kez tanıklık etmişti. Drow şehirlerinde iblislere sıkça rastlanılırdı, halkının yaşam tarzının kendine uymadığı konusunda Drizzt Do'Urden için bir kanıt daha teşkil ediyordu bu.</p>

      <p class="calibre2">Daha da yakınlaştı çünkü başka bir şey ilgisini çekmişti. İblis elinde küçük bir nesne tutuyordu. Bu nesne öyle güçlü bir büyü yayıyordu ki, drow onu bu mesafeden bile rahatça hissedebiliyordu, iblisin kendi varlığı tarafından, Drizzt'in ona açık bir şekilde bakması için üzeri oldukça örtülmüştü. Bu sebeple yine ihtiyatla geri çekildi.</p>

      <p class="calibre2">Grup ve Drizzt dağa yaklaştığında binlerce kamp ateşinin ışıkları görünür oldu. Goblinler buraya gözcüler dikmişlerdi ve Drizzt gidebileceği kadar güneye gittiğini anladı. Takibini bıraktı ve dağda bulunan daha iyi gözlem noktalarına doğru ilerledi.</p>

      <p class="calibre2">Drowun dünyaaltı görüş kabiliyetine en iyi uyan zaman, gün doğumundan hemen önceki aydınlanma süreciydi ve yorulmuş olmasına rağmen Drizzt, gün doğmadan yerini almaya kararlıydı. Hızlıca kayaları tırmandı, dağın güney yüzü boyunca azar azar yolunda ilerledi.</p>

      <p class="calibre2">Sonra Bryn Shader'ı çevreleyen kamp ateşlerini gördü. Daha doğuda, eskiden CaerKonig ve CaerDineval olan moloz yığınlarının arasında korlar ışıldıyordu. Termalaine'den vahşi çığlıklar yükseliyordu ve Drizzt, Maer Dualdon'daki şehrin düşman eline geçmiş olduğunu biliyordu.</p>

      <p class="calibre2">Sonra kuşluk vakti gece göğünü maviye çevirdi ve çok daha fazla şey görünür oldu. Drizzt cüce vadisinin güney ucuna baktı ve tam çaprazında duran duvarın çökmüş olduğunu görünce rahatladı. En azından Bruenor'un halkı güvendeydi ve drow, Regis'in de onlarla olduğunu zannediyordu.</p>

      <p class="calibre2">Ama Bryn Shander"ın görüntüsü pek iç açıcı değildi. Drizzt tutsak edilmiş orkun böbürlenmelerini duymuştu ve ordunun izleri ile kamp ateşlerini görmüştü, ama ışık arttığında önüne seriliveren bu denli devasa bir toplanışı asla hayal edemezdi.</p>

      <p class="calibre2">Bu görüntü onu sersemletmişti.</p>

      <p class="calibre2">"Kaç tane goblin kabilesi topladın Akar Kessell?" diye nefesi kesildi. "Ve kaç tane dev sana efendi diye hitap ediyor?"</p>

      <p class="calibre2">Bryn Shander'daki insanların sadece Kessell izin verdiği sürece hayatta kalabileceğini biliyordu. Bu kuvvete karşı dayanmayı umut edemezlerdi. Dehşete kapılmış bir şekilde arkasını döndü ve dinlenebileceği bir delik aradı kendine. Burada acil bir yardımı dokunmazdı ve bitkinlik umutsuzluğunu daha da arttırıyor, yapıcı düşünmesini engelliyordu.</p>

      <p class="calibre2">Dağın eteğinden ayrılmaya başladığı sırada uzak çayırlardaki ani bir hareketlilik ilgisini çekti. Aradaki bu büyük mesafe yüzünden kişileri tek tek ayırt edemiyordu, ordu sadece kara bir yığın gibi görünüyordu ama iblisin ortaya çıkmış olduğunu biliyordu. Onun şeytani varlığının, daha kara olan beneğinin, Bryn Shander kapılarının sadece birkaç yüz metre aşağısındaki açık alana ilerleyişini gördü. Ve daha önceden sezmiş olduğu doğaüstü büyülü aurayı yeniden hissetti, sanki bilinmedik bir yaşam biçiminin canlı kalbi gibi iblisin pençeli ellerinde nabızla atıyordu.</p>

      <p class="calibre2">Hadiseyi izlemek için etrafta goblinler toplandı. Kessell'in, tehlikeli bir şekilde sağı solu belli olmayan kumandanı ile aralarında saygılı bir mesafe koruyorlardı.</p>

      <p class="calibre2">"O da nedir?" diye sordu Regis, Bryn Shander surunda izlemekte olan kalabalığın arasında sıkışmış bir şekilde.</p>

      <p class="calibre2">"Bir iblis," diye yanıtladı Cassius. "Büyüklerinden hem de."</p>

      <p class="calibre2">"Yetersiz savunmamızla alay ediyor!" diye haykırdı Glensather. "Böyle bir düşman karşısında direnmeyi nasıl ümit edebiliriz?"</p>

      <p class="calibre2">İblis yere eğildi, kristalden nesnenin büyüsünü çağırmak için gerekli olan törene dalmış gitmişti. Kristal parçasını çimlerin üzerine dik bir şekilde koydu ve geri çekildi. Güneşin doğmasına az kaldığından gökyüzü aydınlanmaya başladığında, kadim büyünün anlaşılması güç sözlerini bir kreşendo şeklinde yükselerek böğürdü.</p>

      <p class="calibre2">"Camdan bir hançer mi?" diye sordu Regis, nabız gibi atan nesneden ürkerek.</p>

      <p class="calibre2">Sonra şafağın ilk ışınları ufuk çizgisini aştı. Kristal panldadı, güneş ışınlarının yolunu çevirerek ve enerjisini emerek ışığı kendine çağırdı.</p>

      <p class="calibre2">Kırık parça yeniden parladı. Güneş doğu göğünde yavaşça yükseldikçe nabzı daha da arttı, bunu sadece Crenshinibon'un açlık içindeki suretinin ışığı emmesi için yapıyordu.</p>

      <p class="calibre2">Surlardaki izleyicilerin nefesleri dehşet içinde kesildi. Akar Kessell'in güneşin kendisi üzerinde bile bir gücü olup olmadığını merak ettiler. Kırık parçanın gücü ve güneş ışığı arasında bir bağlantı kurabilecek kadar akıl sağlığına sahip tek kişi Cassius idi.</p>

      <p class="calibre2">Kristal büyümeye başladı. En yüksek noktasına ulaşan her nabızla bir boy büyümeye ve bir sonraki zonklama güçlenene kadar bir parça küçülerek genişlemeye başladı. Yavaşça ama önüne geçilemez bir şekilde, çevresi genişledi ve sivri ucu havaya yükseldi. Surlardaki insanlar ve çayırdaki canavarlar, CryshalTirith'in doğuşunun parlak gücü karşısında gözlerim çevirmek zorunda kaldı. Sadece uzaktaki izleme yerinde bulunan drow ve böyle görüntülere alışık olan iblis Crenshinibon'un suretinin yükselişine şahit oldu. Üçüncü CryshalTirith doğmuştu. Tören bittiğinde, kule güneş üzerindeki kavrayışını bıraktı ve bütün alan sabah güneşiyle aydınlandı.</p>

      <p class="calibre2">İblis, başarılı olan büyüsünün sevinciyle gürledi ve gururla kulenin aynalı kapı aralığına doğru yürüdü, ardından büyücünün özel korumaları olan troller takip ediyordu.</p>

      <p class="calibre2">Bryn Shander ve Targos'un kuşatma altındaki halkları, bu yapıya korku, takdir ve dehşetin garip bir karışımıyla bakıyordu. CryshalTirith'in doğa dışı güzelliğine direnemiyorlardı, ama kulenin beliriverişinin sonuçlarını biliyorlardı: Goblinlerin ve devlerin efendisi Akar Kessell gelmişti.</p>

      <p class="calibre2">Goblinler ile orklar dizlerinin üzerine çöktüler ve geniş ordunun tümünden "Kessell! Kessell!" tezahüratları yükseldi. Bu hadiseye tanıklık eden insanların tüylerini ürpertecek bir şekilde, büyücüye karşı fanatik bir kendim adamışlıkla saygılarını dile getiriyorlardı.</p>

      <p class="calibre2">Büyücünün normalde bağımsız olan goblin kabileleri üzerinde kurduğu etkiyi ve kendini adamanın büyüklüğünü gördüğünde Drizzt'in de cesareti kırılmıştı. OnKasaba halkının hayatta kalması için tek şansın Akar Kessell'in ölümünde yattığından o anda emin oldu drow. Muhtemel seçeneklerin hiçbirini düşünüp taşınmadan önce, büyücüyü halletmesi gerekeceğini biliyordu. Fakat şu an için dinlenmeye ihtiyacı vardı. Kelvin Yığını'nın bu yüzünün hemen ardında gölgeli bir oyuk buldu ve bıraktı bitkinliği onu sarıp kuşatsın.</p>

      <p class="calibre2">Cassius da yorgundu. Sözcü, kamp yerlerine bakıp kavgacı kabileler arasında bulunan doğal husumetin ne kadarının geriye kaldığını inceleyerek bütün soğuk gece boyunca surun tepesinde durmuştu. Küçük kargaşalar ve laf atışmalar görmüştü, ama ordunun kuşatmaya başlamadan önce bölüneceğine dair bir umut verebilecek kadar uç noktada hiçbir şey olmamıştı. Büyücünün böyle büyük düşmanlar arasında bu denli etkileyici bir birleşmeyi nasıl sağladığını anlayamıyordu. İblisin gelişi ve CryshalTirith'in yükseltilişi ona Kessell'in sahip olduğu inanılmaz gücü kanıtlamıştı. Kısa süre sonra drow ile aynı karara vardı.</p>

      <p class="calibre2">Fakat Drizzt'in aksine, Regis ve Glensather'in sağlığı için endişelenerek ettikleri itirazlarına rağmen Bryn Shander sözcüsü, çayırlar yeniden sakinleştiğinde dinlenmeye çekilmedi. Cassius, şehrinin surları içinde ıkış tepiş oturan birkaç bin dehşete kapılmış kimsenin sorumluluğunu omzunda taşıyordu ve onun için dinlenmek diye bir şey olamazdı. Bilgiye ihtiyacı vardı; büyücünün delinemez gibi görünen zırhında zayıf bir nokta bulmak zorundaydı.</p>

      <p class="calibre2">Ve bu sebeple sözcü, kuşatmanın ilk, uzun ve olaysız günü boyunca dikkatle ve sabırla izledi. Goblin kabilelerinin kendilerinin olarak adlandırdıkları sınırları ve her grubun tam merkezdeki CryshalTirith'e uzaklığını belirleyen hiyerarşi düzenini inceledi.</p>

      <p class="calibre2">Uzakta, doğuda CaerKonig ve CaerDineval filoları, boşaltılmış Doğulimanı şehrinin limanlarına yanaştı. Bazı mürettebatlar erzak tedariki için karaya çıktı ama çoğu, Kessell'in kara elinin ne kadar doğuya uzanabileceğinden emin olamayarak teknelerde kaldı.</p>

      <p class="calibre2">Jensin Brent ve CaerKonigli meslektaşı, CaerKonig'in sancak gemisi olan Sis Arayan'ın güvertesinde, içinde bulundukları durum konusunda kontrolü tamamen ele aldılar. İki şehir arasındaki bütün çekişmeler bir kenara bırakılmıştı, en azından bir süre için fakat uzun süreli dostluk vaatleri Lac Dinneshere'deki bütün gemilerde duyulmaya başlanmıştı. İki sözcü de henüz gölün sularını terk edip kaçmayacakları konusunda anlaşmışlardı, çünkü gidecek hiçbir yerlerinin olmadığını anlamışlardı. On kasabaların hepsi de Kessell tarafından tehdit ediliyordu ve Luskan da hem dört yüz mil ötedeydi, hem de gidiş yolu Kessell'in ordusunun bulunduğu yerden geçiyordu. Yeterli donanımı olmayan mülteciler, kışın ilk karları onları yakalamadan oraya ulaşmayı ümit edemezdi.</p>

      <p class="calibre2">Karaya çıkan denizciler kısa süre sonra, Doğulimanı'na henüz karanlık tarafından dokunulmadığı kutlu haberiyle limana geri döndüler. Karaya çıkıp yedek erzak ve battaniye toplamaları için daha fazla mürettebat görevlendirildi. Ama Jensin Brent, mültecilerin çoğunu Kessell'in pençesinden uzakta, yani suyun üzerinde tutmanın akıllıca olduğunu düşündüğünden bu kuman ihtiyatla oynuyordu.</p>

      <p class="calibre2">Kısa bir süre sonra umut verici bir haber daha geldi.</p>

      <p class="calibre2">"Kızılsular'dan gelen işaretler var, Sözcü Brent!" diye seslendi Sis Arayan'in gözcü direğinin tepesindeki gözcü. "Good Mead ve Dougan Oyuğu'nun halkları zarar görmemiş!" Haber verme aletini yukarı kaldırdı, Termalaine'de yapılmış bir cam edevattı ve güneş ışığını odaklayıp, kısıtlı ama karmaşık kodlar kullanarak göller içinde sinyallerle anlaşmayı sağlıyordu. "Çağrılarıma cevap geldi!"</p>

      <p class="calibre2">"Neredeler peki?" diye sordu Brent heyecanla.</p>

      <p class="calibre2">"Doğu kıyılarında," diye yanıtladı gözcü. "Savunamayacaklarını düşündükleri için kasabalarından ayrılıp suya çıkmışlar. Canavarlardan hiçbiri henüz oraya yaklaşmamış, ama sözcüleri, istilacılar ayrılana kadar gölün uç kısmının daha güvenli olacağını hissetmiş."</p>

      <p class="calibre2">"Haberleşmeyi açık bırakın," diye emretti Brent. "Daha fazla haberin olduğu zaman bana bildir."</p>

      <p class="calibre2">"İstilacılar ayrılana kadar mı?" diye tekrarladı Schermont kulaklarına inanamayarak, Jensin Brent'in yanına doğru yürürken.</p>

      <p class="calibre2">"İçinde bulunduğumuz duruma ahmak bir umutla bakış bu, kabul ediyorum," dedi Brent. "Ama güneydeki halkımızın henüz hayatta oluşu karşısında gönlüm ferahladı!"</p>

      <p class="calibre2">"Onlara gidecek miyiz? Kuvvetlerimize katacak mıyız?"</p>

      <p class="calibre2">"Henüz değil," diye yanıtladı Brent. "Korkarım göller arasındaki boş arazide saldırıya çok fazla açık oluruz. Etkili bir harekete geçişten önce daha fazla bilgi toplamaya ihtiyacımız var. İki göl arasındaki iletişimi açık tutalım. Kızılsular'a mesajlar taşımaları için gönüllüler topla."</p>

      <p class="calibre2">"Hemen gönderilecekler," diye hemfikir oldu Schermont uzaklaşırken.</p>

      <p class="calibre2">Brent kafasını salladı ve yurdunun üzerinde dağılmakta olan dumandan kuş tüyüne baktı. "Daha fazla bilgi," diye mırıldandı kendi kendine.</p>

      <p class="calibre2">Günün ilerleyen saatlerinde, daha tehlikeli bir yer olan batıya gidip başşehrin içinde bulunduğu durumu incelemesi için başka gönüllüler yola çıkarıldı.</p>

      <p class="calibre2">Brent ve Schermont büyük bir ustalıkla paniği bastırdılar, ama örgütlenmenin sağlam kazançlar getirmesine rağmen, ani ve ölümcül istilanın ilk şoku CaerKonig ve CaerDinevalli hayatta kalanların çoğunu su katılmadık bir umutsuzluğa itmişti. Bunların arasında Jensin Brent öne çıkan bir istisnaydı. CaerDineval sözcüsü, son nefesini vermeden pes etmeyi kesin bir şekilde reddeden yiğit bir savaşçıydı. Sancak gemisini gururla diğerlerinin arasında yüzdürmüş, Akar Kessell'den öç alma vaatleri haykırarak halkını bir araya toplamıştı.</p>

      <p class="calibre2">Şimdi Sis Arayan'in üstünde etrafını izliyor ve batıdan gelecek haberleri bekliyordu. Duymak için dua ettiği seslenişi tam öğle yarısında duydu.</p>

      <p class="calibre2">"Hâlâ ayakta!" haberleşme aletinin sinyali parladığında izleme direğinin tepesindeki gözcü kendinden geçmiş bir şekilde haykırdı. "Bryn Shander hâlâ ayakta!"</p>

      <p class="calibre2">Aniden Brent'in iyimserliği inamlırlık kazandı. Evsiz kalmış kurbanlardan oluşan açması topluluk kızgın bir intikam alma tavrı takındı. Hiç vakit kaybedilmeden, Kessell'in henüz tam bir zafer sağlayamadığı Kızüsular'a yeni haberleri taşımaları için ulaklar gönderildi.</p>

      <p class="calibre2">İki gölde de, kısa bir süre sonra savaşçıları sivillerden ayırma işlemi ciddiyetle başladı. Kadınlar ve çocuklar en ağır ve en az yüzmeye elverişli teknelere taşındı, savaşçılar ise en hızlı teknelere çıkarıldı. Savaş gemisi olarak gösterilen tekneler, kolayca gölün sularına açılabilecekleri gemi bağlama yerlerinin dışına taşındı. Cesur mürettebatları savaşa taşıyacak olan çılgın hücuma hazırlık olarak yelkenleri kontrol edildi ve sıkılaştırıldı.</p>

      <p class="calibre2">Ya da Jensin Brent'in öfkeli hükmüne göre, "Cesur mürettebatlarını zafere taşıyacak olan hücum!"</p>

      <p class="calibre2">Lac Dinneshere'in güney batı kesiminden gelen haberleşme aleti işaretleri tespit edildiğinde, Regis surlara gidip Cassius'a katıldı. Buçukluk, yapmayı en çok sevdiği işi yaparken gayet de iyi ölebileceğim düşündüğünden gecenin ve günün büyük bir kısmını uyuyarak geçirmişti. Şekerlemesinin sonsuza dek süreceğini zannederken uyandığı zaman epey şaşırmıştı.</p>

      <p class="calibre2">Fakat Cassius işleri daha farklı bir açıdan görmeye başlıyordu. Akar Kessell'in ele avuca sığmaz ordusunun içinde çıkarılabilecek potansiyel anzalann uzun bir listesini hazırlamıştı; goblinlere ve devlere kabadayılık taslayan orklar ve sırasıyla birbirine kabadayılık taslayan diğer ikisi. Ah, Kessell'in ordusuna darbeyi indirmesi için goblin ırkları arasındaki bariz nefreti uyandırabilecek kadar uzun bir süre dayanmanın yolunu bir bulabilseydi...</p>

      <p class="calibre2">Ve sonra, Lac Dinneshere'den gelen sinyaller ile hemen onun ardından Kızılsular'ın uzak kesiminden görünen benzer parıltılar, kuşatmanın dağıtılması ve OnKasaba'mn ayakta kalması konusunda sözcüye candan umutlar vermişti.</p>

      <p class="calibre2">Fakat sonra büyücü tiyatral gösterisini yaptı ve Cassius'un umutlan paramparça oldu.</p>

      <p class="calibre2">Her şey, CryshalTirith'in temelindeki cam gibi duvarın etrafını saran kızıl ışığın nabız gibi tek bir kez zonklamasıyla başladı. Sonra ikinci bir zonklama, bu seferki maviydi, kulenin üzerine yayılıp aksi yöne doğru ilerledi. Yavaşça kulenin çapında daire çizerek dolaştılar, birleştikleri vakit kanşıp yeşil rengini aldılar, sonra ayrılarak yollarına devam ettiler. Bu göz kamaştıncı gösteriyi izleyen herkes endişe içinde bakıyordu, bundan sonra ne olacağından emin değillerdi. Fakat devasa bir güç gösterisinin yaklaşmakta olduğuna eminlerdi.</p>

      <p class="calibre2">Daireler çizen ışıklar hızlandı, yoğunluklan da hızlarıyla birlikte arttı. Kısa süre sonra kulenin temelinin tamamı yeşil bir bulanıklıkla kaplanmıştı, o kadar parlaktı ki izleyiciler gözlerini çevirmek zorunda kaldı. Ve bulanıklığın içinden iki tane iğrenç trol çıkıverdi, ikisi de ellerinde süslü püslü bir ayna taşıyordu.</p>

      <p class="calibre2">Işıklar yavaşladı ve tamamen durdu.</p>

      <p class="calibre2">Sadece mide bulandırıcı trollerin görüntüsü bile Bryn Shander halkını tiksintiyle doldurmaya yetmişti, ama ilgileri çekilmiş olduğundan hiçbiri bakışlarını başka yöne çevirmedi. Canavarlar, şehrin bayırlı tepesinin temeline doğru yürüdüler ve birbirilerine dönüp yüz yüze durdular. Aynalanm birbirilerine doğru eğerek çaprazlamasına tuttular, fakat hâlâ CryshalTirith'in yansımasını görmelerini sağladılar.</p>

      <p class="calibre2">Kuleden aşağı ikiz ışık huzmeleri fırladı, ikisi de aynalardan birine çarptı ve diğeriyle trollerin arasında yarı yolda birleşti. Sanki yıldırım düşmesinin göz kamaştırıcı parlaklığı gibi kuleden gelen ani bir zonklama canavarların arasındaki alam dumanla gölgelenmiş bıraktı. Ve duman dağıldığında, birleşmiş olan ışık huzmelerinin yerinde; kızıl, saten bir cüppe giymiş zayıf, eğri büğrü bir adam sureti duruyordu.</p>

      <p class="calibre2">Goblinler tekrar dizleri üzerine kapandılar ve yüzlerini toprağa gömdüler. Akar Kessell gelmişti.</p>

      <p class="calibre2">Adam surun üzerinde duran Cassius'un olduğu yöne doğru baktı, ince dudakları üzerinde ukalaca bir gülümseme belirdi. "Selamlar, Bryn Shander Sözcüsü!" diye kıkırdadı. "Benim güzel şehrime hoş geldin!" çarpıkça güldü.</p>

      <p class="calibre2">Büyücünün kendisini ayırt ettiği konusunda Cassius'un hiçbir şüphesi yoktu, fakat bu adamı daha önce gördüğünü hiç hatırlamıyordu ve nasıl olup da tanındığını anlayamıyordu. Bir açıklama yapmaları için Regis ve Glensther'e baktı, fakat ikisi de omuzlarını silkti.</p>

      <p class="calibre2">"Evet, seni tanıyorum Cassius," dedi Kessell. "Ve sana da selamlar, iyi kalpli Sözcü Glensather. Senin de burada olacağını tahmin etmeliydim; Doğulimanı halkı her zaman bir davaya katılmaya gönüllü olmuştur, ne kadar umutsuz olursa olsun!"</p>

      <p class="calibre2">Şimdi dostlarına afallamış bir şekilde bakma sırası Glensather'deydi. Fakat yine onlardan gelen hiçbir açıklama yoktu.</p>

      <p class="calibre2">"Bizi tanıyorsun," diye cevap verdi Cassius surete, "fakat biz seni tanımıyoruz. Görünüşe göre bize karşı elinde adaletsiz bir avantaj var."</p>

      <p class="calibre2">"Adaletsiz mi?" diye karşı çıktı büyücü. "Bütün avantajlar benim elimde, ahmak adam!" Yine güldü. "Beni tanıyorsunuz en azından Glensather tanıyor."</p>

      <p class="calibre2">Cassius'un sorgulayıcı bakışına karşılık olarak Doğulimanı sözcüsü yeniden omuz silkti. Bu hareket Kessell'i kızdırmış gibiydi sanki.</p>

      <p class="calibre2">"Birkaç ay Doğulimanı'nda yaşadım," dedi büyücü sıktığı dişlerinin arasından. "Luskan'dan gelen büyücülerin çırağı kılığındaydım! Akıllıca, değil mi?"</p>

      <p class="calibre2">"Onu hatırlıyor musun?" diye sordu Cassius yavaşça Glensather'e. "Çok önemli bir bilgi olabilir."</p>

      <p class="calibre2">"Doğulimanı'nda kalmış olması mümkündür," diye yanıtladı Glensather aynı fısıltılı tonlamayla, "fakat birkaç senedir Sahipkulesi'nden benim şehrime hiçbir grup gelmedi. Kaldı ki biz açık bir şehiriz ve her geçen tüccar kervanıyla bir sürü yabancı bize gelir. Sana doğruyu söylüyorum, Cassius, bu adamı hiç hatırlamıyorum.</p>

      <p class="calibre2">Kessell hiddetten küplere binmişti. Ayağını sabırsız bir şekilde yere vuruyordu ve yüzündeki gülümseme yerini somurtkan bir buruşukluğa bırakmıştı. "Belki de OnKasaba'ya geri dönüşüm daha akılda kalıcı olacaktır, sizi ahmaklar!" diye kızdı. Kollarını kendine göre önemli bir bildiri için önünde açtı. "Akar Kessell'e bakın, Buzyeli Vadisi Tiranı'na!" diye haykırdı. "OnKasaba halkı, efendiniz geldi!"</p>

      <p class="calibre2">"Sözlerin biraz erken sayı" diye başladı Cassius, fakat Kessell çılgına dönmüş bir çığlıkla lafını kısa kesti.</p>

      <p class="calibre2">"Asla sözümü kesme!" diye haykırdı büyücü, boynundaki damarlar gerilip şişerek ve yüzü kan kırmızısına dönerek.</p>

      <p class="calibre2">Sonra Cassius inanamayarak sessizleştiğinde, Kessell soğukkanlılığını bir parça kazanmış gibiydi. "Öğreneceksin, gururlu Cassius," diye tehdit etti. "Öğreneceksin!"</p>

      <p class="calibre2">CryshalTirith'e doğru arkasına döndü ve tek bir emir sözü söyledi. Kule sanki güneş ışığının yansımalarını serbest bırakmayı reddeder gibi bir anlığına geriledi. Sonra derinlerinden bir yerlerden parlamaya başladı, günün yansımasından çok kendininmiş gibi görünen bir ışıkla parlıyordu. Her geçen saniyede rengi değişti ve ışık garip duvarları tırmanıp çevrelemeye başladı.</p>

      <p class="calibre2">"Akar Kessell'e bakın!" diye bildirdi büyücü, hâlâ kaşlannı çatarak. "Crenshinibon'un ihtişamına bakın ve bütün ümidinizi yitirin!"</p>

      <p class="calibre2">Kulenin duvarları içinden daha çok ışık parıldamaya başladı, gelişigüzel bir şekilde yükselip alçalmaya ve binanın etrafında, serbest bırakılmak için haykıran çılgına dönmüş bir dansla dönmeye başladı. Azar azar yukarıdaki sivri uca doğru tırmanıyorlardı ve uç kısım sanki yamyormuş gibi parlamaya başladı. Parlak beyaz alevleri güneşin ışığına kafa tutana dek tayftaki bütün renklere büründü.</p>

      <p class="calibre2">Kessell coşkuyla kendinden geçmiş bir şekilde haykırdı.</p>

      <p class="calibre2">Ateş serbest bırakıldı.</p>

      <p class="calibre2">İnce, kavurucu bir çizgi halinde kuzeye, bahtsız şehir Targos'a doğru fırladı. Kule onlar için Bryn Shander'a olduğundan daha uzakta bulunmasına ve uzak çayırlardaki parlak bir ışık titreşiminden başka hiçbir şey olmamasına rağmen Targos'un yüksek surunu birçok izleyici doldurmuştu. Başşehrin aşağısında nelerin olup bittiği hakkında çok az fikre sahiptiler ama üzerilerine gelmekte olan ateş ışınını gördüler.</p>

      <p class="calibre2">Fakat o zaman iş işten geçmişti.</p>

      <p class="calibre2">Akar Kessell'in gazabı gümbürdeyerek ve ani bir harap edişle yakıp yıkarak.gururlu şehre dalıverdi. Öldürücü hattı boyunca alevler filizlendi. Tam yolunun üzerinde olan insanların basit bir şekilde buharlaşmadan önce haykırmak için şansları bile olmadı. Fakat ilk darbeyi sağ atlatanlar, binden fazla kez ölüme tanıklık etmiş olan kadınlar ile çocuklar ve tundranın sert adamları çığlıklar attı. Ve feryatları durgun gölün üzerinden Yalnızorman ile Bremen'e, Termalaine'de tezahürat yapan goblinlere ve tepeden aşağıya Bryn Shander'daki dehşete kapılmış izleyicilere taşındı.</p>

      <p class="calibre2">Kessell eliyle daire çizerek yavaşça serbest kalan gücün açısını döndürdü ve bununla birlikte yıkımı Targos boyunca kavislendirdi. Kısa süre sonra şehirdeki her büyük bina yanmaktaydı, yüzlerce insan yerde ölü ya da ölmek üzere bir halde yatıyordu. Vücutlarını kaplayan alevleri söndürmek için açması bir şekilde yerde debeleniyor ve ağır dumanın içinde bir parça hava bulabilmek için çaresizce, umutsuz bir uğraşla soluk almaya çalışıyorlardı.</p>

      <p class="calibre2">Kessell o anda zevkten dört köşeydi.</p>

      <p class="calibre2">Ama sonra istemdışı bir ürperti sardı vücudunu. Ve sanki kule de titriyor gibiydi. Büyücü, hâlâ cüppelerinin katlarının arasında gömülü olan antikayı sıkıca kavradı. Crenshinibon'un gücünü fazla zorladığını anladı.</p>

      <p class="calibre2">Dünyanın Omurgası'nda Kessell'in yükselttiği ilk kule harap olarak bir yığın halini aldı. Ve çok uzaktaki açık tundrada bulunan ikincisi de aynı sonu paylaştı. Kırık parça, gücünü emen kule suretlerini yok ederek kendi sınırları içine çekildi.</p>

      <p class="calibre2">Kessell de bu çaba karşısında bitkin düşmüştü ve ayakta kalan CryshalTirith'in ışıkları durgunlaşmaya ve sonra azalmaya başladı. Işın sağa sola sallandı ve yok oldu.</p>

      <p class="calibre2">Ama işini bitirmişti.</p>

      <p class="calibre2">İstila ilk başladığında, Kemp ve Targos'un diğer kibirli liderleri son adam ölünceye kadar şehri savunacaklarına dair halka söz vermişlerdi, fakat inatçı sözcüler bile anladılar ki kaçmaktan başka şansları yoktu. Şanslarına, Kessell'in asıl darbesine maruz kalan şehir merkezi, korunaklı liman bölgesine nazır yüksek bir tepedeydi. Filolar zarar görmemiş bir şekilde duruyordu. Ve Targos'a yanaştıktan sonra teknelerinin içinde kalmış olan Termalaine'in evsiz barksız balıkçıları daha şimdiden rıhtımlara çıkmıştı. Şehir merkezinde oluşmakta olan yıkımın inanılmaz derecedeki büyüklüğünü anlar anlamaz, savaşın en son mültecileri tarafından birazdan limana yapılacak olan akın için hazırlanmaya başladılar. İki şehrin de teknelerinin çoğu saldırı dakikalarında, tehlikeye açık yelkenlerini rüzgarla savrulan kıvılcımlar ve enkaz parçalarından güvenli bir şekilde uzak tutmak için çaresizlik içinde suya açıldı. Büyümekte olan tehlikeleri göze alarak, daha sonradan rıhtıma gelebilecek kazazedeleri kurtarmak için birkaç tekne geride kaldı.</p>

      <p class="calibre2">Bryn Shander sunandaki insanlar devam eden ölüm sesleri karşısında ağlayıp feryat ettiler. Fakat Kessell'in biraz önce açığa vurmuş olduğu görünür zayıflığı anlama arayışıyla yenilip yutulmuş olan Cassius'un yaş dökecek zamanı yoktu. Aslında haykırışlar herkes kadar onu da etkiliyordu, ama kaçık Kessell'in kendisiyle ilgili herhangi bir zayıflık emaresini görmesini istemiyordu, çehresindeki ifadeyi hüzünden arındırıp demir bir öfke maskesine bürüdü.</p>

      <p class="calibre2">Kessell ona güldü. "Somurtup durma, zavallı Cassius," diye alay etti büyücü, "Sana hiç yakışmıyor."</p>

      <p class="calibre2">"Sen bir köpeksin," diye karşılık verdi Glensather. "Ve azgın köpekler dayak ister!"</p>

      <p class="calibre2">Cassius sözcü dostunu elini uzatarak yatıştırdı. "Sakin ol dostum," diye fısıldadı. "Kessell bizim paniğimizle beslenir sadece. Bırak konuşsun bilebileceğinden daha fazlasını bize açık ediyor."</p>

      <p class="calibre2">"Zavallı Cassius," diye tekrarladı Kessell aşağılayıcı bir şekilde. Sonra aniden büyücünün yüzü hiddetle buruştu. Cassius bu ani değişimi keskin bir şekilde fark etti, onu da topladığı diğer bilgilerin arasına kattı.</p>

      <p class="calibre2">"Burada şahit olduğunuz şeyi iyi belleyin, Bryn Shander halkı!" diye küçümsedi Kessell. "Efendinize boyun eğin, yoksa aynı kader sizi de bulur! Ve sizin arkanızda hiç su yok! Kaçacak hiçbir yeriniz yok!"</p>

      <p class="calibre2">Şeytanca yeniden güldü ve sanki bir şey arıyormuş gibi şehrin etrafındaki tepeye baktı. "Peki siz ne yapacaksınız?" diye kıkırdadı. "Sizin gölünüz falan yok!</p>

      <p class="calibre2">"Ben söyleyeceğimi söyledim, Cassius. Beni iyi duy. Bana yarın bir elçi göndereceksin, kayıtsız şartsız teslimiyetiniz hakkındaki haberleri taşıyan bir elçi! Ve eğer gururun bu işi reddederse, ölmekte olan Targos'un haykırışlarını hatırla! Öğüt istiyorsan Maer Dualdon'un kıyısındaki şehre bak, açması Cassius. Yarın şafak attığında ateşler sönmemiş olacak!"</p>

      <p class="calibre2">Sonra bir ulak koşarak sözcünün yanına geldi. "Targos'taki duman örtüsünün altında suya açılan birçok gemi tespit edildi. Daha şimdiden mültecilerden haberleşme aleti sinyalleri gelmeye başladı."</p>

      <p class="calibre2">"Peki ya Kemp?" diye sordu Cassius endişe içinde.</p>

      <p class="calibre2">"Hayatta," diye yanıtladı ulak. "Ve intikam almaya yemin etti."</p>

      <p class="calibre2">Cassius rahatlayarak nefes verdi. Targoslu meslektaşına pek düşkün değildi, ama savaş deneyimli sözcünün her şey bitmeden önce OnKasaba için bir hazine niteliğinde olduğunu biliyordu.</p>

      <p class="calibre2">Kessell bu konuşmayı duydu ve küçümseyerek hırladı. "Peki ya nereye kaçacaklarmış?" diye sordu Cassius'a.</p>

      <p class="calibre2">Sağı solu belirsiz ve dengesiz düşmanını dikkatle inceleyen sözcü buna cevap vermedi ama Kessell soruyu onun yerine cevapladı.</p>

      <p class="calibre2">"Bremen'e mi? Ama bunu yapamazlar ki!" parmaklarını şaklatıp daha önceden ayarlanmış olan mesajı en batıdaki güçlere iletecek zincirin ilk halkasını başlatarak. Hemen geniş bir goblin gurubu saflardan ayrıldı ve batıya doğru ilerlemeye başladı.</p>

      <p class="calibre2">Bremen'e doğru.</p>

      <p class="calibre2">"Görüyorsun değil mi? Bremen gece bitmeden önce düşecek ve bir başka filo aceleyle kıymetli göle yelken açacak. Aynı sahne, tahmin edilebilir sonuçlarla, orman içindeki kasaba için de tekrarlanacak. Ama acımasız kış çökmeye başladığında göller bu insanlara ne gibi bir koruma sağlayabilir?" diye haykırdı. "Sular etraflarında donduğunda gemileri benden ne kadar hızlı kaçabilir?"</p>

      <p class="calibre2">Yine güldü ama bu seferki daha ciddi, daha tehlikeliydi. "Akar Kessell karşısında ne gibi bir korunmanız olabilir?"</p>

      <p class="calibre2">Cassius ve büyücü birbirilerini pes etmeyen bakışlarla süzdüler. Büyücü sadece kelimeleri ağzını oynatarak söyledi, ama Cassius onu net bir şekilde duyabildi. "Ne gibi bir korunma?"</p>

      <p class="calibre2">Maer Dualdon üzerinde, Kemp sinir bozucu hiddetini yuttu ve şehrinin alevler içinde düşüşünü izledi. Kurumlarla kapkara olmuş yüzler yanmakta olan yıkıntılara dehşet dolu bir inançsızlıkla bakıyor, dayanılmaz bir inkar içinde haykırıyor ve kayıp arkadaşları ile akrabaları için açıktan açığa ağlıyordu.</p>

      <p class="calibre2">Ama aynı Cassius gibi, Kemp de umutsuzluğunu yapıcı bir hiddete dönüştürdü. Goblin gücünün Bremen'e gitmek için ayrıldığını öğrenir öğrenmez, uzaktaki şehrin halkını uyarmak ve gölün öteki tarafında neyin olup bittiği hakkında bilgilendirmek için en hızlı gemisini yolladı. Sonra yiyecek ile sargı bezi ve belki de rıhtımlarına bir davet dilemek için Yalnızorman'a ikinci bir gemi yolladı.</p>

      <p class="calibre2">Bariz farklılıklarına rağmen, on kasabanın on sözcüsü de birçok yönden birbirilerine benziyordu. Her şeyini iyi halk için feda etmekten memnuniyet duyan Agorwal gibi ve umutsuzluğa yenilmeyi reddeden Jensin Brent gibi, Kemp de kendi halkım bir karşı saldın için örgütlemeye başladı. Bu işi nasıl başaracağını henüz bilmiyordu, ama kendisinin büyücünün savaşında son sözünü söylememiş olduğunu biliyordu.</p>

      <p class="calibre2">Ve Bryn Shander surunun üzerinde duran Cassius da bunu biliyordu.</p>

      <p class="calibre2">Drizzt, batmakta olan güneşin son ışınlan solup gitmeye başladığında gizli odasından dışarıya çıktı. Güney ufkunu taradı ve yine dehşete kapıldı. Dinlenmeye ihtiyaç duymuştu, ama Targos şehrim yanarken gördüğünde içinde duyduğu suçluluk sancılarına engel olamıyordu. Sanki Kessell'in çaresiz kurbanlarının ıstırap çekişine şahitlik etme görevini savsaklıyormuş gibi hissetmişti kendisini.</p>

      <p class="calibre2">Fakat drow, elflerin uyku diye adlandırdıkları tefekkürsel trans saatlerinde bile boş durmamıştı. Bu belirli duyumu, daha önce bildiği bu güçlü varlığın aurasını bulmak için çok uzak anılarında kalmış olan aşağı dünyaya zihniyle seyahat etti. Bir önceki gece takip ettiği iblise şöyle iyice bir bakabilecek kadar yaklaşamamış olsa bile, bu yaratık hakkında eski anılarına gömülmüş tanıdık bir tını canlanıyordu aklında. Maddesel düzlemde dolaştıkları vakit, aşağı düzlemlerden gelen yaratıkların etraflarını doğadışı bir oluşum kaplardı. Kara elflerin diğer bütün ırklardan daha fazla anlayıp farkına varır olduğu bir auraydı bu. Sadece bu tip bir iblisi değil, bu yaratığın ta kendisini tanıyordu Drizzt. Menzoberranzan'da halkına uzun yıllar boyunca hizmet vermişti.</p>

      <p class="calibre2">"Errtu," diye fısıldadı, düşlerinin arasından çekip çıkartarak.</p>

      <p class="calibre2">Drizzt iblisin gerçek adını biliyordu. Onun çağrısına gelecekti.</p>

      <p class="calibre2">İblisi çağırmak için elverişli bu yer arayışı Drizzt'in bir saatten fazla zamanını aldı ve birkaç saatini de mekanı hazırlayarak geçirdi. Amacı, yapabildiği kadar Errtu'nun avantajlarını özellikle de cüsse gücünü ve uçuş yeteneğini elinden alabilmekti, fakat karşılaşmalarında bir dövüşün meydana gelmemesini ümit ediyordu. Drowu tanıyan kimseler onun yiğit ve hatta bazen pervasız olduğunu düşünürdü. Fakat bu, onun girdap gibi dönen kılıçlarının verdiği acıyla geri püskürtülebilecek ölümlü düşmanlar karşısında geçerliydi. İblisler, özellikle de Errtu'nun boyutu ve kudretindekiler, tamamen bambaşka bir hikayeydi. Drizzt gençliğinde birçok kez böyle bir canavarın gazabına tanıklık etmişti. O kocaman pençeli eller tarafından binaların yıkıldığını, sert kayanın paramparça edildiğini görmüştü. Kudretli insan savaşçıların, bir ogreyi devirecek darbelerle canavara saldırdığını ve dehşet içinde ölürlerken silahlarının aşağı düzlemlerden gelen bu güçlü varlık karşısında hiçbir işe yaramadığını anladığını görmüştü.</p>

      <p class="calibre2">Kendi halkı iblislerle daha iyi geçinirdi, aslında onlar tarafından saygı bile görürdü. İblisler eşit koşullar altında drowlarla sık sık işbirliği yapar, hatta büsbütün kara elflere hizmet bile ederlerdi, çünkü drowların sahip oldukları güçlü silahlardan ve kullandıkları kudretli büyüden sakınırlardı. Ama bu, az bulunur taş oluşumlarından çıkan garip cevherlerin, drow demirciler tarafından kullanılan metallere gizemli ve büyülü bir özellik verdiği karanlıkaltı dünyası için geçerliydi. Drizzt'in yanında anayurdundan kalma hiçbir silahı yoktu, çünkü onlar gün ışığına karşı koyamamıştı; onları güneşten korumak için oldukça dikkat etmesine rağmen, yüzeye taşındıktan kısa bir süre sonra kullanılmaz hale gelmişlerdi. Şu anda taşıdığı silahların Errtu'ya bir zarar verebileceğinden şüpheliydi. Ve eğer zarar verseler bile, Errtu'nun cüssesindeki iblisler ait oldukları düzlemlerden yok edilemezlerdi. İş eğer darbelere varırsa, Drizzt'in başarmayı umabileceği en büyük şey yaratığı Madde Düzlem'den yüz yıllık bir süre için kovmak olabilirdi.</p>

      <p class="calibre2">Dövüşmeye hiç niyeti yoktu.</p>

      <p class="calibre2">Fakat kasabaları tehdit eden büyücüye karşı bir şeyler yapmayı denemek zorundaydı. Şimdiki hedefi büyücüde bulunan bir zayıflığı açığa çıkarabilecek bilgiler edinmekti. Kullanacağı metot ise, Errtu'nun ondan duyduğu hikayeye inanabilecek kadar kara elfler hakkında bir şeyler hatırladığını umarak onu kandırma ve niyetini gizlemekti. Fakat her şeyi bir arada tutan dayanıksız yalanları fazla açık etmemeliydi.</p>

      <p class="calibre2">Buluşma için seçilmiş olan yer, dağın uçurumluk kesiminden birkaç yarda ötede bulunan korunaklı bir yarıktı. Birbirileriyle birleşen duvarlar tarafından oluşturulmuş sivri tepeli tavan, mekanın yarısını kapıyordu. Diğer yarısı ise gökyüzüne açıktı. Ama bütün mekan yüksek duvarların arkasında dağın eteğine yerleşikti, CryshalTîrith'in görüş sahasından güvenli bir şekilde dışarıdaydı. Şimdi Drizzt, bir hançer ile işini görüyor, oturacağı yerin önündeki duvarlara ve zemine koruma rünleri kazıyordu. Bu büyülü sembollerin aklındaki şekilleri uzun yıllar boyunca epey bulanıklaşmıştı ve biliyordu ki çizimleri mükemmellikten çok ötedeydi. Fakat eğer Errtu ona düşman kesilirse, sembollerin sunabileceği her türlü korumaya ihtiyacı olacağını anlamıştı.</p>

      <p class="calibre2">İşini bitirdiğinde, korunaklı bölümün gerisindeki üzeri kapalı bölümün altına bağdaş kurup oturdu ve bohçasında taşıdığı küçük heykelciği yere fırlattı. Guenhwyvar, koruma yazıtlarını denemek için iyi bir test aracı olacaktı.</p>

      <p class="calibre2">Koca kedi çağrıya cevap verdi. Oyuğun öteki tarafında beliriverdi, sahibini tehdit eden herhangi bir tehlike için keskin gözleri mekanı tarıyordu. Sonra, hiçbir şey sezemediği için Drizzt'e merakla baktı.</p>

      <p class="calibre2">"Bana gel," diye çağırdı Drizzt, eliyle işaret ederek. Kedi ona doğru yürüdü, sonra sanki bir duvara toslamış gibi aniden durdu. Drizzt rünlerin bir parça kudret taşıdığını gördüğünde rahatlayarak nefes verdi. Kendine güveni epey artmıştı, fakat Errtu'nün rünlerin sınırlarını sonuna ve hatta daha da ötesine kadar zorlayacağını anlamıştı.</p>

      <p class="calibre2">Guenhwyvar, onu neyin engellediğini anlama çabasıyla koca kafasını sağa sola salladı. Direniş gerçekten de çok kuvvetli değildi, ama sahibinin hem ona gelmesi için sinyal vermesi hem de onu uzak tutması kedinin kafasını karıştırmıştı. Gücünü toplayıp bu zayıf engeli aşmayı düşündü, ama sahibi onun durduğunu görünce çok memnun olmuş gibiydi. Böylece kedi olduğu yere oturdu ve bekledi.</p>

      <p class="calibre2">Drizzt bölgeyi incelemekle meşguldü, sıçrayarak iblisi hazırlıksız yakalaması için Guenhwyvaı/a en uygun yeri arıyordu. Çatıyla birleşen bir kısmın hemen ardındaki yüksek duvarlarda bulunan derin bir çıkıntı en iyi gizlenmeyi sağlayacak gibi duruyordu. Kediye yerini almasını işaret etti ve ona kendisinden sinyal almadan saldırmama talimatı verdi. Sonra yeniden oturdu ve gevşemeye çalıştı. İblisi çağırmadan önceki son zihinsel hazırlıkları yaparken azimliydi.</p>

      <p class="calibre2">Vadinin ötesindeki büyülü kulede Errtu, Kessell'in harem odasının gölgeli bir köşesine gizlice sokuldu. Akimi yitirmiş kızlarıyla oynamakta olan şeytani büyücü karşısında her zaman ihtiyatlıydı. Ahmak Kessell'e bakarken Errtu'nun gözlerinde fokurdayan bir nefret ateşi yanıyordu. Büyücü o öğleden sonra yaptığı güç gösterisiyle neredeyse her şeyi berbat edecekti ve ardında bıraktığı terk edilmiş kuleleri yıkmayı reddedişi de Crenshinibon'un gücünü daha da fazla tüketmişti.</p>

      <p class="calibre2">Kessell CryshalTirith'e geri gelip de, görme aynalarından bakarak diğer iki kulenin parçalara ayrıldığını gördüğünde, Errtu acımasız bir şekilde tatmin olmuştu. Errtu üçüncü bir kule yükseltme aleyhinde Kessell'i uyarmıştı, ama egosuna yenik düşen büyücü, bu istilanın her geçen gününde daha da inatçı olmaya başlamıştı. İblisin ve hatta Crenshinibon'un bile tavsiyelerini, kendi kesin kontrolünü kırmak için yapılan bir komplo olarak değerlendiriyordu.</p>

      <p class="calibre2">Ve böylece Drizzt'in çağrılarının vadi boyunca ona doğru aktığım hissettiğinde, Errtu oldukça gönüllü bir hal almış, hatta rahatlamıştı. Önce bunun gibi bir çağımın olacağına ihtimal vermedi, ama gerçek adının yüksek sesle söylenmesinin yarattığı çekim gücü istemdışı bir şekilde iblisin tüylerini ürpertiyordu. Ölümlü bir varlığın adını söyleme küstahlığım göstermesine karşı hiddetten çok merak uyanmıştı içinde. Errtu aklı başka yerlerde olan büyücünün yanından sıvıştı ve CryshalTirith'ten dışarı çıktı.</p>

      <p class="calibre2">Sonra, rüzgarın sonsuz şarkısının uyumunu, durgun bir göldeki beyaz şapkalı bir dalga gibi keserek yeniden bir çağrı geldi.</p>

      <p class="calibre2">Errtu koca kanatlarını çırptı ve çayırların üzerinden kuzeye doğru, kendisini çağırana doğru hızla uçtu. Dehşete kapılmış olan goblinler, iblisin geçerken yarattığı gölgeden kaçıştılar, çünkü Cehennem'den gelen yaratık ince ayın en donuk ışığında bile öyle bir karanlık bırakıyordu ki kıyaslandığında gece bile yanında aydınlık kalırdı.</p>

      <p class="calibre2">Drizzt gergin bir nefes aldı. İblis Bremen Düzlüğü'nden sapıp Kelvin Yığını'nın alçak bayırlarına doğru uçarken, onun hiç şaşmaz bir şekilde yaklaştığını hissetti. Guenhwyvar da canavarın yaklaştığını hissederek patilerinin üzerinde olan kafasını kaldırdı ve gürledi. Kedi, sahibinin emrini bekleyerek, gizlilik konusundaki gelişmiş yeteneğinin kendisini bir iblisin duyarlılığından bile koruyacağına güvenerek, çıkıntının en gerisine saklanıp dümdüz ve kıpırtısız bir şekilde yattı.</p>

      <p class="calibre2">Errtu çıkıntıya konduğu zaman derimsi kanatlan sıkı bir şekilde kıvrılıp kapandı. Kendisini çağıran kimsenin yerini derhal kesin bir şekilde belirledi. Oyuğun dar girişinden geçebilmek için geniş omuzlarını kıvırmak zorunda kaldıysa da dümdüz içeri daldı. Merakını gidermeye ve sonra da adını yüksek sesle söylemeye cüret eden küstah aptalı öldürmeye niyetliydi.</p>

      <p class="calibre2">Koca iblis, iri cüssesi onun küçük sığınağının gerisindeki alanı kaplayarak ve önüne düşen yıldız ışıklarını keserek içeri daldığında, Drizzt kontrolünü elinde tutmak için bir savaş verdi. Bu tehlikeli işin geri dönüşü yoktu. Kaçacak hiçbir yeri yoktu.</p>

      <p class="calibre2">İblis aniden hayrete düşerek durdu. Errtu bir drowla karşılaşmayalı yüzyıllar geçmişti ve yüzeyde, en kuzeydeki donmuş arazide onlardan birini bulmayı kesinlikle beklemiyordu.</p>

      <p class="calibre2">Drizzt her nasılsa sesini bulabildi. "Selamlar, kargaşanın efendisi," dedi sakince, eğilip reverans yaparak. "Ben Menzoberranzan tahtının dokuzuncu ailesi olan Daermon N'a'shezbaernon Evi'nden Drizzt Do'Urden. Fakirhaneme hoş geldiniz."</p>

      <p class="calibre2">"Yurdundan oldukça uzaklardasın, drow," dedi iblis, bariz bir şüpheyle.</p>

      <p class="calibre2">"Aynı sizin gibi, Cehennem'in kudretli iblisi," diye yanıtladı Drizzt soğukkanlılıkla. "Ve dünyanın bu yüksek ucuna aynı sebeplerden dolayı çekildik, tabii eğer yanılmıyorsam."</p>

      <p class="calibre2">"Ben neden burada olduğumu biliyorum," diye yanıtladı Errtu. "drowların işlerini hiçbir zaman anlayamamışımdır ya da hiçbirini umursamam!"</p>

      <p class="calibre2">Drizzt ince çenesini kaşıdı ve yapmacık bir özgüvenle kıkırdadı. Midesi düğüm düğüm olmuştu ve soğuk terler boşanmaya başladığını hissetti. Yine kıkırdadı ve korkusuyla savaştı. Eğer iblis onun korkusunu sezerse kendisine inanması kesinlikle imkansızdı. "Ah, ama bu sefer, birçok yıldır ilk kez olmak üzere, işlerimizde yollarımız kesişti, kudretli yıkım dağıtıcısı. Halkımın sizin şu anda hizmet etmekte olduğunuz büyücü hakkında merakları var hatta belki de onunla epey ilgileniyorlar."</p>

      <p class="calibre2">Errtu omuzlarını gerdi, kızıl gözlerinde tehlikeli alevlerin ilk kıvılcımları belirginleşti. "Hizmet etmek mi?" diye tekrarladı kulaklarına inanamayarak, sanki kontrol edemediği bir hiddet krizinin sınırlarındaymış gibi sesi titreyerek.</p>

      <p class="calibre2">Drizzt görüşünü değiştirmekte çabuk davrandı. "Hangi yönden bakarsak bakalım, kaotik amaçların bekçisi, öyle görünüyor ki büyücünün sizin üzerinizde bir gücü var. Hiç şüphesiz Akar Kessell'in yanında çalışıyorsunuz."</p>

      <p class="calibre2">"Ben hiçbir insana hizmet etmem!" diye gürledi Errtu, yere indirdiği vurgulu bir ayak darbesiyle mağaranın temellerini yerinden oynatarak.</p>

      <p class="calibre2">Drizzt kazanmak için hiçbir umudunun olmadığı dövüşün başlamakta olup olmadığını merak etti. En azından ilk darbeleri indirebilmek için Guenhwyvar'ı çağırmayı düşündü.</p>

      <p class="calibre2">Ama İblis aniden yine sakinleşti. drowun beklenmedik bir şekilde ortaya çıkışının sebebini yarı yarıya tahmin ettiğinden emindi. Errtu Drizzt'i dikkatle süzdü. "Büyücüye hizmet etmek mi?" diye güldü. "Akar Kessell insanların düşük standartlarına göre bile çelimsiz sayılır! Ama bunu biliyorsun drow ve bunu reddetmeye cüret etme. Benim de olduğum gibi, sen de Crenshinibon için buradasın ve Kessell'in de canı cehenneme!"</p>

      <p class="calibre2">Drizzt'in yüzündeki bakış Errtu'nun afallamasına yetecek kadar gerçekçiydi. İblis hâlâ doğru tahmin ettiğini düşünüyordu, ama drowun bu ismi neden tanımadığını anlayamamıştı. "Crenshinibon," diye açıkladı, pençeli elini güneye doğru savurarak. "Hayal edilemeyecek güçteki kadim bir tabya."</p>

      <p class="calibre2">"Kule mi?" diye sordu Drizzt.</p>

      <p class="calibre2">Errtu'nun kuşkuları ani bir öfke halinde patlayıverdi. "Bana cahil numarası yapma!" diye böğürdü iblis. "Drow efendileri Akar Kessell'in ziynetinin gücünü gayet iyi biliyorlar, yoksa onu aramak için yüzeye hiç çıkmazlardı!"</p>

      <p class="calibre2">"Pekala, doğru tahmin ettiniz!" diye itiraf etti Drizzt. "Fakat çayırlardaki kulenin benim aradığım kadim antika olduğundan emin olmam gerekliydi. Efendilerim dikkatsiz casuslara pek az merhamet gösterir."</p>

      <p class="calibre2">Errtu, Menzoberranzan'daki uğursuz işkence dairelerini hatırladığında şeytanca gülümsedi. Kara elfler arasında geçirdiği o yıllar gerçekten de pek eğlenceli olmuştu!</p>

      <p class="calibre2">Drizzt konuyu hemen, Kessell'in ya da kulesinin bir zayıflığını açık edecek yöne doğru çekti. "Hâlâ aklımı karıştıran bir şey var, dizginsiz şeytanlığın korkunç sureti," diye başladı, özgün iltifatlarına devam etme konusunda dikkatli olarak. "Bu büyücü ne hakla Crenshinibon'a sahip?"</p>

      <p class="calibre2">"Hiçbir hakkı yok," dedi Errtu. "Büyücüymüş, Pöh! Sizin halkınız ile kıyaslandığında o sadece bir çırak. En basit büyüleri söylediği zaman bile huzursuzca dili dolaşıyor. Ama kader sık sık böyle oyunlar oynar. Ve bence, bu çok da eğlenceli! Bırakalım Akar Kessel bu kısa süreli zaferini yaşasın. İnsanlar uzun bir süre yaşamıyor."</p>

      <p class="calibre2">Drizzt tehlikeli bir soru zincirini takip ettiğini biliyordu, ama bu riski göze aldı. Sadece üç metre ötesinde bir büyük iblis duruyor olsa da, Drizzt şu anda elinde bulunan kurtulma şansının Bryn Shander'daki dostlarımnkinden daha fazla olduğunu düşündü. "Fakat yine de efendilerim, yakında insanlarla yapılacak olan savaşta kulenin hasar görmesinden şüphe duyuyor," diye blöf yaptı.</p>

      <p class="calibre2">Errtu bir kez daha Drizzt'i süzdü. Kara ciflerin ortaya çıkması, iblisin Crenshinibon'u Kessell'den miras olarak kolayca alma planını güçleştirmişti. Eğer büyük şehir Menzoberranzan'ın kudretli drow efendileri gerçekten de antikanın peşindeydilerse, iblis biliyordu ki onu alırlardı. Kesinlikle Kessel, kırık parçanın gücünü arkasına almış olsa bile onlara karşı koyamazdı. Bu drowun yalnızca ortaya çıkışı bile iblisin Crenshinibon ile olan ilişkisine farklı bir açıdan bakmasını sağlamıştı. Kara elfler de işin içine karışmadan Kessell'i kolayca silip süpürüp antikayı alarak kaçmayı Errtu ne kadar da çok isterdi!</p>

      <p class="calibre2">Fakat Errtu, drowlan asla düşman olarak addetmezdi ve iblis mızmızlanan büyücüyü hor görür olmuştu. Belki de kara elflerle yapılan bir işbirliği iki taraf için de karlı olabilirdi.</p>

      <p class="calibre2">"Söyle bana, karanlığın eşsiz savunucusu," diye ısrar etti Drizzt, "Crenshinibon tehlikede mi?"</p>

      <p class="calibre2">"Pöh!" diye homurdandı Errtu. "Sadece Crenshinibon'un bir yansıması olan kule bile darbelerden etkilenmez durumda. Aynalı duvarlar, yapılan bütün saldırıları emer ve onları kaynağına geri yansıtır! Sadece nabzı atan güç kristali, yani CryshalTirith'in kalbi tehlikeye açıktır ve o da güvenli bir şekilde saklanmış vaziyette."</p>

      <p class="calibre2">"İçerde mi?"</p>

      <p class="calibre2">"Elbette."</p>

      <p class="calibre2">"Ama ya kulenin içine biri girerse," diye mantık yürüttü Drizzt, "o zaman kalbi ne kadar korunmuş bir şekilde bulur?"</p>

      <p class="calibre2">"İmkansız bir iş!" diye yanıtladı iblis. "Tabii eğer OnKasaba'nın sıradan balıkçılarının hizmetlerinde bir ruh falan yoksa. Ya da belki de ortaya çıkarma büyüsünü yapabilecek bir yüce rahip veya usta büyücüleri. Efendilerin CryshalTirith'in kapısının kulenin o anda içinde durduğu düzleme ait varlıklar için görünmez ve bulunmaz olduğunu biliyordur. Bu maddesel dünyanın hiçbir yaratığı sizin ırkınız da buna dahil, içeri giriş yolunu bulamaz!"</p>

      <p class="calibre2">"Ama..." diye bastırdı Drizzt gerginlikle.</p>

      <p class="calibre2">Errtu onun sözünü yanda kesti. "Eğer binanın içine biri girebilecek bile olsa," diye hırladı, imkansız nitelikteki varsayımların dinmeyen bir yağmur gibi yağmasıyla sabırsızlanarak, "beni geçmek zorunda. Ve kulenin içindeyken Kessell'in gücünün sınırlan da hakikaten hatırı sayılır durumda. Çünkü büyücü de Crenshinibon'un bir uzantısı, kristal parçasının sonsuz gücünün dışarı çıkmasını sağlayan yaşayan bir ağız halini aldı! Kalp Kessell'in kuleyle olan etkileşiminin merkez noktasında duruyor ve en ucunda ise. . ." İblis aniden Drizzt'in sorgu zincirinden şüphelenerek durdu. Eğer bilgenin bilgesi drow efendileri Crenshinibon ile gerçekten ilgiliyse neden onun güçleri ve zayıflıklarından daha fazla haberdar değillerdi?</p>

      <p class="calibre2">Errtu hatasını o zaman anladı. Drizzt'i bir kez daha süzdü, ama bu sefer değişik bir bakış açısıyla. Drow ile ilk karşılaştığında bu bölgede bir kara elfin varlığından dolayı afallamıştı. Drizzt'in fiziksel niteliklerinde bir aldatmaca olup olmadığını denetlemişti, onun drow şeklindeki dış görünüşünün bir illüzyon, küçük bir büyücünün gücüyle bile yapılmış olabilecek akıllıca ama basit bir şekil değiştirme olup olmadığını anlamak için yapmıştı bunu.</p>

      <p class="calibre2">Errtu, karşısında bir illüzyon değil de gerçek bir drowun durduğundan emin olduğunda, kara elflerin usulleriyle birbirini tuttuğu için Drizzt'in hikayesinin inanılırlığını kabul etmişti.</p>

      <p class="calibre2">Fakat şimdi iblis, Drizzt'in kara derisinin gerisinde, kıyıda köşede kalmış küçük ipuçlarını taramaya başlamıştı. Taşımakta olduğu nesnelere ve buluşmaları için ayarlamış olduğu mekana dikkat ediyordu. Drizzt'in üzerinde bulunan hiçbir şey, hatta belindeki kabzalarda duran silahlar bile yer altı dünyasının belirgin büyülü özellikleriyle bağdaşmıyordu. Belki de drow efendileri casuslarını yüzey dünyasına daha uygun bir şekilde donatmışlardır, diye mantık yürüttü Errtu. Menzoberranzan'da hizmet verdiği uzun yıllar boyunca kara elflerden öğrendiklerine göre, bu drowun görünüşü şok edici bir şey değildi.</p>

      <p class="calibre2">Ama kaosun yaratıkları kimseye güvenmeyerek hayatta kalmayı başarırlardı.</p>

      <p class="calibre2">Errtu, Drizzt'in samimiyeti hakkında bir ipucu bulmak için tarayışına devam etti. iblisin, Drizzt'in üzerinde taşıdıkları arasında bulduğu ve drow ırkının özelliklerini yansıtan tek nesne, narin boynuna asılı olan ince, gümüş bir zincirdi. Kara elfler arasında yaygın olan ve içinde değerli muskalarının bulunduğu küçük bir kese taşıyan bir süstü bu. Bunun üzerinde yoğunlaşan Errtu, birincisinden daha kaliteli olan ve üzerine bir şey dolanmış duran ikinci bir zincir buldu. İblis, Drizzt'in yeleğinin içinde uzun zincir tarafından oluşturulmuş beklenmedik buruşukluğun izini takip etti.</p>

      <p class="calibre2">Olağan dışı, diye dikkat etti ve muhtemelen de ortaya çıkarıcıydı. Errtu zinciri işaret etti ve bir emir sözü söyledi, sonra da uzatmış olduğu parmağını havaya kaldırdı.</p>

      <p class="calibre2">Drizzt amblemin deri yeleğinin altından kaymakta olduğunu hissedince gerginleşti. Giysisinin yakasından yukan geçti ve zincirin uzunluğunca düşüp açık bir şekilde göğsünde asılı durdu.</p>

      <p class="calibre2">Errtu'nun şeytani gülümsemesi ve kısılmış olan gözleri beraberce genişledi. "Bir drow için alışılmadık bir seçim," diye tısladı aşağılayıcı bir şekilde. "Ben halkınızın iblis kraliçesi Lloth'un sembolünü beklerdim. Bundan hiç memnun olmayacaktır!" Görünüşe göre hiçliğin içinden, iblisin ellerinden birinde bir sürü kayışı olan bir kamçı, diğerinde ise sivri uçlu ve gaddarca çentiklenmiş bir kılıç beliriverdi.</p>

      <p class="calibre2">İlk başta Drizzt'in aklı bir çok ayrı yerde girdap gibi dolaştı, onu bu kötü durumdan kurtarabilmek için söyleyebileceği en makul yalanlan aradı. Ama sonra kafasını kararlı bir şekilde salladı ve yalanları bir kenara itti. Tanrısının namusuna leke sürdürmeyecekti.</p>

      <p class="calibre2">Gümüş zincirin ucunda Regis'in verdiği bir hediye asılı duruyordu. Buçukluğun şimdiye kadar yakalayabildiği pek nadir boğumbaşlardan birinin kılçıklarından yapmış olduğu oyma bir süstü bu. Regis bunu kendisine verdiğinde Drizzt derinden etkilenmişti ve bunu buçukluğun en iyi eseri olarak değerlendiriyordu. Uzun zincirin etrafında dönerken, ince kıvrımları ona gerçek bir sanat eseri derinliği veriyordu.</p>

      <p class="calibre2">Bu, tanrıça Mielikki'nin sembolü olan beyaz bir unicorn kafasıydı.</p>

      <p class="calibre2">"Kimsin sen drow?" diye sordu Errtu. İblis, Drizzt'i öldürmesi gerektiğine çoktan karar vermişti, ama böyle alışılmadık bir karşılaşma onun ilgisini çekmişti. Ormanın Hanımı'nı izleyen bir kara elf? Ve aynı zamanda bir yüzey sakini! Errtu yüzyıllar boyunca bir sürü drow tanımıştı, ama drowların şeytani yaşayışlarını terk edenini hiç duymamıştı. Hissiz katillerdi, hem de hepsi birden. Bir kaos iblisine bile şiddetli işkence usullerinde bir yada iki numara öğretmişlerdi.</p>

      <p class="calibre2">"Ben Drizzt Do'Urden'im, bu kadarı doğru," diye yanıtladı Drizzt dobra dobra. "Daermon N'a'shezbaernon'u terk eden kimseyim." İblis ile dövüşeceğini hiç şüphe götürmez bir şekilde kabul ettiğinde Drizzt'in bütün korkusu uçup gitti. Şimdi deneyimli bir savaşçının soğukkanlı hevesliliğini takınmıştı, önüne çıkan her türlü avantajı sıkıca kavramış havasındaydı. "Tanrıça Mielikki'nin kahramanı Gvvaeron VVindstorm'a hizmet eden sıradan bir kolcuyum." Münasip bir bildiri olması için eğilerek reverans yaptı.</p>

      <p class="calibre2">Doğrulurken palalarını çekti. "Seni mağlup etmek zorundayım, rezilliğin çıbanı," diye meydan okudu, "ve seni dibi olmayan Cehennem'in girdap gibi dönen bulutlarına geri yollamalıyım. Gün ışığı ile aydınlanan dünyada senin türünden birine hiç yer yok."</p>

      <p class="calibre2">"Sen kafayı sıyırmışsın, elf," dedi iblis. "Irkının usullerini terk etmişsin ve şimdi de beni mağlup edebileceğini düşünmeye cüret ediyorsun!" Errtu'nun etrafındaki kayalardan bir anda alevler parladı. "Irkına olan saygımdan dolayı seni tek ve temiz bir darbeyle öldürebilirdim. Ama kibrin sinirimi bozdu; sana ölümü arzulamanın ne demek olduğunu öğreteceğim! Gel ve ateşimin ısırığını hisset!"</p>

      <p class="calibre2">Drizzt neredeyse Errtu'nun iblis ateşi tarafından boğulmuştu ve alevlerin parlaklığı hassas gözlerini öyle bir yakıyordu ki iblisin heyula gibi cüssesi sadece bir karaltı olarak görünüyordu. İblisin sağına doğru uzanan karanlığı gördü ve Errtu'nun o korkunç kılıcını kaldırmış olduğunu anladı. Kendini korumak için hareket etti, ama aniden iblis kenara doğru yalpalayıp şaşkınlık ve hiddet içinde gürledi.</p>

      <p class="calibre2">Guenhwyvar onun yukarı kaldırdığı koluna sıkıca kenetlenmişti.</p>

      <p class="calibre2">Koca iblis panteri kolunun mesafesinde tutuyor, kediyi dirseği ile kaya duvar arasında sıkıştırıp, yırtıcı pençeler ile dişleri can alıcı noktalardan uzak tutmaya çalışıyordu. Guenhwyvar, iblisin derisini ve kaslarını yırtarak devasa kolu kemirip tırmıkladı.</p>

      <p class="calibre2">Errtu yüzünü buruşturarak bu vahşi saldırıyı görmezden geldi, kediyle sonra ilgilenmeye kararlıydı. İblisin asıl amacı hâlâ drowdu, çünkü kara elflerin sahip olduğu potansiyel güce saygı duyuyordu. Kara elflerin sayısız hilelerinden biri sayesinde can veren bir çok düşman görmüştü Errtu.</p>

      <p class="calibre2">Birçok kayışı olan kamçı Drizzt'in bacaklarını kırbaçladı, hâlâ alevlerin ani parlaklığından kendini toparlamakta olan drowun, darbeyi savuşturması ya da kenara kaçması için oldukça hızlı bir şekildeydi. Kayışlar ince bacaklara ve bileklere dolandığında Errtu kamçının kabzasını çekti, iblisin gücü Drizzt'i kolayca sırt üstü yere devirdi.</p>

      <p class="calibre2">Drizzt bacaklarında dolaşan acıyı hissetti ve sert zemine indiğinde havanın ciğerlerinden hızla uçup gittiğini fark etti. Hiç vakit kaybetmeden harekete geçmesi gerektiğini biliyordu, ama ateşin parlaklığı ve Errtu'nun ani saldırısı yönünü şaşırmasını sağlamıştı. Taş üzerinde vücudunun sürüklenerek çekildiğini ve ısının yoğunluğunun artmakta olduğunu hissetti. Dolanıp bağlanmış olan ayaklarının iblis ateşine girişini görmek için tam zamanında kafasını kaldırmayı başardı. "Ve böylece ölüyorum işte," diye vurguladı dosdoğru bir şekilde.</p>

      <p class="calibre2">Ama bacakları yanmadı.</p>

      <p class="calibre2">Çaresiz kurbanının ıstırap dolu çığlıklarını duymak için ağzının sulan akan Errtu, kamçıya daha da hızlı asıldı ve Drizzt'i tamamen alevlerin içine çekti. Tamamen alevler içinde kalmış olmasına rağmen, drow ateş tarafından ısındığını bile hissetmiyordu.</p>

      <p class="calibre2">Ve bunun ardından, sıcak alevler son bir itiraz tıslamasıyla aniden söndü.</p>

      <p class="calibre2">Rakiplerin ikisi de ne olduğunu anlamamıştı, iki taraf da, bundan karşısındakinin sorumlu olduğunu zannediyordu.</p>

      <p class="calibre2">Errtu hızla yeniden saldırdı. Drizzt'in göğsüne ağır ayaklarından birini indirerek onu yerde ezmeye başladı. drow çaresizlik içinde silahlarından birini savurdu ama onun bu dünya dışı canavar üzerinde hiçbir etkisi yoktu.</p>

      <p class="calibre2">Sonra Drizzt diğer palasını savurdu, ejderhanın hazinesinden almış olduğu kılıçtı bu.</p>

      <p class="calibre2">Suya düşen alev gibi cıslayarak Errtu'nun dizindeki eklem yerine girdi. Kılıç iblisin derisine girdiğinde silahın kabzası neredeyse Drizzt'in ellerini yakacak şekilde ısındı. Sonra buz gibi soğuk oldu. Sanki kendi içinde var olan bir kuvvetle Errtu'nun sıcak yaşam gücünü söndürüyor gibiydi. Drizzt ateşleri neyin söndürdüğünü o zaman anlayıverdi.</p>

      <p class="calibre2">İblis nefesi kesilerek dehşet içinde geriledi sonra ıstırapla feryat etti. Daha önce hiç böyle bir acı hissetmemişti! Geri çekildi ve silahın korkunç ısırığından kaçabilmek için çılgınlar gibi sağa sola sallandı, bu sırada kabzayı bırakamamış olan Drizzt'i de beraberinde sürükledi. Guenhwyvar iblisin hiddet dolu saldırganlığı sırasında havaya fırladı, canavarın kolunun üzerinden uçup duvarın birine sertçe çarptı.</p>

      <p class="calibre2">İblis geri çekilirken, Drizzt gözlerine inanamayarak yaraya baktı. Errtu'nun bacağındaki delikten dumanlar yükseliyordu ve kesiğin kenarları buzla kaplanmıştı!</p>

      <p class="calibre2">Ama bu darbeyle birlikte Drizzt de zayıf düşmüştü. Kudretli iblisle boğuşması sırasında pala, sahibinin yaşam gücünü kullanarak Drizzt'i ateş saçan canavarla savaşmaya sürüklemişti.</p>

      <p class="calibre2">Şimdi drow ayağa kalkacak gücünün bile kalmadığını hissediyordu. Ama kendini ileri doğru atılırken buldu. Sanki palanın açlığıyla çekiliyormuş gibi, kılıç dosdoğru bir şekilde önünde duruyordu.</p>

      <p class="calibre2">Yangın giriş kısmı çok dardı. Errtu ne eğilebilir ne de çekilip kaçabilirdi.</p>

      <p class="calibre2">Pala iblisin göbeğine daldı.</p>

      <p class="calibre2">Kılıç Errtu'nun yaşam çekirdeğine değdiği zaman patlayarak yükselen bir kudret dalgası Drizzt'in gücünü emdi ve onu geriye doğru fırlattı. Güm diye taşa çarptı ve iki büklüm kıvrılıp büzüştü, ama hâlâ devam etmekte olan zorlu mücadeleye hazırlıklı olmayı başarabildi.</p>

      <p class="calibre2">Errtu kaya çıkıntısının üstüne çıktı. İblis şimdi sendeliyor, kanatlarını çırpmaya çalışıyordu. Ama kanatları zayıf kalıp düşüyordu. Pala saldırısına devam ettikçe güçlü, beyaz bir renkle parladı. İblis onu tutup çıkarmayı göze alamıyordu, fakat iyice içeri yerleşmiş duran ve büyüsü bu iş için yaratılmış olduğundan ateşleri söndüren kılıç, kesinlikle bu çatışmayı kazanıyordu.</p>

      <p class="calibre2">Errtu, teke tek dövüşte her türlü ölümlü varlığı yok edebileceğinden emin olduğu için çok dikkatsiz davranmıştı. İblis böyle acımasız bir kılıcın ortaya çıkma olasılığını hiç düşünmemişti; hatta bunun gibi ısırığı olan bir silahın varlığını hiç duymamıştı bile!</p>

      <p class="calibre2">Errtu'nun açıkta kalan sakatatlarından buharlar yükseldi ve rakiplerin üzerini sarmaladı. "Ve böylece beni buradan sürüyorsun, hilekar drow!" diye tükürdü.</p>

      <p class="calibre2">Sersemlemiş olan Drizzt, beyaz parlaklığın yoğunlaşmasını ve kara gölgenin kayboluşunu izledi.</p>

      <p class="calibre2">"Yüz yıl sonra, drow!" diye uludu Errtu. "Senin ya da benim gibiler için o kadar uzun bir süre değil!" gölge erir gibi görünmeye başlarken buhar daha da kesifleşti.</p>

      <p class="calibre2">"Bir asır sonra, Drizzt Do'Urden!" diye uzaklardan bir yerlerden geldi Errtu'nun silinip giden çığlığı. "O zaman arkanı kolla! Errtu pek uzaklarda olmayacak!"</p>

      <p class="calibre2">Buhar havaya yükseldi ve geçip gitti.</p>

      <p class="calibre2">Drizzt'in duyduğu son ses, metal palanın taş çıkıntısına düştüğünde çıkarttığı tangırtıydı.</p>

      <p class="calibre2">Wulfgar, aceleyle inşa edilmiş olan Bal Likörü Salonu'nda, ana masanın en başındaki sandalyesinde arkasına yaslandı. Törelerin zorunlu kıldığı münasip işlerin getirdiği uzun gecikmeler nedeniyle ayağı gerginlikle yere vurup duruyordu. Halkının çoktan yola çıkmış olması gerektiğini hissediyordu, ama bu töresel seremonilerin ve kutlamaların yeniden düzenlenişiydi. Kuşkucu ve her zaman şüpheli olan barbarların gözünde onu hemen Heafstaag zorbasının çok üstünde bir yerlere taşımıştı.</p>

      <p class="calibre2">Ne de olsa Wulfgar, beş yıllık bir yokluğun ardından aralarına karışmış ve uzun yıllardır tahtını koruyan krallarına meydan okumuştu. Bir gün sonra krallığa yükselmiş ve ondan sonraki gün de Alageyik Kabilesi'nden Kral Wulfgar olarak taç giymişti.</p>

      <p class="calibre2">Ve kısa olmasını amaçlıyor olsa da, hakimiyetinin kendinden öncekiler tarafından edilen tehditler ve kabadayı tavırlarla lekelenmemesinde kararlıydı. Toplanmış olan kabile savaşçılarının onunla beraber savaşa katılmalarını isteyecekti. Onlara bunu emretmeyecekti, çünkü o, bir barbarın neredeyse sadece şiddetli bir gurur tarafından harekete geçirilebildiğini biliyordu. Kralların hakimiyetini onurlandırmayı reddederek Heafstaag'in yaptığı gibi şerefleri iki paralık edilirse, kabile halkı savaşta sıradan insanlardan farksız olurdu. Wulfgar biliyordu ki büyücünün ezici sayılarına karşı sadece tek bir şansları bile olabilmesi için gururlarını tekrardan kazanmaları gerekiyordu.</p>

      <p class="calibre2">Bu sebeple Hengorot, yani Bal Likörü Salonu kurulmuş ve beş yıllık bir süre içinde ilk kez Şarkı Müsabakası ile açılış yapılmıştı. Heafstaag'in hiç dinmeyen hakimiyeti altında ezilmiş olan kabileler arasında kısa süren, neşeli vakit geçirilen, iyi niyetli bir yarışma olmuştu bu.</p>

      <p class="calibre2">Geyik derisinden yapılan salonu kurma kararı Wulfgar için epey zorlu olmuştu. Kessell'in ordusu saldırmadan önce hâlâ biraz zamanı olduğunu varsayarak, töreyi geri kazanmanın getireceği karlar ile, şiddetle bastıran aciliyeti tarttı. Tek ümidi çılgına dönmuş savaş öncesi hazırlıkları sırasında Kessell'in barbar kral Heafstaag'in yokluğunu gözden kaçırmağıydı. Eğer büyücü bu konuda kesin kararlıysa, durumlar hiç de iyi değildi.</p>

      <p class="calibre2">Şimdi kabile halkının gözlerine ateşlerin geri dönüşünü izleyerek sessizce ve sabırla bekliyordu.</p>

      <p class="calibre2">"Eski günlerdeki gibi, değil mi?" diye sordu yanında oturmakta olan Revjak.</p>

      <p class="calibre2">"İyi günlerdeki gibi," diye cevap verdi Wulfgar.</p>

      <p class="calibre2">Tatmin olan Revjak, bariz bir şekilde arzuladığı yalnızlığı yeni reise bağışlayarak çadırın geyik derisinden duvarına yaslandı. Ve Wulfgar bekleyişini sürdürdü, teklifini sunmak için en uygun zamanın gelmesini kolluyordu.</p>

      <p class="calibre2">Salonun en uç köşesinde, bir balta fırlatma müsabakası başlamaktaydı. Heafstaag ve Beorg'un en son Hengorot'ta kabileler arasında yapılacak anlaşmayı noktalandırmak için yaptıkları yönteme benzer bir oyundu. Müsabakanın amacı, olabildiğince uzak bir mesafeden baltayı fırlatmak ve bir bal likörü varilinde delik açabilecek kadar saplamaktı. Bu iş sonucunda doldurulabilen kupaların sayısı atışın başarısını gösterirdi.</p>

      <p class="calibre2">Wulfgar önüne çıkan fırsatı gördü. Taburesinden ayağa fırladı ve ev sahibi olmanın verdiği hak ile ilk atışı yapmayı istedi. Müsabakaya hakem olarak kararlaştırılmış adam Wulfgar'in hakkını kabul etti ve onu belirlenmiş mesafeye gelmesi için davet etti.</p>

      <p class="calibre2">"Buradan atacağım," dedi Wulfgar, Aegisfang'i sırtına yaslayarak.</p>

      <p class="calibre2">Salonun her bir köşesinden kulaklarına inanamama ve heyecan mırıltıları yükseldi. Böyle bir müsabakada daha evvel bir savaş çekici kullanıldığı hiç görülmemişti, ama kimse itiraz etmedi veya kuralları hatırlatmadı. Hikayeleri duymuş ama Heafstaag'in koca baltasını ikiye ayırışına tanıklık edememiş olan her adam, bu silahın kullanıldığını görmek için heyecanlıydı. Salonun en son ucundaki taburenin üstüne bir bal likörü fıçısı konuldu.</p>

      <p class="calibre2">"Arkasına bir tane daha koyun!" dedi Wulfgar. "Ve onun da arkasına bir tane daha!" Önünde bekleyen işe yoğunlaştı ve etrafında duyduğu fısıltıları tek tek dinlemekle zaman kaybetmedi.</p>

      <p class="calibre2">Fıçılar hazırlandı ve kalabalık, genç kralın görüş mesafesinden çekildi. Wulfgar Aegisfang'i elleriyle sıkıca kavradı, kocaman bir nefes aldı ve aldığı nefesi sabit durmak için tuttu. Gözlerine inanamayan izleyiciler, yeni kralın adeta bir patlama gibi harekete geçisini, kudretli çekici aralarında hiç kimsenin boy ölçüşemeyeceği akıcı bir hareketle fırlatışım hayretle izlediler.</p>

      <p class="calibre2">Aegisfang baş aşağı bir şekilde uzun koridor boyunca uçtu. Birinci fıçıyı, sonra ikinciyi ve onun da ötesindekini paramparça etti, sadece hedefleri değil üzerinde durdukları tabureleri de devirdi ve Bal Likörü Salonu'nün arka kısmında bir delik açarak yoluna devam etti. Açtığı deliğe en yakın olan savaşçılar silahın uçuşunun geri kalan kısmını da görebilmek için aceleyle koşuşturdu, ama çekiç gecenin içinde kaybolmuştu. Onu geri getirmek için dışarı çıkmaya davrandılar.</p>

      <p class="calibre2">Ama Wulfgar onları durdurdu. Masanın üzerine sıçradı ve kollarını havaya kaldırdı. "Bana kulak verin, kuzey çayırlarının savaşçıları!" diye haykırdı. Daha önce eşi benzeri görülmemiş bu marifet karşısında ağızları beş karış açık kalmıştı. Hatta Aegisfang aniden genç kralın ellerinde belirdiği zaman bazıları dizlerinin üzerine çöktü.</p>

      <p class="calibre2">"Ben Beornegar oğlu Wulfgar'ım ve Alageyik Kabilesi'nin Kralıyım! Fakat şu anda si/inle kralınız olarak değil, Heafstaag'in hepimizin şerefine sürmeye çalıştığı leke karşısında dehşete kapılmış bir soydaş savaşçı olarak konuşuyorum!" Onlann dikkatleri ile saygılarını kazandığı bilgisiyle kamçılanan ve onlann gerçek istekleri hakkındaki tahminlerinin yanlış olmadığını gören Wulfgar bu anı değerlendirdi. Bu insanlar zorba kralın hakimiyetinden kurtulmak için feryat etmekteydi ve yaptıkları en son seferde neredeyse soyları tükenecek şekilde mağlup edilmişlerdi. Şimdi ise goblinlerin ve devlerin yanında savaşmak üzerelerdi, kaybolmuş olan şereflerini onlara geri verecek bir kahramana ihtiyaçları vardı.</p>

      <p class="calibre2">"Ben ejderkatiliyim!" diye devam etti. "Ve zaferimin yetkilerine dayanarak Buz Ölüm'ün hazinelerine sahibim."</p>

      <p class="calibre2">Yine aralarında konuşma sesleri onun sözünü kesmişti, çünkü şimdiki konu korunaksız bırakılmış olan hazineydi. Wulfgar, ejderhanın altınları konusundaki ilgilerini arttırmak için dedikodularını sürdürmelerine uzun bir süre için izin verdi.</p>

      <p class="calibre2">En sonunda sustuklarında sözüne devam etti. "Tundra kabileleri goblinler ve devler ile aynı dava uğruna savaşmazlar!" diye bildirdi, onaylama haykırışlarını yükselterek. "Onlara karşı savaşırız!"</p>

      <p class="calibre2">Kalabalık aniden sessizleşti. Çadırdan içeri koşturarak bir muhafız girdi ama yeni kralın sözünü kesmeye cüret etmedi.</p>

      <p class="calibre2">"Şafakla beraber OnKasaba'ya doğru yola çıkıyorum," diye bildirdi Wulfgar. "Büyücü Kessell'e ve onun Dünyanın Omurgası'nın deliklerinden toplamış olduğu pis sürüsüne karşı savaşacağım!"</p>

      <p class="calibre2">Kalabalık hiçbir tepki vermedi. Kessell'e karşı savaşma fikrini hevesle kabul ediyorlardı, ama beş yıl evvel onları neredeyse yok etmiş olan insanlara yardım etmek için OnKasaba'ya dönme düşüncesi akıllarına hiç gelmemişti bile.</p>

      <p class="calibre2">Fakat muhafız şimdi söze karıştı. "Korkarım ki yolculuğunuz boşu boşuna olacak, genç kral," dedi. Wulfgar, taşıdığı haberleri tahmin ederek adama sıkıntı dolu bir bakış attı. "Kocaman ateşlerden çıkan duman bulutlan şimdi bile güney çayırlarında göğe yükselmekte."</p>

      <p class="calibre2">Wulfgar elem dolu haberleri düşünüp tarttı. Daha fazla zamanı olacağını düşünmüştü. "Öyleyse bu gece ayrılacağım!" diye kükredi aniden, sersemlemiş olan toplantı salonuna doğru. "Benimle gelin dostlarım, benim kuzeyli yoldaş savaşçılanm! Geçmişimizin kayıp zaferlerine giden yolu göstereceğim size!"</p>

      <p class="calibre2">Kalabalık ikiye bölünmüş ve kararsız gibiydi. Wulfgar son kozunu da oynadı.</p>

      <p class="calibre2">"Benimle gelen her adama, ya da eğer o ölürse hayatta kalan akrabalarına, ejderhanın hazinesinden eşit bir pay öneriyorum!"</p>

      <p class="calibre2">Hareketli Buz Denizi'nden gelen bir bora gibi silip süpürmüştü ortalığı. Her barbar savaşçısının hayalleri ile yüreğini kazanmış ve onlara en parlak günlerinin zenginliği ve şan şöhretine geri dönüş vaadi vermişti.</p>

      <p class="calibre2">Wulfgar'ın paralı asker ordusu, hemen o gece kamp yerinden çıktı ve açık arazi boyunca fırtına gibi ilerledi.</p>

      <p class="calibre2">Tek bir adam bile geride kalmamıştı.</p>

      <p class="calibre2">Bremen şafak vaktinde ateşe verildi.</p>

      <p class="calibre2">Surlarla çevrili olmayan küçük şehrin halkı, canavarlardan oluşan dalgalar Shaengarne Nehri boyunca saldırıya geçtiğinde orada durup savaşmanın yararı olmayacağını biliyorlardı. Nehir kıyısında küçük bir direniş sergilediler, en ağır ve en yavaş gemilerin limanı boşaltıp Maer Dualdon'un güvenli sularına kaçmasına yetecek bir süreliğine, goblinlerin en önünde bulunan saflarına birkaç ok atışı yaptılar. Okçular sonra rıhtımlara doğru kaçıp kasabalı dostlarını takip ettiler.</p>

      <p class="calibre2">Goblinler en sonunda şehre girdiğinde onu tamamen boşaltılmış bir şekilde buldular. Yüzmekte olan gemilerin Targos ve Termalaine'in filosuna katılmak için doğuya doğru ilerleyişini kızgınlıkla izlediler. Bremen, Akar Kessell'in işine yaramayacak kadar kıyıda köşedeydi, böylece, bir kamp yerine dönüştürülen Termalaine şehrinin aksine bu şehir yakılıp yıkıldı.</p>

      <p class="calibre2">Göldeki insanlar, Kessell'in kaprisli yıkımının doğurduğu evsiz barksız kalmış uzun kurban saflarının en yeni üyeleri, yuvalarının alev alev yanarak kıymık parçalarına dönüşmesini çaresizlik içinde izledi.</p>

      <p class="calibre2">Bryn Shander surunun tepesinden, Cassius ve Regis de izledi. "Bir başka hata daha yaptı," dedi Cassius buçukluğa.</p>

      <p class="calibre2">"Neden ki?"</p>

      <p class="calibre2">"Kessell, Targos, Termalaine, CaerKonig ve CaerDineval halkını ve şimdi de Bremen'i köşeye sıkıştırdı," diye açıkladı Cassius. "Şimdi gidebilecek hiçbir yerleri yok; tek umutlan zafer kazanmakta yatıyor."</p>

      <p class="calibre2">"Pek bir umut yok bunda," diye belirtti Regis. "Kulenin ne yapabildiğini gördün. Ve o olmasa bile Kessell'in ordusu hepimizi yok edebilir! Onun da dediği gibi, bütün avantajlar onun elinde."</p>

      <p class="calibre2">"Belki de," diye kabul etti Cassius. "Büyücü kendisinin yenilmez olduğuna inanıyor, bu kadarı kesin. Ve bu da onun hatası, dostum. En zayıf hayvanlar bile köşeye sıkıştırıldıkları zaman cesurca savasır, çünkü kaybedecek hiçbir şeyleri kalmamıştır. Fakir bir adam zengin bir adamdan daha ölümcüldür, çünkü kendi yaşamına çok daha az değer verir. Kışın ilk rüzgarları esmeye başlamışken donmuş bozkırlarda evsiz barksız bırakılmış bir adam ise gerçekten korkunç bir düşmandır!</p>

      <p class="calibre2">"Korkma, küçük dostum," diye devam etti Cassius. "Bu sabahki konseyimizde, büyücünün zayıflıklarını lehimize kullanmanın bir yolunu bulacağız."</p>

      <p class="calibre2">Regis kafasını salladı, sözcünün basit mantığıyla tartışamaz durumdaydı ve onun iyimserliğini çürütmeye niyetli değildi. Yine de, şehri kuşatmış olan kalın goblin ve ork saflarını taradığında, buçukluğun çok az ümidi vardı.</p>
    </div>
  </div>
</body>
</html>
