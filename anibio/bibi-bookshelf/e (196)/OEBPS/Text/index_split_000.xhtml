<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="http://calibre-ebook.com" name="generator" />

  <title>Buzyeli Vadisi Serisi 1 Kristal Parçası</title>
  <meta content="R. A. Salvatore" name="author" />
  <meta content="2013-7-16" name="creation-time" />
  <meta content="2013-7-16" name="revision-time" />
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="calibre1">
    <div class="s">
      <p class="calibre2">&nbsp;</p>

      <p class="calibre2">&nbsp;</p>

      <p class="calibre2"><span class="none">Buzyeli Vadisi</span></p>

      <p class="calibre2">&nbsp;</p>

      <p class="calibre2"><span class="none1">Cilt1</span></p>

      <p class="calibre2">&nbsp;</p>

      <p class="calibre2"><span class="none">Kristal Parçası</span></p>

      <p class="calibre2">&nbsp;</p>

      <p class="calibre2"><span class="none2">R. A. Salvatore</span></p>
    </div>

    <div class="s1">
      <p class="calibre2">&nbsp;</p>

      <p class="calibre2">&nbsp;</p>

      <p class="calibre2">&nbsp;</p>

      <p class="calibre2">&nbsp;</p>
    </div>

    <div class="s2">
      <p class="calibre2"><span class="none3">Gelin etrafıma toplanın Bozkırların sert halkı Ve hikayemi dinleyin</span></p>

      <p class="calibre2"><span class="none3">Cesur kahramanlar ve sıkı dostlar hakkında Ve Buzyeli Vadisi'nin tiranı</span></p>

      <p class="calibre2"><span class="none3">Bir grup dostun</span></p>

      <p class="calibre2"><span class="none3">Hile ya da beceri ile</span></p>

      <p class="calibre2"><span class="none3">Ozanlar için efsaneler yazdığı</span></p>

      <p class="calibre2"><span class="none3">Feci kibrini, zayıf bir zavallının</span></p>

      <p class="calibre2"><span class="none3">Ve dehşetini Kristal Parçası'nın.</span></p>
    </div>

    <div class="s1">
      <p class="calibre2">&nbsp;</p>

      <p class="calibre2">&nbsp;</p>

      <p class="calibre2">İblis, dev bir mantarın gövdesine oymuş olduğu koltukta arkasına yaslandı. Kayadan adacığın etrafında sulu çamurlar höpürdeyip köpürüyordu. Bu, Cehennem katmanının işaretçisi olan sonsuz bir sızıntı ve deveran idi.</p>

      <p class="calibre2">Errtu pençeli parmaklarıyla tempo tutuyor ve boynuzlu, maymunumsu kafası omuzlarının üzerinde tembelce sallanırken karanlığın içine dikkat le bakıyordu. "Nerelerdesin, Telshazz?" diye tısladı iblis, büyülü antika hakkında haberler bekleyerek. Crenshinibon bütün iblislerin düşüncelerini doldururdu. Errtu, kırık parça elindeyken bütün katman üzerinde egemenlik kurabilirdi. Hatta belki de birkaç katman üzerinde.</p>

      <p class="calibre2">Ve Errtu onu elde etmeye çok yaklaşmıştı!</p>

      <p class="calibre2">İblis bu ziynetin gücünü biliyordu. Yedi tane lich, şeytani büyülerini birleştirip kristal parçasını yarattıkları zaman, Errtu onlara hizmet etmekteydi. Lichler, yani ölümlü vücutları yaşam alemini terk ettiği zaman dinlenmeye çekilmeyi reddeden kudretli büyücü ruhları, şimdiye kadar yapılmış en şeytani ziyneti yaratmak için bir araya gelmişlerdi. İyiliğin savunucularının en kıymetli olarak adlandırdığı şey tarafından, güneşin ışığı tarafından beslenip geliştirilen bir kötülüktü bu.</p>

      <p class="calibre2">Ama onlar kendi hatırı sayılır güçlerinin bile ötesine geçmişlerdi. Onun yapımı yedisini birden yiyip yutmuştu. Crenshinibon kendi yaşamının ilk titreşimlerini beslemek için lichlerin ölüm ötesi durumlarını koruyan büyü kudretini çalmıştı. Meydana çıkan güç patlamaları Erttu'ytı Cehennem'e geri yollamış ve iblis kırık parçanın yok olduğunu sanmıştı.</p>

      <p class="calibre2">Fakat Crenshinibon öyle kolay kolay yok edilemezdi. Şimdi, yüzyıllar sonra Errtu kristal parçasının izine yeniden rastlamıştı. Nabzı atan bir kalbe sahip kristal bir kule, bir CryshalTirith, Crenshinibon'un kesin görüntüsüydü.</p>

      <p class="calibre2">Errtu büyünün yakınlarda olduğunu biliyordu; iblis bu antikanın kudretli varlığını hissedebiliyordu. Keşke bu şeyi daha önce bulsaydı... keşke onu yakalasaydı...</p>

      <p class="calibre2">Ama sonra, olağanüstü güce sahip meleğimsi bir varlık olan Al Dimeneira gelmişti. Al Dimeneira tek bir sözle Errtu'yu Cehennem'e geri göndermişti.</p>

      <p class="calibre2">Erttu şap şap yaklaşan ayak seslerini duyduğunda, dönüp duran dumanın ve karanlığın içine doğru baktı.</p>

      <p class="calibre2">"Telshazz?" diye böğürdü iblis.</p>

      <p class="calibre2">"Evet sahip," diye yanıtladı daha küçük olan iblis, mantardan tahta yaklaşırken sinip büzülerek.</p>

      <p class="calibre2">"Onu aldı mı?" diye kükredi Errtu. "Al Dimeneira kristal parçasını aldı mı?"</p>

      <p class="calibre2">Telshazz titreyip sızlandı, "Evet lordum... ah, hayır lordum!"</p>

      <p class="calibre2">Erttu'nun şeytani kızıl gözleri kısıldı.</p>

      <p class="calibre2">"Onu yok edemedi," diye açıkladı küçük iblis hemencecik. "Crenshinibon ellerini yaktı."</p>

      <p class="calibre2">"Hah!" diye kahkaha attı Errtu. "Al Dimeneira'nın bile gücünün ötesinde! Peki nerede o zaman? Onu getirdin mi, yoksa ikinci kristal kulenin içinde mi duruyor?"</p>

      <p class="calibre2">Telshazz yeniden sızlandı. Acımasız sahibine gerçeği söylemek istemiyordu ama itaatsizlik etmeyi de göze alamazdı. "Hayır sahip, kulenin içinde değil," diye fısıldadı iblis.</p>

      <p class="calibre2">"Hayır mı?" diye kükredi Errtu. "Nerede?"</p>

      <p class="calibre2">"Al Dimeneira onu fırlattı."</p>

      <p class="calibre2">"Fırlattı mı?"</p>

      <p class="calibre2">"Alemlerin üzerine, merhametli sahip!" diye haykırdı Telshazz. "Bütün gücüyle!"</p>

      <p class="calibre2">"Varoluş düzlemlerinin üzerine!" diye hırladı Errtu.</p>

      <p class="calibre2">"Onu durdurmaya çalıştım, ama..."</p>

      <p class="calibre2">Boynuzlu kafa ileri doğru atıldı. Erttu'nun yırtıcı ağzı, Telshazz'ın boğazını deşerken küçük iblisin sözleri anlaşılamaz bir hırıltı halinde çıktı.</p>

      <p class="calibre2">Crenshinibon, Cehennem'in karanlığından çok uzaklarda bir yerde, dünyanın üzerinde dinlenmekteydi. En büyük sapkınlık olan kristal parçası, Unutulmuş Diyarlar'm kuzey dağlarının çok yükseklerinde çanak şeklindeki bir vadide karın içine yerleşmişti.</p>

      <p class="calibre2">Ve bekliyordu.</p>

      <p class="calibre2">&nbsp;</p>

      <p class="calibre2"><span class="none4">Piycm</span></p>

      <p class="calibre2">Büyünün Sahipkulesi'nden gelen büyücüler kervanı, düz ufuk çizgisinden yükselen Kelvin Yığını'nın karla kaplı tepesini gördüğünde epey rahatlamıştı. Luskan'dan, OnKasaba diye bilinen uzak sınır yerleşimine yaptıkları yolculuk üç haftadan fazla sürmüştü.</p>

      <p class="calibre2">İlk hafta o kadar da zor geçmemişti. Ekip, Kılıç Sahili'ne yakın bir yol izlemişti ve Diyarlar'ın en kuzey uzantılarına seyahat ediyor olsalar bile, Engin Deniz'den gelen yaz meltemleri yeterince rahatlatıcıydı.</p>

      <p class="calibre2">Ama Dünyanın Omurgası'mn, yani çoğu kimsenin medeniyetin kuzeydeki sınırı olarak gördüğü sıra dağların, en batısındaki rampalardan dolaşıp Buzyeli Vadisi'ne döndükleri zaman, büyücüler bu yolculuğa çıkmamalarının neden öğütlendiğini hemen anlayıverdiler. Bin mil karelik çorak ve engebeli tundra olan Buzyeli Vadisi, onlara bütün Diyarlar'ın en nahoş topraklarından biri olarak anlatılmıştı. Ve Dünyanın Omurgası'mn kuzey kısmında yapılan sadece bir günlük yolculuk, Eldeluc'a, Alacalı Dendybar'a ve Luskan'dan gelen diğer büyücülere bu şöhretin hakkıyla kazanıldığını düşündürmüştü. Güneyde geçit vermeyen dağlarla, doğuda uzanmakta olan bir buzul tabakasıyla ve kuzey ile doğuda sayısız aysberglerle dolu, gemi yüzdürmeye elverişsiz bir denizle sınırlanmıştı Buzyeli Vadisi. Buraya geçiş sadece Dünyanın Omurgası ile kıyı şeridi arasındaki geçitten sağlanabiliyordu. Bu patika ise en tecrübeli tüccarlar tarafından bile nadiren kullanılırdı.</p>

      <p class="calibre2">Hayatlarının geri kalan kısmında her ne zaman bu yolculuğu düşünseler büyücülerin aklına net bir şekilde iki şey gelecekti. Buraya seyahat edenlerin hiç unutamadıkları, Buzyeli Vadisi'ndeki hayatın iki gerçeği. Birincisi rüzgarın sonsuz uğultusuydu; sanki arazinin kendisi işkence görüyormuşçasına durmadan inliyor gibiydi. Ve ikincisi vadinin boşluğuydu; miller boyunca uzanan gri ve kahverengi ufuk çizgileri.</p>

      <p class="calibre2">Kervanın varış noktası, bütün vadideki yeryüzü şekillerinden farklı olan tek bölgeydi. Bölgenin üç gölünün etrafına konuşlandırılmış, civardaki tek dağ Kelvin Yığını'mn gölgesi altında bulunan on küçük kasaba. Bu haşin topraklara gelen herkes gibi büyücüler de OnKasaba'nm oyma süsleri için buradaydı. Bu süsler göl sularında yüzen boğumbaş alabalıklarının kafatası kemiklerinden yapılan kaliteli oymalardı.</p>

      <p class="calibre2">Tabii bazı büyücülerin akıllarında daha sinsi çıkarlar da vardı.</p>

      <p class="calibre2">Adam incecik hançerin yaşlı adamın cüppesinin katları arasına kayıp kırışık teninin derinlerine ne kadar da kolayca battığına hayretle dikkat etti.</p>

      <p class="calibre2">Kızıl Morkai çırağına doğru döndü. Gözleri çeyrek yüzyıldır sanki kendi oğluymuş gibi yetiştirdiği adamın ihaneti karşısında genişlemiş, hayrete düşmüş bir halde sabitlenmişti.</p>

      <p class="calibre2">Akar Kessell ölümcül şekilde yaralanmış adamın hâlâ ayakta durması karşısında dehşete kapılmış bir halde hançeri bıraktı ve ustasından uzaklaştı. Onun menzilinden dışarı kaçıp geri çekildi. Ev sahibi Doğulimanı Şehri tarafından, Luskan büyücülerine geçici bir süreliğine karargah olarak tahsis edilen küçük kulübenin arka duvarına doğru tökezledi. Kessell gözle görülebilir bir şekilde titriyordu. Yaşlı büyücünün sihirsel ustalığının ölümün kendisini bile yenebilecek bir yol bulduğu gibi, git gide büyüyen bir ihtimalin ışığında başına gelebilecek felaketleri düşünüyordu.</p>

      <p class="calibre2">Bu ihaneti karşısında kudretli hocası ona nasıl da feci bir kader hazırlayacaktı? Morkai gibi hakiki ve güçlü bir büyücü, yeryüzünde bilinen bütün işkencelerin en acı verenlerini bile gölgede bırakacak ne gibi sihirli ıstıraplar yaratacaktı?</p>

      <p class="calibre2">Yaşlı adam, ölmekte olan gözlerinin son ışıklan silinmeye başladığında bile bakışlarını sertçe Akar Kessell üzerinde tuttu. Neden diye sormadı. Akar Kessell'i muhtemel sebepleri için yüksek sesle sorgulamadı bile. Biliyordu ki işin içinde bir yerde güç elde etme hırsı vardı. Bu çeşit ihanetlerdeki sebep hep bu olurdu. Onun kafasını karıştıran bu iş için kullandıkları piyondu, sebepler değil. Kessell mi? Kekeleyen ağzı en basit sihirli sözleri bile zar zor telaffuz edebilen mızmız çırak Kessell, kendisine gereğinden fazla ve nazik bir ilgi gösteren tek adamın ölümünden ne gibi bir çıkar elde etmeyi umabilirdi ki?</p>

      <p class="calibre2">Kızıl Morkai ölüp gitti. Cevabını asla bulamadığı pek az sorudan biriydi bu.</p>

      <p class="calibre2">Kessell, elle tutulabilir desteğine ihtiyaç duyduğu duvara yaslanmış bir halde kaldı ve uzun dakikalarca titremeye devam etti. Onu bu tehlikeli duruma sokan güveni yavaş yavaş yeniden içinde büyümeye başladı. Şimdi patron oydu. Eldeluc, Alacalı Dendybar ve diğer büyücüler öyle söylemişti. Ustası gittiğine göre o, Akar Kessell, Luskan'daki Büyünün Sahipkulesi'nde hakkı olan, kendine özel meditasyon dairesi ve simya laboratuvarıyla ödüllendirilecekti.</p>

      <p class="calibre2">Eldeluc, Alacalı Dendybar ve diğerleri öyle söylemişti.</p>

      <p class="calibre2">"İş halledildi yani?" diye sordu iri yarı adam, Kessell, buluşma noktası olarak tasarlanan karanlık sokağa girdiğinde.</p>

      <p class="calibre2">Kessell hevesle başını salladı. "Luskanlı al cüppeli büyücü bir daha büyü yapamayacak!" diye ilan etti, komplocu dostları gibiler için oldukça yüksek sayılacak bir sesle.</p>

      <p class="calibre2">"Kısık konuş, ahmak," dedi, sokağın gölgelerinin içine sokulmuş narin yapılı bir adam olan Alacalı Dendybar, her zaman kullandığı aynı monoton sesle. Dendybar zaten pek nadir konuşurdu ve konuştuğunda duygularını asla açık etmezdi.</p>

      <p class="calibre2">Her zaman cüppesinin aşağı doğru çekilmiş kapüşonunun içinde gizlenirdi. Dendybar'da, onu tanıyan çoğu kimseyi rahatsız eden soğukkanlı bir hava vardı. Büyücü, sınır yerleşimi OnKasaba'ya dört yüz millik yolculuk yapan tüccar kervanında fiziksel olarak en küçük ve en az heybetli adam olmasına rağmen, Kessell diğer hepsinden korktuğundan daha fazla korkardı ondan.</p>

      <p class="calibre2">"Kızıl Morkai, benim eski ustam öldü," diye tekrarladı Kessell yavaşça. "Bu günden itibaren Kızıl Kessell diye bilinecek olan Akar Kessell, şimdi Luskan'ın Büyücüler Loncası'na tayin edildi."</p>

      <p class="calibre2">"Sakin ol dostum," dedi Eldeluc, Kessell'in heyecanla titreyen omuzlarına rahatlatıcı bir el koyarak. "Şehre döndüğümüzde münasip bir tayin töreni için yeterli zamanımız olacaktır." Gülümsedi ve Kessell'in kafasının arkasından Dendybar'a göz kırptı.</p>

      <p class="calibre2">Kessell'in başı dönüyordu. Kararlaştırılmış olan tayinin dallanıp budaklanmasıyla ilgili bir hayale kapılıp kaybolmuştu. Bir daha diğer çıraklar tarafından, ondan çok daha genç olup da lonca mevkileri içinde yorucu adımlarla yükselmiş çocuklar tarafından aşağılanmayacaktı. Ona artık biraz saygı göstereceklerdi. Çünkü o, eski günlerde kendisini geçmiş olanların bile arasından sıyrılıp şerefli bir büyücü mevkiine sahip olacaktı.</p>

      <p class="calibre2">Düşünceleri gelmekte olan günlerin her detayını gözden geçirdiği halde Kessell'in neşe saçan yüzü bir anda soluverdi. Yanında duran adama doğru sertçe döndü, yüz hatları sanki feci bir hata yakalamışçasma gerildi. Eldeluc ve ara sokakta bulunan diğer birkaçı huzursuzlaştılar. Büyünün Sahipkulesi'nin baş büyücüsü eğer bu cinayet işini öğrenirse başlarına gelecekleri gayet iyi biliyorlardı.</p>

      <p class="calibre2">"Cüppe?" diye sordu Kessell. "Al cüppeyi getirse miydim?"</p>

      <p class="calibre2">İçi rahatlayan Eldeluc kıkırdamasını tutamadı, ama Kessell bunu sadece yeni bulduğu arkadaşından gelen rahatlatıcı bir jest olarak algıladı.</p>

      <p class="calibre2">Bu kadar önemsiz bir şeyin onu böyle bir krize sokacağını tahmin etmeliydim, dedi Eldeluc kendi kendine. Fakat Kessell'e yalnızca şöyle söyledi, "Bu konuda hiç korkun olmasın. Sahipkulesi'nde bol miktarda cüppe var. Sence de, usta büyücünün kapısına dayanıp Kızıl Morkai'nin boş kalmış koltuğunda hak iddia etmen ve cinayete kurban gitmiş büyücünün öldüğü vakit üzerinde bulunan giysiyi kuşanman birazcık şüphe çekici olmaz mı?"</p>

      <p class="calibre2">Kessell bir anlığına bunu düşündü, sonra onayladı.</p>

      <p class="calibre2">"Belki de," diye devam etti Eldeluc, "al cüppeyi hiç kuşanmamalısın."</p>

      <p class="calibre2">Kessell'in gözleri panikle kırpıştı. Çocukluğundan beri onu rahat bırakmayan eski kişisel kuruntuları yeniden içinde büyümeye başladı. Eldeluc ne diyordu böyle? Yoksa fikirlerini değiştirip onu hakkıyla kazandığı koltukla ödüllendirmeyecekler miydi?</p>

      <p class="calibre2">Eldeluc ifadesinin üstü kapalılığını bir aşağılama olarak kullanmıştı, ama Kessell'i tehlikeli bir şüphelenme durumuna itmek de istemiyordu. Bu oyunla içten içe eğlenen Dendybar'a doğru ikinci kez göz kırptıktan sonra açması zavallının sormadığı sorusuna cevap verdi. "Sadece, başka bir rengin belki de sana daha iyi uyacağını kastetmiştim. Mavi gözlerinle iyi gider mesela."</p>

      <p class="calibre2">Kessell rahatlayarak güldü. "Belki de," diye hemfikir oldu, parmakları gergin bir şekilde oynayarak.</p>

      <p class="calibre2">Dendybar aniden bu maskaralıktan sıkıldı. İri yarı yol arkadaşına bu sinir bozucu küçük zavallıdan kurtulmasını işaret etti.</p>

      <p class="calibre2">Eldeluc itaatkar bir şekilde Kessell'i arka sokağın ucuna doğru götürdü.</p>

      <p class="calibre2">"Şimdi ahıra geri git," diye talimat verdi.</p>

      <p class="calibre2">"Oradaki ustaya büyücülerin hemen bu gece Luskan'a gitmek üzere ayrılacaklarını söyle."</p>

      <p class="calibre2">"Peki ceset ne olacak?" diye sordu Kessell.</p>

      <p class="calibre2">Eldeluc şeytanca gülümsedi. "Bırak kalsın. O kulübe güneyden gelen tüccarlara ve yüksek mevki sahibi kimselere ayrılmıştır. Büyük bir ihtimalle bir dahaki sonbahara kadar boş kalacak. Dünyanın bu bölümündeki diğer bir cinayet pek az heyecan verici olacaktır, seni temin ederim. Ve eğer Doğulimanı şehrinin iyi yürekli halkı gerçekte neyin yaşandığını çözecek olsalar bile, kendi işlerine bakıp büyücülerin meselelerini büyücülere bırakacak kadar akıllıdırlar!"</p>

      <p class="calibre2">Luskan'dan gelen grup, sokakta git gide azalmakta olan güneş ışığına çıktı. "Şimdi git!" diye buyurdu Eldeluc. "Güneş batarken bizi bul." Kessell'in sanki neşelenmiş küçük bir çocuk gibi seyirtişini izledi.</p>

      <p class="calibre2">"Bu denli elverişli bir piyon bulmak da şans doğrusu," diye belirtti Dendybar. "Büyücünün aptal çırağı bizi bir çok beladan kurtardı. O kurnaz yaşlı kurdu alaşağı etmenin bir yolunu bulabileceğimizden şüpheliydim. Fakat Morkai'nin zavallı küçük çırağına karşı neden zayıf bir noktasının olduğunu sadece tanrılar bilir!"</p>

      <p class="calibre2">"Bir hançerin ucuna yetecek kadar zayıf bir nokta!" diye güldü bir diğer ses.</p>

      <p class="calibre2">"Ve çok uygun bir komplo," diye belirtti bir diğeri. "Bu medenileşmemiş taşra bölgesinde faili meçhul cesetlere, temizlikçi kadınlara çıkarılmış yeni bir dertten başka gözle bakılmaz!"</p>

      <p class="calibre2">İri yarı Eldeluc yüksek sesli bir kahkaha koyverdi. Bu tüyler ürpertici iş de en sonunda bitmişti; nihayet bu çorak ve donmuş çölü terk edip memleketlerine dönebilirlerdi.</p>

      <p class="calibre2">Doğulimanı köyünden, büyücülerin atlarının ahıra koyulduğu ambara doğru yol alırken Kessell'in adımlan neşe doluydu. Büyücü olmanın günlük hayatını her yönüyle değiştireceği gibi bir hisse kapılmıştı. Sanki daha önceleri yetersiz olan yeteneklerine her nasılsa bir çeşit mistik kudret aşılanmış gibi.</p>

      <p class="calibre2">Sahip olacağı gücün beklentisi içinde ürperiyordu.</p>

      <p class="calibre2">Sıçrayıp giderken ona ihtiyatlı bir bakış atan bir sokak kedisi geçti önünden. Gözleri kısılan Kessell, onu izleyen biri var mı diye etrafına bakındı. "Neden olmasın?" diye mırıldandı. Kediye doğru parmağını ölümcül bir şekilde uzatarak bir enerji patlaması meydana getirecek olan emir sözcüklerini söyledi. Ürkek kedi bu olay yüzünden ok gibi kaçıp gitti. Ama kediye büyülü yıldırım falan çarpmadı, hatta yanına bile düşmedi.</p>

      <p class="calibre2">Kessell hafifçe yanmış parmak ucuna baktı ve nerde yanlış yaptığını merak etti.</p>

      <p class="calibre2">Ama pek de umutsuzluğa kapılmadı. Bu büyüden geriye kalıp kalacak olan en güçlü etki kendi kararmış tırnağıydı. Kıyısında Her yöne doğru yüzlerce millik arazi içinde kendi türünün tek örneği olan buçukluk Regis, parmaklarım başının arkasında kavuşturdu ve ağaç gövdesinin yosundan pikesine sırtını dayadı. Regis kısacıktı, hatta kendi minik ırkının standartlarına göre bile. Kafasının üzerinden sarkan kıvırcık kahverengi bukleleri ancak bir metrelik boyuna ibiklik vazifesi görüyordu. Ama göbeği iyi bir ya da fırsat kapıyı çalarsa birkaç yemeğe olan sevgisinden dolayı haddinden fazla kalınlaşmıştı.</p>

      <p class="calibre2">Önünde balık oltası görevi gören eğri büğrü bir kamış yükseliyordu. Tüylü ayak parmaklarından ikisinin arasına sıkışmıştı ve sessiz gölün üzerinde asılı duruyordu. Maer Dualdon'un cam gibi yüzeyinde mükemmel bir şekilde yansıyordu. Kırmızı boyalı ahşap olta mantarı yavaşça dans etmeye başladığında bu görüntünün üzerinde hafif dalgalanmalar oluştu. Bu çizgi kıyıya doğru yüzüp geldi ve gevşek bir şekilde suyun üzerinde asılı kaldı. İşte bu yüzden Regis, balığın yemi kemirmekte olduğunu hissedemedi. Birkaç saniye içinde olta kancası, üzerinde gözle görülür hiçbir şey takılı durmadan temizlenmişti bile. Ama buçukluk bunu bilmiyordu ve kontrol etme zahmetine girmesi için saatler geçmesi gerekiyordu. Umursadığı da yoktu hani.</p>

      <p class="calibre2">Bu gezinti boş vakit geçirmek içindi, çalışmak için değil. Kış gelmek üzere olduğundan, Regis bunun yılın göle yapılan son gezintisi olabileceğini düşünmüştü. OnKasaba'nın bazı aşırı derecede açgözlü insanlarının yaptığı gibi kışın balık tutmaya çıkmazdı. Bununla beraber, buçukluğun elinde daha şimdiden diğer insanların tuttuklarından stokladığı, onu yedi aylık kar dönemi boyunca meşgul edecek kadar kemiği vardı. Pek de hırslı olmayan ırkı içinde gerçek bir yüz akıydı. Hakkıyla bir şehir diye adlandırılabilecek yerleşim biriminden yüzlerce mil ötedeki bu topraklarda kendi ırkından hiç kimse yokken, o burada bir parça medeniyet bulabiliyordu. Diğer buçukluklar kuzeye doğru bu kadar uzaklara gelmezdi, hatta yaz aylarında bile. Onlar güney iklimlerinin rahatlığını tercih ederlerdi. Aslında Regis de memnuniyetle pilini pırtını toplayıp güneye geri dönerdi ama seçkin bir hırsızlar loncasının önemli bir efendisiyle yaşadığı küçük bir sorun vardı.</p>

      <p class="calibre2">Dört parmak boyunda bir "beyaz altın" kalıbı, arkasına yaslanmış buçukluğun yanında duruyordu. Hemen yanında birkaç zarif oymacılık aleti serilmişti. Bir at burnu başlangıcı kalıbın kare şeklini bozmuştu. Regis balık tutarken bu parça üzerinde çalışmaya niyetlenmişti.</p>

      <p class="calibre2">Regis bir çok şeye niyetlenirdi.</p>

      <p class="calibre2">"Çok güzel bir gün," diye mantığa dayandırdı, onun için asla bayatlamayacak bir mazereti kullanarak. Fakat bu sefer, diğer seferlerin aksine haklılık payı vardı. Sanki bu haşin toprakların belini büken iklim cinlerinin demirden iradeleri tatile çıkmış gibiydi. Ya da belki de acımasız bir kış için güçlerini topluyorlardı. Sonuç ise güneydeki medeni ülkelere yakışır bir güz günüydü. Buzyeli Vadisi diye adlandırılmış olan topraklar için hakikaten de oldukça nadir bir gündü. Bu isim, hiç durmamacasına esen ve beraberinde Reghed Buzulu'nun donmuş havasını getiren doğu rüzgarları sayesinde hakkıyla kazanılmıştı. Rüzgarın dindiği günlerde bile pek az ferahlık olurdu, çünkü OnKasaba'nın kuzey ve batısında millerce bomboş tundra vardı. Ve sonra daha da fazla buz, yani Hareketli Buz Denizi. Sadece güney rüzgarları bir parça ferahlık sözü verirdi ama o yönden bu ıssız bölgeye ulaşmaya çalışan her rüzgar genellikle Dünyanın Omurgası'mn yüksek tepeleri tarafından engellenirdi.</p>

      <p class="calibre2">Regis bir süre gözlerini açık tutmayı başarabildi. Gür ağaçların kıvır kıvır dalları arasından uysal rüzgarlarla beraber gökyüzünde yüzen şişkin, beyaz bulutlara baktı. Güneş altın bir sıcaklık yayıyordu ve buçukluk arada sırada yeleğini çıkarma isteği duyuyordu. Fakat her ne zaman ısıtıcı ışınların önünü bir bulut kesse, Regis bunun tundra ikliminde eylül ayı olduğunu hatırlıyordu. Bir ay içinde kar gelecekti. İki ay içinde OnKasaba'ya en yakın şehir olan Luskan'a giden batı ve güney yolları, aptal ya da çetinceviz olanlar dışında herkes için kapalı olacaktı.</p>

      <p class="calibre2">Regis küçük balık tutma oyuğunun etrafında dolanan uzun koya doğru baktı. OnKasaba'nın geri kalan kısmı da havanın avantajlarından yararlanıyordu; balıkçı tekneleri suya açılmış, kendi özel "balık tutma noktalarını" bulmak için itişip kakışıyorlardı. Bu şeye kaç kez şahitlik etmiş olursa olsun, insanların açgözlülükleri her seferinde Regis'i hayrete düşürürdü. Buçukluk, güney ülkesi Calimshan'dayken bir liman kasabası olan Calimport'un en seçkin hırsızlar loncalarından birinde Lonca Başkanı Ortaklığı'na doğru yükselen basamakları hızla tırmanmaktaydı. Ama ona bakılırsa, insanların açgözlülüğü kariyerine hızlı bir son vermişti. Loncabaşkanı Pook Paşa'nın, yüzeyleri ustaca kesilmiş olan ve onlara bakan herkese hipnotize edici bir büyü yapar gibi görünen mükemmel bir yakut koleksiyonu vardı en az on iki taneydiler. Pook her ne zaman onları sergilese, Regis bu ışıldak taşlara hayran olurdu. Hem ne de olsa sadece bir tanesini almıştı. Daha elinde on bir taneden aşağı olmamak kaydıyla bir sürü taşı varken, Paşa'nın neden ona bu kadar kızdığını bu güne kadar bir türlü anlayamamıştı buçukluk.</p>

      <p class="calibre2">"İnsanların açgözlülüklerine yazıklar olsun," derdi Regis, Paşa'nın adamlarından biri buçukluğun yuva bellediği başka bir kasabada boy gösterip, sürgününü daha da uzak bir diyara doğru genişletmeye zorladığında. Ama bu tabire OnKasaba'ya geldiğinden beri, yani bir buçuk yıldır ihtiyaç duymamıştı. Pook'un kolları uzundu fakat akla hayale gelebilecek en konuk sevmez ve vahşi toprakların tam ortasında bulunan bu sınır yerleşimi ona göre çok uzaktaydı. Ve Regis yeni yuvasının güvenliliği konusunda oldukça emindi. Burada bolluk vardı. Bir oyma sanatçısı olabilecek kadar atik ve yetenekli biri, yani boğumbaş alabalığının fildişimsi kılçığını sanatsal bir oymacılık eserine dönüştürebilen biri için, çok az çalışarak konforlu bir hayat sürme imkanı vardı.</p>

      <p class="calibre2">Ve OnKasaba'mn oyma süsleri güney için hızla bir tutku haline gelirken, buçukluk alışılageldik uyuşukluğundan kurtulup yeni bulduğu zanaatını patlayan bir meslek sektörüne dönüştürmeye niyetliydi.</p>

      <p class="calibre2">&nbsp;</p>

      <p class="calibre2"><span class="none4">Günün birinde.</span></p>

      <p class="calibre2">Drizzt Do'Urden sessizce ilerlerken kısa konçlu hafif botları neredeyse hiç toz kaldırmıyordu. Aşağı sarkan düz beyaz saçlarının üzerine kahverengi pelerininin kapüşonunu örtmüştü ve öyle zahmetsiz bir zarafetle hareket ediyordu ki onu gören biri, onun illüzyondan, kahverengi tundra denizinin bir gözbağından başka bir şey olmadığını düşünürdü. Kara elf, pelerinini etrafında daha da sıkıca topladı. Güneş ışığı altındayken bir insanın gecenin karanlığında hissettiği kadar saldırıya açık hissediyordu kendini. Yarım yüzyıldan daha fazla süredir yerin bir çok mil derininde yaşamış olmanın getirdikleri, gün ışığıyla aydınlanan yüzeydeki birkaç yılla silinmemişti. Şimdi bile güneş ışığı onu güçsüzleştirip başını döndürüyordu.</p>

      <p class="calibre2">Ama Drizzt bütün gece boyunca yolculuk etmişti ve kendini devam etmeye zorunlu hissediyordu. Daha şimdiden cüce Bruenor ile cücenin vadisindeki buluşmalarına geç kalmıştı bile. Ayrıca işaretleri görmüştü.</p>

      <p class="calibre2">Rengeyikleri güneybatıya, denize doğru güz göçlerine başlamışlardı ama hiçbir insan izi bu sürüyü takip etmiyordu. Tundraya geri dönen göçebe barbarlar için her zaman bir konaklama yeri olan OnKasaba'nın kuzeyindeki mağaralar, uzun yollarındaki kabilelere erzak tedariki için doldurulmamıştı bile. Drizzt bu belirtileri okumuştu. Normal barbar yaşantısında, kabilelerin hayatta kalmaları rengeyiği sürülerini izlemelerine bağlıydı. Geleneksel adetlerinin görünüşe göre terk edilmiş olması epey rahatsız ediciydi.</p>

      <p class="calibre2">Ve Drizzt savaş davullarını duymuştu.</p>

      <p class="calibre2">Gümbürtüler boş ova üzerinde sanki uzaktaki bir gök gürültüsü gibi inceden inceye dolaşıyordu. Genellikle de sadece diğer barbar kabilelerinin anlayacağı bir üslupla çalınıyorlardı. Ama Drizzt bunların neyin habercisi olduğunu biliyordu. Dostu ve düşmanı birbirinden ayırma bilgisinin değerine inanan bir gözlemciydi o. Ve arada sırada Buzyeli Vadisi'nin gururlu yerlilerinin, yani barbarların günlük adet ve göreneklerini incelemek için gizlice iz sürme yeteneğini kullanırdı.</p>

      <p class="calibre2">Drizzt dayanıklılığının sınırlarını zorlayarak adımlarını hızlandırdı. Beş kısacık yılda, OnKasaba diye bilinen bu serpilmiş köylere ve orada yaşayan halka karşı içinde bir önem verme hissi oluşmuştu. En sonunda buraya yerleşen diğer bir sürü toplum dışı kimseler gibi, drow da Diyarla/ın hiçbir yerinde bir hoş karşılama bulamamıştı. Burada bile çoğu tarafından yalnızca müsamaha görüyordu, ama haydut ahbapların dile getirilmeyen birlikteliğinde onu çok az kişi rahatsız ediyordu. Çoğundan daha şanslıydı; ırkının ona bıraktığı mirasın ötesine bakıp gerçek karakterini görebilen birkaç dost bulmuştu.</p>

      <p class="calibre2">Kara elf tedirgin bir şekilde Kelvin Yığını'na doğru gözlerinikıstı. Maer Dualdon ve Lac Dinneshere arasındaki taşlık cüce vadisine giriş yeri olan yalnız bir dağ idi bu. Ama onun menekşe rengi badem gözleri, gece vakti bir baykuşunkilerle bile rekabet edebilecek muhteşem kürecikleri, mesafeyi ölçüp biçebilecek kadar gün ışığının pusunu delemiyordu.</p>

      <p class="calibre2">Kör bir koşuyu, güneş ışığına uzun süre maruz kalmaya tercih ederek yine başını kapüşonunun içine gömdü ve atalarının ışıksız yeraltı şehri Menzoberranzan hakkındaki düşlerine geri döndü. Drow elfleri, bir zamanlar yüzey dünyasında gezinmiş, açık tenli kuzenleriyle birlikte güneşin ve yıldızların altında dans etmişlerdi. Fakat kara elfler habisti, normalde suç işlemeyen akrabalarının tahammül edemeyeceği kadar soğuk kanlı katillerdi. Ve elf ırklarının kaçınılmaz savaşıyla birlikte, drowlar yerin iç kısımlarına sürülmüşlerdi. Burada karanlık sırlarla ve karanlık büyülerle dolu bir dünya bulup yerleşmekten memnuniyet duymuşlardı. Yüzyıllar içinde kendilerini gizemli büyülerin yollarına adapte ederek, gelişip bir kez daha güçlendiler. Güneşin yaşam veren ısısının altında büyü sanatıyla ilişkileri bir hobi olan, yani bir gereksinim olmayan yüzeysakini kuzenlerinden bile çok daha güçlü bir hale geldiler.</p>

      <p class="calibre2">Zaten bir ırk olarak drowlar güneşi ve yıldızları görme konusundaki bütün arzularını yitirdiler. Hem vücutları hem de zihinleri derinliklere uyum sağlamıştı ve açık gökyüzünün altında yaşayan herkesin şansına, şeytani kara elfler, oldukları yerde kalmaktan memnunlardı. Sadece arada sırada baskın ve yağma için yüzeye geri çıkmaları dışında tabii. Drizzt bildiği kadarıyla, kendi türünün yüzeyde yaşayan tek örneğiydi. Işığa biraz tahammül edebilmeyi öğrenmişti ama hâlâ ırkında açığa çıkmış olan kalıtsal zayıflıktan nasibini alıyordu.</p>

      <p class="calibre2">Gündüz vakti koşulları altındaki dezavantajını göz önünde bulundursa bile, üstlerini kamufle eden tüylü kürkleri hâlâ yaz kahverengisi renginde olan iki tane ayımsı tundra yetisi karşısına aniden dikilince, Drizzt kendi dikkatsizliğine çok hiddetlendi.</p>

      <p class="calibre2">Balıkçı teknelerinin birinin güvertesinden kırmızı bir flama yükselip bir balık yakalandığını haber verdi. Regis onun yükseldikçe yükselişini izledi. "Ya bir metrelik çekti ya da daha iyisi," diye mırıldandı buçukluk onaylayarak, flama tekne direğinin tepesine gerıldandı buçukluk onaylayarak, flama tekne direğinin tepesine gelip dayandığında. "Bu gece bir ev bayram edecek!"</p>

      <p class="calibre2">İşaret verenin hemen yanına hızla başka bir tekne geldi ve o acelesiyle, demir atmış olan diğer tekneye tosladı. İki mürettebat da anında silahlarını çekip ayağa fırladı ama her iki taraf da kendi gemilerinde kaldı. Tekneler ile arasında boş sudan başka hiçbir şey olmayan Regis, kaptanların haykırışlarını net bir şekilde duyabiliyordu.</p>

      <p class="calibre2">"Bak işte, benim balığımı çaldın!" diye gürledi ikinci geminin kaptanı.</p>

      <p class="calibre2">"Seni su tutmuş!" diye sertçe karşılık verdi ilk geminin kaptanı. "Hiçbir zaman senin değildi! O bizim balığımız, hakkıyla tutulup hakkıyla çekildi! Şimdi, biz seni suyun içine gömmeden o kokuşmuş leğen bozması tekneni alıp defol!"</p>

      <p class="calibre2">Tahmin edilebildiği gibi, daha birinci geminin kaptanı sözünü bitirmeden, ikinci geminin mürettebatı küpeştelere çıkmış öbürküne doğru zıplayıp hopluyordu.</p>

      <p class="calibre2">Regis bakışlarını bulutlara geri çevirdi; kavganın gürültüsü kesinlikle rahatsız edici olsa da teknelerde çıkan hır gür onun ilgisini hiç çekmiyordu. Böyle ağız dalaşları göllerde hep rastlanan bir şeydi. Çoğunlukla balık yüzünden olurdu, özellikle de birisi büyük bir balık yakaladığında. Genelde çok ciddi olmazlardı. Gerçek bir dövüşten çok kabadayılık ve itiş kakış yaşanırdı ve sadece çok nadiren biri ağır yaralanır ya da öldürülürdü. İstisnalar da vardı tabii. On yediden fazla teknenin katıldığı bir çatışmada üç tam mürettebat ile bir mürettebatın yarısı kesilip biçilmiş ve kan dolu suya yüzmeye bırakılmıştı. Tam o günde, o göl, üçünün en güneyde bulunanı Dellonlune olan adını Kızılsular olarak değiştirmişti.</p>

      <p class="calibre2">"Ah küçük balıklar, amma da çok sorun getiriyorsunuz," diye mırıldandı Regis yavaşça, gümüşi balıkların OnKasaba'nın açgözlü halkına getirdiği zarar ziyandaki ironiyi düşünerek. Bu toplumlar var oluşlarını aşırı büyük, yumruk şeklindeki kafa kemikleri nedeniyle boğumbaş alabalığına borçluydular. Üç göl bütün dünyada bu değerli balığın yüzdüğü tek noktalardı. Bölge çorak ve vahşi olmasına, insansılarla, barbarlarla ve en dayanıklı binaları bile yerle bir edebilecek sürekli fırtınalarla dolu olmasına rağmen çabucak zengin olmanın cazibesiyle Diyarların en uzak köşelerinden kimseleri bile kendine çekiyordu.</p>

      <p class="calibre2">Tabii kaçınılmaz olarak çoğu geldiği gibi geri gidiyordu. Buzyeli Vadisi insafsız iklimi olan ve sayısız tehlikeler içeren soğuk, renksiz, çorak bir bozkırdı. Köylüler için ölüm, alışıldık bir misafirdi ve Buzyeli Vadisi'nin sert gerçekleriyle başa çıkamayan herkesin peşindeydi.</p>

      <p class="calibre2">Yine de boğumbaşların ilk keşfedildiği bu geçen yüzyıl içinde kasabalar hatırı sayılır derecede gelişmişlerdi. İlk olarak göl kenarındaki dokuz kasaba, artık hudut adamlarının tek başına dolanıp özellikle balık tutmak için iyi yerler aradığı barakalar olmaktan çıkmıştı. Onuncu köy Bryn Shander, şimdi surlarla çevrili ve birkaç bin kişilik halkın yaşadığı canlı bir şehir olsa da, o zamanlar sadece balıkçıların yılda bir buluşup Luskan'dan gelen tüccarlara hikayeler anlattığı, yalnızca tek kulübesi bulunan bir yerden ibaretti.</p>

      <p class="calibre2">OnKasaba'nın eski günlerinde, yılın her mevsiminde, alabora olacak kadar şansız her kimseyi birkaç dakikada öldürebilecek derecede soğuk sulara sahip göllerdeki tek kişilik kürekli kayıklar bile nadir bir görüntüydü. Şimdi ise göllerdeki her kasabanın kendi bayrağını dalgalandıran bir tekne filosu vardı. Sadece balıkçı kasabalarının en büyüğü olan Targos, Maer Dualdon'da yüz kadar tekne yüzdürebiliyordu. Bunların bazıları on yada daha fazla kişilik mürettebatları olan iki direkli yelkenlilerdi.</p>

      <p class="calibre2">Kavgaya karışmış olan teknelerden birinden bir ölüm çığlığı koptu ve çeliğin çeliğe vuruş tangırtısı yüksek bir sesle çınladı. Regis, ilk defaya mahsus olmamak üzere, acaba şu sorun çıkaran balıklar olmasa OnKasaba halkı için daha mı iyi olurdu diye merak etti.</p>

      <p class="calibre2">Fakat buçukluk kabul etmeliydi ki OnKasaba onun için bir cennetti. Deneyimli, çevik parmaklan bir oymacının aletlerine kolaylıkla uyum sağlamıştı ve hatta kasabalardan birinin konsey sözcüsü olarak oylama ile seçilmişti. Kabul, Yalnızorman, On Kasaba içinde en kuzeydeki ve en küçüğüydü, sapına kadar haydutların saklandığı bir yerdi. Ama Regis yine de bu tayini bir şeref olarak düşünüyordu. Oldukça da elverişliydi. Yalmzorman'daki tek gerçek oymacı olan Regis, kasabadakiler arasında Onkasaba'nın baş şehri ve ticaret merkezi Bryn Shandefa düzenli olarak gidip gelmek için bir sebebi ve isteği olan tek kimseydi. Buçukluk için bu çok iyi bir lütuftu. Yalnızorman balıkçılarının avlarını pazara götüren ana kurye oldu, mallardan da yüzde on gibi iyi bir komisyon alıyordu. Ona kolay bir yaşam sürmeye yetecek kadar kemik sağlayan da buydu.</p>

      <p class="calibre2">Yaz sezonunda ayda bir kez ve kışın her üç ayda bir, havalar müsaade ettikçe, Regis'in konsey toplantılarıyla ilgilenmesi ve bir sözcü olarak görevlerini yerine getirmesi gerekiyordu. Bu toplantılar Bryn Shander'da olurdu ve genellikle kasabalar arası balık tutma sahaları yüzünden çıkan önemsiz tartışmalarla geçse bile, çoğunlukla sadece birkaç saat sürerlerdi. Regis bu görevini, güney pazarına yaptığı yolculuklarda tekelini koruması için ödediği küçük bir bedel olarak görürdü.</p>

      <p class="calibre2">Teknelerdeki kavga kısa sürede bitti. Sadece bir adam ölmüştü ve Regis de gökte yüzen bulutların sessiz eğlencesine geri döndü. Buçukluk omzunun üzerinden arkaya, Yalnızorman'ı oluşturan ağaçların kalın sıraları arasında benek benek duran onlarca kısa ahşap kulübeye baktı. Sakinlerinin kötü ününe rağmen, Regis bu kasabayı bölgedekilerin en iyisi olarak görürdü. Ağaçlar uluyan rüzgara karşı bir nebze korunma sağlıyor ve evler için iyi köşe başı mevkileri oluşturuyordu. Ormanın içindeki kasabayı, OnKasaba'nın seçkin bir üyesi olmaktan alıkoyan tek şey Bryn Shander'a olan uzaklığıydı.</p>

      <p class="calibre2">Regis aniden yeleğinin altından yakut süsü çıkardı ve güneye doğru bin milden fazla mesafede bulunan Calimport'taki eski efendisinden arakladığı muhteşem mücevhere baktı.</p>

      <p class="calibre2">"Ah Pook," diye derin düşüncelere daldı. "Keşke beni şimdi görebilseydin."</p>

      <p class="calibre2">Elf, belindeki kınlarının içinde duran iki palaya davrandı ama yetiler hızla yaklaşıyordu. Drizzt iç güdüsel olarak en yakın canavarın saldırısını karşılamak için diğer tarafını feda ederek sola doğru döndü. Yeti koca kollarını ona doladığında sağ kolu çaresiz bir şekilde yan tarafına sıkışıp kaldı ama sol kolunu ikinci silahını çekmeye yetecek kadar serbest tutmayı başarabildi. Yetinin kıskacının acısına aldırmayan Drizzt, palasının kabzasını kalçasına sıkı sıkıya dayayıp saldırmakta olan diğer canavarın kendi hızıyla, kendini kıvrımlı kılıca batırmasını sağladı.</p>

      <p class="calibre2">İkinci yeti çılgına dönmüş ölüm sancıları içinde geri çekildi ve palayı da beraberinde götürdü.</p>

      <p class="calibre2">Geriye kalan canavar Drizzt'i cüssesi altında yere devirdi. drow ölümcül dişlerin boğazını yakalamaması için serbest olan eliyle deliler gibi uğraş veriyordu. Ama biliyordu ki daha güçlü olan rakibinin işini bitirmesi an meselesiydi.</p>

      <p class="calibre2">Aniden Drizzt keskin bir çatlama sesi duydu. Yeti şiddetle titredi. Kafası garip bir şekilde buruştu ve alnının üzerinden yüzüne doğru kan ve beyin parçalan aktı.</p>

      <p class="calibre2">"Geciktin, elf!" dedi tanıdık ve sert bir ses. Bruenor Battlehammer ağır canavarın elf dostunun üzerinde yatmakta olduğu gerçeğine aldırış etmeden, ölü rakibinin sırtında yürüdü. Artan sıkıntısına rağmen, cücenin uzun, sivri, genellikle kırık olan burnu ve gri çizgileri olsa da hâlâ alev kızılı sakalı Drizzt için sevindirici bir görüntüydü. "Aramaya çıkarsam, seni başın belada bulacağımı biliyordum!"</p>

      <p class="calibre2">Rahatlamanın verdiği hisle ve tabii her zaman için hayret verici olan cücenin tavrı karşısında gülümseyen Drizzt, Bruenor baltasını kalın kafatasından kurtarmaya çalışırken canavarın altından sıyrılıp çıkmayı başardı.</p>

      <p class="calibre2">"Kafası donmuş bir meşe kadar sert!" diye homurdandı cüce. Ayaklarını yetinin kulaklarının arkasına sıkıca bastırdı ve güçlü bir asılmayla baltasını kurtardı. "Peki senin şu kedicik nerede bakalım?"</p>

      <p class="calibre2">Drizzt bir anlığına çantasını el yordamıyla araştırdı ve oniksten yapılma küçük bir panter heykelciği çıkardı. "Ben olsam Guenhwyvar’ı kedicik diye tanımlamazdım," dedi aşırı düşkün bir saygıyla. Yetinin altındaki düşüş sırasında hiçbir hasarın gelmediğinden emin olmak için işçiliğinin karmaşık detaylarını hissederek heykelciği ellerinin içinde döndürdü.</p>

      <p class="calibre2">"Pöh, kedi kedidir!" diye ısrar etti cüce. "Peki ona ihtiyacın olduğu sırada neden burada değil?"</p>

      <p class="calibre2">"Büyülü bir hayvanın bile dinlenmeye ihtiyacı vardır," diye açıkladı Drizzt.</p>

      <p class="calibre2">"Pöh," diye söylendi Bruenor yine. "Bir drow ve bir kolcu, daha ne istersin ki düz ovada iki kabuklu tundra yetisine hazırlıksız yakalanıyorsa kesinlikle kötü bir gün olacak demektir!" Bruenor lekelenmiş baltasının keskin ucunu yaladı, sonra tiksinerek tükürdü.</p>

      <p class="calibre2">"Pislik hayvanlar!" diye homurdandı. "Lanet şeyleri yiyemiyorsun bile!" Baltasının ucunu temizlemek için yere çaldı ve sonra Kelvin Yığını'na doğru paldır küldür yürümeye başladı.</p>

      <p class="calibre2">Drizzt, heykelciği çantasına geri koydu ve diğer palasını canavardan geri almaya gitti.</p>

      <p class="calibre2">"Hadisene be elf," diye azarladı cüce. "Gidecek beş milden fazla yolumuz var!" Drizzt kafasını salladı ve kanla lekelenmiş kılıcını ölü canavarın kürküne sildi. "Devam et Bruenor Battlehammer," diye fısıldadı gülümsemesinin altından. "Ve gayet iyi bil ki yolumuzun üstündeki her canavar senin geçişini oldukça iyi belleyip kafasını güvenle bir yerlerde saklı tutacaktır!"</p>

      <p class="calibre2">&nbsp;</p>

      <p class="calibre2"><span class="none4">Bal Likö</span><span class="none4">rü</span> <span class="none4">Salonu</span></p>

      <p class="calibre2">OnKasaba'dan millerce kuzeyde, diyarların en kuzey ucu olan uçsuz bucaksız tundrada, kış donları daha şimdiden toprağı beyaz çıkıntılarla doldurup kalınlaştırmıştı. Reghed Buzulu'nun ayaz havasını taşıyan amansız doğu rüzgarlarının soğuk ısırığını engelleyecek dağ ya da ağaç yoktu. Hareketli Buz Denizi'nin devasa aysbergleri yavaşça sürüklenip geçiyordu. Gökleri delen tepelerinin üzerinden uluyarak esen rüzgar, gelmekte olan mevsimin acı bir habercisiydi. Ve buna rağmen, yazı orada rengeyikleriyle birlikte geçiren göçebe kabileler, yarım adanın güney kesimindeki daha ılımlı denize doğru güneybatı istikametinde kıyı boyunca göç eden sürüyle birlikte yolculuk etmemişlerdi.</p>

      <p class="calibre2">Ufuk çizgisinin ödün vermez düzlüğü, küçük bir köşesindeki yalnız bir kamp yeri ile bozulmuştu. Bir yüzyıldan fazla süre içersinde barbarların bu kadar kuzeyde yaptığı en büyük toplanmaydı. Seçkin kabilelerin liderlerine yer tesis etmek için geyik derisinden birkaç çadır, daire oluşturacak şekilde kurulmuştu ve hepsi kendi kamp ateşleriyle çevrelenmişti. Dairenin tam ortasında, kabilelerin her savaşçısını içine alabilecek şekilde tasarlanmış, geyik derisinden yapılma devasa bir otağ inşa edilmişti. Kabile halkları ona Hengorot, yani "Bal Likörü Salonu" derlerdi. Kuzey barbarları için burası, Savaş Tanrısı Tempus adına yiyecek ve içeceğin paylaşıldığı kutsal bir yerdi.</p>

      <p class="calibre2">Salonun dışındaki ateşler bu gece hafifçe yanıyordu, çünkü en son teşrif edecek olan Kral Heafstaag ve Alageyik Kabilesi'nin ay batmadan önce kampa katılması bekleniyordu. Kamptaki bütün barbarlar Hengorot'ta toplanmış ve konsey öncesi şenliklerine başlamıştı. Her masanın üzerinde kocaman bal likörü sürahileri vardı ve iyi niyetli güç müsabakaları git gide büyüyen bir sıklıkla görülmeye başladı. Kabileler sık sık birbirileriyle savaşa tutuşsalar da Hengorot'ta bütün anlaşmazlıklar bir kenara bırakılırdı.</p>

      <p class="calibre2">Saçak saçak altın renkli bukleleriyle, ağarmaya başlamış sakalıyla ve yanık yüzündeki derin tecrübe çizgileriyle güçlü kuvvetli bir adam olan Kral Beorg, vakarla masanın başına oturuyordu. Halkını temsil ettiğinden dik ve sert duruyordu, geniş omuzlan gururla gerilmişti. Buzyeli Vadisi barbarları, OnKasaba'nın ortalama bir sakininden bir kafa boyundan daha uzundu. Sanki bomboş tundranın engin ve uçsuz bucaksız genişliğine karşı bir avantaj sağlamak için filizlenmiş gibiydiler.</p>

      <p class="calibre2">Gerçekten de yaşadıkları topraklara çok benziyorlardı. Üzerinde gezdikleri toprak gibi, çoğunlukla sakallı olan yüzleri güneşten yanmış ve sürekli rüzgar yüzünden çatlamıştı. Bu onlara kösele gibi bir deri, sert bir görünüm ve yabancıları hoş karşılamayan kasvetli, ifadesiz bir maske sağlıyordu. Hiçbir ruhsal değerleri olmayan, zayıf, zenginlik düşkünü olarak gördükleri OnKasaba halkını küçümsüyoriardı.</p>

      <p class="calibre2">Buna rağmen o zenginlik düşkünlerinden bir tanesi şu anda en kutsal toplantı salonlarında içlerinde duruyordu. Beorg'un hemen yanında deBernezan oturuyordu. Esmer saçlı bir güneyli olan adam, salonda barbar kabileleri arasında doğup büyümüş olmayan tek kişiydi. Gıkı çıkmayan deBernezan omuzlarını savunmacı bir şekilde kambur etmişti ve tedirginlikle etrafına bakmıyordu. Barbarların yabancıları pek de sevmediğinin ve içlerinden birinin, en genç olanının bile, güçlü ellerinin hafif bir darbesiyle adamı iki ayrı parçaya kırabileceğinin gayet iyi farkındaydı.</p>

      <p class="calibre2">"Dik dur!" diye talimat verdi Beorg güneyliye. "Bu gece Kurt Kabilesi'yle birlikte içki kupası tokuşturuyorsun. Eğer korktuğunu anlarlarsa..." geri kalanını söylemedi, ama deBernezan barbarların zayıflara ne yaptığını çok iyi biliyordu. Küçük adam derin bir nefes aldı ve omuzlarını dikleştirdi.</p>

      <p class="calibre2">Fakat Beorg da tedirgindi. Kral Heafstaag tundradaki baş rakibiydi. O da kendisininki kadar sadık, disiplinli ve sayıca fazla bir birliğe kumandanlık ediyordu. Geleneksel barbar baskınlarının tersine, Beorg'un planı OnKasaba'nın kesin fethi idi. Hayatta kalan balıkçıları esir etmek ve onların göllerden topladıkları zenginliklerle iyi bir yaşam sürmek. Beorg bunu, güvensiz göçebe yaşamlarını terk edip hiç bilmedikleri konforu bulabilmek adına halkı için bir fırsat olarak görüyordu. Şimdi her şey, sadece kişisel şan şöhret ve zafer dolu bir yağma ile ilgilenen acımasız kral Heafstaag'e bağlıydı. OnKasaba karşısında zafer kazanılsa bile Beorg biliyordu ki, eninde sonunda kendisini bu güce kavuşturan ateşli kana susamışlıktan kolay kolay vazgeçmeyen rakibiyle başa çıkmak zorunda kalacaktı. Bu, Kurt Kabilesi Kralı'nın daha sonra aşması gereken bir köprüydü; şimdi ana mesele ilk etaptaki fetihti ve eğer Heafstaag uzlaşmayı reddederse diğer küçük kabilelerin müttefiklikleri iki kabile arasında bölünecekti. Hemen ertesi gün bir savaş çıkabilirdi. Bu bütün halkı için harap edici olurdu. Daha evvelki savaşlardan kurtulmayı başarmış olsalar bile, barbarlar gelmekte olan kış içinde acımasız bir savaşa tutuşmuş olacaktı. Rengeyikleri güney çayırlarına gitmek üzere ayrılalı uzun zaman geçmişti ve yollardaki mağaralar stoklanmamıştı. Heafstaag kurnaz bir liderdi; bu geç tarihte kabilelerin önceki planlarını izlemeye niyetli olduklarını biliyordu ama Beorg, rakibinin ne gibi şartlar öne süreceğini merak ediyordu.</p>

      <p class="calibre2">Beorg, toplanmış kabileler arasında hiçbir büyük çatışmanın meydana gelmemiş olmasından memnundu ve bu gece, hepsi ortak salonda buluştuklarında atmosfer kardeşçe ve arkadaş canlısıydı. Hengorot'taki her sakalın üzerinde içki köpüğü vardı. Beorg ortak bir düşman karşısında, söz verilmiş bir başarının etkisiyle kabilelerin birleşmesi konusunda kumar oynuyordu. Her şey iyi gitmişti... şimdilik.</p>

      <p class="calibre2">Ama hâlâ her şeyin anahtarı yabani Heafstaag idi.</p>

      <p class="calibre2">Heafstaag'in birliğinin ağır çizmeli ayakları, kararlı yürüyüşleriyle yeri sallıyordu, iri yarı, tek gözlü kral, tören alayına bizzat öncülük ediyordu. Kocaman, hareketli adımları tundra göçebelerinin belirgin bir işaretçisiydi. Beorg'un teklifi ilgisini çekmişti ve kışın erken gelişine karşı tedbirliydi. Katı kral bu yüzden sadece kısa aralıklarla dinlenip yemek için durarak soğuk geceler boyunca dosdoğru yol almayı seçmişti. Öncelikli olarak savaş sırasındaki amansız ustalığıyla tanınsa da, Heafstaag her adımını dikkatle atan bir liderdi. Bu etkileyici yürüyüş diğer kabileler tarafından halkına gösterilen saygıya saygı katacaktı ve Heafstaag de elde edebileceği her avantajın üstüne atılmada çabuk davranırdı.</p>

      <p class="calibre2">Hengorot'ta hiçbir sorun çıkacağını düşünmüyordu. Beorg'a çok derin bir saygı beslerdi. Daha evvel Kurt Kabilesi Kralı ile er meydanında iki kez karşılaşmış ama ona karşı elle tutulur hiçbir zafer elde edememişti. Eğer Beorg'un planı ilk bakışta olduğu kadar gelecek vaat eden bir plansa, Heafstaag de ona katılacaktı ve sadece liderlikte sansın kralla eşitlik konusunda ısrar edecekti. Kasabaları fethettikten sonra, kabile halkının göçebe hayatını bırakıp da boğumbaş alabalığı ticareti ile dolu yeni bir yaşamdan memnun olacağı görüşünü hiç önemsemiyordu. Eğer ona savaş heyecanı ve kolay bir zafer getirecekse Beorg'un fantezilerine devam etmesine izin vermeye niyetliydi. Bekleyecekti yağmalar yapılsın ve uzun kış için sıcak bir yer elde edilsin, sonra esas anlaşmayı değiştirip ganimeti yeniden bölüştürürdü.</p>

      <p class="calibre2">Kamp ateşlerinin ışıkları görünür olduğunda, birlik adımlarını hızlandırdı. "Şarkı söyleyin, benim şerefli savaşçılarım!" diye emretti Heafstaag. "Yürekten ve gür söyleyin! Toplanmış olanlar Alageyik Kabilesi'nin gelişi karşısında titresinler!"</p>

      <p class="calibre2">Beorg, Heafstaag'in gelişinin sesine kulak kabarttı. Rakibinin taktiklerini iyi bildiğinden, Tempus'un Şarkısı'nın ilk notaları gecenin içinden gümbürdemeye başladığında bir parça olsun şaşırmamıştı. Sarışın kral çabuk davranıp masalardan birinin üzerine fırladı ve toplantıdakileri sessizliğe çağırdı. "Dinleyin, kuzey halkı!" diye haykırdı. "Şarkı Müsabakası'na kulak verin!"</p>

      <p class="calibre2">Adamlar oturdukları yerden fırlayıp bir araya toplanmakta olan kabilelerinin yanında yerlerini almak için koşuşturmaya başladığında bir karmaşadır aldı Hengorot'u. Her ses Savaş Tanrısı'nın nakaratıyla yükseliyordu. Kahramanca işler ve er meydanındaki şeref dolu ölümler hakkındaydı bu nakarat. Bu nağme, daha ilk sözlerini konuşmayı öğrenen her barbar oğlana öğretilirdi, çünkü Tempus'un Şarkısı'na, bir kabilenin gücünün ölçüsü gözüyle bakılırdı. Kabileden kabileye değişen tek kısım, şarkı söyleyenlerin adının geçtiği nakaratlardı. Şimdi savaşçılar gittikçe yükselen ses perdeleriyle söylüyorlardı, çünkü şarkı müsabakasının amacı; Savaş Tanrısı'na yapılan çağrılar arasında kiminkinin Tempus tarafından en net duyulduğunu belirlemekti.</p>

      <p class="calibre2">Heafstaag adamlarına Hengorot'un girişine doğru öncülük etti. Salonun içinde Kurt Kabilesi'nin çağrılan diğerlerini bariz bir şekilde bastırıyordu, ama Heafstaag'in savaşçılarının gücü de Beorg'un adamlarına denkti.</p>

      <p class="calibre2">Diğer kabileler Kurt ve Alageyik kabilelerinin üstünlüğü karşısında bir bir sessizleştiler. Müsabaka geriye kalan iki kabile arasında birçok dakika boyunca devam etti. İki taraf da ilahlarının gözündeki üstünlüklerinden vaz geçmeye niyetli değildi. Bal Likörü Salonu'nün içinde, yenilen kabilelerin fertleri ellerini silahların atmışlardı. Daha evvel şarkı müsabakasından kesin bir galip çıkmadığı için bir kereden fazla savaş patlak vermişti.</p>

      <p class="calibre2">En sonunda otağın cebi açıldı ve içeri Heafstaag'in sancak taşıyıcısı girdi. Uzun ve mağrur bir gençti, etrafındaki her şeyi itinayla tartan dikkatli gözleri yaşını maskeliyordu. Dudaklarının arasına balina kemiğinden bir boru koydu ve net bir nota çaldı. Adetlere bağlı olarak iki kabile de aynı anda şarkı söylemeyi kesti.</p>

      <p class="calibre2">Sancaktar, ev sahibi krala doğru oda boyunca yürüdü. Gözleri Beorg'un heybetli görünümü karşısında ne kırpıyor ne de başka bir yöne çevriliyordu. Fakat Beorg genç adamın rolünü iyi ezberlemiş olduğunu görebiliyordu.</p>

      <p class="calibre2">"İyi yürekli Kral Beorg," diye başladı sancaktar, bütün o kargaşa dindiğinde, "ve toplanmış diğer krallar. Alageyik Kabilesi, Tempus adına birlikte olalım diye, Hengorot'a girmek ve sizinle bal likörü paylaşmak için destur istemektedir."</p>

      <p class="calibre2">Beorg beklenmedik bir gecikmeyle genç adamın soğukkanlılığını sarsıp sarsamayacağını görmek için teşrifatçıyı biraz daha süzdü.</p>

      <p class="calibre2">Ama teşrifatçı, ne mızrak gibi delip geçen bakışlarını başka yöne çevirdi, ne de gözlerini kırptı. Çenesi sert ve kendinden emin bir şekilde dimdik duruyordu.</p>

      <p class="calibre2">"Destur," diye yanıtladı Beorg, etkilenmiş bir şekilde. "Ve tanıştığımıza memnun oldum." Sonra mırıldandı. "Heafstaag'in de senin sabrına sahip olmayışı ne yazık."</p>

      <p class="calibre2">"Sizlere Alageyik Kabilesi'nin Kralı Heafstaag'i takdim ediyorum," diye haykırdı teşrifatçı net bir sesle.</p>

      <p class="calibre2">"Güçlü Hrothulf'un torunu, Cesur Angaar’ın oğlu; o ki üç koca ayı öldürmüş; iki kere güneydeki Termalaine'i fethetmiş; Ayı Kabilesi'nin Kralı Raag Doning'i tek bir dövüşte tek bir darbeyle öldürmüş..." (bu Ayı Kabilesi'nde kıpırdanmalara sebep oldu, özellikle de kralları olan Raag Doning'in oğlu Haalfdane'in kıpırdanmasına.) Teşrifatçı birçok dakika boyunca devam etti, Heafstaag'in uzun ve şanlı kariyeri boyunca elde ettiği her marifeti, her şerefi, her unvanı liste halinde verdi.</p>

      <p class="calibre2">Tıpkı şarkı müsabakasının kabileler arası bir yarışma olması gibi, unvanların listelenmesi de bireyler arası bir yarışmaydı. Özellikle de kahramanlıkları ve güçleri dosdoğru adamlarına yansıyan krallar için. Beorg o anda dehşete kapıldı, çünkü rakibinin listesi kendininkini bile aşmıştı. Biliyordu ki Heafstaag'in en son gelmesinin sebeplerinden biri de listesinin toplanan herkes tarafından muntazam bir şekilde duyulmasını sağlamaktı. Bu adamlar günler önce, ilk geldikleri vakit Beorg'un teşrifatçısını özel görüşmeler sırasında dinlemişlerdi. Ziyaretçi kralların teşrifatçıları sadece geldikleri vakit orada bulunan kabilelere konuşma yapabilirken, toplanan her kabileye kendi listesini duyurma fırsatı ev sahibi olan kralların bir avantajıydı. En son olarak ve bütün kabilelerin bir arada toplandığı bir zamanda gelerek, Heafstaag bu avantajı da yok etmişti.</p>

      <p class="calibre2">En sonunda sancaktar sözünü bitirdi ve salon boyunca geri dönüp kralı için otağ cebini açık tuttu. Heafstaag, Beorg ile yüzleşmek için kendinden emin adımlarla Hengorot boyunca yürüdü.</p>

      <p class="calibre2">Eğer adamlar Heafstaag'in kahramanlık listesinden etkilendilerse görünüşü karşısında kesinlikle hayal kırıklığına uğramadılar. Kızıl sakallı kral iki metreyi aşkın bir boydaydı ve Beorg'unkini bile yanında cüce bırakan fıçı gibi bir bel ölçüsüne sahipti. Ve Heafstaag savaş yaralarını gururla sergiliyordu. Gözlerinden biri rengeyiği boynuzuyla deşilmişti ve sol eli bir kutup ayısıyla dövüştüğü sırada feci şekilde buruşmuştu. Alageyik Kabilesi'nin Kralı tundradaki her adamdan daha fazla savaş görmüş geçirmişti ve görünüşe göre daha bir çoğunda savaşmaya hazır ve istekliydi.</p>

      <p class="calibre2">İki kral bir süre birbirilerine sertçe göz gezdirdiler, ikisi de ne gözlerini kırptı ne de bakışlarını kaçırdı.</p>

      <p class="calibre2">"Kurt mu, yoksa Alageyik mi?" diye sordu Heafstaag en sonunda. Daha karara bağlanmamış bir şarkı müsabakasının ardından sorulan resmi soruydu bu.</p>

      <p class="calibre2">Beorg en münasip cevabı vermeye dikkat etti. "Hoş geldiniz ve hoş yarıştık," dedi. "Bırakalım bu işe bir tek Tempus'un keskin kulakları karar versin, ki tanrının kendisi bile böyle bir seçim yapmakta zorlanacaktır."</p>

      <p class="calibre2">Formalitelerin muntazam bir şekilde yerine getirilmesiyle Heafstaag'in yüzündeki gerginlik dindi. Yüzünde geniş bir gülümsemeyle rakibine bakıyordu. "Hoş gördük, Kurt Kabilesi'nin Kralı Beorg. Seninle yüzleşmiş olmak ve ölümcül mızrağının ucundan kendi kanımın damladığını görmemek benim için ne büyük şans!"</p>

      <p class="calibre2">Beorg Heafstaag'in arkadaşça sözleri karşısında şaşırmıştı. Bir savaş konseyi için daha iyi bir başlangıç umamazdı. Kendisine yapılan iltifata aynı kalitede karşılık verdi. "Ya da senin acımasız baltanın kesin darbesinden kaçmak zorunda kalmamak!"</p>

      <p class="calibre2">Beorg'un yanında duran esmer saçlı adama gözü iliştiğinde, Heafstaag'in yüzündeki gülümseme anında uçuverdi. "Hangi hakla, kahramanlıkla ya da kan bağıyla bu zayıf güneyli Tempus'un Bal Likörü Salonu'nda bulunuyor?" diye sordu kızıl sakallı kral. "Onun yeri kendi türünün, ya da en azından kadınların yanıdır!"</p>

      <p class="calibre2">"Sözüme güven, Heafstaag," diye açıkladı Beorg. "Bu deBernezan, zaferimiz için yapılan büyük bir transfer. Bana getirdiği bilgiler çok değerli, çünkü OnKasaba'da iki kıştan daha fazla bir süre geçirmiş."</p>

      <p class="calibre2">"Bu işte ne gibi bir rol oynuyor?" diye bastırdı Heafstaag.</p>

      <p class="calibre2">"Bize bilgi veriyor," diye tekrarladı Beorg.</p>

      <p class="calibre2">"Bu geçmişteydi," dedi Heafstaag. "Şimdi bizim için ne değeri var? Kesinlikle bizimkiler gibi savaşçıların yanında cenk edemez."</p>

      <p class="calibre2">Beorg deBernezan'a, kendi ceplerini doldurmak için halkına acınası bir şekilde ihanet eden bu köpeğe karşı olan küçümseyişini yutarak bir bakış fırlattı. "Söyleyeceğini söyle bakalım, güneyli. Ve dua et de Tempus kendi çayırında senin zavallı kemiklerin için bir yer bulsun!"</p>

      <p class="calibre2">deBernezan, Heafstaag'in çelik gibi bakışlarına karşılık vermeye çalıştı ama başaramadı. Boğazını temizledi, elinden geldiğince kendinden emin ve yüksek sesle konuştu. "Kasabalar fethedildiğinde ve zenginlikleri ele geçirildiğinde, güney pazarını bilen birine ihtiyacınız olacak. İşte o biri benim."</p>

      <p class="calibre2">"Ne karşılığında?"</p>

      <p class="calibre2">"Rahat bir yaşam," diye cevapladı deBernezan. "Saygıdeğer bir mevki ve başka hiçbir şey."</p>

      <p class="calibre2">"Pöh!" diye burnundan soludu Heafstaag. "Eğer kendi halkına ihanet ediyorsa, bize de ihanet eder!" Devasa kral kemerinden baltasını çıkarttı ve deBernezan'a doğru savurdu. Beorg bu kritik anın bütün planı suya düşüreceğini bildiği için yüzünü buruşturdu.</p>

      <p class="calibre2">Heafstaag ezilip büzülmüş eliyle deBernezan'in yağlı kara saçlarına yapıştı ve küçük adamın kafasını yana doğru çekip boynundaki deriyi açık bıraktı. Baltasını kudretle hedefe doğru savurdu, bakışları güneylinin yüzüne odaklanmıştı. Törelerin esnemez kurallarına aykırı bile olsa, Beorg bu an için deBernezan'ı gayet iyi eğitmişti. Küçük adam eğer direnmeye çalışırsa mutlaka öleceği konusunda açık bir şekilde uyarılmıştı. Ama eğer bu darbeyi kabul ederse, ki Heafstaag sadece onu test ediyordu, hayatı muhtemelen kurtulurdu. Bütün iradesini toplayan deBernezan bakışlarını Heafstaag üzerine kilitledi ve yaklaşan ölüm karşısında yüzünü buruşturmadı.</p>

      <p class="calibre2">En son anda Heafstaag baltanın yönünü değiştirdi, kesici yeri güneylinin boğazına bir kıl inceliğinde mesafeden ıslık çalarak geçti. Heafstaag adamı bıraktı, ama onu tek gözünün şiddetli hapsinde tutmaya devam etti.</p>

      <p class="calibre2">"Dürüst bir adam seçtiği krallarından gelecek her yargıyı kabul eder," diye ilan etti deBernezan, sesini elinden geldiğince kontrol etmeye çalışarak.</p>

      <p class="calibre2">Hengorot'taki herkesten bir tezahürat koptu ve Heafstaag, Beorg ile yüzleşmek için döndüğünde gürültü kesildi. "Lider kim olacak?" diye sordu dev dosdoğru bir şekilde.</p>

      <p class="calibre2">"Şarkı müsabakasını kim kazandı?" diye cevapladı Beorg.</p>

      <p class="calibre2">"Anlaştık o zaman, iyi yürekli kral," diye selamladı Heafsaag rakibini. "Öyleyse sen ve ben birlikte yöneteceğiz ve hiç kimse bizim hükmümüze karşı gelmeyecek!"</p>

      <p class="calibre2">Beorg başını salladı. "Buna cüret edene ölüm!"</p>

      <p class="calibre2">deBernezan derin bir nefes aldı ve bacaklarını rahat bıraktı. Eğer Heafstaag ve hatta Beorg dahi, ayaklarının arasındaki su birikintisini fark etseydi hayatını kesinlikle kaybederdi. Bacaklarını tekrar heyecanla salladı ve etrafına bakındı, genç sancaktarın kendisine baktığını gördüğünde dehşete kapıldı. Gelmekte olan rezilliği ve ölümü karşısında deBernezan'in beti benzi attı. Sancaktar beklenmedik bir şekilde kafasını çevirip gülümsedi, ama sert halkı için beklenmedik bir merhamet sergileyerek hiçbir şey söylemedi.</p>

      <p class="calibre2">Heafstaag kollarını kafasının üzerine kaldırdı, bakışlarını ve baltasını çatıya doğru yükseltti. Beorg da belindeki baltayı kaptı ve çabucak onun hareketinin aynısını yaptı. "Tempus!" diye haykırdılar koro halinde. Sonra birbirlerine son bir kez daha bakıp, kalkan tutan kollarım baltalarıyla keserek, baltalarını kendi kanlarıyla ıslattılar. Aynı anda döndüler ve silahlarını salonun öbür tarafına fırlattılar. İki balta da aynı bal likörü fıçısına saplanıp kaldı. En yakındaki adam hemencecik eline maşrapalar geçirdi ve krallarının kanıyla kutsanmış bal likörünün dökülen ilk damlalarını yakalamak için acele etti.</p>

      <p class="calibre2">"Senin onayına sunmak için bir plan çizdim," dedi Beorg, Heafstaag'e.</p>

      <p class="calibre2">"Daha sonra, soylu dostum," diye yanıtladı tek gözlü kral. "Bırakalım bu gece, bizi bekleyen zaferi kutlamak için yiyip içtiğimiz bir gece olsun."</p>

      <p class="calibre2">Beorg'un omzuna hafifçe vurdu ve tek gözünü kırptı. "Geldiğim için memnun olmalısın, çünkü böyle bir toplantı için feci şekilde hazırlıksızmışsın," dedi içten bir kahkahayla. Beorg ona meraklı gözlerle baktı ama Heafstaag şüphelerini dindirmek için ikinci kez garip bir şekilde göz kırptı.</p>

      <p class="calibre2">Şehvetli dev adam, aniden parmaklarını çayır teğmenlerinden birine doğrulttu ve şakacıktan takılarak ezeli rakibini dirseğiyle dürttü.</p>

      <p class="calibre2">"Kadınları getirin!" diye emretti.</p>

      <p class="calibre2">&nbsp;</p>

      <p class="calibre2"><span class="none4">Kristal</span></p>

      <p class="calibre2">Sadece karanlık vardı.</p>

      <p class="calibre2">Şükürler olsun ki neler olduğunu ve nerede bulunduğunu hatırlayamıyordu. Sadece karanlık vardı, rahatlatıcı bir karanlık.</p>

      <p class="calibre2">Sonra yanaklarında buz gibi bir yanma başladı ve onun sessiz kendinden geçmişliğini alıp götürdü. Yavaş yavaş gözlerini açmak zorunda kaldı, ama gözlerini kıstığında bile kör edici parlaklık çok şiddetliydi.</p>

      <p class="calibre2">Karın içinde yüzükoyun yatıyordu. Etrafında dağlar kule gibi yükseliyordu, sivri tepeleri ve derin kar örtüsü ona nerde olduğunu hatırlattı. Onu Dünyanın Omurgası'na bırakmışlardı. Ölüme terk etmişlerdi.</p>

      <p class="calibre2">Akar Kessell'in en sonunda kaldırmayı başarabildiği başı zonkluyordu. Güneş parıl parıl parlıyordu ama acımasız soğuk ve girdap gibi dönen rüzgarlar parlak ışınların gönderebileceği bütün ısıyı yok ediyordu. Bu yüksek mevkide mevsim her zaman kıştı ve Kessell'in üzerinde, onu soğuğun öldürücü ısırığından korumak için yalnızca incecik cüppesi vardı.</p>

      <p class="calibre2">Onu ölüme terk etmişlerdi.</p>

      <p class="calibre2">Debelenerek ayağa kalktı, dizlerine kadar beyaz karın içine battı ve etrafına bakındı. Kessell aşağıda, çok uzakta derin bir geçitten kuzeydeki tundraya doğru geri giden, geçit vermez uğursuz dağ dizisinin etrafından dolaşan patikaların bulunduğu yere baktı. Luskan'a dönüş yolculuğuna başlamış büyücüler kervanının kara beneklerini gördü. Onu aldatmışlardı. Şimdi anlıyordu ki onların Kızıl Morkai'den kurtulma konusundaki namussuz tasarılarındaki piyondan başka bir şey değildi.</p>

      <p class="calibre2">Eldeluc, Alacalı Dendybar ve diğerleri.</p>

      <p class="calibre2">Ona büyücü unvanı vermek gibi bir niyetleri hiç olmamıştı.</p>

      <p class="calibre2">"Nasıl bu kadar aptal olabildim?" diye inledi Kessell. Morkai'nin, ona şimdiye kadar bir nebze saygı göstermiş tek kişinin görüntüleri suçluluk duygusuyla yüklü bir sisin içinde aklında canlanıyordu. Büyücünün tatması için ona izin verdiği bütün o neşeleri hatırladı. Morkai bir keresinde uçmanın özgürlüğünü hissedebilmesi için onu bir kuşa çevirmişti; ve bir keresinde de sualtının bulanık dünyasını görebilmesi için bir balığa.</p>

      <p class="calibre2">Ve o ise, bu muhteşem adama bir hançerle teşekkür etmişti.</p>

      <p class="calibre2">Patikanın çok aşağısında ayrılmakta olan büyücüler, Kessell'in dağ duvarlarında yankılanan ıstırap dolu feryadını duydular.</p>

      <p class="calibre2">Eldeluc gülümsedi, planlarının mükemmel bir şekilde başarıya ulaştığı konusunda tatmin oldu ve atını mahmuzladı.</p>

      <p class="calibre2">Kessell karın içinde bata çıka ilerliyordu. Neden yürüdüğünü bilmiyordu gidebileceği hiçbir yer yoktu ki. Kessell için hiç kaçış yoktu. Eldeluc onu tas şeklinde, karla kaplı bir çukurluğa bırakmıştı ve parmakları uyuşup hissizleştiği için tırmanıp kaçma gibi bir şansı da yoktu.</p>

      <p class="calibre2">Yeniden bir büyücü ateşi meydana getirmeyi denedi. Uzattığı avucunu gökyüzüne doğru tuttu ve takırdayan dişleri arasından güç sözlerini söyledi.</p>

      <p class="calibre2">Hiçbir şey olmadı.</p>

      <p class="calibre2">Bir tutam duman bile yoktu.</p>

      <p class="calibre2">Böylece yeniden hareket etmeye başladı. Bacakları ağrıyordu; ayak parmaklarından birkaçının şimdiden sol ayağından düşüp gittiğine inanacaktı nerdeyse. Ama bu berbat şüpheyi doğrulamak için çizmesini çıkarmaya cüret edemiyordu.</p>

      <p class="calibre2">İlk geçişinde ardında bıraktığı izleri takip edip yeniden çanağın içinde daireler çizerek dolaşmaya başladı. Aniden kendini merkeze doğru yön değiştirirken buldu. Nedenini bilmiyordu ve coşmuş bir halde ilerlerken nedenini bulmaya çalışmak için durmadı. Bütün dünya bembeyaz bir bulanıklığa dönüşmüştü. Donmuş, beyaz bir bulanıklık. Kessell düştüğünü hissetti. Karın dondurucu ısırığını yeniden yüzünde hissetti. Aşağıdaki uzuvlarının sonunun geldiğini haber veren ürpertileri hissetti.</p>

      <p class="calibre2">Sonra hissettiği... sıcaklıktı.</p>

      <p class="calibre2">Önce fark edilemez derecedeydi ama muntazam olarak güçleniyordu. Bir şeyler onu çağırıyordu. Hemen aşağısındaydı, karın altına gömülmüştü. Aradaki bu donmuş engele rağmen Kessell onun hayat veren sıcaklığını hissedebiliyordu.</p>

      <p class="calibre2">Kazdı. Yaptığı şeyi hissedemeyen ellerine gözleriyle kılavuzluk ederek, hayatını kurtarmak için kazdı. Sonra katı bir şeye gelip çattı ve ısının yoğunlaştığını hissetti. Üzerinde kalan karları silmek için debelenerek en sonunda onu çekip çıkarmayı başarabildi. Gördüğü şeyin ne olduğunu anlayamıyordu. Bunun sebebini coşkusuna bağladı. Akar Kessell, donmuş ellerinde dört köşeli, buz saçağına benzeyen bir şey tutuyordu. Yine de sıcaklığı vücuduna akıyordu ve kıpırtıları hissediyordu, ama bu sefer uzuvlarının yeniden doğuşunu haber veriyorlardı.</p>

      <p class="calibre2">Kessell'in neler olduğu konusunda hiçbir fikri yoktu ve bunu biraz olsun umursamıyordu. Şimdilik yaşam için bir umut bulmuştu ve bu da yeterliydi. Kristal parçasını göğsüne bastırdı ve oyuğun kayalarla dolu duvarına doğru geri yürüyüp bulabileceği en korunaklı bölgeyi aradı.</p>

      <p class="calibre2">Küçük bir sarkıtın altına, kristalin ısısının karı erittiği minik bir yere kıvrılan Akar Kessell, Dünyanın Omurgası'ndaki ilk gecesini sağ olarak atlatmıştı. Uykusunda ona eşlik eden kristal parçasıydı; yani sayısız çağlar boyunca onun gibi birinin gelmesi için o çukurlukta beklemiş, kadim ve bilinçli bir antika olan Crenshinibon. Yeniden uyandırılmıştı ve daha şimdiden zayıf iradeli Kessell'i kontrol altına almak için kullanacağı yolları düşünüp taşınıyordu. Bu, dünyanın en erken günlerinde yaratılmış bir antikaydı, onun gücünü araştıran şeytani efendilerin ümidini yitirmesine sebep olacak şekilde yüzyıllardır gizlenmiş bir cazibeydi.</p>

      <p class="calibre2">Crenshinibon başlı başına bir muamma idi; gücünü günün ışığından çekip emen oldukça karanlık, şeytani bir kuvvet. Bir yıkım aracı, bir büyücülük aletiydi. Ona sahip olanlar için hem bir sığınak hem de bir yuvaydı. Ama Crenshinibon'un güçlerinin arasında en başta geleni, sahibine verdiği kudretti.</p>

      <p class="calibre2">Akar Kessell başına ne geldiğinden habersiz bir şekilde rahatça uyudu. Bildiği tek şey ve umursadığı tek şey hayatının henüz sona ermediğiydi. Sebepleri pek yakında öğrenecekti. Eldeluc, Dendybar ve diğerleri gibi kendini beğenmiş köpeklerin planlarında bir daha asla maşa rolünü üstlenmeyecekti.</p>

      <p class="calibre2">Kendi hayallerindeki Akar Kessell olacaktı ve herkes onun önünde saygıyla eğilecekti.</p>

      <p class="calibre2">"Saygı," diye mırıldandı rüyasının derinlerinden. Crenshinibon'un ona gösterdiği bir rüyaydı bu.</p>

      <p class="calibre2">Akar Kessell, Buzyeli Vadisi Tiranı.</p>

      <p class="calibre2">Kessell hiç göremeyeceğini umduğu şafak vaktinde uyandı. Kristal parçası onu gece boyunca korumuştu, fakat sadece donmasını engellemekten daha fazla bir şeyler de yapmıştı. O sabah Kessell kendini garip bir şekilde değişmiş hissediyordu. Bir gece önce sadece canını düşünüyordu, daha ne kadar hayatta kalabileceğini merak ediyordu. Ama şimdi hayatının vasfını düşünüyordu. Hayatta kalmak artık bir sorun değildi. İçinde akmakta olan gücü hissediyordu.</p>

      <p class="calibre2">Oyuğun kenarından beyaz bir geyik sekip sıçradı.</p>

      <p class="calibre2">"Geyik eti," diye fısıldadı Kessell yüksek sesle. Avının yönünde parmağını uzattı ve bir büyünün emir sözcüklerini söyledi. Kanında dolaşan gücü hissedince heyecanla içi kıpır kıpır oldu. Elinden kavurucu beyaz bir ok fırlayıp hayvanı olduğu yere devirdi.</p>

      <p class="calibre2">"Geyik eti," diye ilan etti, yaptığı iş için bir kez daha düşünmeden zihinsel olarak hayvanı havaya kaldırıp kendine doğru getirdi. Telekinesis , Kessell'in tek hocası Kızıl Morkai'nin hatırı sayılır repertuarında bile olmayan bir büyüydü. Açgözlü Kessell uzun zamandır sahip olamadığı yeteneklerin bir anda ortaya çıkışını durup da düşünmedi, zaten kırık parça buna izin vermezdi.</p>

      <p class="calibre2">Şimdi kırık parça sayesinde yiyecek yemek ve ısınacak sıcak bir sığınak bulmuştu. Yine de bir büyücünün bir şatosu olmalıdır, diye düşündü. En karanlık sırlarını rahatsız edilmeden çalışabileceği bir yer. Bu sorununa bir cevap arayarak kırık parçaya baktı ve ilk kristalin hemen yanında aynısının kopyalanmış halinin durduğunu gördü. Kessell içgüdüsel olarak (kendisi öyle zannediyordu, halbuki, ona yol gösteren Crenshinibon'un bir diğer bilinçaltı tavsiyesiydi) isteğini yerine getirmekte oynayacağı rolü anladı. Orijinal parçayı yaydığı ısıdan ve güçten hemencecik tanıyıverdi, ama ikincisi de oldukça ilgisini çekmişti. Kendine ait etkileyici bir aurası vardı. Kırık parçanın kopyasını aldı ve onu çukurun merkezine taşıyıp derin karın içine gömdü.</p>

      <p class="calibre2">"Ibssum dal abdur," diye mırıldandı, neden söylediğini, hatta ne anlama geldiğini bile bilmeden.</p>

      <p class="calibre2">Antikanın imgesinin içindeki güç büyümeye başladığında Kessell geri çekildi. Kristal parçası güneş ışınlarını yakaladı ve derinliklerine çekti. Çukurluğu çevreleyen alan, sanki bu şey gün ışığını çalmışçasına bir gölge içine büründü. İçsel ve ritmik bir ışıkla kalp gibi atıyordu.</p>

      <p class="calibre2">Sonra büyümeye başladı.</p>

      <p class="calibre2">Temel halinde genişleyip neredeyse bütün çukuru kapladı ve Kessell bir an için kayalıklara sıkışarak ezileceğinden korktu. Kristalin genişlemesiyle uyumlu bir şekilde tepesi de, boyutlarını güç merkezininkiyle aynı tutarak gündüz göğüne doğru yükseldi. Ve sonra tamamlanmıştı işte. hâlâ Crenshinibon'un aynı görüntüsüydü, ama şimdi bir mamut boyu orantısındaydı.</p>

      <p class="calibre2">Kristalden bir kule. Her nasılsa Kessell kristal parçası hakkında bildiği her şeyi nasıl biliyorduysa aynı yolla adını da biliyordu.</p>

      <p class="calibre2">&nbsp;</p>

      <p class="calibre2"><span class="none4">CryshalTirith.</span></p>

      <p class="calibre2">Kessell en azından CryshalTirith'te kalarak ve etrafta dolaşacak kadar bahtsız hayvanlarla ziyafet çekerek halinden memnun olabilirdi. Hırslı olmayan köylüler arasında geçen yetersiz bir özgeçmişi vardı ve mevkiinin ötesindeki istekler konusunda alenen böbürlense de güçlüler karşısında gözü korkardı. Sıradan ayak takımından çıkıp da ün yapan kimselerin bunu nasıl ve neden başarabildiğini anlayamıyordu. Hatta diğerlerinin başarılarının ve kendi başarısızlıklarının kaderin gelişigüzel bir seçimi olduğu konusunda kendi kendine yalanlar bile söylemişti.</p>

      <p class="calibre2">Şimdi elinin altında, onunla ne yapacağı hakkında hiçbir fikri olmadığı bir kudret vardı.</p>

      <p class="calibre2">Ama Crenshinibon hayata dönüşünü, çelimsiz bir insan için bir pansiyon ve avcı olarak harcamayacak kadar çok uzun süre beklemişti. Kessell'in bu kararsız zayıflığı, esasında antikanın bakış açısına göre olumlu bir nitelikti. Belli bir süre sonra, gönderdiği gece mesajlarıyla Kessell'i her türlü emeline alet edebilecekti.</p>

      <p class="calibre2">Ve Crenshinibon'un zamanı vardı. Antika yeniden fethetmenin heyecanı karşısında çok arzuluydu. Ama birkaç kısa sene, dünyanın şafağında yaratılmış bu ziynete uzun bir süre gibi gelmiyordu. Bu mızmız Kessell'i kendi gücüne yaraşır bir kalıba sokacaktı, zayıf adamı kendisinin yıkım mesajını iletmesi için demir yumruklu bir eldivene çevirecekti. Dünyanın bundan önceki mücadelelerinde yüzlerce kez yaptığı gibi, evrensel düzlemlerin herhangi birinden, düzenin korkunç ve acımasız düşmanlarından bazılarını yaratıp kendine göre yetiştirecekti.</p>

      <p class="calibre2">Yine böyle yapacaktı.</p>

      <p class="calibre2">Aynı gece Kessell, CryshalTirith'in dayalı döşeli ve konforlu ikinci katında uyurken fetih rüyaları gördü. Luskan gibi bir şehre karşı başlatılmış şiddetli bir sefer değildi bu. Hatta sınır yerleşimi olan OnKasaba köylerine karşı yapılan bir savaş niteliğinde bile değildi. Krallığı için daha az hırslı ve daha fazla gerçekçi bir başlangıçtı. Goblin kabilelerini kendine hizmet etmeye zorladığını, onları her ihtiyacını karşılayan özel kadrosunu oluşturmak için kullandığını gördü rüyasında. Ertesi sabah uyandığında rüyasını hatırladı ve bu fikirden hoşlandığını fark etti.</p>

      <p class="calibre2">Kessell o sabahın ilerleyen vakitlerinde kulenin üçüncü katını keşfe çıktı. Tıpkı diğer odalara benziyordu. Pürüzsüz fakat taş sertliğinde kristalden oluşan bu oda çeşit çeşit büyülü nesnelerle dolu oluşuyla diğerlerinden ayrılıyordu. Aniden belirli bir vücut hareketi yapıp Morkai'nin yanındayken duymuş olduğunu sandığı büyülü bir emir sözünü söyleme hissi geldi içine. Bu hisse razı oldu ve odadaki aynalardan birinin derinlerindeki boyut kapısı aniden gri bir sisle dönmeye başladığında hayretle bakakaldı. Sis kalktığında gözünün önüne bir görüntü geldi.</p>

      <p class="calibre2">Kessell bu alanın bir vadiyi tasvir ettiğini anladı. Eldeluc, Alacalı Dendybar ve diğerlerinin onu ölüme terk ettiği yolun kısa bir mesafe aşağısına bakıyordu.</p>

      <p class="calibre2">Arazinin üzeri kamp kurmakta olan bir goblin kabilesiyle doluydu. Bunlar muhtemelen göçebeydi, çünkü savaş birlikleri, yaptıkları akınlarında dişileri ve gençleri yanlarında pek nadiren getirilerdi. Dağların eteklerini yüzlerce mağara beneklendir mis ti ama bunlar bile ork, goblin, ogre ve hatta daha güçlü canavarların kabilelerini barındıracak kadar çok değillerdi. Bu inler için verilen kavga vahşiceydi ve daha zayıf olan goblin kabileleri ya yüzeye çıkmaya zorlanıyor, ya esir ediliyor ya da katliama maruz kalıyordu.</p>

      <p class="calibre2">"Ne kadar da elverişli," diye düşündü Kessell, rüyasının konusunun bir rastlantı mı yoksa bir kehanet mi olduğunu merak ederek. Başka bir ani itici güçle iradesini aynanın içinden goblinlere doğru yöneltti. Meydana gelen sonuç onu şaşkına çevirdi.</p>

      <p class="calibre2">Bütün goblinler aynı anda, hallerine bakılırsa kafaları karışmış bir şekilde, bu görünmeyen kudretin olduğu yöne doğru döndüler. Savaşçılar endişeyle sopalarını ve taştan baltalarını kaldırdılar ve kadınlar ile çocuklar grubun arkasına doğru kaçıştı.</p>

      <p class="calibre2">Sopasını savunmacı bir tavırla önünde tutan daha irice bir goblin, muhtemelen liderleri, askerlerinin ilerisine doğru birkaç tedirgin adım attı.</p>

      <p class="calibre2">Kessell yeni bulduğu kudretin büyüklüğü karşısında düşüncelere dalarak çenesini kaşıdı.</p>

      <p class="calibre2">"Bana doğru gel," diye seslendi goblin reisine. "Karşı koyamazsın!"</p>

      <p class="calibre2">Kabile kısa bir süre sonra çanak şeklindeki vadiye geldi. Bir yandan kulenin tam olarak ne olduğunu ve nereden çıkıp geldiğini anlamaya uğraşırken diğer yandan güvenli bir mesafe uzağında durdular. Kessell yeni yuvasının ihtişamına hayran kalmalarına izin verdi, sonra yeniden reise seslendi. Onu CryshalTirith'e yaklaşması için zorladı.</p>

      <p class="calibre2">Goblin kendi iradesine karşı, kabilesinin saflarından ayrılıp yürüdü. Kulenin zemin katının önüne gelene kadar attığı her adımda bir savaş verdi. Kapı falan göremiyordu, çünkü CryshalTirith'in girişi diğer düzlemlere ait varlıklar ve Crenshinibon ya da sahibinin içeri girmesine izin verdiği kimseler dışındaki herkes için görünmez nitelikteydi.</p>

      <p class="calibre2">Kessell ödü patlamış gobline, yapının ilk katına doğru yol gösterdi. Reis içeri girdikten sonra kesin bir şekilde hareketsiz durdu. Gözleri gerginlikle odanın içinde geziniyor ve onu bu göz kamaştıran kristalden yapının içine çağıran ezici kudretin bir belirtisini arıyordu.</p>

      <p class="calibre2">Büyücü (Crenshinibon'a sahip olan kimseye hakkıyla verilen bir unvandı bu, Kessell bunu kendi çabalarıyla asla elde edemeyecek olsa bile) bıraktı açması yaratık bir süre beklesin, korkusu daha da artsın. Sonra gizli kapı olan bir aynanın içindeki merdivenin en tepesinde beliriverdi. Kafasını eğip zavallı yaratığa baktı ve neşeyle kıkırdadı.</p>

      <p class="calibre2">Goblin, Kessell'i gördüğünde bariz bir şekilde titriyordu. Büyücünün iradesinin bir kez daha üzerinde baskı kurduğunu, kendisini dizlerinin üzerine çökmeye zorladığını hissetti.</p>

      <p class="calibre2">"Ben kimim?" diye sordu Kessell, goblin dizlerinin üzerine çöküp sızlanırken.</p>

      <p class="calibre2">Reisin cevabı karşı koyamadığı bir güç tarafından içinden koparılıp alınmıştı.</p>

      <p class="calibre2">"Efendi."</p>

      <p class="calibre2">Bruenor kayalıklı yokuşu ölçülü adımlarla çıktı. Cüce vadisinin güney ucuna her tırmanışında kullandığı ayak izlerini buluyordu çizmeleri. Bu yüksek tepede cüceyi düşüncelere dalmış bir şekilde dururken sık sık gören OnKasaba halkı için, vadinin sınırını çizen bu kayalık yamaçtaki yüksek taş bloklar "Bruenor Yokuşu" diye tanınır hale gelmişti. Cücenin hemen altında Termalaine'in ışıkları duruyordu ve onun da ötesinde Maer Dualdon'un karanlık suları vardı. Gölün suları, azimli tayfaları bir boğumbaş yakalamadan kıyıya dönmeyi reddeden balıkçı teknelerinin gezinen ışıklarıyla beneklenmişti.</p>

      <p class="calibre2">Cüce, tundra zemininin ve gecede parıldayan sayısız yıldızın en alçakta bulunanlarının epey üzerindeydi. Gök kubbe sanki günbatımmdan beri esen buz gibi rüzgarla cilalanmıştı. Bruenor sanki toprağın bağlarından kopmuş gibi hissetti kendim.</p>

      <p class="calibre2">Bu mekanda düşlerini buluyordu ve düşleri de her zaman onu kadim anayurduna geri götürüyordu. Babalarının ve onların babalarının yurdu Mithril Salonu'na, parlak metalin derinlerden zengince aktığı ve cüce nalbantların çekiçlerinin Moradin ile Dumathoin'e şükranlarını sunmak için çınladığı yere. Bruenor, kendi halkı dünyanın iç kesimlerinde çok derinleri kazıp karanlık deliklerdeki kara şeyler tarafından dışarı atıldığında henüz sakalları bile olmayan bir oğlan çocuğuydu. Şimdi küçük klanının hayatta kalan en yaşlı üyesiydi ve Mithril Salonu' nün hazinelerine şahit olmuş tek kişiydi.</p>

      <p class="calibre2">Onlar yuvalarını üç gölün en kuzeydeki ikisinin arasında bulunan kayalık koyakta, Buzyeli Vadisi'ne gelen barbarlar dışındaki bütün diğer insanlardan çok önce kurmuşlardı. Bir zamanlar refah içinde olan cüce toplumunun zayıf kalıntılarıydılar. Anayurtları ve miraslarının kaybıyla yenilip bölünmüş bir grup mülteci idiler. Sayıları giderek azalmıştı, yaşlıları yaşlılıktan çok üzüntüden ölmüştü. Bu arazideki tarlalarının altında bulunan madenler iyi olsa bile unutulmaya mahkum gibi görünüyorlardı.</p>

      <p class="calibre2">Fakat OnKasaba kurulduğunda cücelerin şansı hatırı sayılır derecede yükseldi. Vadileri Bryn Shander'ın hemen kuzeyindeydi, yani başkente balıkçı kasabaların hepsinden daha yakındı. Sık sık kendi aralarında savaşan ve akıncılarla mücadele eden insanlar, cücelerin yaptığı harika zırhlan ve silahları satın almaktan mutluluk duyuyorlardı.</p>

      <p class="calibre2">Hayatları daha iyiye gitmiş olsa da, özellikle Bruenor atalarının kadim görkemlerini yeniden bulmak istiyordu. OnKasaba'ya gelişlerini, Mithril Salonu bir kez daha bulunup geri alınıncaya kadar çözülemeyecek bir sorundan doğan geçici bir durum olarak değerlendiriyordu.</p>

      <p class="calibre2">"Bu kadar yüksek bir yer için soğuk bir gece, iyi yürekli dostum," diye bir ses geldi arkasından.</p>

      <p class="calibre2">Cüce, Kelvin Yığını'nın simsiyah arka fonunun önünde duran drowun görünmez olacağını bildiği halde, Drizzt Do'Urden ile yüz yüze gelmek için arkasını döndü. Bu noktadan bakılınca dağ, bomboş kuzey ufkunu kıran tek siluetti. Öyle adlandırılmıştı çünkü kasıtlı olarak yığılmış büyük kayalardan oluşan bir tepeyi andırıyordu; barbar efsaneleri bunun gerçekten de bir höyük olduğunu iddia ediyordu. Cücelerin şimdi yuvalarını kurmuş oldukları vadi kesinlikle hiçbir doğal yer şeklini andırmıyordu. Tundra her yöne doğru dümdüz topraklar halinde uzanıp gidiyordu. Ama vadide sadece kayaların, kırık ve katı duvarların arasına serpiştirilmiş seyrek toprak parçaları vardı. Bu koyak ve kuzey sınırındaki dağ, Buzyeli Vadisi'nin söz etmeye değecek miktarda kayaya sahip olan tek yer şekliydi. Sanki yaratılışın ilk günlerinde bir tanrı tarafından yanlışlıkla buraya konulmuş gibiydiler.</p>

      <p class="calibre2">Drizzt arkadaşının gözlerindeki dalıp gitmiş ifadeyi yakaladı.</p>

      <p class="calibre2">"Sadece hatıranda görebileceğin manzaraları düşünüyorsun," dedi, cücenin kadim anayurduna olan takıntısını gayet iyi bilerek.</p>

      <p class="calibre2">"Yeniden göreceğim bir manzara!" diye ısrar etti Bruenor. "Orayı bulacağız, elf."</p>

      <p class="calibre2">"Gidiş yolunu bile bilmiyoruz."</p>

      <p class="calibre2">"Yollar bulunabilir," dedi Bruenor. "Sadece aramaya çıkarsan tabii."</p>

      <p class="calibre2">"Günün birinde, dostum," diye espri yaptı Drizzt.</p>

      <p class="calibre2">Bruenor ile arkadaş olduğu bu birkaç yıl süresince, cüce Mithril Salonu'nu bulmak için çıkacağı macerada ona katılması için sürekli olarak Drizzt'in başının etini yiyip durmuştu. Drizzt bu fikrin ahmakça oldüğünü düşünüyordu, çünkü konuştuğu hiç kimsenin elinde kadim cüce yurdunun yeri hakkında bir ipucu bile yoktu ve Bruenor da sadece gümüş salonların birbirlerinden kopuk görüntülerini hatırlayabiliyordu. Ama yine de drow, arkadaşının en derin arzusuna karşı duyarlıydı ve Bruenor'un yalvarmalarına her zaman "günün birinde" gibi bir vaatle cevap veriyordu.</p>

      <p class="calibre2">"Şimdi daha acil meselelerimiz var," diye Bruenor'a hatırlattı Drizzt. Drow o günün daha erken saatlerinde bulduğu her ipucunu, cücelerin mağarasında cücelere ayrıntılarıyla anlatmıştı.</p>

      <p class="calibre2">"Öyleyse saldıracaklarından eminsin demek?" diye sordu Bruenor.</p>

      <p class="calibre2">"Akınları Kelvin Yığını'nın taşlarını yerinden oynatacak," diye yanıtladı Drizzt, dağın siluetinin karanlığını terk edip arkadaşına katılırken. "Ve eğer OnKasaba tek vücut olup onlara karşı koymazsa, halkların sonu geldi demektir.".</p>

      <p class="calibre2">Bruenor tek dizinin üzerine çöktü ve gözlerini güneye, Bryn Shande’ın uzakta parlayan ışıklarına doğru çevirdi. "Bunu yapmayacaklar, inatçı ahmaklar," diye homurdandı.</p>

      <p class="calibre2">"Eğer senin halkın onlarla konuşursa yapacaklardır."</p>

      <p class="calibre2">"Hayır," diye hırladı cüce. "Eğer bir arada direnmeyi seçerlerse yanlarında savaşırız ve o zaman barbarların haline acırım! Eğer istiyorsan sen onlara gidebilirsin ve sana iyi şanslar, ama cücelerden bir şey bekleme sakın. Bakalım bu balıkçı halkı cesaretlerini ne kadar toplayabilecekler."</p>

      <p class="calibre2">Drizzt, Bruenor'un reddindeki ironiye gülümsedi. İkisi de biliyordu ki drowa güvenilmiyordu, hatta ikisinin de arkadaşı olan Regis'in sözcülüğünü yaptığı Yalnızorman dışındaki kasabalarda alenen hoş karşılanmıyordu bile. Bruenor, drowun gözlerindeki bakışı çok iyi gördü ve bu ona Drizzt'e acı verdiği kadar acı verdi. Yine de elf, çilekeş bir şekilde öyle değilmiş gibi yaptı.</p>

      <p class="calibre2">"Sana, bilip bileceklerinden çok daha fazla şey borçlular," diye belirtti dosdoğru bir şekilde Bruenor, arkadaşına acısını paylaşarak bakarken.</p>

      <p class="calibre2">"Bana hiçbir şey borçlu değiller."</p>

      <p class="calibre2">Bruenor kafasını salladı. "Neden umursuyorsun ki?" diye hırıldadı. "Sana hiç de iyi davranmayan bu kimselerin gözcülüğünü yapıyorsun her zaman. Sen onlara ne borçlusun peki?"</p>

      <p class="calibre2">Drizzt bir cevap bulmaya zorlanarak omuz silkti. Bruenor haklıydı. drow bu topraklara ilk geldiğinde ona bir parça arkadaşlık gösteren tek kimse Regis idi. Regis'in başkente ticaret yapmak ya da toplantılara katılmak için, Yalnızorman'dan başlayıp Maer Dualdon'un etrafındaki geniş tundradan geçen ve aşağıya Bryn Shander'a giden tehlikeli yolculuklarında sık sık buçukluğa refakat eder ve onu korurdu. Aslında buna benzer bir yolculuk sırasında tanışmışlardı onunla: Regis, Drizzt'ten kaçmaya çalışmıştı çünkü hakkında feci söylentiler duymuştu. İkisinin de şansına, Regis kişiler konusunda genellikle açık bir görüşe sahip olan ve karakterleri hakkında kendi kararlarını verebilecek bir buçukluktu. İkisi kısa sürede sıkı dost oldular.</p>

      <p class="calibre2">Ama bu güne kadar bölgede drowu bir dost olarak görenler yalnızca Regis ve cücelerdi. "Neden umursadığımı bilemiyorum," diye cevapladı Drizzt dürüstçe. Aklı eski anayurduna gitti. Orada sadakat, yalnızca ortak bir düşman karşısında üstünlük sağlamak için kullanılan bir basamaktı. "Belki de, halkımdan farklı olmaya çalıştığım için umursuyorumdur," dedi, Bruenor ile konuştuğu kadar kendiyle de konuşarak. "Belki de halkımdan farklı olduğum için umursuyorum. Yüzeyde yaşayan ırklara daha fazla benziyor olabilirim... en azından böyle olduğunu ümit ediyorum. Umursuyorum çünkü bir şeyleri umursamam lazım. Sen de pek farklı değilsin, Bruenor Battlehammer. Umursuyoruz, yoksa hayatımız bomboş olur."</p>

      <p class="calibre2">Bruenor meraklı bir bakış fırlattı.</p>

      <p class="calibre2">"OnKasaba hakkındaki hislerini bana karşı reddedebilirsin, ama kendine asla."</p>

      <p class="calibre2">"Pöh!" diye homurdandı Bruenor. "Tabii ki onları umursuyorum! Halkımın ticarete ihtiyacı var."</p>

      <p class="calibre2">"İnatçı şey," diye mırıldandı Drizzt, bilmiş bilmiş sırıtarak.</p>

      <p class="calibre2">"Peki ya Cattibrie?" diye üsteledi. "Ya seneler önce Termalaine'e yapılan akın sırasında yetim kalan o insan kız çocuğuna ne demeli? Senin korumaya aldığın ve bir evlat olarak yetiştirdiğin o gariban çocuk."</p>

      <p class="calibre2">Bruenor yüzünde hasıl olan ve yakayı ele verdirebilecek nitelikteki kızarıklığı gecenin örtüsü bir parça gizlediği için minnettardı.</p>

      <p class="calibre2">"Kendi türünün yanına geri dönebilecek yaşta olduğunu sen bile kabul edersin, ama kız hâlâ seninle yaşıyor. Bunun sebebi, belki de onu umursaman olabilir mi acaba, seni katı cüce?"</p>

      <p class="calibre2">"Öf kapa çeneni be," diye söylendi Bruenor. "O bir hizmetçi kız ve benim hayatımı biraz daha kolaylaştırıyor, fakat sakın ona fazla kapılayım deme!"</p>

      <p class="calibre2">"İnatçı şey," diye tekrarladı Drizzt, bu sefer daha yüksek bir sesle. Bu tartışma sırasında oynayabilecek bir kozu daha vardı. "Peki ya bana ne demeli öyleyse? Sana karşılığında dostluğumdan başka önerebileceğim hiçbir şey yok. Neden umursuyorsun ki?"</p>

      <p class="calibre2">"Bana ihtiyacım olduğunda haber getiri..." Drizzt'in onu köşeye sıkıştırdığının farkına vararak sözünü yarıda kesti Bruenor.</p>

      <p class="calibre2">Ama drow bu konuyu daha fazla üstelemedi.</p>

      <p class="calibre2">Böylece iki dost, Bryn Shander'ın ışıklarının bir bir sönüşünü izlediler. Bruenor dıştaki bu katılığına rağmen drowun ithamlarından bazılarının kulağına ne kadar da doğru geldiğini fark etti; bu üç gölün kıyısına yerleşmiş halkı önemser olmuştu.</p>

      <p class="calibre2">"Peki ne yapmaya niyetlisin?" diye sordu en sonunda cüce.</p>

      <p class="calibre2">"Onları uyarmaya niyetliyim," diye yanıtladı Drizzt. "Komşularını hafife alıyorsun, Bruenor. İnandığından daha sert bir maddeden yapılmışlar onlar."</p>

      <p class="calibre2">"Kabul," dedi cüce, "ama benim sorunum onların karakterleriyle ilgiliydi. Her gün göllerde kavgalar çıktığını görüyoruz ve hepsi de o lanet balıklar yüzünden. İnsanlar kendi kasabalarına bağlılar ve diğerlerini goblinler istila etse bile umursamazlar! Şimdi hep beraber savaşacak yürekleri olduğunu bana ve halkıma göstermek zorundalar!"</p>

      <p class="calibre2">Drizzt, Bruenor'un gözlemlerindeki doğruluk payını kabul etmek zorundaydı. Balıkçılar bu son yıllarda çok daha rekabet eder bir hale gelmişti, çünkü boğumbaşlar gölün daha derin sularına sığınmışlardı ve yakalanmaları zorlaşmıştı. Kasabalar arası bir birleşme yaşanması her kasabanın o göldeki rakipleri üzerinde ekonomik bir üstünlük sağlama isteğinden dolayı çok az bir ihtimaldi.</p>

      <p class="calibre2">"İki gün içinde Bryn Shander'da konsey toplanacak," diye devam etti Drizzt. "İnanıyorum ki barbarlar gelesiye kadar hâlâ biraz zamanımız var. Ama herhangi bir gecikmeden korkuyorum. Bundan sonra sözcüleri bir kez daha kolay kolay bir araya getirebileceğimizi sanmıyorum. Yaklaşan istilanın haberlerini taşıyacağı için, meslektaşları karşısında nasıl hareket edeceğimizi muntazam bir şekilde Regis'e anlatmam da o kadar zamanımı alacaktır."</p>

      <p class="calibre2">"Gümbürgöbek mi?" diye homurdandı Bruenor, doymak bilmez iştahı yüzünden Regis'e taktığı ismi kullanarak. "O konseyde işkembesini muntazam bir şekilde dolu tutmaktan başka hiçbir sebeple oturmuyor! Sana verdiklerinden daha fazla kulak vermeyeceklerdir ona, elf."</p>

      <p class="calibre2">"Buçukluğu, OnKasaba halkını hafife aldığından bile daha çok hafife alıyorsun," diye karşılık verdi Drizzt. "Onun mücevheri hep yanında taşıdığını hatırlasana."</p>

      <p class="calibre2">"Pöh! İyi kesilmiş bir cevherden başka bir şey değil ki o!" diye ısrar etti Bruenor. "Onu kendim de gördüm, benim üzerimde hiçbir büyülü etkisi yok."</p>

      <p class="calibre2">"Büyüsü bir cücenin gözleri için çok güç fark edilir bir halde ve belki de senin kalın kafanın içine nüfuz edecek kadar güçlü değildir," diye güldü Drizzt. "Ama büyüsü var onu açık bir şekilde gördüm ve onun gibi bir taş hakkında bir efsane biliyorum. Regis konsey üzerinde senin sandığından çok daha fazla etki bırakabilir ve bu benim yapacağımdan kesinlikle daha iyidir. Öyle olacağını ümit edelim, çünkü sen de benim kadar iyi biliyorsun ki bazı sözcüler herhangi bir birleşme planına katılmaya gönülsüz olabilir. Bunun sebebi ya kibir dolu bağımsızlıkları, ya da daha zayıf rakiplerine gelecek bir barbar saldırısının kendi bencil hırslan için daha yararlı olacağını düşünmeleri olabilir. Bryn Shander hâlâ işin anahtarı. Ama başkent sadece büyük balıkçı kasabaları, özellikle Targos, bu birleşmeye katılırsa harekete geçirilebilir."</p>

      <p class="calibre2">"Doğulimanı'nın yardım edeceğini biliyorsun," dedi Bruenor. "Her zaman bütün kasabaları bir araya onlar getirmiştir."</p>

      <p class="calibre2">"Ve Sözcüleri Regis olduğu için Yalnızorman da öyle. Ama Targoslu Kemp, kesinlikle kendi surlu şehrinin tek başına ayakta duracak kadar güçlü olduğuna ve bunun yanında rakibi Termalaine'in böyle bir kalabalığı geri püskürtmekte zorlanacağına inanır."</p>

      <p class="calibre2">"Termalaine'in içinde olduğu hiçbir işe girmeye gönüllü değil. Öyleyse daha büyük bir sorunla karşı karşıyasınız, drow, çünkü Kemp olmadan Konig'in ya da Dineval'in sesini kesmeniz imkansız!"</p>

      <p class="calibre2">"İşte tam bu noktada Regis devreye giriyor," diye açıkladı Drizzt. "Sahip olduğu yakut taş müthiş şeyler yapabilir, seni temin ederim."</p>

      <p class="calibre2">"Yine o taşın gücünden bahsediyorsun," diye homurdandı Bruenor. "Ama Gümbürgöbek, eski efendisinde o şeylerden bir düzine olduğunu iddia ediyor," diye belirtti. "Güçlü büyüler öyle sayılarda bulunmaz!"</p>

      <p class="calibre2">"Regis efendisinin ona benzer on iki tane taşı daha olduğunu söyledi," diye düzeltti Drizzt. "İşin gerçeği, buçukluğun on ikisinin birden ya da diğer herhangi birinin büyülü olup olmadığını bilmesi imkansız."</p>

      <p class="calibre2">"Peki neden bu adam büyülü kudreti olan biricik taşı Gümbürgöbek'e verdi o zaman?"</p>

      <p class="calibre2">Drizzt bu soruyu yanıtsız bıraktı, ama onun sessizliği Bruenor'u kısa bir süre içinde kaçınılmaz bir sonuca götürdü. Regis'in kendisine ait olmayan şeyleri toplamak gibi bir huyu vardı. Fakat buçukluk bu taşı bir hediye olarak açıklamıştı...</p>

      <p class="calibre2">Bryn Shander, OnKasaba'nın diğer bütün yerleşimlerinden daha farklıydı. Onun şerefli flaması, üç gölün arasındaki açık arazide, yani cücelerin vadisinin hemen güney ucunda bulunan bir tepenin yükseklerinde dalgalanıyordu. Hiçbir gemi bu şehrin bayrağını açmazdı ve göllerin hiçbirinde şehrin kendine ait bir rıhtımı yoktu. Fakat sadece bölgenin coğrafi açıdan merkezi olmakla kalmayıp aynı zamanda faaliyetlerin de merkezi olduğu gerçeği tartışma kabul etmezdi.</p>

      <p class="calibre2">Burası Luskan'dan gelen büyük tüccar kervanlarının ağırlandığı, cücelerin ticaret yapmaya geldiği ve zanaatçıların, oymacıların, oyma süsü değerlendiricilerinin çoğuna ev sahipliği yapan yerdi. Balıkçı kasabalarının başarılarında belirleyici rolü oynamada Bryn Shander'a olan yakınlık, çok balık yakalamanın ardında ikinci sıradaydı. Bu yüzden Maer Dualdon'un güneydoğu köşelerinde bulunan Termalaine ile Targos, ve Lac Dinneshere'in batı kıyılarında bulunan Caerkonig ile CaerDineval, yani başşehre bir günden az mesafede bulunan bu dört kasaba göllerdeki egemen kasabalardı.</p>

      <p class="calibre2">Bryn Shander yüksek surlarla çevriliydi. Akın yapan goblin ya da barbarlardan korunma amacıyla olduğu kadar insanı ısıran rüzgara karşı koymak için yapılmıştı bu. İçerde ise binalar diğer kasabalarınkilere benziyordu: alçak, ahşap yapılar. Bryn Shander'dakiler yalnızca daha çok iç içe geçmişti ve çoğu birkaç aileyi barındırmak için bölümlere ayrılmıştı. Tıkabasa dolu olmasına rağmen şehirde belli derecede konfor ve güvenlik vardı. Dört yüz uzun ve boş mil boyunca insanın bulup bulabileceği en büyük medeniyet kırıntısıydı burası.</p>

      <p class="calibre2">Regis başkentin kuzey sunandaki demir destekli ahşap kapılardan içeri her girişinde, kendisini karşılayan sesler ve kokulardan zevk duyardı. Güneydeki büyük şehirlerin küçük orantılardaki hali olsa bile; Bryn Shander'ın açık pazarındaki haykırışlar, koşuşturmaca sesleri ve bol miktarda sokak satıcısı, ona Calimport'taki o eski günlerini hatırlatırdı. Ve Calimport'ta olduğu gibi, BrynShandenın sokakları da Diyarlarda bulunan her ırktan fertler barındırırdı. Uzun boylu ve koyu tenli çöl halkı, Monshaes'li açık tenli yolcularla iç içe girmişti. Esmer güneylilerin yüksek sesli böbürlenmeleri ve iri yarı dağ adamlarının tavernalarda kafadan attıkları aşk ve savaş hikayeleri hemen hemen her sokak ve köşe başında yankılanırdı.</p>

      <p class="calibre2">Ve Regis konumu değişmiş olsa da sesler aynı kaldığından buranın havasını içine çekerdi. Eğer dar sokaklarda yürürken gözlerini kapatırsa, Calimport'ta yaşamış olduğu yılların zevkini neredeyse yeniden yakalayabiliyordu.</p>

      <p class="calibre2">Fakat bu sefer buçukluğun işi o kadar tatsızdı ki, her zaman yüksek olan moralini bile yerlere düşürmüştü. Drowun verdiği kötü haberler karşısında dehşete kapılmış ve bu bilgiyi konseye götürecek elçi olmaktan dolayı sinirleri gerilmişti.</p>

      <p class="calibre2">Şehrin gürültülü pazar kısmından uzaklaşan Regis, BrynShander'ın sözcüsü Cassius'un saray gibi evinin yanından geçti. Bu bina, ön tarafındaki sütunlar ve bütün duvarlarını süsleyen rölyef sanat eserleriyle, OnKasaba'daki en geniş ve en lüks binaydı. Aslında on sözcünün buluşma yeri olsun diye inşa edilmişti. Ama konseylere olan ilgi azaldığında, kas gücü taktiklerinde değil de diplomaside yetenekli olan Cassius bu malikaneyi kendine resmi konut olarak tahsis etti ve konsey salonunu şehrin uzak bir köşesine sıkıştırılmış boş bir kulübeye taşıdı. Diğer sözcülerden birkaçı bu değişiklikten şikayetçi oldular. Fakat toplumsal sorunlar konusunda baş şehir üzerinde bazı etkilere sahip olsalar da, balıkçı kasabalarının toplumun geneline göre böyle havadan sudan bir mesele için başvurabilecekleri bir yer yoktu. Cassius, kendi şehrinin sosyal konumunu çok iyi anlamıştı ve diğer yerleşimleri kendi parmağında nasıl oynatabileceğin! biliyordu. Bryn Shander ordusu diğer dokuz kasabadan herhangi bir beşinin birleşip oluşturduğu güçleri yenebilir durumdaydı ve güney pazarı için önemli bağlantıları Cassius'un memurları tekellerinde tutuyorlardı. Diğer sözcüler toplantı yerindeki bu değişiklik için homurdanabilirdi ama başkente bağlı olmaları, onları Cassius'a karşı herhangi bir tavır takınmaktan alıkoyuyordu.</p>

      <p class="calibre2">Regis küçük salona giren son kimseydi. Masanın başında toplanmış olan dokuz adama göz gezdirdi ve gerçekten de buraya ne kadar uygunsuz olduğunu anladı. O bir sözcü olarak seçilmişti çünkü Yalnızorman'daki kimse konsey üyesi olmayı umursamıyordu. Halbuki meslektaşları bu mevkilerini şerefli ve kahramanca marifetleri sonucu elde etmişti. Onlar kendi halklarının liderleriydi, kasabaların yapısını ve korunmasını örgütleyen adamlardı. Bu adamların her biri yirmiden fazla savaş görüp geçirmişti, çünkü goblinler ve barbarların OnKasaba'ya saldırı sayısı güneşli günlerin sayısından daha fazlaydı. Buzyeli Vadisi'ndeki yaşamın basit bir kuralıydı bu; eğer savaşamazsan hayatta kalamazdın ve konseydeki sözcüler OnKasaba'nın en başarılı dövüşçüleri arasındaydı.</p>

      <p class="calibre2">Sözcülerden herhangi biri daha önce Regis'in gözünü hiç korkutmamıştı, çünkü genelde konseyde söyleyecek hiçbir şeyi olmazdı. Küçük ve kalın köknar ağaçlarının arasında kaybolmuş münzevi bir kasaba olan Yalnızorman, kimseden bir şey istemezdi. Ve önemsiz bir balıkçı filosuyla Maer Dualdon'u paylaştığı diğer kasabalar ondan hiçbir istekte bulunmazdı. Regis zorda kalmadıkça hiç görüş bildirmez ve her zaman oyunu çoğunluğun ortak kararı yönünde verirdi. Ve eğer bir konuda konsey tam ikiye bölünürse Regis basit bir şekilde Cassius'un tarafını tutardı. OnKasaba'da birisi Bryn Shander'ı izlerse yanlış yapıyor olamazdı.</p>

      <p class="calibre2">Fakat bu gün Regis'in gözü konseyden korkmuştu. Taşıdığı kötü haberler kendisini, onların kabadayı üsluplarına ve sonra bunu sık sık hiddetle tekrarlamalarına karşı savunmasız bırakıyordu. Dikkatini dörtgen masanın başında oturmuş muhabbet eden en güçlü iki sözcüye, Bryn Shanderlı Cassius ve Targoslu Kemp'e yoğunlaştırdı. Kemp, sert sınır insanlarından biri gibi görünüyordu. Çok uzun değildi ama fıçı gibi bir gövdesi, boğumlu budaklı kolları ve dostu da düşmanı da korkutan sert bir havası vardı.</p>

      <p class="calibre2">Fakat Cassius hiç de bir savaşçı gibi görünmüyordu. Gövdesi küçüktü, kurşuni saçları muntazam kesilmişti ve yüzünde hiçbir sakal belirtisi yoktu. Kocaman, parlak mavi gözleri her zaman bir içsel mutluluk halindeymiş gibilerdi. Ama Bryn Shander'ın sözcüsünün savaşta bir kılıç salladığını, ya da bir savaş manevrası yaptığını gören hiç kimsenin onun dövüş yetenekleri ve cesaretinden kuşkusu olmazdı. Regis hakikaten de bu adamdan hoşlanırdı, yine de savunmasız bir duruma düşmemeye her zaman dikkat ederdi. Cassius başka birinin sahasından istediğini almasıyla ün salmıştı.</p>

      <p class="calibre2">"Düzeni sağlayalım," diye emir verdi Cassius, tokmağını masaya vurarak. Toplantıyı her zaman ev sahibi sözcü açardı. Formalite Kuralları'na bağlı olarak, toplantıya önemli bir hava katan, özellikle de daha uzak yerleşimlerden çıkıp konuşmak için gelen kaba adamları etkileyen unvanları ve resmi teklifleri okurdu. Ama şimdi konseyin hepten yozlaşmasıyla, Formalite Kuralları on sözcünün de sinirini bozacak şekilde, sadece toplantının bitim saatini geciktirmeye yarıyordu. Bu sebeple Formaliteler, heyetin her toplanışında git gide kırpılıyordu ve hatta tümden kaldırılmaları bile önerilmişti.</p>

      <p class="calibre2">Liste en sonunda bittiğinde, Cassius önemli meselelere döndü. "Gündemin ilk maddesi," dedi, önünde yazılı olan notlara göz bile atmadan, "Kardeş şehirler CaerKonig ve CaerDineval arasında bulunan, Lac Dinneshere üzerindeki bölge anlaşmazlıklarıyla ilgili. Gördüğüm kadarıyla CaerKonig'den Dorim Lugar, geçen toplantıda bize söz vermiş olduğu belgeleri yanında getirmiş. Bu sebeple sözü ona veriyorum. Buyurun Sözcü Lugar."</p>

      <p class="calibre2">Gözleri fıldır fıldır oynamayı hiç kesmeyecekmiş gibi görünen, koyu tenli, cılız bir adam olan Dorim Lugar, takdim edildiğinde neredeyse oturduğu yerden havaya sıçradı.</p>

      <p class="calibre2">"Bu elimde tuttuğum," diye haykırıp, yumruğunun içinde sıktığı eski bir parşömeni havaya kaldırdı, "CaerKonig ve CaerDineval arasında yapılan antlaşmanın, iki kasabanın da lideri tarafından imzalanmış asıl metni," CaerDineval'in sözcüsüne suçlayıcı bir şekilde parmağını uzattı, "üzerinde senin kendi imzan var, Jensin Brent!"</p>

      <p class="calibre2">"Dostluk günlerinde ve iyi niyetle imzalanmış bir antlaşmaydı o," diye sertçe karşılık verdi Jensin Brent. Daha gençti, altın sarısı saçlıydı ve onu saf zanneden kimseler üzerinde sık sık bir üstünlük elde etmesine yarayan masumane bir yüzü vardı.</p>

      <p class="calibre2">"Parşömeni aç bakalım, Sözcü Lugar ve konseyin görüşüne sun. Doğulimanı konusunda hiçbir madde falan içermiyor."</p>

      <p class="calibre2">Diğer sözcülere baktı.</p>

      <p class="calibre2">"Gölü ikiye bölme antlaşması imzalandığı sıralarda Doğulimanı neredeyse küçük bir köy bile sayılmıyordu," diye açıkladı, ilk defaya mahsus olmayarak. "Suya çıkaracak tek bir tekneleri bile yoktu henüz."</p>

      <p class="calibre2">"Sözcü dostlarım!" diye haykırdı Dorim Lugar, bazılarını daha şimdiden hasıl olmaya başlamış uyuşukluklarından silkeleyip yerinden sıçratarak. Aynı tartışma son dört konseyin ana konusu olmuştu ve iki taraf da bir üstünlük sağlayamamıştı. Konunun, bu iki sözcü ve Doğulimanı'nın sözcüsü dışında kimse için bir önemi ve ilgisi yoktu.</p>

      <p class="calibre2">"Doğulimanı'nm kalkınması konusunda CaerKonig kesinlikle suçlanamaz," diye savundu Dorim Lugar. "Kim Doğuyolu'nu önceden tahmin edebilirdi ki?" diye sordu. Doğulimanı'nm kurduğu, Bryn Shander'a giden düz ve dosdoğru yoldan bahsediyordu. Yol ustaca yapılmış bir hamleydi ve Lac Dinneshere'in güneydoğu köşesinde kurulmuş olan kasaba için kısa sürede bir nimet olup çıkmıştı. Uzak yerleşim biriminden Bryn Shander'a kolayca gidilebilen bu yol Doğulimam'm OnKasaba'nın en hızlı gelişen birimi yaptı. Balıkçı filosu ise neredeyse CaerDineval'in tekneleriyle rekabet edebilecek seviyede gelişmişti.</p>

      <p class="calibre2">"Gerçekten de kim bilebilirdi?" diye karşılık verdi Jensin Brent, şimdi sakin yüzünde heyecanlanma ifadeleri belirmişti. "Malumdur ki Doğulimanı'nm gelişimi CaerDineval'i gölün güney suları üzerinde sert bir rekabete sürüklemiştir, ama bu sırada CaerKonig kuzey bölümünde rahatça balıkçılık yapmaktadır. Ve buna rağmen CaerKonig, bu dengesizliğin üstesinden gelmek için esas şartları yeniden görüşmeyi kesin bir şekilde reddetmiştir! Bu şartlar altında bir sonuca varamayız!"</p>

      <p class="calibre2">Regis, Brent ile Lugar arasındaki bu tartışma kontrolden çıkmadan harekete geçmesi gerektiğini anladı. Bundan önceki iki toplantı bu ikisinin ateşli tartışmaları yüzünden tahliye edilmişti. Regis, gelmekte olan barbar saldırısını anlatmadan bu konsey toplantısının da dağılmasına izin veremezdi.</p>

      <p class="calibre2">Tereddüt etti. Bir kez daha kabul etmeliydi ki bu önemli görevden çekilmek gibi bir seçeneği yoktu; eğer hiçbir şey söylemezse onun sığınağı da yok edilecekti. Drizzt her ne kadar taşın gücü konusunda ona güven vermiş olsa da, Regis cevherin büyüsünün doğruluğundan şüphe duyuyordu. Kendine güvensizliği sebebiyle, ki bu küçük halk arasında genel bir özelliktir, Drizzt'in kararma körü körüne güveniyordu. Drow onun şimdiye kadar tanıdıkları arasında muhtemelen en bilge kişiydi. Regis'in anlatabileceği hikayelerin çok ötesinde bir tecrübe listesi vardı. Şimdi harekete geçme zamanıydı ve buçukluk, drowun planına bir şans vermeye kararlıydı.</p>

      <p class="calibre2">Masanın üzerinde önünde duran küçük ahşap tokmağı parmaklarıyla kavradı. Tokmak elinde yabancı bir şekilde duruyordu ve anladı ki onu ilk kullanışıydı bu. Onunla yavaşça ahşap masaya vurdu. Ama diğerleri Lugar ve Brent arasında patlak vermiş olan bağrışmalara dalıp gitmişti. Regis, bir kez daha kendine haberlerinin önemini hatırlattı ve cesurca tokmağı indirdi.</p>

      <p class="calibre2">Diğer sözcüler hemen buçukluğa doğru döndü. Yüzlerinde bomboş ifadeler vardı. Regis, toplantılarda çok nadiren ve sadece dosdoğru ona sorulmuş bir soruyla köşeye sıkıştırıldığı zaman konuşurdu.</p>

      <p class="calibre2">Bryn Shander sözcüsü Cassius ağır tokmağını masaya indirdi. "Konseyimiz şeyin sözcüsüne... .ııh... Yalnızorman'ın sözcüsüne konuşma hakkı veriyor," dedi ve Regis onun bu kararsız tonundan, buçukluğun isteği üzerine ciddi bir şekilde söz hakkı tanımakta zorlandığını anladı.</p>

      <p class="calibre2">"Sözcü dostlarım," diye başladı Regis ürkekçe, sesi çatlayıp bir gıcırtı halinde çıkarak. "CaerDineval ve CaerKonig'in sözcüleri arasındaki münazaranın ciddiyetine saygımın sonsuz olmasına rağmen, sanırım tartışmamız gereken çok daha acil bir sorunumuz var."</p>

      <p class="calibre2">Jensin Brent ve Dorim Lugar sözleri kesildiği için öfkeden mosmor olmuştu ama diğerleri buçukluğa meraklı gözlerle bakıyordu. İyi bir başlangıç, diye düşündü Regis, ilgilerini tamamen çekebildim.</p>

      <p class="calibre2">Boğazını temizledi, sesini sertleştirip daha etkileyici çıkmasına çabaladı. "Şüphesiz güvenilir bir kaynaktan öğrendiğime göre, barbar kabileleri OnKasaba'ya karşı toplu bir saldırı için birleşiyorlar!" Bu açıklamayı dramatik bir şekilde yapmaya çalıştığı halde, Regis kendini dokuz tane ilgisiz ve kafası karışmış adamla karşı karşıya buldu.</p>

      <p class="calibre2">"Eğer bir ittifak oluşturmazsak," diye devam etti Regis, aynı ciddi tonlamayla, "bu kalabalık, bizim halkımızın topraklarını tek tek istila edecek ve onlara karşı çıkmaya cesaret eden herkesi katledecek."</p>

      <p class="calibre2">"Şurası açık ki, Yalnızorman Sözcüsü Regis," dedi Cassius, yatıştırıcı olması gereken ama hor gören bir sesle, "daha evvel de barbar akınlarıyla başa çıktık. Bir ittifak oluşturmaya hiç..."</p>

      <p class="calibre2">"Bu seferki gibi değil!" diye haykırdı Regis. "Bütün kabileler bir araya geldi. Bundan önceki akınlar tek bir kabilenin tek bir şehre saldırışıydı ve genelde üstesinden geliniyordu. Ama Termalaine ya da CaerKonig hatta Bryn Shander bile Buzyeli Vadisi'nin birleşmiş kabilelerine karşı nasıl ayakta durabilir?" Bazı sözcüler buçukluğun sözlerini düşünüp tartmak için sandalyelerinde arkalarına yaslandılar. Diğerleri kendi aralarında konuşmaya başladı. Bazıları endişeli, bazıları da öfkeli bir inançsızlık içindeydi. En sonunda Cassius tokmağını yeniden vurup salonu sessizliğe davet etti.</p>

      <p class="calibre2">Sonra alışılagelmiş kabadayı tavrıyla, Targos sözcüsü Kemp yavaşça yerinden kalktı. "Konuşabilir miyim, Cassius dostum?" diye sordu gereksiz kibarlığa hiç girmeden. "Belki de bu ciddi bildiriyi bir açıklığa kavuşturabilirim."</p>

      <p class="calibre2">Regis ve Drizzt, buçukluğun toplantıdaki görevini planlarken ittifaklar hakkında bazı tahminlerde bulunmuştu. Yeni kurulmuş ve OnKasaba'da şehirler arası kardeşlik ilkesiyle gelişmekte olan Doğulimanı'nın, barbar topluluğuna karşı ortak bir savunma kavramını hemen kabul edeceğini biliyorlardı. Aynı şekilde, on kasabanın içinde en kolay girilen ve en çok saldırıya uğrayanları Termalaine ile Yalnızorman da her türlü yardım teklifini seve seve kabul ederdi.</p>

      <p class="calibre2">Ama Termalaine Sözcüsü Agorwal her ne kadar bir savunma ittifakından epey fazla kazanç elde edecek olsa da, eğer Targos'lu Kemp planı kabul etmezse kaçamak davranıp sessizliğini korurdu. Targos dokuz balıkçı kasabasının en büyüğü ve en güçlüsüydü. İkinci en büyük olan Termalaine'inkinin iki katından daha büyük bir filosu vardı.</p>

      <p class="calibre2">"Konsey üyesi dostlarım," diye başladı Kemp, meslektaşlarının gözlerine daha büyük görünmek için masanın üzerine eğilerek. "Endişelenmeye başlamadan önce buçukluğun hikayesini daha iyi öğrenelim. Daha evvel barbar akıncıları püskürttük ve en küçük kasabalarımızın savunmalarının bile yeterliliğinden emin olacak kadar çok kez yaptık bunu."</p>

      <p class="calibre2">Kemp konuyu, buçukluğun inanılırlığını yok edecek noktalara çekerek konuşmasını sürdürürken Regis gerginliğinin artmakta olduğunu hissetti. Drizzt planlan sırasında Targoslu Kemp'in işin anahtarı olduğuna karar vermişti. Ama Regis sözcüyü drowun tanıdığından daha iyi tanıyordu ve Kemp'in kolayca etkilenmeyeceğini biliyordu. Kemp, güçlü kasaba Targos'un politikasını kendi kişiliğinde resmediyordu adeta. İri yarı ve kabadayıydı, sık sık Cassius'un bile gözünü korkutan şiddetli öfke krizlerine kapılırdı. Regis planlarının bu kısmından Drizzt'i caydırmaya çalışmıştı ama drow çok inatçıydı.</p>

      <p class="calibre2">"Eğer Targos, Yalnızorman ile ittifakı kabul ederse," diye açıklamıştı Drizzt, "Termalaine seve seve katılacaktır. Gölde geriye kalan tek kasaba olduğu için Bremen'in de katılmak dışında bir seçeneği kalmayacaktır. Bryn Shander, en geniş ve en verimli göldeki dört kasabadan çıkan böylesine bütünleşmiş bir ittifaka kesinlikle karşı gelemeyecektir. Ve Doğulimanı da kabul eden altıncı kasaba olacak, yani kesin bir üstünlük sağlanacaktır."</p>

      <p class="calibre2">Geri kalanların katılmaktan başka seçenekleri kalmayacaktı. Drizzt inanıyordu ki CaerKonig ve CaerDineval, Doğulimanı'nm gelecekteki konseylerde özel bir ilgi göreceğinden korktukları için, Cassius'un gözüne girebileceklerini düşünerek inanılmaz bir sadakat gösterisi sergileyeceklerdi. Kızılsular'daki iki kasaba Good Mead ve Dougan Oyuğu, bir saldırıya karşı nispeten daha güvende olsalar bile diğer sekiz şehirden ayrı hareket edemeyecekti.</p>

      <p class="calibre2">Ama bütün bunlar, Regis'in de masanın öteki tarafından dik dik bakan Kemp'i gördüğünde açıkça anladığı gibi, yalnızca umut dolu bir tahminden ibaretti. Drizzt ittifakın oluşturulması için çıkabilecek en büyük engelin Targos olduğunu kabul etmişti. Kibir içindeki güçlü kasaba her türlü barbar saldırısına karşı ayakta kalacağına inanırdı. Ve eğer hayatta kalmayı başarabilirse rakiplerinden birkaçının yıkımı onun için karlı olacaktı.</p>

      <p class="calibre2">"Bir istilanın gelmekte olduğunu öğrendiğini söylüyorsun," diye başladı Kemp. "Bu derece değerli, hiç şüphesi olmayan ve bulunması zor bir bilgiyi nerden edindin peki?"</p>

      <p class="calibre2">Regis şakaklarının boncuk boncuk terlediğini hissetti. Kemp'in sorusunun nereye gideceğini biliyordu ama gerçeği saklamanın hiçbir yolu yoktu. "Sık sık tundrada yolculuk eden bir arkadaşımdan," diye yanıtladı dürüstçe.</p>

      <p class="calibre2">"Drow mu?" diye sordu Kemp.</p>

      <p class="calibre2">Boynu bükük bir şekilde dururken ve tepesinde Kemp kule gibi dikilirken, Regis kendini çabucak savunmaya çekilmek zorunda buldu. Buçukluğun babası bir keresinde onu insanlarla tartışırken hep dezavantajlı olacağı konusunda uyarmıştı. Çünkü onunla konuşurlarken fiziksel olarak tepeden bakacaklardı, tıpkı çocuklarıyla konuşurmuş gibi. Bunun gibi zamanlarda babasının sözleri Regis'e acı bir şekilde doğru gelirdi. Üst dudağındaki rutubeti sildi.</p>

      <p class="calibre2">"Geri kalanınız adına konuşamam," diye devam etti Kemp, buçukluğun ciddi uyarısını gülünç bir konuma sokmak için sırıtarak, "ama bir drow elfinin sözleri doğrultusunda gidip saklanmaktan başka yapacak çok daha önemli işlerim var!" İri yarı adam yine güldü ve bu sefer tek başına değildi.</p>

      <p class="calibre2">Termalaine Sözcüsü Agrowal beklenmedik bir şekilde, buçukluğun çökmekte olan fikrine destek verdi. "Belki de Yalnızorman Sözcüsü'ne devam etme hakkı tanımalıyız. Eğer söyledikleri doğruysa...</p>

      <p class="calibre2">"Sözleri drow yalanlarının yankıları sadece!" diye hırladı Kemp. "Ona kulak asmayın. Daha önce barbarları püskürttük ve..."</p>

      <p class="calibre2">Ama sonra, Regis aniden konsey masasının üzerine fırlayınca Kemp de kısa kesmek zorunda kaldı. İşte burası Drizzt'in planının en kritik kısmıydı. Drow buna güveniyordu, bunun hiçbir sorun çıkartmayacağını söylüyordu. Ama Regis yaklaşmakta olan felaketin kafasının üzerinde dolaştığını hissediyordu. Onun bu alışılmadık hareketi karşısında Cassius çabucak bir tepki vermesin diye buçukluk, ellerini arkasında kavuşturdu ve sanki kendine hakimmiş gibi görünmeye çalıştı.</p>

      <p class="calibre2">Regis tam Agrowal'ın yanından geçerken boynundaki yakut süsün yeleğinden dışarı çıkmasını sağladı. Yukarı aşağı yürüyüp masayı kendi özel sahnesi olarak kullanırken yakut göğsünde parıldıyordu.</p>

      <p class="calibre2">"Ona böyle bir ithamda bulunmak için drow hakkında ne biliyorsunuz ki?" diye sordu diğerlerine, Kemp'e gönderme yaparak. "İçinizden herhangi biri zarar verdiği tek bir kimseyi örnek gösterebilir mi? Hayır! Onu ırkının suçları yüzünden yargısız infaz ediyorsunuz. Ama içinizden hiçbiri, Drizzt Do'Urden'in kendi halkının adetlerini reddettiği için aramızda olduğunu düşünmemiştir değil mi?" Salondaki sessizlik sebebiyle Regis, ya etkileyici ya da gülünç bir izlenim bıraktığından emin oldu. Her iki seçenekte de, bu küçük konuşmasının bütün görevi başarıyla tamamlamasına yettiğini düşünecek kadar kibirli ya da ahmak değildi.</p>

      <p class="calibre2">Kemp ile yüzleşmek için ileri doğru yürüdü. Bu sefer aşağı doğru bakan kimse oydu. Ama Targos'un sözcüsü, patlamak üzere olan bir kahkaha krizinin eşiğinde gibiydi.</p>

      <p class="calibre2">Regis'in hızlı davranması gerekiyordu. Yavaşça eğildi ve elini çenesine doğru kaldırdı. Görüntü itibariyle çenesini kaşıyor gibiydi, halbuki gerçekte yakut taşı çeviriyor ve o dönerken koluyla hafif hafif vuruyordu. Sonra bu anın sessizliğini sabırla korudu ve Drizzt'in ona açıkladığı gibi saymaya başladı. On saniye geçmişti ve Kemp hiç göz kırpmamıştı. Drizzt bunun yeterli olacağını söylemişti. Ama işi bu kadar da kolay başarabilmesi karşısında şaşıran ve endişeye kapılan Regis, drowun fikrini test etmeye başlamak için bir on saniye daha geçmesini bekledi.</p>

      <p class="calibre2">"Kesinlikle böyle bir saldırıya karşı hazırlıklı olmanın akıllı bir iş olacağını görebiliyorsundur," diye önerdi Regis sakince. Sonra sadece Kemp'in duyabileceği bir fısıltıyla ekledi, "bu insanların senin yol göstermene ihtiyaçları var, büyük Kemp. Askeri bir ittifak senin önemini ve nüfuzunu arttıracaktır yalnızca."</p>

      <p class="calibre2">Sonuç göz kamaştırıcıydı.</p>

      <p class="calibre2">"Belki de, buçukluğun sözlerinde önceden düşündüğümüzden çok daha fazla gerçeklik payı vardır," dedi Kemp mekanik bir şekilde, donuklaşmış gözleri yakutun üzerinden hiç ayrılmadan.</p>

      <p class="calibre2">Bir anlığına afallayan Regis doğruldu ve taşı hızla yeleğinin altına geri kaydırdı. Kemp sanki karışık bir rüyayı düşüncelerinden atarmışçasma silkindi ve kurumuş gözlerini ovuşturdu. Targos'un sözcüsü son birkaç dakikayı hatırlamıyor gibiydi ama buçukluğun önerisi zihninde derin bir yer etmişti. Kemp hayretle fark etti ki fikri değişmişti.</p>

      <p class="calibre2">"Regis'in sözlerine iyi kulak vermeliyiz," diye ilan etti yüksek sesle. "Çünkü böyle bir ittifak yaparsak hiçbir şey kaybetmeyiz, fakat hiçbir şey yapmamanın sonuçları gerçekten çok acı olabilir!"</p>

      <p class="calibre2">Avantajları yakalamada hızlı davranan Jensin Brent sandalyesinden ayağa sıçradı. "Sözcü Kemp doğru konuşuyor," dedi. "CaerDineval halkını OnKasaba'nın birleşik mücadelesinde kalabalığı püskürtecek ordunun içinde sayabilirsiniz!"</p>

      <p class="calibre2">Sözcülerin geri kalanları, tıpkı Drizzt'in umduğu gibi Kemp'in arkasında sıralandı. Hatta Dorim Lugar, Brent'inkinden bile daha büyük bir sadakat gösterisi sergiledi.</p>

      <p class="calibre2">Regis'in o gün konsey salonunu terk ettiğinde hakkında övünecek çok şeyi vardı. Ve OnKasaba'nın ayakta kalması konusundaki umutları geri dönmüştü. Aynı zamanda buçukluk, yakutta keşfettiği gücün gizli işaretleri tarafından yenilip yutulmuştu adeta. Bu yeni bulduğu ikna etme gücünü en güvenli şekilde nasıl kara ve konfora çevirebileceğinin yollarını bulmaya çalıştı.</p>

      <p class="calibre2">"Pook Paşa'nın bunu bana vermesi ne büyük incelik!" dedi kendi kendine, Bryn Shande’ın ön kapısından çıkıp Drizzt ve Bruenor ile buluşacağı kararlaştırılmış noktaya doğru giderken.</p>

      <p class="calibre2">Şafak vaktinde yola çıktılar. Tundra boyunca hiddetli bir kasırga gibi ilerliyorlardı. Hayvanlar, canavarlar ve hatta vahşi yetiler bile dehşet içinde yollarının üzerinden kaçıyordu. Altlarındaki donmuş zemin, ağır çizmelerinin adımlarıyla çatlıyor ve sonsuz tundra rüzgarının mırıltısı söyledikleri şarkının gücü altında eziliyordu. Savaş Tanrısı'na söyledikleri şarkının.</p>

      <p class="calibre2">Gece boyunca ilerlediler ve şafağın ilk ışıklarında yeniden yola koyuldular. İki binden fazla sayıda, kana ve zafere susamış barbar savaşçısı.</p>

      <p class="calibre2">Drizzt Do'Urden, Kelvin Yığını'nın kuzey yüzünde en tepeye neredeyse yarı mesafede oturuyordu. Dağın kayaları arasından uluyarak esen tatsız rüzgardan korunmak için pelerinine sıkı sıkıya sarınmıştı. drow, Bryn Shande/daki toplantıdan beri her geceyi yaklaşan fırtınanın ilk işaretlerini görmek için menekşe rengi gözleriyle ovanın karaltısını tarayarak burada geçirmişti. Bruenor, Drizzt'in isteğiyle onun yanında oturması için Regis'i ayarlamıştı. Buçukluk görünmez bir hayvan gibi ısıran rüzgar yüzünden bu nahoş hava şartlarından daha iyi korunmak için iki kayanın arasına kıvrılıp sıkışmıştı.</p>

      <p class="calibre2">Elinde olsaydı Regis şimdi Yalnızorman'daki yumuşak ve sıcacık yatağının içinde battaniyeye sarılmış yatıyor olurdu. Evinin sıcak duvarları ötesinde sallanan ağaç dallarının sessiz iniltilerini dinlerdi. Ama bir sözcü olarak herkesin ondan, konseyde tavsiye ettiği planların uygulanması için yardımda bulunmasını beklediğini anlamıştı. Cüceleri temsilen strateji toplantılarına katılan Bruenor ve diğer sözcüler hemen anladılar ki buçukluğun ne birlikleri örgütlemeye, ne de savaş planı çizmeye pek bir yardımı dokunmayacaktı. Ve Drizzt, Bruenor'a yanında oturması için bir ulağa ihtiyacı olduğunu söylediğinde, cüce çabuk davranıp Regis'i bu işe atamıştı.</p>

      <p class="calibre2">Buçukluk şimdi tam anlamıyla sefil bir haldeydi. Parmakları ve ayakları soğuktan donmuştu ve sert kayaya yaslanmaktan sırtı ağrıyordu. Bu gece dışarıdaki üçüncü geceleriydi. Regis durmadan homurdanıp yakınıyor ve arada sırada rahatsızlığını hapşırarak belirtiyordu. Bu arada, Drizzt koşullardan etkilenmiyor ve hareketsiz duruyordu. Görevine olan sabır dolu bağlılığı bütün kişisel sıkıntılara üstün geliyordu.</p>

      <p class="calibre2">"Daha kaç gece beklemek zorundayız?" diye sızlandı Regis. "Eminim ki, sabahın birinde belki de yarın sabah bizi burada, bu lanet dağın tepesinde donmuş olarak bulacaklar!"</p>

      <p class="calibre2">"Korkma, minik dostum," diye cevap verdi Drizzt gülümseyerek.</p>

      <p class="calibre2">"Rüzgar kış geldi diyor. Barbarlar pek yakında geleceklerdir, ilk karlardan önce varmaya kararlıdırlar."</p>

      <p class="calibre2">Drow, konuştuğu sırada gözünün köşesiyle minicik bir ışığın titreştiğini gördü. Buçukluğun ödünü patlatarak çömelmiş olduğu yerden aniden kalktı ve kıvılcımın titreştiği yöne doğru döndü. Kasları tepkisel bir ihtiyatla gerilmiş, gözleri şüphesini doğrulayıcı bir işaret görebilmek için kısılmıştı.</p>

      <p class="calibre2">"Ne..." diye başladı Regis ama Drizzt elini uzatarak onu susturdu. Ufuk çizgisinin ucunda ikinci bir kıvılcım titreşti.</p>

      <p class="calibre2">"Dileğin gerçekleşti," dedi Drizzt kuşkusuz bir şekilde.</p>

      <p class="calibre2">"Oradalar mı?" diye fısıldadı Regis. Gece vaktinde görüş gücü drowunki kadar keskin değildi.</p>

      <p class="calibre2">Drizzt birkaç saniye sessizce durup yoğunlaştı. Zihninde kamp ateşlerinin uzaklığını tahmin etmeye ve barbarların yolculuklarını bitirmesinin ne kadar zaman alacağını hesaplamaya çalıştı.</p>

      <p class="calibre2">"Bruenor ve Cassius'un yanına git, minik dostum," dedi en sonunda. "Onlara, yarın güneş en tepeye çıktığında kalabalığın Bremen Düzlüğü'ne varmış olacağını söyle."</p>

      <p class="calibre2">"Benimle gelsene," dedi Regis. "Böyle önemli haberlerin varken seni kesinlikle dışarı atmayacaklardır."</p>

      <p class="calibre2">"Yapılacak daha önemli bir işim var," diye yanıtladı Drizzt. "Şimdi git haydi! Bruenor'a ve yalnızca Bruenor'a şafağın ilk ışıklarında onunla Bremen Düzhığü'nde buluşacağımı söyle." Ve drow bunu söyledikten sonra karanlığın içine kayıp gitti. Önünde uzun bir yolculuk vardı.</p>

      <p class="calibre2">"Nereye gidiyorsun?" diye seslendi Regis onun ardından.</p>

      <p class="calibre2">"Ufkun ufkunu bulmaya!" diye geldi bir haykırış kara gecenin içinden.</p>

      <p class="calibre2">Ve sonra duyulan tek şey rüzgarın iniltisiydi.</p>

      <p class="calibre2">Barbarlar kamp yerlerini kurmayı bitirdikten kısa bir süre sonra, Drizzt kampın dış çevresine varmıştı. OnKasaba'ya bu kadar yakın olduklarından dolayı, akıncılar tedbirlerini almışlardı. Drizzt'in fark ettiği ilk şey, nöbet tutmaları için bir sürü adam dikmiş olmalarıydı. Ama ihtiyatlı oldukları için kamp ateşleri kısık kısık yanıyordu. Ama şimdi gece vaktiydi, yani drowun zamanı. Normalde etkili olan bir gözcü bile; ışığı hiç bilmeyen bir dünyadan gelen, en keskin gözlerin bile ardını göremediği büyülü bir karanlık oluşturabilen ve bunu sanki somut bir pelerin gibi beraberinde taşıyabilen bir elf ile boy ölçüşemezdi. Karanlıktaki bir gölge kadar görünmez olan ve av peşindeki bir kedi gibi sessiz adımlarla yürüyen Drizzt, muhafızları geçip kamp yerinin daha içteki kesimlerine geldi.</p>

      <p class="calibre2">Bundan sadece bir saat önce barbarlar şarkı söylüyor ve ertesi gün girecekleri savaş hakkında konuşuyorlardı. Fakat damarlarında gezinen adrenalin ve kana susamışlık bile yaptıkları yorucu yürüyüşün bitkinliğine üstün gelemiyordu. Çoğu adam horlayarak uyuyordu. O anda savaş planlarını tamamlamakta uğraştıkları şüphesiz olan liderlerini bulmak için ilerleyen Drizzt'i onların ağır ve ritmik nefesleri rahatlatıyordu.</p>

      <p class="calibre2">Kamp yerinin içinde bazı çadırlar bir araya toplanmıştı. Fakat sadece bir tanesinin önünde muhafızlar vardı. Çadırın bez kapısı kapalıydı ama Drizzt içerde yanan mumların parıltısını görebiliyor ve konuşan sert sesleri duyabiliyordu. Sık sık hiddetle yükselen seslerdi bunlar. Drow gizlice çadırın arkasından dolaştı. Şansına, hiçbir savaşçının çadıra yakın bir yerde yatmasına izin yoktu ve Drizzt oldukça yalnızdı. Bir tedbir olarak çantasının içinden panter heykelciğini aldı. Sonra ince bir hançer çıkartarak geyik derisinden çadıra küçük bir delik açtı ve içeriyi dikizlemeye başladı.</p>

      <p class="calibre2">İçeride sekiz adam vardı. Yedi tanesi barbar reisiydi ve diğeri ise Drizzt'in kuzeyli olamayacağını anladığı, daha küçük, esmer saçlı bir adamdı. Reisler, ayakta duran güneylinin etrafında yarım daire oluşturmuş bir halde yerde oturuyor, ertesi gün karşılaşacakları yer şekilleri ve birlikler hakkında ona sorular soruyordu. "İlk olarak ormanın içindeki kasabayı yok etmeliyiz," diye ısrar etti odadaki en iri adam. Alageyik sembolünü üzerinde taşıyan bu adam, belki de Drizzt'in şimdiye kadar gördüğü en iri insandı. "Sonra senin şu Bryn Shander denilen kasabayla ilgili planını takip edebiliriz."</p>

      <p class="calibre2">Daha küçük olan adam tam anlamıyla bocalamış ve hiddetlenmiş gibi görünüyordu. Ama Drizzt, adamın iri yarı barbar kralına duyduğu korku sebebiyle daha sakin bir cevap vereceğini görebiliyordu. "Büyük Kral Heafstaag," diye cevap verdi çekingenlikle, "eğer balıkçı filoları bir sorun olduğunu görüp biz Bryn Shander'a varamadan karaya çıkarlarsa, o şehrin sağlam surları içinde bekleyen ve bizim sayımıza üstün gelen bir ordu buluruz karşımızda."</p>

      <p class="calibre2">"Onlar sadece zayıf güneyliler!" diye hırladı Heafstaag, fıçı gibi göğsünü kibirle kabartarak.</p>

      <p class="calibre2">"Kudretli kral, planımın güneyli kanına susamışlığımzı bastıracağına dair güvence veririm size," dedi esmer saçlı adam.</p>

      <p class="calibre2">"O zaman konuş bakalım, OnKasabalı deBernezan. Halkıma değerini kanıtla."</p>

      <p class="calibre2">Drizzt bu son cümlenin deBernezan adlı adamı rahatsız ettiğini görebiliyordu. Çünkü kralın bunu söylerken kullandığı kısık ses, güneyliyi hor gördüğünü açık bir şekilde ortaya koyuyordu. Barbarların genelde yabancılara duyduğu hisleri bilen drow, bu iş sırasında yaptığı en ufak hatanın muhtemelen küçük adamın hayatına mal olacağını anladı.</p>

      <p class="calibre2">deBernezan çizmesinin kenarına elini uzattı ve bir parşömen rulosu çıkarttı. Ruloyu açıp barbar kralların görüşüne sundu. Başarısız bir haritaydı, kabaca çizilmişti, güneyli adamın elinin hafifçe titremesiyle çizgileri daha da belirsizleşmişti. Fakat Drizzt aksi taktirde bomboş bir düzlük olacak yerde, OnKasaba'mn belirgin özelliklerini açıkça görebiliyordu.</p>

      <p class="calibre2">"Kelvin Yığmı'nın batısında," diye açıkladı deBernezan, parmağını haritadaki en geniş gölün batı kıyısında gezdirerek, "dağ ile Maer Dualdon arasından güneye giden Bremen Düzlüğü adında açık ve yüksek bir düzlük var. Bizim bulunduğumuz konumdan Bryn Shander'a giden en kestirme yol. Ve izlememiz gereken yolun bu olduğuna inanıyorum."</p>

      <p class="calibre2">"Öyleyse ilk yerle bir edeceğimiz," diye akıl yürüttü Heafstaag, "gölün kıyısındaki kasaba olacak!"</p>

      <p class="calibre2">"Orası Termalaine," diye cevapladı deBernezan. "Halkın tümü balıkçı ve biz geçerken gölde olacaklardır. Orada kendinize pek fazla eğlence bulamazsınız."</p>

      <p class="calibre2">"Ardımızda sağ düşman bırakmayacağız!" diye gürledi Heafstaag ve diğer krallardan bir kaçı haykırarak onun görüşünü paylaştılar.</p>

      <p class="calibre2">"Hayır, tabii ki de bırakmayacaksınız," dedi deBernezan. "Ama tekneler sudayken Termalaine'i mağlup etmek için fazla adama ihtiyaç yok. Bırakalım Kral Haalfdane ve Ayı Kabilesi kasabanın işini görsün. Bu sırada ordunun siz ve Kral Beorg tarafından kumanda edilen geri kalan kısmı Bryn Shander'a bastırır. Yanan kasabanın ateşleri tüm filoyu, hatta Maer Dualdon'daki diğer kasabaların gemilerini de Termalaine'e getirecektir. Kral Haalfdane onları rıhtımda yok edebilir. Onları Targos denilen kaleden uzak tutmamız çok önemli. Bryn Shander halkı diğer göllerin hiçbirinden zamanında yardım alamayacaklar ve sizin saldırınız karşısında tek başlarına durmak zorunda kalacaklar. Alageyik Kabilesi, şehrin altındaki tepenin eteklerinde bekleyecek ve şehirden mümkün olan bütün kaçışları ya da gelen son dakika takviyelerini kesecek."</p>

      <p class="calibre2">deBernezan barbar kuvvetlerinin saldırı planının ikinci bölümünü haritasının üzerinde anlatırken Drizzt dikkatle izledi. Drowun hesaplar yapan zihni daha şimdiden ilk etaptaki savunma planlarını oluşturmaya başlamıştı. Bryn Shander'daki tepe çok yüksek değildi ama temeli kalındı. Ve tepenin arka kısmından dönecek olan barbarlar, ana birlikten epey uzakta kalmış olacaklardı.</p>

      <p class="calibre2">Takviye birliklerinden epey uzakta.</p>

      <p class="calibre2">"Şehir günbatımından evvel düşecek!" diye ilan etti deBernezan zaferle. "Ve adamlarınız OnKasaba'daki en iyi ganimetlerle ziyafet çekecek!" Güneylinin bu zafer ilanı karşısında oturmakta olan krallardan aniden bir tezahürat yükseldi.</p>

      <p class="calibre2">Drizzt sırtını çadıra dayadı ve neler duymuş olduğunu düşünüp tarttı. deBernezan adındaki bu esmer saçlı adam kasabaları biliyordu, güçlerini ve zayıflıklarını iyi anlamıştı. Eğer Bryn Shander düşerse akıncıları püskürtmek için hiçbir örgütlenmiş birlik oluşturulamazdı. Hakikaten de barbarlar eğer o güçlü şehri bir alırlarsa, sonra istedikleri kasabaya saldırabilirlerdi</p>

      <p class="calibre2">Drizzt, Heafstaag'in güneyliye, "yine bana değerliliğini kanıtladın," dediğini duydu. Drow bunun ardından gelen muhabbetlerden planın nihai olarak kabul edildiğini anladı. Drizzt sonra keskin duyularını etrafındaki kamp yerine odaklayıp, kaçabileceği en iyi yolu aradı. Aniden, iki muhafızın muhabbet ederek onun bulunduğu yöne doğru gelmekte olduğunu fark etti. İnsan gözleriyle onu sadece çadırın kenarındaki bir gölge olarak görecek kadar uzakta olsalar bile, gitmek için yaptığı herhangi bir hareketin onları alarma geçireceğini biliyordu.</p>

      <p class="calibre2">Drizzt çabucak kara heykelciği yere bıraktı. "Guenhwyvar," diye seslendi yavaşça. "Gel bana, gölgem benim."</p>

      <p class="calibre2">Uçsuz bucaksız astral düzlemin bir köşesinde, panterin ruhsal varlığı, ani ve kurnaz adımlarla geyiğin ruhsal varlığını avlamak için ilerliyordu. Bu doğal dünyanın hayvanları bu senaryoyu sayısız defa oynamıştı, kendi soyundan gelenlerin hayatlarına yön gösteren uyum içindeki düzeni takip ediyorlardı. Panter gelmekte olan avın tatlılığını hissederek son hamleyi yapmak için yere sindi. Bu hamle uyum içindeki düzenin bir parçasıydı, panterin varlığının amacıydı ve ödülü hayvanın etiydi.</p>

      <p class="calibre2">Fakat gerçek adını duyduğu an hemen durdu. Sahibinin çağrısına cevap verme hissi diğer bütün amaçların üstündeydi.</p>

      <p class="calibre2">Devasa kedinin ruhu düzlemler arasındaki boşluk olan uzun ve karanlık geçide koştu. Maddesel düzlemdeki hayatı olan yalnız ışık zerresini aradı. Ve sonra kara elfin yanındaydı işte, can dostunun ve sahibinin yanında. Asılmış hayvan derisinden oluşan bir insan yapısının kenarında yere sinmiş bekliyordu.</p>

      <p class="calibre2">Sahibinin çağrısının aciliyetini anladı ve hemen zihnini drowun talimatlarına açtı.</p>

      <p class="calibre2">İki barbar muhafızı temkinli bir şekilde yaklaşıyor, krallarının çadırının yanındaki karanlık suretlerin ne olduğunu anlamaya çalışıyorlardı. Sonra Guenhwyvar aniden onlara doğru atıldı ve güçlü bir sıçrayışla adamların çekmiş oldukları kılıçlarının yanından geçip gitti. Muhafızlar silahlarını boş yere salladılar ve kamp yerinin geri kalan kısmına alarm vererek kedinin arkasından koşturdular.</p>

      <p class="calibre2">Drizzt, dikkat çekme işinin heyecanıyla sakin ve gizlice diğer yöne doğru ilerlemeye başladı. Guenhwyvar uyuyan savaşçıların kamp yerleri arasında bir ok gibi gezindikçe alarm veren haykırışları duydu. Kedi belli bir grubun önünden geçerken Drizzt gülümsemesini tutamadı. Bir kedinin ruhundan başka bir şey olamayacak biçimde zarafetle ve hızla hareket eden kedigil hayvanı gördüklerinde, Kaplan Kabilesi'nin üyeleri onun peşinden koşmak yerine diz çöküp Tempus'a şükranlarını sunmak için ellerini ve seslerini göğe yükselttiler.</p>

      <p class="calibre2">Drizzt kamp yerinden kaçarken sorun yaşamadı, çünkü bütün muhafızlar kargaşanın olduğu yöne doğru koşuyordu. Drow yeniden tundranın karanlığına çıktığında güneydeki Kelvin Yığını'na doğru döndü ve bomboş ova boyunca hızla ilerledi. Bütün bu sırada ölümcül bir savunma planını kafasında bitirmek için düşünüp taşınıyordu. Yıldızlar ona şafak vaktine iki saatten az bir süre kaldığını söylüyordu. Ve eğer pusunun munta/am bir şekilde hazırlanmasını istiyorsa, Bruenor ile olan buluşmasına geç kalmaması gerektiğini biliyordu.</p>

      <p class="calibre2">Şaşkına dönmüş barbarların sesleri kısa bir süre sonra dinip gitti, şafağa kadar devam edecek olan Kaplan Kabilesi'nin duaları hariç. Birkaç dakika sonra Guenhwyvar rahatça Drizzt'in yanında beliriverdi.</p>

      <p class="calibre2">"Yüz kere hayatımı kurtarmışsmdır, güvenilir dostum," dedi Drizzt, koca kedinin kaslı boynunu okşarken. "Yüz kereden de fazladır!"</p>

      <p class="calibre2">"İki gündür tartışıp kavga ediyorlar," diye belirtti Bruenor iğrenmiş bir halde. "Şükür ki büyük düşman en sonunda gelebildi."</p>

      <p class="calibre2">"Barbarların gelişine bundan farklı bir gözle bakmak daha iyi olurdu bence," diye karşılık verdi Drizzt, fakat normalde sakin olan yüzünde bir gülümseme belirmişti. Kendi planının sağlam olduğunu ve bu günkü savaşın OnKasaba halkına ait olduğunu biliyordu. "Şimdi git de tuzağı hazırla fazla zamanın yok."</p>

      <p class="calibre2">"Gümbürgöbek senin haberlerini bize getirdiği anda kadınları ve çocukları teknelere yüklemeye başladık," diye açıkladı Bruenor. "Bu haşaratları gün bitmeden sınırlarımızdan atacağız!" Cüce, ayaklarını her zamanki savaş pozisyonunda iki yana açtı ve ifadesini daha iyi vurgulamak için baltasını kalkanıyla tokuşturdu. "Savaş konusunda çok iyi fikirlerin var, elf. Planın barbarları epey şaşırtacak ve zafere ihtiyacı olanlar arasında zaferi adilce paylaştıracak."</p>

      <p class="calibre2">"Targoslu Kemp bile memnun olacaktır," diye hemfikir oldu Drizzt.</p>

      <p class="calibre2">Bruenor, dostunun koluna hafifçe vurdu ve gitmek için arkasını döndü. "O zaman benim yanımda savaşacaksın, değil mi?" diye sordu omzunun üstünden, cevabını bildiği halde.</p>

      <p class="calibre2">"Olması gerektiği gibi," diye temin etti Drizzt.</p>

      <p class="calibre2">"Peki ya kedi?"</p>

      <p class="calibre2">"Guenhwyvar bu savaştaki rolünü çoktan oynadı," diye cevapladı drow. "Dostumu pek yakında yuvasına geri yollayacağım."</p>

      <p class="calibre2">Bruenor bu cevaptan memnun olmuştu; drowun garip hayvanına güvenmiyordu. "Doğal bir yaratık değil," dedi kendi kendine, Bremen Düzlüğü'nden OnKasaba'nın toplanmış kalabalığına doğru yürürken.</p>

      <p class="calibre2">Bruenor bu son sözleri söylediğinde Drizzt'in duyabileceği mesafeden çok uzaktaydı. Ama drow, homurdanmalarının ne hakkında olduğunu anlayabilecek kadar iyi tanıyordu cüceyi. Bruenor'un ve birçoğunun, mistik kedinin yanındayken hissettiği rahatsızlığı arılayabiliyordu. Büyü yer altı dünyasındaki halkının önemli bir parçası, günlük yaşamlarının belirgin bir gerçeğiydi. Fakat yüzey halkı arasında daha nadir görülen ve daha az anlaşılır bir şeydi. Özellikle cüceler büyüden çok rahatsız olurlardı, tabii sık sık kendi yaptıkları tılsımlı silah ve zırhlar dışında.</p>

      <p class="calibre2">Fakat drow, kediyle ilk tanıştığı günden beridir Guenhwyvar’ın yanındayken hiçbir endişe duymuyordu. Heykelcik bir zamanlar, büyük şehir Menzoberranzan'daki seçkin bir ailede yüksek bir mevkie sahip olan Masoj Hun'ett'e aitti. Baş belası gnomlarla ilgili bir konuda ettiği yardımlar karşılığında kendisine iblis lordunun biri tarafından hediye olarak verilmişti. Drizzt ve kedi karanlık şehirde yıllar boyunca, sık sık tasarlanan buluşmalar ile birçok kez bir araya gelmişti. Kendilerini birbirileriyle özdeşleştirmişlerdi, bu da kedinin esas sahibiyle olan ilişkisine baskın geliyordu.</p>

      <p class="calibre2">Hatta Guenhwyvar Drizzt'i kesin ölümden kurtarmıştı. Beklenmedik bir anda, sanki sahibi olmayan drowu korumacı bir şekilde gözlüyormuş gibi yardıma gelmişti. Drizzt komşu bir şehre yaptığı yalnız yolculukta bir mağara balıkçısına yakalanmıştı. Mağara balıkçısı; karanlık mağaraların, genelde zeminin çok yükseğindeki oyuklarında bulunan ve yapış yapış, görünmez bir dokuma ağ bırakan yengecimsi bir sakinidir. Bu mağara balıkçısı bir olta gibi beklemişti ve Drizzt bir balık gibi tuzağına düşmüştü. Yapış yapış ip tamamen etrafına dolanmış, geçidin taş duvarının tepesine doğru çekilirken onu çaresiz bırakmıştı.</p>

      <p class="calibre2">Sağ kurtulmak konusunda hiçbir umut göremiyordu ve berbat bir ölümün kendisini beklediğini açık bir şekilde anlamıştı.</p>

      <p class="calibre2">Ama sonra, duvarda canavarla aynı seviyede bulunan kırık çatlakların ve kayalıkların üzerinden sıçrayarak Guenhwyvar geldi. Kedi kendi güvenliğine hiç dikkat etmeden ve hiçbir emre bağlı olmadan balıkçının üzerine atılıp onu tünemiş olduğu yerden düşürdü. Sadece kendi canını düşünen canavar kaçmaya çalıştı ama Guenhwyvar intikam alırcasına yaratığın üzerine sıçradı. Sanki Drizzt'e saldırdığı için onu cezalandırıyordu.</p>

      <p class="calibre2">Drow da, kedi de o zaman anladı ki beraber olmak kaderlerinde yazılıydı. Ama sahibinin iradesine karşı gelmek gibi bir gücü yoktu kedinin. Drizzt'in de Masoj'a ait olan heykelcik üzerinde hak iddia edecek durumu yoktu. Özellikle de aşağı dünyanın oturmuş hiyerarşisinde Hun'ett Evi, Drizzt'in kendi ailesinden çok daha yüksekte olduğu için.</p>

      <p class="calibre2">Böylece drow ve kedi gündelik ilişkilerini uzak arkadaşlar gibi devam ettirdi.</p>

      <p class="calibre2">Fakat kısa bir süre sonra, Drizzt'in görmezden gelemeyeceği bir hadise yaşandı. Guenhwyvar sık sık Masoj ile beraber akınlara katılırdı. Ya düşman drowlara ya da aşağı dünyanın diğer sakinlerine yapılan akınlardı bunlar. Kedi genelde emirleri başarıyla yerine getirir, sahibine savaşta yardım etmekten heyecan duyardı. Ama bu akınlardan biri svirfneblilere, yani kendi halinde yer altı madenciliği yapan gnomlara karşı düzenlenmişti. Gnomlarm kendi yaşam sahalarında sık sık drowlarla karşılaşmak gibi şansızlıkları vardı. Bu akında Masoj kötülüğünün doruklarına çıkmıştı.</p>

      <p class="calibre2">Klana yapılan ilk saldırıdan sonra hayatta kalan gnomlar, labirent gibi madenlerinin bir çok koridoruna yayılıp kaçmaya başlamıştı. Akın başarılı olmuştu; aranan hazineler bulunmuş ve gnom klanı, drowları bir kez daha kesinlikle rahatsız etmemek üzere buradan kovulmuştu. Ama Masoj daha fazla kan istiyordu.</p>

      <p class="calibre2">Guenhwyvar'ı, o gururlu ve görkemli avcıyı kendi katliam aleti olarak kullandı. Kediyi kaçan gnomların peşinden gönderdi. Hepsi tek tek ölene dek.</p>

      <p class="calibre2">Drizzt ve birkaç drow bu olaya tanık oldu. Karakteristik şeytanlıkları yüzünden diğerleri bunun büyük bir eğlence olduğunu düşünmüşlerdi, ama Drizzt bundan feci şekilde iğrenmişti. Daha da ötesi, gururlu kedinin yüz hatlarında acı bir şekilde belirginleşen utancı fark etmişti. Guenhwyvar bir avcıydı, katil değil. Ve onu böyle bir amaca yönelik kullanmak küçük düşürücüydü. Masoj'un masum gnomlar üzerinde uyguladığı dehşetten bahsetmeye gerek bile yok.</p>

      <p class="calibre2">Bu hadise Drizzt'in uzun zamandır dolmakta olduğu ve artık kaldırmakta zorlandığı hiddete son noktayı koymuştu. Bir çok açıdan kendi halkı gibi olmadığını biliyordu, ama çoğu zaman onlara kendi inandığından daha çok benzerlik göstereceğinden korkmuştu. Fakat duygusuz olduğu zamanlar çok azdı. Başka birinin ölümüne, drowların çoğunluğu gibi sadece bir eğlence gözüyle bakmıyordu. Buna bir ad veremiyordu çünkü drow lisanında böyle bir şeyi tanımlayan hiçbir söze rastlamamıştı. Ama Drizzt'in sonradan tanıştığı yüzey sakinleri buna "vicdan" diyordu.</p>

      <p class="calibre2">Bu olaydan hemen bir hafta sonra Drizzt, Masoj'u Menzoberranzan'ın karmaşık topraklarının dışında yakalamıştı. Ölümcül darbe indiğinde geri dönüşün hiçbir yolu olmadığını biliyordu ama tereddüt bile etmeden palasını, habersiz olan avının kaburgalarına geçirmişti. Hayatı boyunca kendi ırkından birini öldürdüğü tek olaydı bu. Halkına karşı olan hislerine rağmen, kendinden tamamen tiksinmesine yol açan bir hareketti.</p>

      <p class="calibre2">Sonra heykelciği alıp kaçmıştı. Aşağı dünyanın sayısız karanlık oyukları dolaşarak kendine bir yuva bulmayı amaçlamıştı. Ama en sonunda kendisini yüzeyde buluvermişti. Ve sonra çok nüfuslu güney yerleşimlerinde ırkının ona bıraktığı miras yüzünden kabul edilmeyen ve zulüm gören Drizzt, bomboş sınır yerleşimi OnKasaba'nın yolunu tutmuştu. Burası toplum dışı kimselerin içinde kaynayıp gittiği dev bir kazan, medeniyetin en uç sınırıydı ve burada en azından müsamaha görüyordu.</p>

      <p class="calibre2">Burada bile genellikle karşılaştığı dışlanmaya fazla aldırış etmiyordu. Buçuklukla, cücelerle ve Bruenor'un evlat edindiği kızı CattiBrie ile dostluk kurmuştu.</p>

      <p class="calibre2">Ve Guenhwyvar da yanındaydı.</p>

      <p class="calibre2">Koca kedinin kaslı boynunu yine okşadı ve savaştan önce dinlenebileceği karanlık bir oyuk bulmak için Bremen Düzlüğü'nü terk etti.-</p>

      <p class="calibre2">&nbsp;</p>

      <p class="calibre2"><span class="none4">Kanlı</span></p>

      <p class="calibre2">Kalabalık sürüsü, Bremen Düzüğü'nün ağzına öğle vaktinden biraz önce girdi. Şanlı şerefli saldırılarını bir savaş ilahisiyle ilan etmek için can atıyorlardı. Ama anladılar ki, deBernezan'ın savaş planında kesin bir başarı için bir parça gizlilik can alıcı noktaydı.</p>

      <p class="calibre2">deBernezan Kral Haalfdane'in yanında yürürken Maer Dualdon'un sularını beneklendiren tanıdık yelkenlileri gördüğünde rahatladı. Sürpriz baskın mükemmel olacaktı, buna inanıyordu. Derken ironik bir neşeyle gemilerden bazılarının üzerinde, balık tuttuklarını simgeleyen kırmızı flamalarını gördü. "Fatihler için biraz daha servet," diye tısladı. Ayı Kabilesi ana gruptan ayrılıp Termalaine'e doğru yöneldiğinde, barbarlar daha ilahilerine başlamamışlardı. Fakat onları takip eden toz bulutu, uyanık bir gözlemcinin orada alışıla gelmedik bir şeyler olduğunu anlamasına yeterdi. Bryn Shander'a doğru ilerlediler ve başşehrin flaması görünür olduğunda ilk savaş çığlıklarını haykırmaya başladılar.</p>

      <p class="calibre2">Maer Dualdon'daki dört kasabanın birleşmiş kuvvetleri, Termalaine'de gizlenmiş bekliyordu. Amaçları; küçük kabileye ilk olarak ve sert bir şekilde saldırmak, onları olabildiğince çabuk halledip Bryn Shander'ın yardımına koşmak ve kalabalığı iki ordunun arasında kapana kıstırmaktı. Targoslu Kemp bu operasyonun kumandanıydı ama ilk darbeyi ev sahibi şehrin sözcüsü Agorwal'e bırakmıştı.</p>

      <p class="calibre2">Haalfdane'in gözü dönmüş ordusu taarruza geçtiğinde şehrin ilk binaları meşalelerle alev alev yanmaya başladı. Termalaine dokuz balıkçı kasabasında nüfus çokluğu açısından Targos'tan sonra ikinciydi ama dağınık yerleşimli, ferah bir kasabaydı. Evler büyük bir alana yayılmıştı ve aralarında geniş sokaklar uzanıyordu. Halk kendi mahremiyetlerini ve rahat nefes alacak boş yerleri korumuştu. Bu da kasabaya, içindeki insan sayısını gizleyen, münzevi bir hava vermişti. Yine de, deBernezan sokakların alışılmadık bir şekilde boş olduğunu sezdi. Yanındaki barbar kralına bu endişesinden bahsetti. Fakat kral ona sıçanların Ayı Kabilesi'nin gelişi karşısında korktuğu ve kaçıp saklandıkları konusunda teminat verdi.</p>

      <p class="calibre2">"Onları saklandıkları yerlerden çıkarın ve evlerini yakıp yıkın!" diye gürledi barbar kral. "Bırakın göldeki balıkçılar kadınlarının çığlıklarını duysun ve yanan kasabalarından yükselen dumanı görsün!"</p>

      <p class="calibre2">Ama sonra Haalfdane'in göğsüne bir ok saplandı, teninin derinlerine gömüldü ve deşerek kalbine girdi. Şoka uğramış olan barbar dehşet içinde kafasını eğip titremekte olan oka baktı. Fakat ölümün karanlığı etrafına kapanmadan önce son bir çığlık bile atamadı.</p>

      <p class="calibre2">Dişbudak ağacından yapılma yayı ile Termalaineli Agorwal, Ayı Kabilesi Kralı'nın sesini kesmişti. Ve Agorwal'in saldırısıyla verilen işaretle birlikte Maer Dualdon'un dört ordusu bir anda ortaya çıktı.</p>

      <p class="calibre2">Binaların damlarından aşağı indiler, sokaklardaki dar geçitlerden ve kapılardan dışarı fırladılar. Bu kalabalığın şiddetli saldırısı karşısında barbarlar, savaşlarının yakında sona ereceğini anladılar. Çoğu daha silahlarını bile hazırlayamadan kesilip biçilmişti.</p>

      <p class="calibre2">Bazı savaş deneyimli akıncılar küçük gruplar oluşturmayı başardı. Ama yurtlarıyla sevdikleri kimselerin hayatları için savaşan ve cüce demirciler tarafından dövülmüş silahlar ve zırhlarla donatılmış olan OnKasaba halkı hemen bunları bastırdı. Yurtlarını savunanlar, akıncıları sayılarının ezici üstünlüğüyle korkusuzca yenmişlerdi.</p>

      <p class="calibre2">Termalaine'in ucundaki dar bir sokakta, Regis kaçmakta olan iki barbar yanından geçerken küçük bir at arabasının arkasına gizlendi. Buçukluk bir iç çatışma yaşıyordu: Korkak olarak adlandırılmak istemiyordu ama büyük ahalinin savaşının ortasına atılmaya da hiç niyeti yoktu. Tehlike geçtiğinde at arabasının arkasından dolaştı ve şimdi ne yapacağını düşünmeye başladı.</p>

      <p class="calibre2">Aniden Regis'in OnKasaba ordusunun bir üyesi olduğunu düşündüğü esmer saçlı bir adam sokağa girdi ve buçukluğu gördü. Regis bu küçük saklanmaca oyununun sona erdiğini anladı, şimdi kendini gösterme sırasıydı. "Pisliklerden iki tanesi demin şu yöne doğru gittiler," diye cesurca seslendi, esmer saçlı güneyliye. "Haydi gel, eğer hızlı olursak onları yakalayabiliriz!"</p>

      <p class="calibre2">deBernezan'ın aklında farklı planlar vardı tabii. Kendi canını kurtarmak için çaresizlik içinde arka sokağın birine dalmaya ve dışarı OnKasaba ordusundan biri olarak çıkmaya karar vermişti. Hainliği konusunda geriye hiçbir tanık bırakmak istemiyordu. Hemencecik Regis'e doğru gitti, ince kılıcını hazır etmişti.</p>

      <p class="calibre2">Regis, yaklaşmakta olan adamın davranışlarının pek de normal olmadığını hissetti.</p>

      <p class="calibre2">"Kimsin sen?" diye sordu her nedense, hiçbir cevap beklemediği halde. Şehirdeki herkesi tanıdığını düşünürdü, fakat bu adamı daha evvel gördüğünü hiç sanmıyordu. Daha şimdiden Drizzt'in Burenor'a tanımladığı hainin bu olduğu gibi rahatsız edici şüpheleri vardı. "Nasıl oldu da senin diğerleriyle geldiğim daha önce görmedim..."</p>

      <p class="calibre2">deBernezan kılıcını buçukluğun gözüne doğru savurdu. Becerikli ve her zaman tetikte olan Regis yalpalayarak çekilmeyi başardı. Fakat kılıç kafasının yan tarafını çizdi ve o da hareketinin gücüyle dönerek yere yığıldı. Esmer saçlı adam, duygusuz ve rahatsız edici bir soğukkanlılıkla yine saldırdı.</p>

      <p class="calibre2">Regis zar zor ayağa kalktı ve saldırgan üzerine geldikçe adım adım gerilemeye başladı. Ama o sırada ayağı küçük at arabasının kenarına takıldı. deBernezan yavaş yavaş geliyordu. Buçukluğun kaçabilecek hiçbir yeri kalmamıştı.</p>

      <p class="calibre2">Çaresizlik içindeki Regis, yeleğinin altından yakut süsü çıkarttı. "Lütfen beni öldürme," diye yalvardı, parıldayan taşı zincirinden tutup baştan çıkarıcı bir şekilde sallayarak. "Eğer yaşamama izin verirsen sana bunu verir ve daha fazlasını nerede bulabileceğini gösteririm!" Regis, deBernezan'ın taşı gördüğündeki küçük tereddüdüyle cesaret bulmuştu. "Kesinlikle güzel işlenmiş bir taş ve bir ejderhanın altın hazinesine bedel sayılır!"</p>

      <p class="calibre2">deBernezan kılıcını hâlâ önünde tutuyordu ama Regis saniyeleri sayıyordu ve esmer adam hiç göz kırpmamıştı. Buçukluğun sol eli durmaya başladı. Arkasında gizli olan sağ eli ona bizzat Bruenor tarafından dövülen küçük ama ağır bir gürzün sapını sıkıca tutuyordu.</p>

      <p class="calibre2">"Gel de yakından bak," diye önerdi Regis yavaşça. Kesinlikle ışıldayan taşın büyüsü altında olan deBernezan raks eden ışıkları daha yakından incelemek için öne doğru eğildi.</p>

      <p class="calibre2">"Bu aslında hiç de adil değil," dedi Regis esefle, deBernezan'ın o anda söylediği hiçbir şeyi duymayacağından emin bir şekilde. Gürzün sivri demirli topunu eğilen adamın kafasının arkasına geçirdi.</p>

      <p class="calibre2">Regis hallettiği bu pis işin sonuçlarına baktı ve umursamaz bir şekilde omuz silkti. Sadece yapılması gereken şeyi yapmıştı.</p>

      <p class="calibre2">Ana caddedeki savaş sesleri sığındığı arka sokağa daha yakın çınlamaya başladı ve onun bu dalıp gitmiş halini bozdu. Buçukluk yine içgüdüyle hareket etti. Ölmüş olan düşmanının cesedinin altına yattı ve sanki daha iri olan adamın cüssesi altında ezilmiş izlenimi vermek için onu üstüne çekti. deBernezan'ın daha önce kestiği yeri incelediğinde kulağını yitirmediğine sevindi. Yarasının bu can çekişme görüntüsünü inandırıcı kılacak kadar ciddi olmasını diledi.</p>

      <p class="calibre2">Barbar birliğinin ana kuvveti, Termalaine'de yoldaşlarının başına neler geldiğini bilmeden Bryn Shander'a giden uzun ve alçak tepeye vardı. Burada yeniden ikiye bölündüler. Heafstaag'in liderliğindeki Alageyik Kabilesi tepenin doğu tarafından dolanırken, Beorg kalabalığın geri kalan kısmını dosdoğru surlu şehir üzerine sürüyordu. Şimdi savaş ilahilerini söylemeye başlamışlardı. OnKasaba'nın şoka uğramış ve korkuya kapılmış halkının cesaretini daha da fazla kırmayı umuyorlardı.</p>

      <p class="calibre2">Ama Bryn Shander surunun gerisinde, barbarların hayalindekinden çok daha farklı bir sahne vardı. CaerKonig ve CaerDineval'in askeri güçleriyle birlikte olan şehir ordusu, ellerinde oklar, mızraklar ve içi kaynar yağ dolu kovalarla oturmuş hazır bekliyordu.</p>

      <p class="calibre2">Kaderin ince bir alayıyla, tepede ilk ölüm çığlıkları yükseldiğinde, şehrin ön surunun görüş sahasının ötesinde olan Alageyik Kabilesi'nden bir tezahürat koptu. Kurbanların hazırlıksız yakalanan OnKasaba halkı olduğunu sanıyorlardı. Birkaç dakika sonra Heafstaag, adamlarını tepenin en doğu ucundan döndürdüğü zaman, onlar da bir facia ile karşılaştılar. Good Mead ve Dougan Oyuğu'nun orduları pusuya yatmış bekliyordu. Barbarlar onlara neyin çarptığını bile anlamadan feci şekilde yakalandılar.</p>

      <p class="calibre2">Fakat ilk birkaç afallama anından sonra Heafstaag yeniden durumun kontrolünü eline almayı başardı. Bu deneyimli, korku nedir bilmez savaşçılar bir sürü muharebeyi beraber atlatmışlardı. İlk saldırının kayıplarına rağmen önlerindeki birliklerden sayıca az değillerdi. Heafstaag bu balıkçıları çabucak püskürtebileceğinden ve adamlarını hâlâ belli bir düzene sokabileceğinden emindi.</p>

      <p class="calibre2">Ama sonra Doğulimanı ordusu haykırarak Doğuyolu'ndan aşağı akın etti ve barbarların sol kanadını baskı altına aldı. hâlâ etkilenmemiş olan Heafstaag tam adamlarına bu yeni düşmandan korunmak için yerlerini doğru düzgün almaları konusunda bir emir vermişti ki, doksan tane deneyimli ve ağır zırhlı cüce arkalarından yararak saldırdı. Sert yüzlü cüce birliği bir kama formasyonunda saldırıyordu, bu kamanın ölümcül ucu ise Bruenor idi. Alageyik kabilesini yararak geçtiler, tıpkı uzun çimler arasında alçaktan savrulan bir tırpan gibi barbarları yere devirdiler.</p>

      <p class="calibre2">Barbarlar yiğitçe savaşmıştı ve Bryn Shande’ın doğu bayırlarında bir sürü balıkçı can vermişti. Ama Alageyik Kabilesi hem sayıca azdı hem de kanatları yarılmıştı ve barbarların kanı düşmanlarınınkinden daha fazla akıyordu. Heafstaag adamlarını bir araya toplayabilmek için çılgınlar gibi uğraştı ama bütün oluşum şekilleri ve düzenleri gözünün önünde bir bir yok oluyordu. Devasa kral dehşet ve utançla fark etti ki, eğer düşman saflarından sıyrılıp tundranın güvenli topraklarına geri kaçmanın bir yolunu bulamazlarsa savaşçılarının hepsi ölecekti.</p>

      <p class="calibre2">Daha evvel hiçbir savaşta geri çekilmemiş olan Heafstaag umutsuz kaçışa liderlik etti. O ve toplayabildiği kadar savaşçısı, beraberce cüce birliğinin üzerine akın etti. Doğulimanı ordusu ile cüceler arasından geçebilecek bir yol bulmaya çalışıyorlardı. Kabile ahalisinin çoğu Bruenor'un halkının baltaları tarafından kesilip biçilmişti ama bazıları çemberden kurtulmayı başarıp ok gibi Kelvin Yığını'na doğru kaçtı.</p>

      <p class="calibre2">Heafstaag geçerken iki cüceyi hallederek düşman saflarını aştı. Ama devasa kral aniden göz gözü görmeyen katıksız bir karanlık küresinin içine gömüldü. İçinden dosdoğru geçip ışığa geri çıktığında bir kara elfle yüz yüze dururken buldu kendini.</p>

      <p class="calibre2">Bruenor'un baltasının sapma çenteceği yedi çentik vardı ve sekizinciyi de alaşağı etmek üzereydi. Uzun boylu, iri yarı bir barbar delikanlıydı. O kadar gençti ki yüzünde sakal namına hiçbir şey yoktu. Fakat Alageyik Kabilesi'nin sancağını deneyimli bir savaşçı edasıyla taşıyordu. Bruenor çocuğun yanına yaklaşırken yüzündeki delip geçen bakışı ve sakin ifadeyi merakla izledi. Çocuğun yüzünde barbarlara özgü vahşi kana susamışlığı değil de gözlemci ve anlayış dolu derinliği gördüğünde şaşırdı. Cüce bu kadar genç ve diğerlerinden farklı birini öldürmek zorunda olduğu için hakikaten esef duyuyordu ve bu merhameti, ikisi savaşa tutuşmadan evvel onun biraz tereddüt etmesine sebep oldu.</p>

      <p class="calibre2">Fakat ırkının ona zorla dayattığı üzere katı olan çocuk hiçbir korku emaresi göstermiyordu ve Bruenor'un tereddüdü ona ilk hamleyi yapma şansını vermişti. Ölümcül bir başarıyla bayrak direğini düşmanının kafasına indirdi, direk ikiye kırıldı. İnanılmaz derecede güçlü darbe Bruenor'un miğferini ezdi ve cüceyi yerinden hafifçe oynattı. Fakat işçiliğini yaptığı dağ kayaları kadar sert olan Bruenor ellerini beline koydu ve cücenin hâlâ ayakta durması karşısında şoka uğrayıp neredeyse silahını yere düşürmüş barbara dik dik baktı</p>

      <p class="calibre2">"Ahmak oğlan," diye hırladı, çocuğun bacaklarını baltasıyla çenterken. "Sana bir cücenin kafasına vurmamanı söyleyen olmadı mı hiç?" Çocuk umutsuzca tekrar doğrulmaya çalıştı ama Bruenor suratının ortasına demir kalkanını geçiriverdi.</p>

      <p class="calibre2">"Sekiz!" diye gürledi cüce, dokuzuncunun arayışı içinde şimşek gibi uzaklaşırken. Ama omzunun üzerinden arkasına, ölecek olan çocuğa baktı. Buzyeli Vadisi'nin vahşi ve amansız yerlileri arasında bulunmayan bir terkibe, yani fiziksel özelliklerini tamamlayan akıllı gözlere sahip, uzun ve sert yapılı çocuğun harcanması karşısında üzüntüyle kafasını salladı.</p>

      <p class="calibre2">En yeni düşmanının bir drow elfi olduğunu gören Heafstaag'in hiddeti iki katına çıktı. "Büyücü köpek!" diye böğürdü, kocaman baltasını göğe doğru kaldırarak.</p>

      <p class="calibre2">Adam konuşurken, Drizzt parmağıyla işaret etti ve mor alevler uzun barbarı baştan ayağa kapladı. Heafstaag, alevler derisini yakmadığı halde büyülü ateş karşısında dehşetle kükredi. Drizzt saldırdı. İki palası da fırıl fırıl dönüyor ve saplanıyordu, hem yukardan hem aşağıdan o kadar hızlı batıyorlardı ki barbar kral ikisini birden savuşturamıyordu.</p>

      <p class="calibre2">Bir sürü küçük yaradan kan damlıyordu ama Heafstaag ince palaların açtığı küçük deliklere ufak bir rahatsızlıktan başka bir gözle bakmıyor gibiydi. Devasa balta bir yay çizerek aşağı indi ve Drizzt bunun yönünü savuşturabilmeyi başardıysa bile harcadığı gayret ile kolu hissizleşti. Barbar yine baltasını savurdu. Drizzt bu sefer ölümcül darbenin yolundan kaçmayı başardı ve drowun yön değiştirişi, dengesini kaybeden Heafstaag'i saldırıya açık bıraktı.</p>

      <p class="calibre2">Drizzt hiç tereddüt etmeden kılıçlarından birini barbar kralın böğrüne sapladı.</p>

      <p class="calibre2">Heafstaag acı içinde inledi ve elinin tersiyle silahını savurarak cevap verdi. Drizzt son darbesinin ölümcül olduğunu düşünüyordu ve Heafstaag'in baltasının düz kısmı kaburgalarına çarpıp onu havaya fırlattığında tamamen hazırlıksız yakalanmıştı. Barbar bunun üzerine hemen saldırdı. Tekrar ayağa kalkmadan bu tehlikeli düşmanın işini bitirmeye niyetliydi.</p>

      <p class="calibre2">Ama Drizzt bir kedi kadar çevikti. Yere düştüğü an yuvarlandı ve palalarından birini sıkıca tutup Heafstaag'in saldırısına karşılık vererek doğruldu. Baltası çaresiz bir şekilde kafasının üzerinde kalan şaşırmış barbar, hareketinin itiş gücüyle vücudunu durduramadı ve palanın sivri ucuyla kendini şişledi. Fakat hâlâ drowa bakıyordu ve baltasını sallamaya başlamıştı. Barbarın insan ötesi gücünden çoktan emin olan Drizzt, bu sefer tedbiri elden bırakmadı. İkinci kılıcını birincinin altına batırdı ve Heafstaag'in karnını kalçalarına kadar yardı.</p>

      <p class="calibre2">Heafstaag yarasını tutarken ve çaresizce midesinin dışarı fırlamasını engellemeye çabalarken baltası zararsız bir şekilde yere düştü. Kocaman kafası bir sağa bir sola sallandı, dünya etrafında dönüp duruyordu ve kendini sonsuz bir düşüş içinde hissetti.</p>

      <p class="calibre2">Peşlerinde cücelerle canlarını kurtarmak için kaçmakta olan diğer kabile adamlarından birkaçı tam zamanında gelip kralları yere düşmeden onu tuttular. Heafstaag'e olan sadakatleri o kadar büyüktü ki diğerleri gelmekte olan cüce dalgasıyla savaşmak için dönerken iki tanesi onu kaldırıp uzağa taşıdı. Savaşanlar kesinlikle öleceklerini biliyorlardı ama tek umutlan krallarını güvenli bir yere taşıyana kadar yoldaşlarına zaman kazandırmaktı.</p>

      <p class="calibre2">Drizzt yuvarlanarak barbarlardan uzaklaştı ve ayağa kalktı. Heafstaag'i taşıyan iki kişiyi takip etmeye niyetliydi. O son acı verici yaralarına rağmen, bu korkunç kralın sağ kurtulacağı gibi bir his vardı içinde ve işi bitirmeye kararlıydı. Ama ayağa kalktığında dünya onun da etrafında dönmeye başladı. Pelerininin yanı kendi kanıyla lekelenmişti ve aniden nefes almakta zorluk çekti. Alev alev yanan öğle güneşi, geceye alışkın gözlerine batıyordu ve ter içinde kalmıştı.</p>

      <p class="calibre2">Drizzt karanlığın içine gömüldü.</p>

      <p class="calibre2">Bryn Shander surunun gerisinde bekleyen üç ordu, akıncıların ilk sırasını hızlıca saf dışı bıraktı ve sonra geri kalan barbar grubunu tepenin yarı yoluna kadar geri püskürttü. Yılmayan ve zamanın kendi lehlerine işlediğini düşünen vahşi kalabalık, Beorg'un etrafında yeniden toplanıp şehre doğru düzenli ve ihtiyatlı bir yürüyüşe geçti.</p>

      <p class="calibre2">Barbarlar doğu bayırından gelen saldırı seslerini duyduklarında Heafstaag'in tepenin kenarındaki savaşını bitirdiğini, ön surdaki direnişi haber aldığını ve onların şehre girmesine yardım etmek için geri dönmekte olduğunu düşündüler. Sonra Beorg kabile adamlarının Buzyeli Geçidi'ne Lac Dinneshere ile Kelvin Yığını arasında bulunan ve Bremen Düzlüğü'nün karşıtı olan bayırlık arazi doğru kaçmakta olduğunu gördü. Kurt Kabilesi'nin Kralı halkının başının dertte olduğunu biliyordu. Emirlerini sorgulayan herkese mızrağının keskin ucundan başka hiçbir açıklama sözü vermeyen Beorg, adamlarını şehrin tam aksi istikametine doğru döndürmeye başladı. Orada Haalfdane ve Ayı Kabilesi ile yeniden birleşmeyi ve halkından elinden geldiğince adam kurtarmayı ümit ediyordu.</p>

      <p class="calibre2">Daha geri dönüşünü bile tamamlayamadan ardında Kemp'i ve Maer Dualdon'un dört ordusunu buldu. Kalın safları Termalaine'deki katliamdan sonra ancak biraz incelmişti. Surun olduğu yerden Bryn Shander, CaerKonig ve Caer Dineval'in orduları geliyordu. Tepenin etrafından da cüceleri ve OnKasaba'mn geri kalan üç ordusunu yöneten Bruenor geliyordu.</p>

      <p class="calibre2">Beorg adamlarına sıkı bir çember oluşturmalarını emretti. "Tempus seyrediyor!" diye haykırdı onlara. "Onun halkıyla gurur duymasını sağlayın!"</p>

      <p class="calibre2">Yaklaşık sekiz yüz barbar kalmıştı geriye ve onlar da tanrılarının lütfüne duydukları güvenle savaşmışlardı. Neredeyse bir saat yerlerini korudular, bir yandan şarkı söyleyip bir yandan ölerek cenk ettiler. Sonra saflar kırıldı ve bir karmaşadır koptu.</p>

      <p class="calibre2">Elli kişiden azı kaçıp hayatını kurtarmayı başarabildi.</p>

      <p class="calibre2">Son darbeler en nihayetinde indikten sonra OnKasaba'nın yorgun savaşçıları acı verici bir görev olan kendi kayıplarını tasnif etme işine giriştiler. Beş yüzden fazla yoldaşları öldürülmüştü ve sonunda yaralarından dolayı iki yüz kişi daha ölecekti. Fakat bu kayıplar, Termalaine'in sokaklarında ve Bryn Shander bayırlarında ölü yatan iki bin barbar göze alınırsa o kadar da büyük değildi.</p>

      <p class="calibre2">O gün bir sürü kimse kahraman ilan edilmişti. Doğudaki savaş alanına geri dönüp kayıp yoldaşlarını aramaya can atıyor olsa bile, Bruenor bu kahramanların sonuncusu tepenin üzerinden zaferle Bryn Shander'a taşınırken uzun bir süre durup izledi.</p>

      <p class="calibre2">"Gümbürgöbek mi?" diye haykırdı cüce.</p>

      <p class="calibre2">"Adım Regis," diye yapıştırdı cevabı Regis omuzlar üzerinden, kollarını gururla göğsünün üzerinde kavuşturarak.</p>

      <p class="calibre2">"Saygılı ol, iyi yürekli cüce," dedi Regis'i taşıyan adamlardan biri.</p>

      <p class="calibre2">"Yalnızorman Sözcüsü Regis, bu sürüyü başımıza üşüştüren haini teke tek dövüşte öldürdü, hem de savaşta feci şekilde yaralandığı halde!"</p>

      <p class="calibre2">Bruenor geçit töreni geçerken neşe içinde homurdandı.</p>

      <p class="calibre2">"Bahse girerim ki, bu hikayede söylenenden daha fazlası var!" diye güldü yanında duran ve en az onun kadar eğlenen arkadaşlarına. "Yoksa ben de sakallı bir gnomum!"</p>

      <p class="calibre2">Drizzt Do'Urden'in yerde yatan vücudunu ilk bulan Targoslu Kemp ve onun teğmenlerinden biriydi. Kemp kanla lekelenmiş çizmesinin parmak ucuyla kara elfi dürttü ve karşılığında yarı bilinçli bir yanıt aldı.</p>

      <p class="calibre2">"Yaşıyor," dedi Kemp teğmenine, eğlenmiş bir gülümsemeyle. "Ne yazık." Yaralanmış drowu yeniden tekmeledi, bu sefer daha büyük bir hevesle. Diğer adam onaylayarak güldü ve eğlenceye katılmak için ayağını kaldırdı.</p>

      <p class="calibre2">Aniden zincir eldivenli bir yumruk Kemp'in böbreğine indi. Sözcüyü Drizzt'in üzerinden uçurup tepenin uzun bayırından aşağı yuvarlandıracak kadar güçlü bir yumruktu. Teğmeni hışımla döndü ve eğilerek Bruenor'un savurduğu ikinci yumruğu büyük bir başarıyla suratının tam ortasına yedi.</p>

      <p class="calibre2">"Senin içinde bir tane!" diye hırladı küplere binmiş cüce, adamın burnunun yumruğu altında parçalandığını hissederek.</p>

      <p class="calibre2">Tepenin daha yüksek bir yerinden bu olayı izleyen Bryn Shanderlı Cassius, hiddetle haykırdı ve Bruenor'un olduğu yere doğru paldır küldür bayırı indi. "Biraz diplomatik olmayı öğrenmelisin!" diye azarladı.</p>

      <p class="calibre2">"Olduğun yerde dur, bataklık domuzunun evladı!" diye geldi Bruenor'un tehditkar cevabı. "O kokuşmuş hayatlarınızı ve evlerinizi drowa borçlusunuz," diye kükredi, etrafta onu duyabilecek herkese hitaben. "Ve ona bir haşarat muamelesi yapıyorsunuz!"</p>

      <p class="calibre2">"Sözlerine dikkat et, cüce!" diye tersledi Cassius, kararsız bir hareketle kılıcının kabzasına davranarak. Cüceler liderlerinin etrafında bir sıra oluşturdular ve Cassius'un adamları da onun çevresinde toplandı.</p>

      <p class="calibre2">Sonra üçüncü bir ses duyuldu net bir şekilde. "Asıl sen sözlerine dikkat et, Cassius," diye uyardı Termalaine Sözcüsü Agorwal. "Eğer bu cücenin cesaretine sahip olsaydım aynı şeyi Kemp'e ben de yapardım!" Kuzeyi işaret etti. "Hava tertemiz," diye haykırdı. "Fakat eğer bu drow olmasaydı, şimdi yanmakta olan Termalaine'in dumanlarıyla dolu olurdu!" Termalaine sözcüsü ve yoldaşları Bruenor'un saflarında toplanmak için ilerledi. Adamlardan ikisi kibarca Drizzt'i yerden kaldırdı.</p>

      <p class="calibre2">"Dostun için endişelenme yiğit cüce," dedi Agorwal. "Benim şehrimde onunla çok iyi ilgilenilecek. Bir daha asla ben ya da benim dost Termalaine halkım, ona derisinin rengi ve ırkının kötü ünü yüzünden önyargıyla yaklaşmayacak!"</p>

      <p class="calibre2">Cassius hiddetten küplere binmişti. "Askerlerini Bryn Shander topraklarından çıkar!" diye haykırdı Agorwal'e. Ama bu boş bir tehditti, çünkü Termalaineli adamlar zaten ayrılmaya başlamıştı bile.</p>

      <p class="calibre2">Drowun emin ellerde olduğu konusunda tatmin olan Bruenor ile klanı, savaş alanının geri kalan kısmını araştırmaya gitti.</p>

      <p class="calibre2">"Bunu unutmayacağım!" diye haykırdı Kemp tepenin epey aşağısından.</p>

      <p class="calibre2">Bruenor, Targoslu sözcüye doğru tükürdü ve hiç istifini bozmadan yoluna devam etti.</p>

      <p class="calibre2">Ve böylece OnKasaba ittifakı, ancak ortak düşmanlarının kaldığı kadar ayakta kalabildi.</p>

      <p class="calibre2">&nbsp;</p>

      <p class="calibre2"><span class="none4">Ş</span><span class="none4">OK</span> <span class="none4">\ Deyiş</span></p>

      <p class="calibre2">OnKasaba'nın balıkçıları bütün tepe boyunca ölü düşmanlarının arasında dolandılar. Barbarların sahip olduğu küçük mal mülkü ganimet olarak alıyor ve pek de ölü olmayacak kadar bahtsızlara kılıcı saplıyorlardı.</p>

      <p class="calibre2">Bu kanlı katliam sahnesinin tam ortasında bir tutam merhamet bulunabilirdi. Good Meadli bir adam, bilincini yitirmiş genç bir barbarın sarkık vücudunu sırt üstü döndürdü ve işini hançeriyle bitirmeye hazırlandı. Sonra Bruenor onlara rastladı ve genç oğlanın miğferini ezen sancak taşıyıcısı olduğunu gördü. Balıkçı adamı durdurdu. "Onu öldürme. O sadece bir çocuk ve kendisiyle halkının ne yaptığını tam olarak kavrayamaz."</p>

      <p class="calibre2">"Pöh!" diye homurdandı balıkçı. "Bu köpekler bizim evlatlarımıza merhamet eder miydi, sorarım sana? Zaten ölmüş sayılır."</p>

      <p class="calibre2">"Yine de senden onu bırakmanı rica ediyorum!" diye hırladı Bruenor, baltası sabırsız bir şekilde omzunda zıplıyordu. "Aslına bakarsan, ısrar ediyorum!"</p>

      <p class="calibre2">Balıkçı, cücenin tehditkar bakışlarına karşılık verdi ama Bruenor'un savaştaki başarısını görmüştü ve üzerine fazla gitmemesinin daha iyi olacağını düşündü. Tiksinmiş bir iç çekişle kalktı ve tepenin üzerinde daha az korunan kurbanlar bulmaya gitti.</p>

      <p class="calibre2">Çocuk çimlerin üstünde kıpırdanıp inledi.</p>

      <p class="calibre2">"Demek hâlâ bir parça yaşam var sende," dedi Bruenor. Çocuğun başucuna diz çöktü ve göz göze gelmek için saçlarından tutup kafasını kaldırdı. "Sözümü iyi duy evlat. Burada hayatını kurtardım neden yaptığımı da pek bilmiyorum ama sakın OnKasaba halkı tarafından affedildiğini sanma. Halkının getirmiş olduğu mutsuzluğu görmeni istiyorum. Belki de öldürmek kanınızda vardır ve eğer öyleyse o zaman balıkçının bıçağı hemen burada ve şimdi bitirsin işini! Ama sende bir şeyler olduğunu hissediyorum ve bunu bana kanıtlamak için epey zamanın olacak."</p>

      <p class="calibre2">"Yaşamaya ve özgür kalmaya değer olduğunu kanıtlayana kadar, beş sene ve bir gün boyunca bana ve benim halkıma madenlerde hizmet etmeye mahkum ediyorum seni."</p>

      <p class="calibre2">Bruenor çocuğun bilincini yitirerek gevşediğini gördü. "Sorun değil," diye mırıldandı. "Her şey bitmeden evvel beni gayet iyi duyacaksın, bundan emin olabilirsin!" Kafasını küt diye çimenlere düşmesi için bırakmaya davrandı ama bunun yerine yavaşça geri yatırdı.</p>

      <p class="calibre2">Bu hadiseye tanık olanlar, katı cücenin barbar çocuğa şefkat gösterdiğini görenler hakikaten de şaşırmışlardı. Ama hiçbiri şahit oldukları şeyin ne anlama geldiğini tahmin edemezdi. Bruenor'un kendisi bile, barbarın karakteri hakkındaki tüm önsezilerine rağmen bu çocuğun, yani Wulfgar'ın, büyüdüğünde haşin tundra yöresini yeniden şekillendirecek adam olacağını önceden tahmin edemezdi.</p>

      <p class="calibre2">Çok güneyde, Dünyanın Omurgası'nın kule gibi yükselen tepelerinin arasındaki geniş bir geçitte, Akar Kessell Crenshinibon'un ona sunduğu rahat yaşam içinde tembellik ediyordu. Goblin köleleri tüccar kervanının tekinden eğlenmesi için ona başka bir kız daha bulmuşlardı. Ama şimdi gözüne bir şey takılmıştı. OnKasaba'nın olduğu yönden açık gökyüzüne yükselen duman bulutları.</p>

      <p class="calibre2">"Barbarlar," diye tahmin etti Kessell. Luskan'dan gelen büyücüler ile Doğulimanı şehrinde kalırken kabilelerin toplanmakta olduğu hakkında söylentiler duymuştu. Ama bu onu ilgilendirmiyordu, neden ilgilendirsin ki? Burada, CryshalTirith'in içindeyken ihtiyacı olan her şeyi mevcuttu ve başka bir yere seyahat etmeye hiç niyeti yoktu.</p>

      <p class="calibre2">Kendi iradesiyle tasarlanmış hiçbir niyeti yoktu.</p>

      <p class="calibre2">Crenshinibon kendi büyüsü içinde hakikaten canlı olan bir antikaydı. Ve hayatının amacını fethedip hükmetme arzusu oluşturuyordu. Kristal parçası, tek hizmetkarların düşük seviyedeki goblinler olduğu, tecrit edilmiş bir dağ mevkiinde geçireceği hayatla yetinmezdi. O kudret istiyordu.</p>

      <p class="calibre2">Yükselen duman bulutunu gördüğünde, Kessell'in bilinçaltındaki OnKasaba anılan antikanın açlığını harekete geçirdi. Ve böylece aynı zihinsel tavsiye gücünü Kessell üzerinde kullandı.</p>

      <p class="calibre2">Büyücünün en derin arzularını ani bir görüntü kapladı. Kendini Bryn Shander'daki bir tahtın üzerinde gördü. Sonsuz bir zenginlikteydi ve kendi sarayında herkes ona saygı gösteriyordu. Luskan'ın Büyü Sahipkulesi'ndeki büyücülerin, özellikle de Eldeluc'un, Akar Kessell'in OnKasaba Lordu ve Buzyeli Vadisi'nin Hakimi olduğunu duyunca ne tepki vereceğini merak etti. Peki o zaman, cılız düzenlerinde ona bir cüppe verirler miydi?</p>

      <p class="calibre2">Kessell bulduğu tembel yaşamdan büyük eğlence duymasına rağmen bu düşünce onu cezbediyordu. Böyle hırslı bir niyeti başarıya ulaştırmak için seçeceği yolları bulmak amacıyla zihninin fanteziler kurmaya devam etmesine izin verdi.</p>

      <p class="calibre2">Balıkçılar üzerinde, goblinlere egemen olduğu yolla üstünlük kurma fikrini bir kenara bıraktı çünkü goblinlerin en akılsızları bile onun güçlü iradesine karşı uzun bir süre dayanmıştı. Ve bunlardan herhangi biri kulenin çevresinden uzaklaştığında kendi kararlarını verme yeteneklerini geri kazanıp dağlara kaçıyordu. Hayır, sadece egemenlik kurmak insanlar üzerinde işe yaramazdı.</p>

      <p class="calibre2">Kessell CryshalTirith'in içinde nabız gibi atmakta olduğunu hissettiği gücü kullanmayı düşündü. Daha evvel, Sahipkulesi'nde bile adını duymadığı yıkım güçleriydi bunlar. Bu işe yarardı, ama yeterli olmazdı. Crenshinibon'un gücü dahi sınırlıydı. Harcadığı enerjiyi yeniden depolamak için güneş altında hatırı sayılır bir zaman geçirmesi gerekiyordu. Üstüne üstlük, OnKasaba'da büyük bir alana yayılmış çok sayıda insan vardı ve bunların tek bir etki çemberinin içinde tutulması imkansızdı. Ayrıca Kessell onları yok etmek istemiyordu. Goblinler elverişliydi ama büyücünün önünde eğilen insanlara ihtiyacı vardı. Ona hayatı boyunca zulmetmiş kimseler gibi gerçek insanlara.</p>

      <p class="calibre2">Kırık parçayı bulmadan evvelki bütün hayatı boyunca.</p>

      <p class="calibre2">Derin düşünceleri onu kaçınılmaz bir mantığa götürüyordu. Bir orduya ihtiyacı olacaktı.</p>

      <p class="calibre2">Şimdi hakim olduğu goblinleri düşündü. Onun her emrine kendilerini fanatik bir şekilde adamışlardı. Onun için seve seve ölürlerdi (hatta birkaçı ölmüştü bile.) Ama yine de, üç gölün geniş sahasını herhangi bir güç birleşimiyle ele geçirebilecek kadar çok değildi sayıları.</p>

      <p class="calibre2">Ve sonra büyücünün aklına şeytani bir düşünce geldi, yine iradesine kristal parçası tarafından aşılanmıştı. "Bu geniş ve engebeli dağ dizisinde," diye haykırdı Kessell yüksek sesle, "kaç tane oyuk ve mağara var? Ve kaç tane goblin, ogre, hatta trol ve dev yaşıyor burada?" Aklında sinsi bir sahnenin ilk görüntüleri belirmeye başladı. Kendini devasa bir goblin ve dev ordusunun başında gördü, çayırları silip süpürüyordu. Durdurulamaz ve karşı koyulamazdı.</p>

      <p class="calibre2">Onları nasıl da tir tir titretecekti!</p>

      <p class="calibre2">Yumuşak bir yastığa arkasını dayadı ve yeni harem kızının gelmesini emretti. Kafasında başka bir oyun daha vardı, bu da bir diğer garip rüyada aklına gelmişti; kızın yalvarıp, sızlanması ve en sonunda ölmesiydi. Fakat büyücü, önünde serili olan OnKasaba üzerinde hakimiyet kurmanın ihtimallerini kesin bir şekilde ölçüp biçmesi gerektiğini düşündü. Ama acele etmeye hiç gerek yoktu; yeterince zamanı vardı. Goblinler ona her zaman başka bir oyuncak bulabilirdi.</p>

      <p class="calibre2">Crenshinibon da huzurlu görünüyordu. Kessell'in aklına bir tohum ekmişti, biliyordu ki bu tohum filizlenip budaklanacak ve bir fetih planı halini alacaktı. Ama aynı Kessell gibi, antikanın da acele etmesine hiç gerek yoktu.</p>

      <p class="calibre2">Kristal parçası hayata dönmek ve kudrete ulaşma fırsatının yeniden doğması için on bin yıl beklemişti. Biraz daha bekleyebilirdi.</p>

      <p class="calibre2">&nbsp;</p>

      <p class="calibre2"><span class="none4">Bir Çocuk Değil</span></p>

      <p class="calibre2">Regis, en sevdiği ağacının önünde tembelce gerindi ve sonra kocaman bir esnemenin tadını çıkarttı. Çocuk gibi gamzeleri, her nasıl olduysa sıkıca iç içe geçmiş dalların arasından yolunu bulup geçen parlak güneş ışınlarıyla ışıldıyordu. Kancası yemden temizleneli uzun zaman olduğu halde balık oltası dengeli bir şekilde önünde duruyordu. Regis pek nadiren balık yakalardı, ama hiçbir zaman bir solucandan daha fazla yem harcamadığı için kendisiyle gurur duyardı.</p>

      <p class="calibre2">Yalnızorman'a döndüğünden beri her gün buraya geliyordu. Artık kışları Bryn Shande/da, iyi arkadaşı Cassius ile beraber geçiriyordu. Tepedeki şehir, Calimport ile boy ölçüşemiyordu ama sözcünün malikanesi, bütün Buzyeli Vadisi'nde konfora en yakın yerdi. Regis kara kışı onunla beraber geçirmeye davet etmesi için Cassius'u ikna etmekle çok akıllıca bir iş yaptığını düşünüyordu.</p>

      <p class="calibre2">Maer Dualdon'dan kıyıya soğuk bir yel esti ve buçukluğun hoşnutlukla iç geçirmesine sebep oldu. Haziran ayının ilk çeyreği bitmiş olsa bile bugün kısa mevsimin ilk sıcak günüydü. Ve Regis olabildiğince keyfini çıkartmaya kararlıydı. Bir yıldır ilk defa öğle vaktinden önce dışarı çıkmıştı ve bulunduğu noktada kalmaya niyetliydi. Elbiselerini çıkartmıştı, günbatımının son kızıl parıltısına kadar güneşin sıcaklığının vücudunun her yerine işlemesine izin verecekti.</p>

      <p class="calibre2">Gölden gelen kızgın bir haykırış ilgisini çekti. Başını kaldırdı ve ağırlaşmış gözkapaklarmdan birini yarı yarıya açtı. Memnuniyet içinde ilk fark ettiği şey, kışın göbeğinin epey büyümüş olduğu ve sırtüstü yatarken bu açıdan bakınca sadece ayak parmaklarının uçlarını görebilmesiydi.</p>

      <p class="calibre2">Suyun ortasında, ikisi Termalaine'e diğer ikisi de Targos'a ait dört tekne yer bulabilmek için yarış ediyordu. Biribirlerinin yanından hızla geçip tornistan yapıyorlardı. Gemiciler diğer şehrin bayrağını dalgalandıran teknelere doğru küfür edip tükürüyordu. Bryn Shander Savaşı üzerinden geçen son dört buçuk senedir bu iki şehir hemen hemen her zaman savaştaydı. Savaşları silahlardan daha çok sözler ve yumruklarla yapılıyor olsa da, bir gemiden epey fazlası saldırıya uğrayıp kayalıklara ya da kıyıdaki sığ sulara sürülmüştü.</p>

      <p class="calibre2">Regis çaresizlikle omuz silkti ve yastık yaptığı yeleğinin üzerine kafasını geri yasladı. Son birkaç yıl içinde OnKasaba'da hiçbir şey o kadar da fazla değişmemişti. Savaştan sonra, Targoslu Kemp ve Termalaineli Agorwal arasında çıkan drow konusundaki hararetli tartışmaya rağmen, Regis ve diğer sözcülerden bazıları birleşmiş bir toplum oluşturmak gibi yüksek umutlar beslemişlerdi.</p>

      <p class="calibre2">Hatta öbür taraftaki gölün kıyısında bile ezeli rakipler arasındaki iyi niyet zamanı kısa süreli olmuştu. CaerDineval ve Caer Konig arasındaki barış; sadece CaerDineval tekneleri, CaerKonig'in kendisine Doğulimanı'nın genişlemekte olan filosu karşısındaki kayıplarına tazminat olarak bıraktığı sahada, pek nadir yakalanan ve çok değerli olan birmetrelik balıklardan tutana dek dayanabilmişti.</p>

      <p class="calibre2">Üstüne üstlük en güneydeki göl Kırmızı Sular'da bulunan, genelde başa çıkılamaz ve aşırı derecede kendi başına buyruk olan Good Mead ile Dougan Oyuğu, büyük bir cüretle Bryn Shander ve Termalaine'den tazminat talep etmişti. Bu mesele kendilerini hiç ilgilendirmediği halde Bryn Shander bayırlarındaki savaşta birçok yaralı vermişlerdi. Bu birleşmiş direnişten en büyük kazancı sağlayan iki kasabanın bir karşılık ödemesi gerektiğini savunmuşlardı. Kuzey şehirleri, tabii ki de bu isteğe yanaşmamıştı.</p>

      <p class="calibre2">Ve böylece birleşmenin getireceği kazançlar dersinden kimse ibret almamıştı. On yerleşim birimi her zaman olduğu gibi bölünmüş bir haldeydi.</p>

      <p class="calibre2">Esasında, savaştan en büyük kazancı sağlayan kasaba Yalnızorman idi. OnKasaba'nın bir bütün olarak nüfusu oldukça sabit kaldı. Bir sürü maceraperest ya da kaçak serseri, bölgeye gelmeyi sürdürdü, ama ya aynı sayıda insan öldürüldü ya da amansız koşullar tarafından cesaretleri kırılıp daha misafirperver olan güneye geri döndüler.</p>

      <p class="calibre2">Fakat Yalnızorman dikkate değer bir şekilde gelişme göstermişti. İstikrarlı boğumbaş kazancını sağladığı Maer Dualdon, göller arasında en verimli olanıydı. Ayrıca Termalaine ile Targos arasında bir çekişme vardı. Bremen ise sağı solu belli olmayan ve sık sık taşan Shaengarne Nehri'nin kıyılarında tehlikeli bir yaşam sürüyordu. Yalnızorman bu dört kasabanın en ilgi çekici olanı gibi görünüyordu. Hatta küçük yerleşim yerinin halkı yeni gelenleri çekmek için bir kampanya bile başlatmıştı. "Buçukluk Kahramanı'nın Yurdu" lakabıyla ve yüzlerce mil boyunca ağaç bulunan tek yer olması özelliğiyle Yalnızorman'm reklamını yapıyorlardı.</p>

      <p class="calibre2">Regis savaştan kısa bir süre sonra sözcülük görevini bırakmıştı, bu seçim karşılıklı olarak hem kendinden hem de kasaba halkından gelmişti. Gitgide ünü artan ve haydutların kaynadığı yer imajından kurtulmaya başlayan kasabanın, konseyde oturması için daha atılgan bir kimseye ihtiyacı vardı. Ve Regis artık sorumluluk üstlenmek istemiyordu.</p>

      <p class="calibre2">Tabii ki Regis şöhretini kara dönüştürmenin bir yolunu bulmuştu. Kasabaya yerleşen her yeni kimsenin, Yalnızorman bayrağı dalgalandırabilmek için ilk tuttuğu balıklardan vergi vermesi gerekiyordu. Ve Regis, yeni sözcü ile kasabanın diğer liderlerini, kendi ismi yeni yerleşimcilerin gelmesine yardım ettiği için bu vergilerden pay alması gerektiğine ikna etti.</p>

      <p class="calibre2">Buçukluk her ne zaman iyi şansını düşünse yüzünde kocaman bir gülümseme belirirdi. Günlerini huzur içinde geçiriyordu. Boş zamanlarında buraya gelip gidiyor, çoğunlukla en sevdiği ağacın yosunları üzerine arkasını yaslayarak uzanıyor, suya bir olta koyup günü öylece geçiriyordu.</p>

      <p class="calibre2">Şimdi yaptığı tek işin oymacılık olmasına rağmen, hayatı rahat bir dönüm noktası yaşamıştı. Yaptığı parçalar eski değerlerinden on kat daha fazla paha ediyordu. Fiyattaki şişirme buçukluğun küçük çaptaki şöhretine kısmen dayanıyor olsa da, bunda en büyük rolü oynayan şey, Bryn Shander'a gelen bazı uzmanları kendine has bir stili ve kesim tekniği olduğuna ve bunun da sanatına özel bir estetik değer yüklediğine ikna etmesiydi.</p>

      <p class="calibre2">Regis çıplak göğsünde asılı duran yakut süsü okşadı. Görünüşe göre, bu günlerde nereli olursa olsun herkesi "ikna" edebilirdi.</p>

      <p class="calibre2">Çekiç sıcaklıkla parıldayan metalin üstüne güm diye iniyordu. Örsün zemininden alevli bir yay şeklinde kıvılcımlar fışkırıyor ve sonra taştan dairenin loşluğu içinde yok olup gidiyordu. Kocaman, kaslı bir kol tarafından zahmetsizce kullanılan ağır çekiç bir kez daha ve bir kez daha indi.</p>

      <p class="calibre2">Küçük ve sıcak odada çalışan demircinin üzerinde sadece pantolonu ve beline bağlanmış deri önlüğü vardı. Geniş omuzları ve göğsündeki girintilerde kurumdan kara çizgiler birikmişti ve adam demir ocağının turuncu ışığında terle parlıyordu. Hareketleri o kadar ritmik ve yorulmak nedir bilmez bir rahatlık içindeydi ki, ona ölümlü insanlardan evvel dünyayı şekillendiren tanrıymış gibi doğaüstü bir görüntü veriyordu.</p>

      <p class="calibre2">Demirin soğukluğunun, darbeleri altında nihayet biraz yumuşadığını hissettiğinde yüzünde tasvip eden bir sırıtış belirdi. Daha evvel hiçbir metalde bu denli bir güç hissetmemişti; onu kendi esnekliklerinin sınırlarını zorlayarak test ediyordu. Ve en sonunda kendinin daha güçlü olduğunu kanıtladığında savaş heyecanı kadar baştan çıkarıcı bir ürperti hissediyordu.</p>

      <p class="calibre2">"Bruenor memnun olacak."</p>

      <p class="calibre2">Wulfgar bir anlığına durup düşüncelerinin ne manaya geldiğini gözden geçirdi. Cüce madenlerindeki ilk günlerini hatırladığında kendine rağmen gülümsüyordu. O zaman ne kadar da inatçı, öfkeli bir gençti. Er meydanında ölme hakkı, homurdanan bir cüce tarafından alınmıştı ve cüce, bu talep edilmemiş merhameti "iyi iş" adını takarak haklı çıkartmıştı.</p>

      <p class="calibre2">Cücelerle yaptığı sözleşmeye göre, iki metrelik vücudunu sürekli olarak iki büklüm yapan madenlerdeki beşinci ve son ilkbaharıydı bu. Geniş tundranın özgürlüğü burnunda tütüyordu. Orada kollarını güneşin ısısına ya da ayın gözle görülemeyen çekimine doğru açabilir ya da bacaklarını bükmeden sırt üstü yatabilirdi. Soğuk ısırığıyla hiç dinmeden esen rüzgar onu gıdıklar ve kristalimsi yıldızlar zihnini bilinmeyen ufukların mistik görüntüleriyle doldururdu.</p>

      <p class="calibre2">Yine de Wulfgar, bütün rahatsızlıklarına rağmen cüce mağaralarının sıcak hava akımlarını ve hiç kesilmeyen tangırtılarını özleyeceğini kendine itiraf etti. Hizmetkarlığının ilk yıllarında, halkının esir edilmeyi aşağılanmak olarak kabul eden sert düsturlarına bağlı kalmıştı. Tempus'un Şarkısı'nı, basit ve medeni güneylilerde hissettiği zayıflığa karşı bir güç ilahisi niyetine tekrar tekrar söyleyip durmuştu.</p>

      <p class="calibre2">Fakat Bruenor, işlediği metal kadar sert biriydi. Cüce hiç savaş istemediğini açıkça söylerdi ama çentik çentik olmuş baltasını ölümcül bir başarıyla sallar ve bir ogreyi yere devirebilecek darbeleri omuz silkercesine savuştururdu.</p>

      <p class="calibre2">İlişkilerinin ilk günlerinde cüce, Wulfgar için bir muamma olmuştu. Genç barbar kendini cüceye bir parça saygı beslemekten alamadı. Çünkü Bruenor onu er meydanında yenmişti. Ondan sonra dahi, savaş onları kesin bir şekilde düşman olarak ilan ettiği halde cücenin gözlerinde hakiki ve derine işlemiş bir şefkat gören Wulfgar epey şaşırmıştı. O ve halkı OnKasaba'yı yağmalamak için gelmişti. Fakat Bruenor'un görünüşünün altında yatan tavır, katı bir sahibin kölesine bakış açısından çok, sert bir babanın oğluna olan ilgisi gibiydi. Yine de Wulfgar madenlerdeki mevkiini hep hatırlardı, çünkü Bruenor sık sık sert çıkışlar yapar ve onu aşağılardı. Wulfgar'ı, aşağılayıcı ve bazen de rezil edici görevlerde çalıştırırdı.</p>

      <p class="calibre2">Wulfgar'ın hiddeti uzun aylar içinde yok olup gitmişti. Cezasını sabırla kabul eder, Bruenor'un emirlerini soru sormadan ya da şikayet etmeden yerine getirirdi. Şartlar yavaş yavaş iyi yönde gelişmişti.</p>

      <p class="calibre2">Bruenor ona ocakta çalışmayı ve sonra metali dövüp iyi silahlar ya da aletler yapmayı öğretmişti. Ve en sonunda Wulfgar'ın hiç unutmayacağı o günde, yalnız başına ve denetim altında olmadan çalışabileceği ki Bruenor sık sık, yanlış bir darbeye söylenmek ya da birkaç noktaya işaret etmek için kapının kenarından kafasını sokuyordu kendine ait bir demir ocağı ve örs verildi. Fakat Wulfgar'in gururunu tazeleyen şey, verilen Özgürlükten çok, şu küçük atölyeydi. Kendi demirci çekicini havaya ilk kaldırışında hizmetkarın yöntemli sabrı, yerini gerçek bir demircinin hevesliliğine ve titiz bir adamaya bıraktı. Barbar en ufak pürüz için sıkılırken, bazen en küçük kusuru düzeltmek için bütün parçayı en baştan işlerken buldu kendini. Wulfgar bakış açısındaki bu değişiklikten hoşnuttu. Nasıl olduğunu anlayamasa bile ilerde işine yarayacak bir özellik olarak bakıyordu buna.</p>

      <p class="calibre2">Bruenor buna "kişilik" diyordu.</p>

      <p class="calibre2">İş ona fiziksel bir kar da sağlıyordu. Taşları kırmak ve metal dövmek barbarın kaslarını sıklaştırdı, gençliğinin verdiği zayıf bedenini sertleştirip rakip tanımaz güçteki bir bel ölçüsüyle şekillendirdi. Ve inanılmaz bir dayanıklılığa sahip oldu, çünkü yorulmak nedir bilmeyen cücelerin temposu, kalbine güç verip ciğerlerini genişletiyordu.</p>

      <p class="calibre2">Wulfgar, Bryn Shander Savaşı'ndan sonra kendine geldiğinde ilk düşündüğü şeyi hatırladığında utanç içinde dudağını ısırdı. Sözleşme şartlarını yerine getirir getirmez, Bruenor'dan intikamını kan dökerek almaya yemin etmişti. Şimdi hayret içinde anlıyorduki Bruenor Battlehammer'ın gözetimi altında daha iyi bir adam olup çıkmıştı ve ona silah kaldırmanın düşüncesi bile midesini bulandırıyordu.</p>

      <p class="calibre2">Bu ani hissini eyleme dönüştürerek çekicini demirin üstüne güm diye indirdi. Metalin inanılmaz derecedeki sert başını azar azar bir kılıca benzeterek düzleştirdi. Bu parçadan kaliteli bir kılıç çıkacaktı.</p>

      <p class="calibre2">Bruenor memnun olacaktı.</p>

      <p class="calibre2">Ork Torga, goblin Grock'a bariz bir aşağılamayla baktı. Kabileleri uzun yıllardır, iki grubun da yaşayan her üyesinin hatırlayabildiği kadar uzun bir zamandır savaş halindeydi. Dünya'nın Omurgası'nda bir vadiyi paylaşıyorlardı. Savaşçı ırklarından bekleneceği gibi, arazi ve yiyecek için vahşice çatışıyorlardı.</p>

      <p class="calibre2">Ve şimdi ortak bir bölgede silahlarını çekmemiş bir vaziyette duruyorlardı. Birbirilerine olan nefretlerinden bile daha büyük bir güç tarafından bu noktaya çekilmişlerdi. Başka bir zamanda ve başka bir mekanda, kabileler vahşi bir savaşa tutuşmadan asla bu kadar birbirilerine yakın duramazdı. Ama şimdi boş tehditler ve tehlikeli bakışlarla yetinmek zorundaydılar. Çünkü uyuşmazlıklarını bir kenara bırakmaları emredilmişti.</p>

      <p class="calibre2">Torga ve Grock arkalarını dönüp sahipleri olacak adamın içinde bulunduğu binaya doğru yan yana yürüdüler.</p>

      <p class="calibre2">CryshalTirith'e girdiler ve Akar Kessell'in huzuruna çıktılar.</p>

      <p class="calibre2">Gitgide büyüyen birlikleri arasına iki kabile daha katılmıştı. Kulesini barındıran platonun her tarafı çeşitli goblin takımlarının bayraklarıyla doluydu: Kıvrımlı Mızrak Goblinleri, Karındeşen Orkları, Kesik Dil Orkları ve bunlar gibi bir çoğu, efendilerine hizmet etmeye gelmişti. Hatta Kessell geniş bir ogre klanı ile bir avuç trolü de kendine çekmişti. Ve kırk tane haydut verbeeg. Devlerin en aşağı seviyede olanlarıydı, ama sonuçta dev idiler.</p>

      <p class="calibre2">Fakat en büyük başarısı, buraya sadece Crenshinibon'un sahibini memnun etmek için gelmiş olan bir grup ayaz devi idi.</p>

      <p class="calibre2">Kessell, CryshalTirith'teki yaşamından oldukça memnundu. Bütün kaprisleri karşılaştığı ilk goblin kabilesi tarafından yerine getiriliyordu. Hatta goblinler bir tüccar kervanına saldırmış ve zevklerini tatmin etsinler diye büyücüye birkaç insan kadın bulmuşlardı. Kessell'in hayatı rahat ve huzurluydu, tam sevdiği gibi. Ama Crenshinibon memnun değildi. Antikanın güce olan açlığı yatıştırılamazdı. Kısa bir süreliğine küçük kazançlarla yetinirdi ama sonra sahibinden daha büyük zaferlere koşmasını isterdi. Açıktan açığa Kessell'e karşı çıkamazdı, çünkü sürekli devam eden irade savaşlarında son karar hep Kessell'e kalıyordu. Küçük kristal parçası kendi içinde inanılmaz bir güç tutuyordu ama onu kullanan biri olmazsa, tıpkı kendisini çekecek hiçbir ele sahip olmayan ve kınında duran bir kılıç gibi olurdu. Bu sebeple Crenshinibon, iradesini kendi amaçları doğrultusunda kullandı. Büyücünün rüyalarına fetih görüntüleri aşılıyor, gücün imkanlarını görmesi için Kessell'e izin veriyordu. Bir zamanlar mızmız bir çırak olan adamın önüne, reddedemeyeceği bir havuç sallıyordu.</p>

      <p class="calibre2">Luskan'daki kendini beğenmiş büyücüler için ve görünüşe göre herkes için tükürük hokkasından başka bir şey olmayan Kessell, böyle hırslara kolayca kapılacak bir avdı. Önemli insanların çizmesinin altındaki pislik olarak yaşamıştı ve rolleri değişme şansı için can atıyordu.</p>

      <p class="calibre2">Ve şimdi fantezilerini gerçeğe dönüştürmek için fırsatı vardı. Crenshinibon sık sık onu bu konuda temin ediyordu. Elinde antika varken bir fatih olabilirdi; insanları ve hatta Sahipkulesi'ndeki büyücüleri bile yalnızca isminin anılmasıyla tir tir titretebilirdi.</p>

      <p class="calibre2">Sabırlı olması gerekiyordu. Önce bir ve sonra iki goblin kabilesini kontrol altına almanın inceliklerini öğrenmek için birkaç yılını harcamıştı. Fakat düzinelerce kabileyi bir araya getirmek ve onların doğal düşmanlıklarını ortak bir hizmet etme amacına çevirmek onun için daha da zorlayıcıydı. Her seferinde bir kabileyi getirmesi ve onları tam anlamıyla iradesine bağladığından emin olmadan ikinciyi çağırmaması gerekmişti.</p>

      <p class="calibre2">Ama işe yarıyordu ve şimdi iki düşman kabileyi aynı anda olumlu sonuçlarla bir araya getirebiliyordu. Torga ve Grock, CryshalTirith'e girerken büyücünün gazabına yakalanmadan diğerini öldürmenin yollarını düşünüp taşınmıştı. Ama Kessell ile yaptıkları kısa bir konuşmadan sonra ayrılırlarken sanki eski dostlar gibi Akar Kessell'in ordusuyla elde edecekleri zaferler hakkında muhabbet ediyorlardı.</p>

      <p class="calibre2">Kessell yastıklarının üzerine uzandı ve şansının ne kadar da iyi olduğunu düşündü. Ordusu gerçekten de şekil almaya başlamıştı. Savaş alanı kumandanı olarak ayaz devlerini kullanacaktı, meydan muhafızları olarak ogreleri, ölümcül vurucu tim olarak verbeegleri ve trolleri, o iğrenç korkunç trolleri ise kişisel korumaları olarak kullanacaktı. Ve şimdiye kadar sayabildiği kadarıyla on bine yakın, kendini çılgınca adamış goblin askerinden yıkım tırpanını taşımaları için yararlanacaktı.</p>

      <p class="calibre2">"Akar Kessell!" diye haykırdı, kendisi düşünüp taşınırken adamın uzun tırnaklarına manikür yapmakta olan harem kızına, kızın aklı uzun zaman önce Crenshinibon tarafından yok edildiği halde. "Bütün övgüler Buzyeli Vadisi'nin Tiranı'na!"</p>

      <p class="calibre2">Donmuş çayırların çok daha güneyinde, insanların boş vakit işleriyle tefekküre daha fazla zaman bulabildiği ve her hareketin kesin bir gereksinimden doğmadığı medeni topraklarda, büyücüler ve büyücü adayları hiç de az değildi. Gerçek büyücüler, yani sihir sanatının hayat boyu öğrencileri, büyüye olan saygıları sebebiyle sanatlarını başlarına gelebilecek muhtemel sonuçlara dikkat ederek çalışırlardı.</p>

      <p class="calibre2">Gerçek büyücüler güce duyulan ihtiras tarafından tamamen yutulmadıkları takdirde, ki bu da çok tehlikeli bir şeydir, bu deneyleri ihtiyatla yapar ve felaketlere pek nadir sonuç açarlardı.</p>

      <p class="calibre2">Ya bir parşömen, ya bir usta kitabı, ya da bir antika bulan büyücü adayları, yani bir şekilde belli bir büyülü kademeye gelmiş olanlar sık sık muazzam felaketlere yol açarlardı.</p>

      <p class="calibre2">O gece de, Akar Kessel ve Crenshinibon'dan bin mil ötedeki bir ülkede aynı durum söz konusuydu. Ustasına büyük gelecek vadeden genç bir büyücü çırağı çok güçlü ve büyülü bir daire diyagramına sahip olmuştu. Ve sonra arayıp tarayıp bir çağırma büyüsü bulmuştu. Gücün fısıltısı tarafından cezbedilen çırak, ustasının notları arasından bir iblisin gerçek ismini bulup çıkartmayı başarmıştı.</p>

      <p class="calibre2">Sorcery, yani diğer düzlemlerdeki varlıkları hizmet altına almak için çağırma sanatı bu adamın özel sevdasıydı. Üstadı ona büyülü bir boyut kapısından içeri çok sıkı bir gözetim altında şeytancıklar ve cinler çağırması için izin vermişti. Bunu yapmasındaki amacı işin potansiyel tehlikelerini gösterip onun daha tedbirli çalışmasını sağlamaktı. Aslında bu gösteriler sadece genç adamın sanata olan iştahını arttırmaya yaramıştı. Gerçek bir iblis çağırmayı denemesine izin vermesi için ustasına yalvarmıştı. Fakat büyücü, onun böyle bir sınava henüz hazır olmadığını düşünüyordu.</p>

      <p class="calibre2">Çırak aynı fikirde değildi.</p>

      <p class="calibre2">Aynı gün daireyi çizmeyi bitirdi. Yapacağı işte kendine o kadar güveniyordu ki rünleri ve sembolleri bir kez daha kontrol etmek ya da çemberi daha küçük bir varlık üzerinde denemek için bir gün daha beklemedi (bazı büyücüler bu iş için bir hafta harcardı.)</p>

      <p class="calibre2">Ve şimdi dairenin içinde oturuyordu. Gözleri Cehennem'e açılan boyut kapısı işini görecek olan mangalın ateşinde odaklanmıştı. Büyücü adayı kendinden emin, oldukça gururlu bir gülümsemeyle iblisin adını söyledi.</p>

      <p class="calibre2">Felaket boyutlarında bir büyük iblis olan Errtu, uzak bir düzlemden adının söylendiğini hayal meyal duydu. Devasa hayvan genelde böyle zayıf bir çağrıyı reddederdi; çağıran kimse iblisin itaat etmesini sağlayacak kadar başarılı bir gücü kesinlikle meydana getirmemişti.</p>

      <p class="calibre2">Fakat Errtu bu kader çağrısını duyduğuna memnun olmuştu. İblis birkaç yıl önce madde düzleminde bir gücün ortaya çıktığını hissetmişti. Bin yıl evvel üzerine aldığı işi başarıyla bitirmesini sağlayacağına inanıyordu. Bu son birkaç yılı sabırsızlıkla geçirmişti, maddesel düzleme geçip inceleme yapabilmesi için büyücünün tekinin ona bir yol açmasını hevesle bekliyordu.</p>

      <p class="calibre2">Genç çırak mangal ateşinin hipnotize edici dansının içine çekildiğini hissetti. Ateşler tek bir alev halinde birleşti, bir mum ışığı gibi, ama çok daha büyük boyutta. Ve alev umut verici bir şekilde hareket etmeye başladı. Bir ileri bir geri, bir ileri bir geri.</p>

      <p class="calibre2">Büyülenmiş çırak ateşin büyümekte olan yoğunluğunun farkında bile değildi. Alev git gide yükseldi, titreşmesi hızlandı ve rengi en nihai ısı derecesi olan beyaza kadar bütün renk tayfını dolaştı.</p>

      <p class="calibre2">Bir ileri, bir geri. Bir ileri, bir geri.</p>

      <p class="calibre2">Şimdi daha da bir hızlı şekilde çılgınlar gibi sallanıyor ve öbür tarafta beklemekte olan kudretli varlığın gücünü kaldırabilmek için kendi kuvvetini topluyordu.</p>

      <p class="calibre2">Bir ileri, bir geri. Bir ileri, bir geri.</p>

      <p class="calibre2">Çırak ter içindeydi. Büyünün gücünün onun sınırlarını aşmaya başladığını, kontrolü kendi eline aldığını ve iradesiyle yaşam bulduğunu biliyordu. Bunu durdurabilecek gücü yoktu.</p>

      <p class="calibre2">Bir ileri, bir geri. Bir ileri, bir geri.</p>

      <p class="calibre2">Şimdi alevin içindeki karanlık gölgeyi, pençeli devasa elleri ve yarasamsı deri kanatları görebiliyordu. Ve yaratığın boyutlarını! Kendi türünün standartlarına göre bile bir devdi.</p>

      <p class="calibre2">"Errtu!" diye seslendi genç adam, sözleri büyü tarafından içinden çekip alınıyordu. Bu isim ustasının notlarında tam olarak açıklanmamıştı. Ama güçlü bir iblise ait olduğunu kesin bir şekilde görmüştü. Cehennem hiyerarşisinde iblis lordlarından hemen alt sırada yer alan bir canavara.</p>

      <p class="calibre2">Bir ileri, bir geri. Bir ileri, bir geri.</p>

      <p class="calibre2">Bir köpek çenesi ve burnuna, yaban domuzunun kocaman dişlerine sahip olan garip, maymunumsu kafa şimdi görülebiliyordu. Geniş, kan kırmızısı gözler kısılmış bir şekilde mangalın alevleri içinden ona bakıyordu. Asitten salyası ateşe düştükçe cızırdıyordu.</p>
    </div>
  </div>
</body>
</html>
