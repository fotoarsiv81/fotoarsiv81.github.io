<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="http://calibre-ebook.com" name="generator" />

  <title>Buzyeli Vadisi Serisi 1 Kristal Parçası</title>
  <meta content="R. A. Salvatore" name="author" />
  <meta content="2013-7-16" name="creation-time" />
  <meta content="2013-7-16" name="revision-time" />
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="calibre1">
    <div class="s1">
      <p class="calibre2">Bir ileri, bir geri. Bir ileri, bir geri.</p>

      <p class="calibre2">Alev gücünün doruklarına yükseldi ve Errtu adımını attı. İblis onun ismini söyleyebilecek kadar ahmak olan şaşkına dönmüş insana göz gezdirmek için durmadı bile. Büyülü çemberin etrafında yavaşça dönmeye başladı, büyücünün gücünün sınırlarını açığa vuracak delilleri araştırıyordu.</p>

      <p class="calibre2">Çırak en sonunda kendini toplamayı başarabildi. Bir yüksek iblis çağırmıştı! Bu gerçek ise büyüsel yeteneklerine güvenini tekrar toplamasını sağladı. "Huzurumda dur!" diye emretti, kaotik aşağı düzlemlerden gelen bir yaratığı kontrol altına almak için sert bir tavır takınması gerektiğini bilerek.</p>

      <p class="calibre2">Errtu hiç umursamadan kendi işine baktı.</p>

      <p class="calibre2">Çırak hiddetlenmişti. "Bana itaat edeceksin!" diye haykırdı. "Seni buraya ben getirdim ve sana büyük acı çektirecek şeyin anahtarı bende! Emrime itaat edeceksin ve ben de merhamet göstererek o pis dünyana geri dönmene izin vereceğim! Şimdi, huzurumda dur!"</p>

      <p class="calibre2">Çırak cüretkardı. Çırak kibirliydi.</p>

      <p class="calibre2">Fakat Erttu rünlerden birinin çiziminde hata buldu. Bir büyülü çemberi hiç de mükemmel yapamayacak ölümcül bir hata.</p>

      <p class="calibre2">Çırak ölüydü.</p>

      <p class="calibre2">Errtu aynı güç dalgasının maddesel düzlemdeki daha uzak bir yerden yine geldiğini hissetmişti ve çağrıların geldiği yönü saptamakta hiç zorlanmamıştı. Devasa kanatlarıyla insan şehirleri üzerinden süzüldü. Görüldüğü her yerde paniğe yol açıyordu ama aşağıda patlamakta olan kaosun tadını çıkartmak için yolculuğuna ara vermedi bile.</p>

      <p class="calibre2">Errtu bütün hızıyla bir ok gibi göllerin ve dağların, bomboş toprakların geniş mesafeleri üzerinden uçtu. Alemler'in en kuzeydeki sınırlarına, yani Dünyanın Omurgası'na ve yüzyıllardır aramakta olduğu kadim antikaya doğru uçuyordu.</p>

      <p class="calibre2">Kessell, toplanmış olan askerleri, karanlığın silip süpüren gölgesinin yarattığı dehşetle sağa sola dağılmaya başlamadan çok önce gelmekte olan iblisin farkına vardı. Bilgiyi büyücüye Crenshinibon vermişti. Canlı olan antika, sayısız çağlar boyunca kendisini aramış olan güçlü aşağı düzlem yaratığının hareketlerini tahmin ediyordu.</p>

      <p class="calibre2">Fakat Kessell endişeli değildi. Güç kulesinin içindeyken Errtu kadar kudretli bir rakiple bile başa çıkabileceğinden emindi. Ve iblise karşı başka bir avantajı daha vardı. Antikaya hakkıyla sahipti. Ziynet kendisini adama göre ayarlamıştı ve dünyanın şafağında yaratılmış diğer bir sürü ziynet gibi, Crenshinibon da sahibinden kaba kuvvetle alınamazdı. Errtu antikaya sahip olmayı arzuluyordu ve bu yüzden Kessell'e karşı gelip Crenshinibon'un gazabını uyandıramazdı.</p>

      <p class="calibre2">Antikanın şeklini almış olan kuleyi gördüğünde iblisin ağzından asitten salyalar aktı. "Kaç yıl oldu?" diye böğürdü zaferle. Errtu kule kapısını açıkça görebiliyordu ve derhal yakınlaştı. Kessell'in goblinlerinden ve hatta devlerinden bile hiçbiri, iblisin önünü kesmeye cüret edemedi.</p>

      <p class="calibre2">Etrafı trolleriyle sarılmış olan büyücü, Errtu'yu CryshalTirith'in ana dairesinde, kulenin ilk katında bekliyordu. Büyücü ateş kullanan bir iblis karşısında trollerinin hiçbir işe yaramayacağını anlamıştı, ama ibliste uyanacak olan ilk izlenimi daha da arttırmalarını istiyordu. Errtu'yu kolayca geri gönderebilecek güce sahip olduğunu da biliyordu fakat kristal parçası tarafından içinde filizlenen başka bir düşünce geldi aklında.</p>

      <p class="calibre2">İblis çok işine yarayabilirdi.</p>

      <p class="calibre2">Errtu eğilerek dar giriş kapısından geçti ve büyücünün huzuruna geldi. Kulenin uzak konumu sebebiyle, iblis kırık parçayı bir orkun ya da belki de bir devin elinde bulacağını sanmıştı. Kıt zekalı yaratığın gözünü korkutup onu oyuna getirmeyi ve kırık parçayı teslim etmesini sağlamayı ummuştu. Ama cüppeli bir insanın, hatta muhtemelen bir büyücünün görüntüsü bütün planlarını suya düşürdü.</p>

      <p class="calibre2">"Selamlar kudretli iblis," dedi Kessell kibarca, eğilip reverans yaparak. "Fakirhaneme hoş geldiniz."</p>

      <p class="calibre2">Errtu hiddetle hırladı ve ileri doğru atılmaya hazırlandı. İçini yiyen nefret ve kıskançlıkla bu kendini beğenmiş insanı öldürmesinin ona getireceği sorunları unutmuştu.</p>

      <p class="calibre2">Crenshinibon bunu iblise hatırlattı.</p>

      <p class="calibre2">Kulenin duvarlarından ani bir ışık parlayıp Errtu'yu bir düzine çöl güneşinin acı verici aydınlığıyla sardı. İblis durdu ve hassas gözlerini eliyle kapadı. Işık kısa bir süre sonra dindi fakat Errtu olduğu yerde durdu ve büyücüye bir daha yaklaşmadı.</p>

      <p class="calibre2">Kessell sırıttı. Antika ona destek olmuştu. Ağzına kadar kendine güvenle dolup taşan büyücü tekrar, bu sefer daha sert bir ses tonuyla iblise hitap etti. "Bunu almaya gelmiştin," dedi, cüppesinin katları arasına elini uzatıp kırık parçayı çıkararak. Errtu'nun gözleri kısıldı ve uzun zamandır aradığı nesnenin üzerinde kilitlendi.</p>

      <p class="calibre2">"Onu alamazsın," dedi Kessell açıkça ve onu tekrar cüppesinin içine geri koydu. "O benim, hakkıyla bulundu ve onun üzerinde bir hak iddia edemezsin!" Kessell'in ahmakça kibri, onu her zaman kesin bir trajedinin içine sürükleyen karakterinin ölümcül hatası, çaresiz konumdaki iblisle dalga geçmeye devam etmek istiyordu.</p>

      <p class="calibre2">"Yeter," diye uyardı içinden bir his, kırık parçanın akıllı iradesi olduğundan şüphelenmeye başladığı sessiz bir sesti bu.</p>

      <p class="calibre2">"Bu seni hiç ilgilendirmez," diye tersledi Kessell yüksek sesle. Errtu büyücünün kimle konuştuğunu anlayabilmek için etrafına bakındı. Kesinlikle troller onu duymuyordu bile. İblis görünmeyen bir saldırgandan korkarak önlem mahiyetinde değişik tarama büyüleri yaptı.</p>

      <p class="calibre2">"Tehlikeli bir düşmanla alay ediyorsun," diye ısrar etti kristal parçası. "Seni iblisten korudum, fakat sen değerli bir müttefik olabilecek yaratığı uzaklaştırmakta ısrar ediyorsun!"</p>

      <p class="calibre2">Crenshinibon'un büyücüyle her iletişime geçtiğinde olduğu gibi, Kessel olasılıkları görmeye başladı. Uzlaşma yoluna gitmeye karar verdi, hem kendi hem de iblisin işine yarayacak bir antlaşma.</p>

      <p class="calibre2">Errtu içinde bulunduğu zor durumu gözden geçirdi. İblis böyle bir şey yapmaktan son derece haz duyacağı halde küstah insanı öldüremezdi. Ama yanında antika olmadan ayrılmak, yüzyıllardır ilk amacı olan arayışı bir kenara bırakmak kabul edilebilir bir seçenek değildi.</p>

      <p class="calibre2">"Sana bir teklifim var, seni ilgilendirebilecek bir pazarlık," dedi Kessell teşvik edici bir şekilde, iblisin ona fırlattığı ölüm vaatleri veren bakıştan sakınarak. "Yanımda kal ve ordularımın kumandanı olarak bana hizmet et! Orduların başında sen, Crenshinibon'un gücü ve onun ardında Akar Kessell olunca kuzey topraklarını silip süpüreceğiz!"</p>

      <p class="calibre2">"Sana hizmet etmek mi?" diye güldü Errtu. "Benim üzerimde hiçbir hükmün yok, insan."</p>

      <p class="calibre2">"Duruma yanlış bir açıdan bakıyorsun," diye karşılık verdi Kessell. "Bunu bir hizmetten çok, yıkım ve fetih vaat eden sefer için bir fırsat olarak düşünmelisin! Sana saygım sonsuz kudretli iblis. Kendimi senin efendin olarak saymayı hayal bile edemem."</p>

      <p class="calibre2">Bilinçaltından yaptığı saldırılarla Crensinibon Kessell'i iyi yönlendirmişti. Errtu'nun daha az tehditkar bakışları, büyücünün teklifinin ilgisini çektiğini gösteriyordu.</p>

      <p class="calibre2">"Ve bir gün elde edeceğin kazançları düşün/'diye devam etti Kessell. "Sizin çağ ötesi zamanınıza göre insanlar pek uzun süre yaşayamaz. Peki o zaman, Akar Kessell göçüp gittiğinde kristal parçasını kim alacak?"</p>

      <p class="calibre2">Errtu şeytanca gülümsedi ve büyücünün önünde eğildi. "Böyle cömert bir teklifi nasıl reddedebilirim?" diye gıcırdadı iblis, bu dünyaya ait olmayan feci sesiyle. "Göster bana büyücü, önümüzde ne gibi zafer dolu fetihler var."</p>

      <p class="calibre2">Kessell neredeyse sevinçten dans edecekti. Ordusu tam manasıyla tamamlanmıştı.</p>

      <p class="calibre2">Generalini bulmuştu.</p>

      <p class="calibre2">Ağır, ahşap kapının tozlu kilidine anahtarı sokarken Bruenor'un eli boncuk boncuk terlemişti. Bu, bütün yeteneğini ve tecrübesini nihai bir sınava tabi tutacak işin sadece başlangıcıydı. Bütün usta cüce demircileri gibi, o da uzun eğitimi boyunca heyecan ve endişe içinde bu anı beklemişti.</p>

      <p class="calibre2">Küçük odaya çıkan kapıyı açabilmek için sertçe itmesi gerekiyordu. Kapının ahşabı uzun yıllar önceki son açılışından beri kapalı durduğu ve yerleşmiş olduğu için itiraz içinde gıcırdayıp inledi. Fakat bu Bruenor için iyiye işaretti, çünkü en kıymetli varlıklarına herhangi birinin göz atması düşüncesi bile ödünü patlatırdı. Cüce yerleşiminin pek az kullanılan bu bölümündeki karanlık koridorları kolaçan etti. Bir kez daha takip edilmediğinden emin olduktan sonra tavandan sarkan sayısız örümcek ağlarını yaksın diye meşaleyi önünde tutarak odaya girdi.</p>

      <p class="calibre2">Odadaki tek mobilya demir kaplı ahşap bir sandıktı. Büyük bir asma kilit tarafından birbirine bağlanmış olan iki ağır zincirle sarmalanmıştı. Sandığın her köşesinden örümcek ağları geçiyordu ve üst kısmını kalın bir toz tabakası kaplamıştı. Başka bir olumlu işaret, diye düşündü Bruenor. Tekrar dışarıya, koridora baktı ve sonra ahşap kapıyı elinden geldiğince sessiz bir şekilde kapadı.</p>

      <p class="calibre2">Sandığın önünde dizleri üzerine çöktü ve meşalesini yanına yere koydu. Birkaç örümcek ağı meşalenin ateşi tarafından yutulup bir anlığına turuncu renginde yandı ve sonra yok olup gitti. Bruenor kemerinden küçük, tahta bir parça çıkarttı ve boynundaki zincirin ucunda duran gümüş anahtarı eline aldı. Tahta parçayı sağlam bir şekilde önünde tuttu ve diğer elinin parmaklarını elinden geldiğince kilitten aşağı seviyede tutarak anahtarı kibarca kilit deliğine soktu.</p>

      <p class="calibre2">Şimdi işin en ince kısmına gelmişti. Bruenor dinleyerek anahtarı yavaşça döndürdü. Kilidin içindeki dilin fıkırdadığını duyduğunda kendini hazırladı ve kilidin ağırlığının halkasından düşmesini sağlayarak hızla elini anahtardan çekti. Kurulmuş bir zemberek düzeneğinin anahtar ile sandık arasında sıkıştırılmış olduğunu gördü. Küçük bir iğne ahşap parçasına saplandı ve Bruenor rahatlayarak nefes aldı. Tuzağı neredeyse bir asır evvel kurmuş olmasına rağmen, tundra Dulbırakan yılanının zehrinin ölümcül gücünü hâlâ koruduğunu biliyordu.</p>

      <p class="calibre2">Katıksız bir heyecan, Bruenor'un bu ana olan saygısına üstün gelmişti, bu yüzden hızla zincirleri sandığın üzerinden fırlatıp kapağındaki tozu üfleyerek sildi. Kapağı kavradı ve kaldırmaya davrandı ama aniden tekrar yavaşladı. Ağırbaşlı sakinliğini tekrar kazanıp kendine her hareketinin önemini hatırlattı.</p>

      <p class="calibre2">Bu sandığa rastlayıp ölümcül tuzağından kurtulmayı başaran herkes, içerde bulduğu hazinelerden memnuniyet duyardı. Gümüş bir kadeh, bir kese dolusu altın ve dengesi zayıf olsa da mücevherli bir hançer, diğer daha az değerli ve daha çok kişisel nesnelerin yanında duruyordu; ezilmiş bir miğfer, eski çizmeler ve bir hırsızın ilgisini pek çekmeyecek buna benzer nesneler.</p>

      <p class="calibre2">Ama bu eşyalar sadece bir kandırmacaydı. Bruenor onları dışarı çıkarttı ve ikinci kere düşünmeden pis yere bıraktı.</p>

      <p class="calibre2">Ağır sandığın alt kısmı zeminin üstündeymiş gibi duruyor, burada bulunabilecek başka bir şeyler olduğu konusunda hiçbir ipucu vermiyordu. Ama Bruenor kurnazlıkla sandığın altındaki zemini oymuş ve kutuyu oyuğa o kadar mükemmel bir şekilde yerleştirmişti ki, en dikkatli hırsız bile sandığın zeminin üzerinde durduğuna yemin edebilirdi. Bruenor sandığın tabanındaki küçük tıpayı bulup çıkarttı ve tombul parmağını içine sokup kanca şeklinde tuttu. Bu da yıllar içinde yerine yerleşmişti ve Bruenor'un onu açabilmesi için güçlü bir şekilde asılması gerekmekteydi. Ani bir şak sesiyle açıldı ve Bruenor'un geriye doğru yuvarlanmasına sebep oldu. Bir saniye sonra tekrar sandığın başındaydı, sandığın kenarından en değerli hazinelerine ihtiyatla bakıyordu.</p>

      <p class="calibre2">En saf mithrilden bir kalıp, küçük deri bir kese, altın bir kutu ve üstü bir elmas ile kapanmış gümüş bir parşömen tüpü tamı tamına Bruenor'un uzun zaman önce bırakmış olduğu şekilde duruyordu.</p>

      <p class="calibre2">Bruenor'un elleri titriyordu. Kıymetli eşyaları sandıktan çıkarıp çıkınına sığacak olanları yerleştirirken ve mithril kalıbını bir battaniyenin içine sararken bir çok kez durup terini silmek zorunda kalmıştı. Sonra hızla sahte zemini yerine taktı, tıpayı ahşabın içine mükemmel bir şekilde yerleştirmeye özen gösterdi ve sahte hazinesini geri koydu. Sandığı zincirleyip kilitledi. Her şeyi tamı tamına buldüğü gibi bıraktı. Sadece iğne tuzağını yeniden kurarak bir kazaya kurban gitme olasılığını arttırmak için hiçbir sebep göremedi.</p>

      <p class="calibre2">Bruenor, evinin dışındaki demirhanesini Kelvin Yığını'nın tabanındaki bir kuytu cebe kurdu. Burası cüce vadisinin kuzey kesiminde bulunan ve nadiren ziyaret edilen bir yerdi, dağın batı kısmından Bremen Düzlüğü ve doğu kısmından Buzyeli Geçidi geniş tundraya doğru uzanıyordu. Bruenor epey şaşırarak kayaların burada sert ve saf olduğunu, toprağın gücüyle derinden derine doldurulmuş olduğunu gördü. Ve onun küçük tapınağı haline gelecekti.</p>

      <p class="calibre2">Her zaman olduğu gibi, Bruenor bu kutsal yere ölçülü, saygılı adımlarla yaklaştı. Şimdi, atalarının hazinelerini beraberinde taşırken aklı yüzyıllar öncesindeki Mithril Salonu'na gitti. Orası halkının kadim anayurduydu ve ilk demirci çekicini aldığı gün babasının o özel konuşmayı yaptığı yerdi.</p>

      <p class="calibre2">"Eğer sanat için yeteneğin güçlüyse," demişti babası, "ve eğer uzun yaşayıp toprağın gücünü içinde hissedebilecek kadar şanslıysan, özel bir gün gelecek. Halkımız üzerine özel bir lütuf verilmiştir ki bazıları buna lanet de der. Bir kere ve sadece bir kereye mahsus olmak üzere, demircilerimizin en iyileri şimdiye kadar yaptıkları her şeyden daha üstün olan, kendi seçtikleri bir silah yaparlar. O gün dikkatli ol oğlum, çünkü silaha kendinden çok büyük bir parça katacaksın. O silahın mükemmelliğini bir daha hayatın boyunca yakalayamayacaksın ve bunu bildiğin için bir demircinin çekicini kaldırmasını sağlayan hevesi kaybedeceksin. O günden sonra boş bir yaşam bulabilirsin, ama eğer alınyazının öngördüğü kadar iyiysen kemiklerin toprak olduktan çok sonraya kadar yaşayacak efsanevi bir silah yaratmış olacaksın."</p>

      <p class="calibre2">Mithril Salonu'na karanlığın gelişiyle öldürülen Bruenor'un babası kendi özel gününü bulabilecek kadar uzun süre yaşayamamıştı. Ve eğer yaşamış olsaydı, Bruenor'un şimdi taşıdığı nesnelerden birkaçı onun tarafından kullanılacaktı. Ama cüce bu hazineleri kendi adına almayı saygısızlık olarak görmüyordu, zira silahı babasının ruhunu gururlandırmak için yapacağını biliyordu.</p>

      <p class="calibre2">Bruenor'un günü gelmişti.</p>

      <p class="calibre2">Mithril kalıbında gizli olan iki başlı bir çekiç görüntüsü bu hafta gördüğü bir rüyada gelmişti Bruenor'a. Cüce, işareti hemen anlamıştı ve hızla yaklaşmakta olan kudret gecesine kadar her şeyi hazırlamak için acele etmesi gerektiğini biliyordu. Ay daha şimdiden büyük ve parlak bir haldeydi. Gündönümü gecesinde, o gecenin sihrini arttırmak için dolunay olacaktı ve Bruenor kudret büyüsünün kelimelerini söylediğinde gerçekten de güçlü bir tılsım elde edeceğine inanıyordu.</p>

      <p class="calibre2">Eğer hazır olmak istiyorsa cücenin önünde yapılacak çok iş vardı. Küçük demirhaneyi kurmakla başladı ağır görevi. Bu işin kolay kısmıydı ve mekanik bir şekilde bitirdi. Düşüncelerini önünde bekleyen çalışmaya odaklayıp silahı dövme işinin konsantrasyon bozan beklentisini bastırdı.</p>

      <p class="calibre2">Şimdi beklemiş olduğu zaman gelip çatmıştı. Mithril kalıbını çantasından çıkartırken metalin saflığını ve gücünü hissetti. Daha evvel buna benzer kalıplar tutmuştu elinde ve bir an için kaygıya kapıldı. Gümüşümsü metale bakıyordu.</p>

      <p class="calibre2">O bakarken uzun süre boyunca dört köşe bir kalıp olarak kaldı. Sonra kenarlarının kıvrıldığını ve müthiş bir savaş çekici sureti almaya başladığını açıkça gördü. Bruenor'un kalbi güm güm atıyordu ve cüce nefes nefeseydi.</p>

      <p class="calibre2">Hayali gerçek olmuştu.</p>

      <p class="calibre2">Demir ocağını yaktı ve hemen işine başladı. Gece vaktinden, üzerindeki tılsımı bozan şafağa kadar çalıştı. O gün silah için bir kenara ayırmış olduğu adamant sapı almak için evine gitti. Uyumak için demirhanesine geri döndü ve sonra karanlığın çökmesini beklerken heyecanla volta attı.</p>

      <p class="calibre2">Güneş ışığı silinip gittiği anda Bruenor hevesle işinin başına döndü. Yetenekli darbelerinin altında metal kolayca eriyordu ve biliyordu ki şafak onu rahatsız etmeden önce çekicin kafası oluşmuş olacaktı. Fakat hâlâ önünde bekleyen saatlerce iş vardı. Bruenor o anda içinde bir iftihar hissetti. Programını öngördüğü bir şekilde izleyeceğini biliyordu. Bir sonraki gece adamant sapı takacaktı ve yaz gündönümü gecesinin dolunayı altında silaha büyülü gücü vereceği ayin için her şey hazır olacaktı.</p>

      <p class="calibre2">Baykuş sessizce aşağıdaki tavşanın üzerine çullandı. Yaşayan her canlmınki kadar kuvvetli olan güdüleriyle bulmuştu avını. Bu alışılagelmiş bir av olacaktı, zavallı hayvan yaklaşmakta olan yırtıcı kuşun farkında bile değildi. Fakat baykuş garip bir şekilde heyecanlanmıştı ve avcılık konsantrasyonu son anda dağılmıştı. Koca kuş nadiren avını kaçırırdı ama bu sefer Kelvin Yığını'nm yakınındaki yuvasına akşam yemeği olmadan dönecekti.</p>

      <p class="calibre2">Tundranın derinlerinde yalnız bir kurt, sanki katı bir heykelmişçesine oturuyordu. Kocaman yaz ayının gümüşümsü yuvarlağı ufkun düz çizgisini kırıp yükselirken heyecanlı ama sabırlı bir şekilde bekliyordu. Cezbedici kürenin gökte tam bir daire olmasını bekledi. Sonra kendi türünün çok eski bir özelliği olan uluyan çığlığını attı. Çağrısı uzaktaki kurtlar ve gecenin diğer sakinleri tarafından bir kez daha ve bir kez daha cevap buldu. Hepsi de gökyüzünün gücüne sesleniyordu.</p>

      <p class="calibre2">Büyünün havada kol gezdiği, temel içgüdüsel hisleri reddeden akıllı yaratıklar hariç her canlıyı heyecanlandıran yaz gündönümü gecesi başlamıştı.</p>

      <p class="calibre2">Bruenor böyle bir ruh hali içindeyken büyüyü uzaktan uzağa hissetti. Ama hayatındaki bütün işlerin doruğunda kaybolup gitmiş olan cüce, soğukkanlı bir yoğunlaşma seviyesi kazanmıştı. Küçük kutunun altın kapağını açarken elleri hiç titremedi.</p>

      <p class="calibre2">Güçlü çekiç, cücenin hemen yanındaki örsün üzerine mengeneyle tutturulmuş olarak duruyordu. Bruenor'un en iyi eserini simgeleyen çekiç, daha şimdiden güçlüydü ve güzel bir şekilde dövülmüştü. Ama kendisini bir kudret silahı yapacak olan zarif rünleri ve tonlamaları bekliyordu.</p>

      <p class="calibre2">Bruenor törensel bir edayla kutunun içinden küçük, gümüş keski ile tokmağı çıkarttı ve savaş çekicine yaklaştı. Bu ince iş isteyen bölüm için çok az zamanı kaldığını bildiği için, hiç tereddüt etmeden keskiyi mithrilin üzerine koydu ve tokmakla sağlam darbeler vurdu. Kusursuz metaller minnettar cücenin tüylerini ürperten açık ve saf bir nota çıkarıyordu. Bütün koşulların mükemmel olduğunu kalbinin derinliklerinde biliyordu ve bu geceki yorucu işin sonucunu düşündüğünce tekrar tüyleri ürperdi.</p>

      <p class="calibre2">Kısa mesafe ötedeki çıkıntıdan onu dikkatle izlemekte olan koyu gözleri görmedi.</p>

      <p class="calibre2">Bruenor'un ilk oymalar için bir yere bakmasına ihtiyacı yoktu; kalbine ve ruhuna kazınmış olan sembollerdi onlar. Ruhdemircisi Moradin'in çekiç ve örsünü çekicinin bir kenarına, cücelerin Savaş Tanrısı Clangeddon'un çapraz baltalarını da diğer kenarına dinsel bir tören edasıyla işledi. Sonra gümüş parşömen tüpünü aldı ve elmas tıpasını kibarca açtı. İçerdeki parşömenin onlarca yıldır dayanmayı başardığını görünce rahat bir nefes verdi. Ellerindeki yağlı teri silerek parşömen rulosunu çıkarttı ve yavaşça açıp dümdüz bir şekilde örsün üzerine serdi. İlk önce sayfa bomboş gibi görünüyordu ama dolunayın ışınları sembolleri yavaş yavaş belirginleştirdi ve gizli güç rünlerinin oluşmasını sağladı.</p>

      <p class="calibre2">Bunlar Bruenor'a atalarından kalan mirastı ve daha önce onları hiç görmemiş olmasına rağmen büyülü çizgiler ve kıvrımlar, rahat bir şekilde aşina geldi ona. Elleri özgüvenle sabit duran cüce, keskiyi daha önce oymuş olduğu iki tanrının sembollerinin arasına koydu ve gizli rünleri savaş çekicine kakmaya başladı. Büyülerinin parşömenden çıkıp kendi vücudundan aktığını ve silaha geçtiğini hissetti. Ve mithril üzerine yazdığı her bir rünün parşömenden yok oluşunu hayranlıkla izledi. Şimdi yaptığı işle beraber derin bir transa geçmişti ve zaman onun için hiçbir şey ifade etmiyordu. Fakat rünleri tamamladığında ayın doruk noktasını geçtiğini ve batmakta olduğunu fark etti.</p>

      <p class="calibre2">Cücenin ustalığının ilk gerçek sınavı; Sırların Sahibi Dumathoin'in işareti olan dağ sembolü içindeki cevheri rünlerin üzerine koyduğu zaman başlamıştı. Tanrının sembolündeki çizgiler rünlerle mükemmel bir şekilde çakışıyor ve gücün çıkarılmış olan kopyasını örtüyordu.</p>

      <p class="calibre2">Bruenor işinin neredeyse bittiğini biliyordu. Ağır savaş çekicini mengeneden çıkarttı ve daha küçük olan deri keseyi eline aldı. Kendini toplamak için birkaç derin nefes alması gerekmişti. Çünkü bu yeteneğinin en son ve en belirleyici sınavıydı. Kesenin ağzındaki ipi çözdü ve elmas tozlarının ay ışığı altında tatlı tatlı parlayışına hayran kaldı.</p>

      <p class="calibre2">Drizzt Do'Urden dağ çıkıntısının gerisinde bir beklenti içinde gerginleşti. Ama dostunun mükemmel konsantrasyonunu bozmamaya dikkat etti.</p>

      <p class="calibre2">Bruenor kendini yeniden hazırladı ve aniden keseyi havaya doğru savurup içindekileri gece göğüne bıraktı. Keseyi bir kenara atıp savaş çekicini iki eliyle kavradı ve kafasının üzerine kaldırdı. Cüce kudret sözlerini söylerken içindeki gücün emildiğini hissetti, ama işi tamamen bitmeden ne kadar iyi bir performans sergilediğini asla bilemezdi. Oyduğu işaretlerdeki mükemmellik, söylediği sözlerin başarısında belirleyici rol oynuyordu, çünkü rünleri silahın üzerine kazıdığı sırada güçleri cücenin kalbine akmıştı. Ve bu güç de havada uçuşmakta olan tozları silaha doğru çekiyordu. Sonra parlak elmas tozundan ne kadar emdiğine bakarak silahın kudreti anlaşılabilirdi.</p>

      <p class="calibre2">Cücenin üzerine karanlık bir fenalık çöktü. Başı dönüyordu ve yere devrilmekten onu neyin alıkoyduğunu anlayamıyordu. Ama sözlerin silip süpüren kudreti onu aşmıştı artık. Kendisi farkında olmasa bile sözler dudağından yadsınamaz bir akıcılıkla akıyor ve onun gücünü gitgide daha da fazla emiyordu. Sonra şükürler olsun ki düşmeye başladı. Kafası yere değmeden çok önce bilinçsizliğin boşluğu onu alıp götürmüştü.</p>

      <p class="calibre2">Drizzt arkasını döndü ve birdenbire gerileyip küt diye kayalığa yıkıldı; bu hadiseden o da bitkin düşmüştü. Arkadaşının bu geceki çetin sınavdan sağ kurtulup kurtulmayacağım bilemiyordu, fakat Bruenor adına heyecanlanmıştı. Çekicin mithril kafası büyünün verdiği yaşamla parıldayıp elmasla yıkandığında cücenin en görkemli anına o tanıklık etmişti, Bruenor bunu görememiş olsa bile.</p>

      <p class="calibre2">Ve parlayan tozların tek bir zerresi bile Bruenor'un elinden kaçamamıştı.</p>

      <p class="calibre2">Wulfgar, Bruenor Yokuşu'nun kuzeye bakan tarafında yüksek bir yerde oturuyordu. Gözleri kayalıklı vadinin uzanmakta olan genişliğini dikkatle tarıyor, cücenin dönüşünü belirtecek herhangi bir hareketi yakalamaya çalışıyordu. Barbar kendi düşünceleriyle ve rüzgarın mırıltısıyla baş başa kalmak için sık sık buraya gelirdi. Hemen önünde, cüce vadisi boyunca Kelvin Yığını ve Lac Dinneshere'in kuzey kısmı uzanıyordu. İkisinin arasında kuzeydoğuya doğru geniş çayırlara açılan ve Buzyeli Geçidi diye bilinen düz arazi vardı.</p>

      <p class="calibre2">Ve barbar için, anayurduna giden geçitti bu.</p>

      <p class="calibre2">Bruenor birkaç günlüğüne gideceğini söylemişti ve Wulfgar ilk başta cücenin bitmek tükenmek bilmeyen söylenmeleri ve eleştirilerinden bir nebze olsun kurtulacağı için rahatlamıştı. Fakat bu rahatlayışının kısa ömürlü olduğunu fark etti.</p>

      <p class="calibre2">"Onun için endişeleniyorsun değil mi?" diye geldi bir ses onun ardından. Gelen kimsenin Cattibrie olduğunu bilmesi için arkasını dönmeye ihtiyacı yoktu.</p>

      <p class="calibre2">Soruyu cevaplandırmadı, çünkü kızın bunu önceden karar vermiş bir şekilde sorduğunu ve reddederse ona inanmayacağını biliyordu.</p>

      <p class="calibre2">"Geri dönecektir," dedi Cattibrie, sesinde bir umursamazlıkla. "Bruenor dağ kayası kadar çetindir ve tundrada onu durdurabilecek hiçbir şey yoktur."</p>

      <p class="calibre2">Genç barbar şimdi kıza bakmak için döndü. Uzun zaman önce Bruenor ve Wulfgar arasında rahatlatıcı bir güven geliştiği sıralarda; cüce onun yaşlarındaki insan kızı barbar ile tanıştırırken kendi "kızı" olarak tanımlamıştı.</p>

      <p class="calibre2">Dış görünüş itibariyle sakin bir kızdı ama Wulfgar’ın bir kadında görmeye alışık olmadığı içsel bir ateşe ve ruha sahipti. Barbar kızları erkeklerin bakış açısına göre önemsiz olan düşüncelerini ve fikirlerini kendilerine saklamaları öğretilerek yetiştirilirdi. Cattibrie da akıl hocası gibi ne düşünüyorsa dobra dobra söyler ve bir durum hakkındaki hislerini açıkça belirtirdi. Wulfgar ile aralarındaki laf dalaşı neredeyse sürekliydi ve sık sık hararetlenirdi. Fakat yine de Wulfgar, ona bir deneyim kürsüsünün üstünden bakmayan, kendi yaşında bir arkadaşı olduğu için mutluydu.</p>

      <p class="calibre2">Cattibrie, sözleşmesinin ilk zorlu yılını atlatmasında bir çok yönden ona yardımcı olmuştu. Çocuk kendine hiç saygı duymazken kız ona saygılı davranmıştı (ki çoğu zaman onunla aynı görüşü paylaşmazdı.) Hatta, Bruenor'un onu kendi özel eğitimine almasında kızın dolaylı yoldan bir etkisi olduğu gibi bir his vardı Wulfgar’ın içinde.</p>

      <p class="calibre2">Kız onun yaşındaydı ama Cattibrie bir çok yönden daha yaşlı gibiydi. Mizacını belli bir seviyede koruyan içsel ve katı bir gerçekçilik duygusu vardı kızda. Bununla birlikte, mesela yürürken sıçrayıp hoplaması gibi diğer yönleriyle, Cattibrie hep bir çocuk olarak kalacaktı. Canlılığı ve sakinliği, sükuneti ve dizginsiz neşesi arasındaki bu alışılmamış denge, Wulfgar'in ilgisini çekiyordu ve her ne zaman kızla konuşsa kendi dengesini kaybettiğini hissediyordu.</p>

      <p class="calibre2">Tabii ki Cattibrie ile beraberken Wulfgar'ı dezavantajlı bir duruma sokan başka hisler de vardı. Omuzlarına dökülen gür, dalgalı kestane rengi saçları ve ona talip olan her erkeği kıpkırmızı edebilecek delip geçen bakışlı, kopkoyu mavi gözleri ile bu kız yadsınamaz bir şekilde güzeldi. Fakat yine de Wulfgar'ın ilgisini çeken fiziksel cazibenin ötesinde bir şeydi. Cattibrie ondan çok daha deneyimliydi, tundrada adama öğretilen özelliklere uymayan genç bir kadındı. Bu bağımsızlığı sevip sevmediğinden emin değildi. Ama kız tarafından cezbedildiği gerçeğini reddedemeyeceğini biliyordu.</p>

      <p class="calibre2">"Buraya sık sık geliyorsun değil mi?" diye sordu Cattibrie. "Düşündüğün şey ne?"</p>

      <p class="calibre2">Wulfgar omuz silkti, cevabı kendisi de tam olarak bilmiyordu.</p>

      <p class="calibre2">"Yurdun mu?"</p>

      <p class="calibre2">"O ve bir kadının anlayamayacağı diğer şeyler."</p>

      <p class="calibre2">Cattibrie bu kasıtsız aşağılamayı gülümseyerek boş verdi. "Anlat bana o zaman," diye ısrar etti, sesinin tonunda ince bir alay vardı. "Belki de benim cehaletim senin sorunlarına yeni bakış açıları getirebilir." Barbarın çevresinden dolaşmak için hop diye kayanın üstüne sıçradı ve adamın yanındaki taşlık çıkıntıya oturdu.</p>

      <p class="calibre2">Wulfgar kızın zarafet dolu hareketlerine hayran kaldı. Cattibrie meraklı duygusal özelliğindeki zıtlık yönünden olduğu gibi, aynızamanda fiziksel açıdan da bir muamma idi. Uzun boylu ve narindi, görünüş itibariyle zarifti ama cücelerin mağaralarında büyüyen bir kadın olduğu için zorluğa ve yorucu işlere alışkındı.</p>

      <p class="calibre2">"Maceraları ve yerine getirilmemiş bir yemini düşünüyorum," dedi Wulfgar gizemli bir şekilde, muhtemelen genç kızı etkilemek için. Fakat daha çok, bir kadının ilgilenip ilgilenmemesi gereken şeyler hakkındaki kendi fikrini güçlendirmek için.</p>

      <p class="calibre2">"Yerine getirmeyi amaçladığın bir yemin," diye mantık yürüttü Cattibrie, "sana fırsat verildiği anda."</p>

      <p class="calibre2">Wulfgar ciddiyetle başını salladı. "Bu atalarımdan kalan bir miras, babam öldürüldüğünde bana geçen bir görev. Bir gün gelecek ki..." sesinin solup gitmesine izin verdi ve kafasını çevirip Kelvin Yığını'nın ardındaki geniş tundranın boşluğuna özlemle baktı.</p>

      <p class="calibre2">Cattibrie kafasını sağa sola salladı, kestane rengi lüleleri omuzlarında oynaştı. Şerefi adına tehlikeli ve muhtemelen intihar niteliğindeki bir göreve atılmayı planladığını anlayabilecek kadar Wulfgar'ın gizemli ifadesinin ötesini görebiliyordu. "Seni neyin yönlendirdiğini bilemem. Maceranda sana başarılar dilerim, ama bu işe atılmak için demin söylediğinden daha iyi bir sebebin yoksa, hayatını boşa harcıyorsun demektir."</p>

      <p class="calibre2">"Bir kadın şereften ne anlar ki?" diye tersledi Wulfgar hiddetle.</p>

      <p class="calibre2">Ama Cattibrie'in gözü korkmamıştı ve geri çekilmedi. "Tabi ya ne anlar ki?" diye tekrarladı. "Pantolonunun içinde taşıdığından daha iyi hiçbir sebebin olmadığı halde, şeref denilen şeyin hepsini kendi koca ellerinde tuttuğunu mu sanıyorsun?"</p>

      <p class="calibre2">Wulfgar kıpkırmızı kesilip kafasını çevirdi, bir kadında bu denli küstahlığı kabul edemezdi.</p>

      <p class="calibre2">"Ayrıca," diye devam etti Cattibrie, "bu gün buraya neden geldiğin hakkında istediğini söyleyebilirsin. Ben biliyorum ki Bruenor için endişeleniyorsun ve bunun için hiçbir itiraz dinlemeyeceğim."</p>

      <p class="calibre2">"Sen sadece bilmek istediğin şeyi biliyorsun!"</p>

      <p class="calibre2">"Ona o kadar çok benziyorsun ki," dedi Cattibrie, beklenmedik bir şekilde konuyu değiştirip Wulfgar'in yorumlarına aldırış etmeden. "Cüceye itiraf ettiğinden çok daha fazla benziyorsun!" diye güldü. "İkiniz de inatçısınız, ikiniz de gururlusunuz ve ikiniz de birbirinize karşı olan dürüst hislerinizi itiraf etmiyorsunuz. Pekala, bildiğini oku o zaman Buzyeli Vadili Wulfgar. Bana yalan söyleyebilirsin, ama kendin için... işin aslı farklı!" oturduğu yerden hop diye sıçrayarak indi ve kayaların arasından cüce mağaralarına doğru ilerledi.</p>

      <p class="calibre2">Wulfgar içinde duyduğu hiddete rağmen kızın gidişini, adımlarının zarif dansına ve incecik kalçalarının sallanışına hayranlık duyarak izledi. Cattibrie'a neden bu kadar kızdığını düşünmedi bile.</p>

      <p class="calibre2">Çünkü eğer düşünseydi, her zaman olduğu gibi, ona gözlemlerinde hedefi tam on ikiden vurduğu için kızdığını göreceğini biliyordu.</p>

      <p class="calibre2">Drizzt Do'Urden, kendinden geçmiş arkadaşının yanında iki gün boyunca sabırla nöbet tuttu. drow, Bruenor için endişelendiği kadar muhteşem savaş çekici konusunda merak duyuyor olsa bile saygılı bir şekilde gizli demirhaneden uzak durdu.</p>

      <p class="calibre2">En sonunda, üçüncü gün şafak attığında, Bruenor kıpırdanıp gerindi. Drizzt sessizce uzaklaşarak cücenin gideceğini bildiği patikadan aşağı indi. Uygun bir alan bularak aceleyle küçük kamp yerini kurdu.</p>

      <p class="calibre2">İlk başta güneş ışığı Bruenor'a sadece bir bulanıklık olarak geldi ve etrafındaki şeylere kendini alıştırması birkaç dakikasını aldı. Görüş kabiliyeti geri döndükten sonra bakışları parlamakta olan savaş çekicinin görkemi üzerinde yoğunlaştı.</p>

      <p class="calibre2">Serpilmiş olan tozların kırıntılarını görebilmek için hızla etrafına bakındı. Hiçbir kırıntı bulamadı ve umudu yükseldi. Muhteşem silahı kaldırıp ellerinin içinde döndürürken, onun mükemmel dengesini ve inanılmaz gücünü hissederken elleri bir kez daha titriyordu. Mithrilin üzerinde üç tanrının sembollerini, elmas tozlarının derin oymalı çizgilerine büyülü bir yolla işlenmiş haliyle gördüğünde Bruenor'un nefesi kesildi. İşinin mükemmel görüntüsüne dalıp gitmiş olan Bruenor, babasının ona bahsetmiş olduğu boşluk hissini anlayıverdi. Sanatının bu derecesini hiçbir zaman aşamayacağını biliyordu ve bunu bildiği için bir daha asla demirci çekicini kullanamayacaktı.</p>

      <p class="calibre2">Allak bullak olmuş duygularından sıyrılmaya çalışan cüce, gümüş tokmak ile keskiyi altından kutuya geri koydu ve şimdi bomboş olsa ve büyülü rünleri bir daha asla belirmeyecek olsa bile parşömeni tüpünün içine yerleştirdi. Birkaç gündür yemek yemediğini ve büyünün ondan emdiği kuvvetini tamamen geri kazanamamış olduğunu fark etti. Taşıyabileceği kadar şey topladı, koca savaş çekicini omzuna dayadı ve evine doğru ağır adımlarla yürümeye başladı.</p>

      <p class="calibre2">Drizzt Do'Urden'in kamp yerine vardığında ateşte kızarmakta olan tavşanın nefis kokusu karşıladı cüceyi.</p>

      <p class="calibre2">"Demek yolculuğundan geri döndün," diye selamladı dostunu.</p>

      <p class="calibre2">Drizzt gözlerini cüceye kilitledi, savaş çekicine karşı olan ezici merakını ona çaktırmak istemiyordu. "Senin rican sebebiyle, iyi yürekli cüce," dedi eğilip selamlayarak. "Dönmemi beklemek için beni aramaya çıkacak bir sürü kimsen vardır herhalde."</p>

      <p class="calibre2">Bruenor bu gerçeği kabul ediyordu, fakat şu an için bir açıklama olarak sadece dalgın dalgın şöyle söyleyebildi, "Sana ihtiyacım vardı." Pişmekte olan etin görüntüsüyle daha baskın bir ihtiyaç peyda oldu içinde.</p>

      <p class="calibre2">Drizzt bilmiş bilmiş gülümsedi. Kendisi çoktan yemişti ve bu tavşanı Bruenor için özel olarak yakalayıp pişirmişti. "Bana katılır mısın?" diye sordu.</p>

      <p class="calibre2">O daha teklifini bitirmeden, Bruenor elini hevesle tavşana uzatmıştı. Fakat aniden durdu ve drowa şüpheli gözlerle baktı.</p>

      <p class="calibre2">"Ne kadar zamandır buradasın?" diye sordu cüce gergin bir şekilde.</p>

      <p class="calibre2">"Daha bu sabah geldim," diye yalan söyledi Drizzt, cücenin özel seremonisinin mahremiyetine saygı duyarak. Bruenor cevabı duyunca sırıttı ve iştahla tavşanı yemeğe koyuldu. Bu sırada Drizzt başka bir tanesini şişe takıyordu.</p>

      <p class="calibre2">Drow, cücenin yemeğine kendisini iyice kaptırmasını bekledi ve sonra hızla savaş çekicini kapıverdi. Bruenor bir tepki veresiye kadar Drizzt silahı havaya kaldırmıştı bile.</p>

      <p class="calibre2">"Bir cüce için oldukça büyük," diye belirtti Drizzt ilgisizce. "Ve benim ince kollarım için de çok ağır." Dirseklerini kavuşturmuş duran ve ayakları sabırsızca yere vuran Bruenor'a baktı. "Kimin için o zaman?"</p>

      <p class="calibre2">"Burnunu ait olmadığı yerlere sokmakta pek yeteneklisin elf," diye cevapladı cüce sertçe.</p>

      <p class="calibre2">Karşılığında Drizzt güldü. "Oğlan için mi, yani Wulfgar?" diye sordu yapmacık bir şaşkınlıkla. Cücenin genç barbar için güçlü hisler beslediğini çok iyi biliyordu, fakat aynı şekilde biliyordu ki Bruenor bunu açık açık hiç kabul etmezdi. "Bir barbara vermek için oldukça iyi bir silah. Bunu kendin mi yaptın?"</p>

      <p class="calibre2">Drizzt aslında dalga geçmesine rağmen Bruenor'un işçiliğine hayran kalmıştı. Çekiç onun taşıyabilmesi için oldukça ağır olduğu halde silahın müthiş dengesini hissedebiliyordu.</p>

      <p class="calibre2">"Sadece eski bir çekiç o kadar," diye geveledi cüce. "Oğlan sopasını kaybetti; onu silahı olmadan bu vahşi topraklara salamam herhalde!"</p>

      <p class="calibre2">"Peki ya adı ne?"</p>

      <p class="calibre2">"Aegisfang," diye cevapladı Bruenor hiç düşünmeden, aklından geçirmeye zaman bile bulamadan ağzından dökülmüştü isim. Hadiseyi tam olarak hatırlamıyordu ama cüce, silahın adını seremoninin büyü aktarımı sözlerinin bir kısmı olarak kararlaştırmıştı.</p>

      <p class="calibre2">"Anlıyorum," dedi Drizzt, çekici Bruenor'a geri vererek. "Eski bir çekiç ama oğlan için gayet iyi. Mithril, adamant ve elmas... eh yeter de artar bile."</p>

      <p class="calibre2">"Öf, kapa çeneni be," diye kızdı Bruenor, yüzü utançtan kıpkırmızı kesilerek. Drizzt özür dilercesine eğildi.</p>

      <p class="calibre2">"Neden beni çağırdın, dostum?" diye sordu drow, konuyu değiştirerek.</p>

      <p class="calibre2">Bruenor boğazını temizledi. "Oğlan," diye homurdandı yavaşça. Drizzt Bruenor'un boğazında düğümlenen rahatsız edici yumruyu gördü ve bir sonraki alayını hiç söylemeden yutuverdi</p>

      <p class="calibre2">"Kıştan önce özgür olacak," diye devam etti Bruenor, "ve hakkıyla eğitilmiş değil. Gördüğüm her adamdan daha güçlü ve hareketleri seken bir geyiğinki kadar zarif, ama savaş tekniklerinden hiç çakmıyor."</p>

      <p class="calibre2">"Onu benim eğitmemi mi istiyorsun?" diye sordu Drizzt, duyduklarına inanamayarak.</p>

      <p class="calibre2">"Eh, bunu ben yapamam ki!" diye hırladı Bruenor aniden. "Herifte iki metre boy var ve bir cücenin alçaktan gelen darbelerini savuşturamaz!"</p>

      <p class="calibre2">Drow sinirleri bozuk arkadaşına merakla göz gezdirdi. Bruenor'a yakın olan herkesin bildiği gibi, cüce ile genç barbar arasında bir bağın oluştuğunu biliyordu, ama ne kadar derin olduğunu hiç tahmin etmemişti.</p>

      <p class="calibre2">"Ona, çıkıp da pis bir tundra yetisi tarafından alaşağı edilsin diye beş yıldır gözüm gibi bakmıyorum herhalde!" diye ağzından kaçırdı Bruenor, drowun tereddüdüyle sabırsızlanmış ve dostu tahmin etmesi gerekenden fazlasını tahmin ettiği için sinirleri gerilmişti. "Yapacak mısın peki?"</p>

      <p class="calibre2">Drizzt yine gülümsedi ama bu sefer ifadesinde hiçbir alay yoktu. Beş yıl önce tundra yetileriyle yaptığı kendi dövüşünü hatırladı. O gün hayatını Bruenor kurtarmıştı ve bu da cüceye karşı borçlu kaldığı ne ilk zamandı ne de son zaman olacaktı. "Tanrılar biliyor ki sana bundan daha fazlasını borçluyum, dostum. Tabii ki de onu eğitirim."</p>

      <p class="calibre2">Bruenor homurdandı ve bir sonraki tavşana elini attı.</p>

      <p class="calibre2">Wulfgar'ın darbelerinin sesi cüce salonlarında yankılanıyordu. Cattibrie ile olan konuşmasından sonra kabullenmek zorunda olduğu şeyler yüzünden hiddetlenmiş ve hevesle işinin başına dönmüştü.</p>

      <p class="calibre2">"Şu şeyi dövmeyi kes evlat," diye geldi sert bir ses. Wulfgar topukları üzerinde döndü. İşine kendini o kadar kaptırmıştı ki Bruenor'un içeri girdiğini duymamıştı bile. Yüzünde istem dışı bir rahatlama gülümsemesi oluştu. Ama zayıflık göstergesini çabucak sildi ve sert bir maske takındı.</p>

      <p class="calibre2">Bruenor genç barbarın uzun boyuna, koca beline ve altın renkli yüzünde belirmekte olan bir tutam sarı sakala baktı. "Seni artık evlat diye çağıramam," diye itiraf etti cüce.</p>

      <p class="calibre2">"Beni istediğin gibi çağırma hakkına sahipsin," diye karşılık verdi Wulfgar. "Ben senin kölenim."</p>

      <p class="calibre2">"Tundra kadar vahşi bir ruhun var," dedi Bruenor gülümseyerek. "Şimdiye kadar hiç olmadın ve hiçbir cücenin ya da insanın asla kölesi olmayacaksın!"</p>

      <p class="calibre2">Wulfgar cücenin bu alışılmadık iltifatı karşısında hazırlıksız yakalanmıştı. Cevap vermeye çalıştı ama söyleyecek hiçbir şey bulamadı.</p>

      <p class="calibre2">"Seni asla bir köle olarak görmedim evlat," diye devam etti Bruenor. "Halkının suçlarının karşılığını ödemek için bana hizmet ettin ve ben de sana karşılığında bir çok şey öğrettim. Şimdi çekicini bir kenara bırak." Wulfgar, iyi işçiliğini incelemek için bir anlığına duraksadı.</p>

      <p class="calibre2">"İyi bir demircisin, taşı iyi hissediyorsun ama bir cücenin mağarasına ait değilsin. Güneşi yeniden yüzünde hissetmenin zamanı geldi."</p>

      <p class="calibre2">"Özgür müyüm?"</p>

      <p class="calibre2">"Bu fikri kafandan çıkar!" diye çıkıştı Bruenor. Tombul parmağını barbara doğru salladı ve tehdit edercesine hırladı. "Baharın son günlerine kadar benimsin, bunu asla unutma!"</p>

      <p class="calibre2">Wulfgar kahkahasını dizginleyebilmek için dudağını ısırdı. Her zaman olduğu gibi cücenin şefkat ve hiddet arasında gidip gelen ruh hali, kafasını karıştırıyor ve onu allak bullak ediyordu. Fakat artık şok edici etki yapmıyordu. Bruenor'un yanında geçirdiği dört yıl, cüceden her an için hırçın çıkışlar beklemeyi ve onlara aldırış etmemeyi öğretmişti ona.</p>

      <p class="calibre2">"Burada yapılacak ne işin varsa bitir," diye talimat verdi Bruenor. "Yarın sabah seni hocanla tanıştıracağım ve sözüne bağlı kalarak, bana yaptığın gibi onun emirlerini de yerine getireceksin!"</p>

      <p class="calibre2">Wulfgar bir diğer kimsenin hizmetine girme düşüncesiyle yüzünü buruşturdu. Fakat Bruenor ile beş yıl artı bir günlük sözleşmeyi kabul etmişti ve sözünden dönerek şerefine leke süremezdi. Kafasını sallayıp razı oldu.</p>

      <p class="calibre2">"Seni pek sık göremeyeceğim," diye devam etti Bruenor. "O yüzden bir daha OnKasaba halkına karşı silah çekmeyeceğin konusunda senden şimdi söz alacağım."</p>

      <p class="calibre2">Wulfgar dimdik durdu. "Alamazsın," diye yanıtladı cesurca. "Bana söylediğin şartlarını yerine getirdiğim zaman, burayı özgür bir adam olarak terk edeceğim!"</p>

      <p class="calibre2">"Yeterince adil," diye kabul etti Bruenor, Wulfgar'in inatçı gururu cücenin ona olan saygısını arttırıyordu. Gururlu genç savaşçıya bakmak için bir anlığına duraksadı ve Wulfgar'ın büyümesinde kendi oynadığı rolden memnuniyet duydu.</p>

      <p class="calibre2">"O kokuşmuş sopanı kafamda kırmıştın," diye başladı Bruenor çekingenlikle. Boğazını temizledi. Yapması gereken bu son iş, sert cüceyi rahatsız ediyordu. Duygusal ve ahmakça görünmeden bu işin içinden nasıl çıkacağından emin değildi. "Benimle olan antlaşman bittikten sonra kış çabuk bastıracak. Seni yabanlığa silahsız gönderemem." Koridora geri uzandı ve savaş çekicini aldı.</p>

      <p class="calibre2">"Aegisfang," dedi sertçe, çekici Wulfgar'a uzatırken. "İraden üzerine hiçbir baskı koymayacağım ama kendi vicdanımın rahat olması için senden söz alacağım, OnKasaba halkına karşı bir daha silah çekmeyeceksin!"</p>

      <p class="calibre2">Elleri adamant sapı kavradığı anda, Wulfgar büyülü savaş çekicinin çok değerli olduğunu hissetti. Elmasla kaplı rünler demirhanenin ışığını yakaladı ve odanın içine dans eden binlerce yansıma yarattı. Wulfgar'in kabilesindeki barbarlar her zaman taşıdıkları iyi silahlarla gurur duyarlardı, hatta bir adamın değerini kılıcının ya da mızrağının kalitesine göre belirlerlerdi. Ama Wulfgar şimdiye kadar Aegisfang'in mükemmel detayları ve katıksız gücüyle boy ölçüşebilecek bir silah görmemişti. Kocaman ellerinde o kadar iyi dengede duruyordu ve ağırlığı da ona o kadar mükemmel bir şekilde uyuyordu ki sanki bu silahı kullanmak için doğmuş olduğunu hissetti. Böyle bir hazineyi ona verdikleri için kader tanrılarına bir çok gece teşekkür edeceğini söyledi hemen kendi kendine. Kesinlikle teşekkürü hakkediyorlardı.</p>

      <p class="calibre2">Bruenor da öyle.</p>

      <p class="calibre2">"Söz veriyorum," diye kekeledi Wulfgar, muhteşem hediye karşısında o kadar duygulanmıştı ki konuşmakta güçlük çekiyordu. Daha fazla bir şeyler söyleyebilmek için doğruldu ama muhteşem çekiçten gözlerini alabildiği zaman bir de baktı ki Bruenor gitmişti.</p>

      <p class="calibre2">Cüce, özel odasına giden uzun koridorlar boyunca paldır küldür yürürken zayıflığı sebebiyle kendi kendine lanet okuyor ve halkından kimsenin karşısına çıkmamasını ümit ediyordu. Etrafa ihtiyatlı bir bakış atarak gri gözlerindeki ıslaklığı sildi</p>

      <p class="calibre2">"Halkını topla ve yola çık Biggrin ," dedi büyücü, CryshalTirith'in taht odasında önünde durmakta olan kocaman ayaz devine. "Akar Kessell'in ordusunu temsil ettiğini sakın unutma. Bölgeye ilk gidecek olan birlik sizlersiniz ve zaferimizin anahtarı gizlilik! Beni hayal kırıklığına uğratmayın! Her hareketinizi izliyor olacağım."</p>

      <p class="calibre2">"Sizi hayal kırıklığına uğratmayacağız sahip," diye cevapladı dev. "Mağara sizin gelişiniz için hazırlanacak!"</p>

      <p class="calibre2">"Sana güveniyorum," diye temin etti Kessell kocaman komutanı. "Şimdi gidin."</p>

      <p class="calibre2">Ayaz devi, Kessell'in ona vermiş olduğu battaniyeye sarılmış aynayı kaldırdı, efendisinin önünde son bir kez eğildi ve odadan dışarı çıktı.</p>

      <p class="calibre2">"Onları göndermemeliydin," diye tısladı, görüşme sırasında tahtın arkasında görünmez olmuş bir şeklinde bekleyen Errtu. "Verbeegler ve onların ayaz devi liderleri insanlar ve cücelerle dolu bir yerde kolayca göze batacaktır."</p>

      <p class="calibre2">"Biggrin akıllı bir lider," diye karşılık verdi Kessell, iblisin terbiyesizliği karşısında hiddetlenerek. "O dev, askerlerini saklamayı başarabilecek kadar kurnaz!"</p>

      <p class="calibre2">"Yine de bu iş için insanlar daha uygun olurdu, Crenshinibon'un da sana söylediği gibi."</p>

      <p class="calibre2">"Lider benim!" diye haykırdı Kessell. Kristal parçasını cüppesinin içinden çıkarttı ve tehditkar bir şekilde Errtu'ya doğru salladı, tehdidini daha iyi vurgulamak için öne doğru eğildi. "Crenshinibon önerir, ama kararı ben veririm! Mevkiini asla unutma kudretli iblis. Kırık parçanın sahibi benim ve her hareketimi sorgulamanı hoş görmeyeceğim."</p>

      <p class="calibre2">Errtu'nun kan kırmızı gözleri tehlikeli bir şekilde kısıldı ve Kes1! seli aniden iblisi tehdit etmenin akıllıca bir iş olmadığını düşünerek tahtının üstünde doğruldu. Ama Errtu, uzun vadede getireceği kazançları düşünerek, Kessell'in ahmakça çıkışlarının verdiği küçük rahatsızlıkları çabucak yutuverdi. "Crenshinibon dünyanın doğuşundan beridir var," dedi iblis, son bir noktaya dikkat çekerek. "Senin şimdi başlamakta olduğundan çok daha büyük binlerce sefer düzenledi. Belki de onun tavsiyelerine kulak vermekle daha akıllıca bir iş yapmış olursun."</p>

      <p class="calibre2">Kessell gerginlikle kıpırdandı. Kırık parça hakikaten de bölgeye yapacağı ilk kısa gezintide pek yakında kumanda altına alacağı insanları kullanmasını tavsiye etmişti. Devleri gönderme seçimini haklı çıkartmak için bir düzine sebep yaratabilirdi. Ama işin gerçeği, yani Biggrin'in halkını göndermesinin asıl sebebi askeri bir kazanç sağlamaktan çok karşı konulamaz hüküm gücünü kendine, kırık parçaya ve küstah iblise göstermekti.</p>

      <p class="calibre2">"Uygun bulduğum zaman Crenshinibon'un tavsiyelerini takip ederim," dedi Errtu'ya. Cüppesindeki ceplerden birinden ikinci bir kristal çıkarttı, Crenshinibon'un ve bu kuleyi dikerken kullandığı kristalin birebir kopyasıydı. "Bunu elverişli noktaya götür ve yükseltme törenini geçekleştir," diye talimat verdi. "Her şey hazır olduğunda bir ayna kapıdan sana katılacağım."</p>

      <p class="calibre2">"Birincisi hâlâ ayakta dururken ikinci bir CryshalTirith mi dikmek istiyorsun?" diye afalladı Errtu. "Antikanın gücünü oldukça fazla kurutacaktır!"</p>

      <p class="calibre2">"Sessizlik!" diye emretti Kessell, bariz bir şekilde sinirden titriyordu. "Git ve töreni gerçekleştir! Bırak da kırık parçayı ben düşüneyim!"</p>

      <p class="calibre2">Errtu antikanın kopyasını aldı ve reverans yaptı. İblis başka bir söz söylemeden odadan dışarı çıktı. Anlamıştı ki Kessell kontrolünü kaybetmek ve akıllıca askeri taktikleri uygulamamak pahasına kırık parça üzerindeki hakimiyetini ahmakça sergiliyordu. Büyücüde bu seferi yönetecek kadar kapasite ve deneyim yoktu, fakat kırık parça ona arka çıkmaya devam edip duruyordu.</p>

      <p class="calibre2">Errtu, Kessell'den kurtulup onu sahip olarak almak için kırık parçaya gizli bir teklif sunmuştu. Ama Crenshinibon iblisin teklifini reddetmişti. Kessell'in ondan istediği gösterileri yerine getirmeyi ve onun güvenliğini sağlamayı, kudretli iblis ile devamlı aralarında süregidecek olan çekişmeye tercih ediyordu.</p>

      <p class="calibre2">Devler ve troller arasında geziniyor da olsa, gururlu barbar kralının endamı yok olmamıştı. Kara kulenin demir kapılarının arasından dimdik geçti ve tehditkar bir hırlamayla aşağılık troll muhafızları aştı. Bu kara büyü mekanından nefret ediyordu ve kulenin sureti ufukta sanki yerden yukarıya buz tutmuş bir parmak gibi yükseldiğinde çağrıyı reddetmeye karar vermişti. Fakat en sonunda CryshalTirith'in efendisinin çağrılarına direnememişti.</p>

      <p class="calibre2">Heafstaag büyücüden nefret ediyordu. Kabile adamına göre Akar Kessell zayıftı, kendi kaslarıyla yapması gereken işini hile yaparak ve iblisimsi yaratıklar çağırarak hallediyordu. Ve Heafstaag büyücünün sahip olduğu gücü reddedemediği için, ondan daha da fazla nefret ediyordu.</p>

      <p class="calibre2">Barbar kral şimşek gibi Akar Kessell'in kulenin ikinci katındaki makamına açılan, sallanan ipliklerden yapılma kapıyı geçti. Büyücü odanın tam ortasında büyük, saten bir yastığa yaslanmış oturuyordu. Uzun, boyalı tırnakları sabırsızlıkla yere vuruyordu. Kırık parçanın egemenliği altında akılları eğilip bükülmüş birkaç çıplak harem kızı, kırık parçanın sahibinin ağzından çıkacak her kaprisi yerine getirmeyi bekliyordu.</p>

      <p class="calibre2">Böyle zayıf, açması bir erkek müsveddesine kadınların köle edildiğini görmek Heafstaag'i hiddetlendirmişti. İlk defaya mahsus olmamak üzere saldırmayı ve kocaman baltasıyla büyücünün kellesini uçurmayı düşündü. Oda ekranlar ve sütunlarla doluydu ve barbar eğer büyücünün iradesinin kendi öfkesine üstün gelebileceğini reddetse bile, Kessell'in evcil iblisinin sahibinden pek uzakta olmayacağını biliyordu.</p>

      <p class="calibre2">"Bana katılman ne hoş, soylu Heafstaag," dedi Kessell, soğukkanlı ve yumuşatıcı bir şekilde. Errtu ve Crenshinibon elinin altındaydı. Kendini gayet güvende hissediyordu, hatta bu kaba barbar kralın yanında bile. Kölelerinden birini hiç oralı olmadan okşadı, hakimiyetinin kesinliğini gösteriyordu. "Aslında daha erken gelmeliydin. Ordularımın çoğu şimdiden toplandı; ilk keşif gurupları yola çıktı bile."</p>

      <p class="calibre2">Söylediği şeyi daha iyi vurgulamak için barbara doğru eğildi. "Eğer planlarım içinde size bir yer kalmazsa," dedi şeytani bir sırıtışla, "o zaman halkına hiçbir ihtiyacım kalmaz."</p>

      <p class="calibre2">Heafstaag ifadesini biraz olsun değiştirmedi ya da yüzünü buruşturmadı.</p>

      <p class="calibre2">"Şimdi gel güçlü kral," dedi büyücü yumuşak bir sesle, "otur ve masamın zenginliklerini benimle paylaş."</p>

      <p class="calibre2">Heafstaag gururuna sıkı sıkıya tutundu ve kıpırdamadan durdu.</p>

      <p class="calibre2">"Pekala!" dedi Kessell sıktığı dişleri arasından. Yumruğunu tuttu ve bir emir sözcüğü söyledi. "Kime sadakat borçlusun?" diye sordu.</p>

      <p class="calibre2">Heafstaag'in vücudu iki büklüm oldu. "Akar Kessell'e!" diye cevapladı, tiksindiği halde.</p>

      <p class="calibre2">"Ve bana bir kez daha tundradaki kabilelerin hakiminin kim olduğunu söyle."</p>

      <p class="calibre2">"Onlar beni izlerler," diye yanıtladı Heafstaag, "ve ben de Akar Kessell'i izlerim. Akar Kessell tundradaki kabilelerin hakimidir!"</p>

      <p class="calibre2">Büyücü yumruğunu bıraktı ve barbar kral geriye doğru tökezledi.</p>

      <p class="calibre2">"Sana bunu yapmaktan hiç haz almıyorum," dedi Kessell, boyalı tırnağındaki bir pürüzü temizleyerek. "Beni bir daha yapmak zorunda bırakma." Saten yastığın altından bir parşömen tomarı çıkardı ve yere attı. "Otur bakalım," diye talimat verdi Heafstaag'e. "Mağlubiyetinizi bir kez daha anlat bana."</p>

      <p class="calibre2">Heafstaag efendisinin önünde yere oturdu ve parşömen rulosunu açtı.</p>

      <p class="calibre2">Bu OnKasaba'nın bir haritasıydı.</p>

      <p class="calibre2">Bruenor ertesi sabah Wulfgar'ı çağırırken o sert ifadesini yeniden takınmıştı. Yine de Aegisfang'in genç barbarın omuzlarında sanki hep ordaymış ve hep oraya aitmiş gibi asılı durması cüceyi derinden etkiliyordu. Neyse ki bunu gizleyebiliyordu.</p>

      <p class="calibre2">Wulfgar da somurtkan bir maske takmıştı yüzüne. Başka birinin daha hizmetine sokulmaya duyduğu öfke olarak nitelendiriyordu bunu, ama duygularını daha dikkatli incelese cüceden ayrılacağına hakikaten çok üzüldüğünü fark ederdi.</p>

      <p class="calibre2">Cattibrie dışarı açılan geçidin kavşağında onları bekliyordu.</p>

      <p class="calibre2">"Bu sabah pek suratsız bir çift oluşturmuşsunuz!" dedi onlar yaklaşırken. "Ama sorun değil, güneş yüzlerinizi güldürecektir."</p>

      <p class="calibre2">"Ayrıldığım için memnun gibisin," diye cevap verdi Wulfgar. Kızı gördüğünde gözlerindeki kıvılcımlar öfkesini gizliyor olsa da biraz üzülmüştü. "Bugün cüce kasabasını terk edeceğimi biliyorsundur herhalde?"</p>

      <p class="calibre2">Cattibrie kayıtsızca elini salladı. "Yakında geri döneceksin." Gülümsedi. "Ve gittiğin için memnun olmalısın! Eğer amaçlarını gerçekleştirmek istiyorsan pek yakında öğreneceğin derslerin lazım olacağını bir düşün."</p>

      <p class="calibre2">Bruenor barbara doğru döndü. Wulfgar onunla sözleşme şartlarından sonra ne olacağını hiç konuşmamıştı ve cüce, Wulfgar'ı elinden geldiğince hazırlamaya niyetli olsa da onun gidiş kararını tam olarak kabullenememişti.</p>

      <p class="calibre2">Wulfgar, konuştukları o yerine getirilmemiş söz meselesinin aralarında özel bir konu olduğunu kesin bir biçimde gösterecek şekilde kaşlarını çatarak kıza baktı. Cattibrie esasında konuyu daha fazla tartışmaya niyetli değildi. Sadece Wulfgar'ın duygularını harekete geçirmeyi seviyordu o kadar. Cattibrie, gururlu genç adamın içinde yanıp tutuşan alevleri fark etti. Aynısını her ne zaman Bruenor'a baksa görebiliyordu, çocuk kabul etsin ya da etmesin, cüce onun akıl hocasıydı. Ve Wulfgar her ne zaman ona baksa kız bunu görebiliyordu.</p>

      <p class="calibre2">"Ben Beornegar oğlu Wulfgar," diye böbürlendi gururla, omuzlarını geriye atıp çenesini sertçe kaldırarak. "Alageyik Kabilesi'nin halkı arasında, Buzyeli Vadisi'nin en iyi savaşçılarının içinde büyüdüm! Bu hoca hakkında hiçbir şey bilmiyorum ama bana savaş teknikleri hakkında bilmediğim herhangi bir şey öğretmekte epey zorlanacaktır!"</p>

      <p class="calibre2">Cüce ve Wulfgar kızın yanından geçerken, Cattibrie ve Bruenor birbirilerine bilgiç bilgiç gülümsediler.</p>

      <p class="calibre2">"Hoşça kal Beornegar oğlu Wulfgar," diye seslendi arkasından.</p>

      <p class="calibre2">"Bir dahaki buluşmamızda, öğrendiğin alçak gönüllülük derslerine dikkat edeceğim!"</p>

      <p class="calibre2">Wulfgar geri döndü ve bir kez daha kaşlarını çatarak baktı, ama Cattibrie'ın gülümsemesi hiç de kaybolmadı.</p>

      <p class="calibre2">İkisi madenlerin karanlığını şafaktan kısa bir süre sonra terk ettiler. Drow ile buluşacakları kararlaştırılmış noktaya giden kayalıklı vadi boyunca ilerlediler. Bulutsuz, ılık bir güneşli gündü, masmavi gökyüzü sabah sisiyle donuklaşmıştı. Wulfgar havaya doğru gerindi, uzun kaslarını açabildiği kadar açtı. Onun halkı açık tundranın genişliklerinde yaşamak için yaratılmıştı. Cüce yapımı mağaraların boğucu basıklığından dışarı çıktığı için rahatlamıştı.</p>

      <p class="calibre2">Onlar geldiğinde Drizzt Do'Urden buluşma noktasında bekliyordu. Drow bir kayanın gölgelikli yerine arkasını yaslamış, güneşin parıltısından korunmaya çalışıyordu. Pelerininin kapüşonu daha da fazla korusun diye yüzünün üstüne çekilmişti. Drizzt bunu, ırkından ona kalan mirasın bir laneti olarak düşünüyor, yüzey sakinlerinin arasında kaç yıl yaşarsa yaşasın vücudunun tam olarak gün ışığına uyum sağlayamayacağını biliyordu.</p>

      <p class="calibre2">Bruenor ile Wulfgar'ın yaklaştığını gayet iyi bilse de hareketsiz bir şekilde durdu. Bırak ilk hareketi onlar yapsın, diye düşündü. Oğlanın bu yeni duruma nasıl tepki vereceğini gözlemlemek istiyordu.</p>

      <p class="calibre2">Yeni hocası ve efendisi olacak suret hakkında meraka kapılmış Wulfgar, cesurca yürüdü ve drowun tam önünde dikildi. Drizzt cüppesinin gölgeleri altından onun gelişini izledi, koca adamın damarlı kaslarının zarafetine hayran kaldı. Drow aslında cücenin saçma isteğini bir parça tiye almayı, sonra da özür dileyip kendi işlerine geri dönmeyi planlamıştı. Ama Drizzt barbarın uzun adımlanndaki yumuşak akıcılığı, onun cüssesindeki biri için normal olmayan kıvraklığı fark ettiğinde genç adamın sınırsızmış gibi görünen potansiyelini geliştirme işine ilgi duymaya başladı.</p>

      <p class="calibre2">Drizzt tanıştığı herkesle olduğu gibi, bu adamla da tanışmalarının en acı verici kısmının Wulfgar'ın ona göstereceği ilk tepki olduğunu anladı. Bu işi hemen halletmek için sabırsızlanarak kapüşonunu geriye itti ve dosdoğru barbarla yüzleşti.</p>

      <p class="calibre2">Wulfgar’ın gözleri dehşet ve tiksintiyle genişledi. "Bir kara elf mi?" diye haykırdı gözlerine inanamayarak. "Büyücü köpek!" Sanki ihanete uğramış gibi Bruenor'a döndü. "Bunu benden kesinlikle isteyemezsin! Onun eli ayağı tutmaz ırkının büyülü aldatmacalarını öğrenmeye ne niyetim ne de ihtiyacım var!"</p>

      <p class="calibre2">"Sana dövüşmeyi öğretecek başka bir şey değil," dedi Bruenor. Cüce bunun olacağını tahmin ediyordu. Ama hiç endişeli değildi. Aynı Cattibrie gibi, o da Drizzt'in, haddinden fazla kibirli çocuğa öğrenmesi gereken alçak gönüllülüğü öğreteceğinin farkındaydı.</p>

      <p class="calibre2">Wulfgar meydan okurcasına homurdandı. "Zayıf bir elften dövüş hakkında ne öğrenebilirim ki? Benim halkım gerçek savaşçılar olarak doğarlar!" Drizzt'e açıktan açığa aşağılayan bir bakış attı. "Bunun gibi düzenbaz köpekler olarak değil!"</p>

      <p class="calibre2">Drizzt günün ilk dersine başlamak için izin almak amacıyla sakince Bruenor'a baktı. Cüce, barbarın cehaletine sırıttı ve kafasını sallayarak izin verdi.</p>

      <p class="calibre2">Göz açıp kapayıncaya kadar iki pala kınlarından fırladı ve barbara meydan okudu. Wulfgar vurmak için içgüdüsel olarak savaş çekicini kaldırdı.</p>

      <p class="calibre2">Ama Drizzt daha hızlıydı. Silahlarının düz yanları Wulfgar’ın yanaklarına hızlı bir başarıyla tokat attı ve küçük kan çizgileri oluşturdu. Barbar karşı koymak için hareket ederken, Drizzt ölümcül kılıçlarından birini yay şeklinde döndürdü ve kılıcın keskin ucu Wulfgar'in dizinin arkasına doğru dalışa geçti. Wulfgar bacağını kılıcın yolundan çekmeyi başardı ama bu hareket, Drizzt'in de beklediği gibi, dengesini bozdu. Barbarın midesine tekme atıp onu toprağın içine yapıştırır ve büyülü çekici elinden düşürürken, drow kayıtsızca palalarını kınlarına geri soktu.</p>

      <p class="calibre2">"Şimdi birbirinizi anladığınıza göre," diye ilan etti Bruenor, Wulfgar’ın kırılgan benliği yüzünden neşesini saklamaya çalışarak, "sizi baş başa bırakıyorum." Bu durumdan memnun olup olmadığını anlamak için merakla Drizzt'e baktı.</p>

      <p class="calibre2">"Bana birkaç hafta ver," diye cevapladı Drizzt, cücenin gülümsemesine göz kırparak karşılık vererek.</p>

      <p class="calibre2">Bruenor, Aegisfang'i geri almış ve dizlerinin üzerine koymuş, elfe hayretle dalgın dalgın bakan Wulfgar'a doğru döndü. "Onun sözlerine kulak ver evlat," diye talimat verdi cüce son bir kez. "Yoksa seni bir akbabanın ağzına sığacak kadar küçük parçalara böler!"</p>

      <p class="calibre2">Wulfgar yaklaşık beş yıldır ilk kez OnKasaba'nm sınırlarından öteye, önünde uzanan uçsuz bucaksız Buzyeli Vadisi'ne bakıyordu. O ve drow günün geri kalanını Kelvin Yığmı'nın doğu eteklerini dolaşıp vadiden aşağı yürüyüş yaparak beraber geçirmişlerdi. Drizzt'in kendine ev bellediği küçük mağara burada, dağın kuzeye bakan kısmının tabanmdaydı.</p>

      <p class="calibre2">İçinde birkaç post ve tencereler bulunan ev, fazla dayalı döşeli değildi ve konfor denilen şeyden bihaberdi. Ama mütevazı kolcunun gayet işine yarıyor, insanların alay ve tehditlerine tercih ettiği mahremiyet ve inzivayı sunuyordu. Halkı herhangi bir yerde yalnızca bir geceden fazla konaklamayan Wulfgar için bu mağara bile lüks sayılırdı.</p>

      <p class="calibre2">Tundraya bir akşam karanlığı çökmeye başladı. Mağaranın derinliklerindeki rahat gölgelerde bulunan Drizzt kısa uykusundan uyandı. Drow'un bariz bir şekilde tehlikeye açıkken beraber geçirdikleri daha ilk günden ona güvenip rahatça uyumasına memnun olmuştu. Bu da günü daha erken saatlerine Drizzt'in onu yenmesinin üzerine eklenince, Wulfgar'in kara elfi ilk gördüğünde duyduğu hiddeti sorgulamasına sebep oldu.</p>

      <p class="calibre2">"Derslerimize bu akşam başlayalım mı öyleyse?" diye sordu Drizzt.</p>

      <p class="calibre2">"Efendi sensin," dedi Wulfgar acı acı. "Ben sadece köleyim."</p>

      <p class="calibre2">"Benim olduğumdan daha fazla köle değilsin," diye cevapladı Drizzt. Wulfgar merakla ona doğru döndü.</p>

      <p class="calibre2">"İkimiz de cüceye borçluyuz," diye açıkladı Drizzt. "Ona bir çok defa hayatımı borçluyum ve bu yüzden sana savaş becerimi öğretmeyi kabul ettim. Sen de hayatına karşı ona verdiğin bir yemini yerine getiriyorsun. Bu yüzden sana öğretmem gerekeni öğrenmek zorundasın. Ben hiç kimsenin efendisi falan değilim, hiçbir zaman olmak da istemem."</p>

      <p class="calibre2">Wulfgar tekrar dönüp tundraya baktı. Henüz Drizzt'e tam olarak güvenmiyordu. Fakat arkadaş canlısı maskesine onu inandırma konusunda drowun ne gibi gizli niyetleri olabileceğini de kestiremiyordu.</p>

      <p class="calibre2">"Bruenor'a olan borçlarımızı beraber ödüyoruz," dedi Drizzt. Anayurdunun çayırlarına yıllardır ilk defa baktığı için Wulfgar'ın hissettiği duyguları anladı. "Bu gecenin keyfini çıkar, barbar. Dilediğin gibi gezip dolaş ve rüzgarı yüzünde hissetmenin nasıl bir şey olduğunu hatırla. Yarın gece çöktüğünde başlayacağız." Sonra Wulfgar'in arzulamakta olduğu mahremiyeti sağlamak için ayrıldı.</p>

      <p class="calibre2">Wulfgar drowun ona gösterdiği saygıya minnettar olduğunu reddedemezdi.</p>

      <p class="calibre2">Gündüz vaktinde Wulfgar yeni ortama kendini alıştırırken ve akşam yemekleri için avlanırken, Drizzt mağaranın serin gölgelerinde dinlenmeye çekildi.</p>

      <p class="calibre2">Gece vaktinde ise dövüştüler.</p>

      <p class="calibre2">Drizzt amansızca genç barbarın üstüne gidiyor, savunmasında bıraktığı her açıkta palasının düz kısmıyla onu tokatlıyordu. Bu sık sık tehlikeli bir şekilde ortamı kızıştırıyordu, çünkü Wulfgar gururlu bir savaşçıydı ve Drizzt'in üstünlüğü karşısında hem hiddetleniyor hem de hüsrana uğruyordu. Bu da barbarı daha büyük bir dezavantaja sokuyordu çünkü hiddetlendiğinde bütün disiplini uçup gidiyordu. Drizzt, Wulfgar'ı yere seren yandan darbe ve bükme serileriyle bu konuyu belirtmekte her zaman hızlı davranıyordu.</p>

      <p class="calibre2">Fakat Drizzt, barbar ile dalga geçmiyor ve onu hiç küçük düşürmeye çalışmıyordu. Drow sistemli bir şekilde kendi işine bakıyordu. Yapılacak ilk işin barbarın reflekslerini keskinleştirmek ve savunmaya dikkat etmesini öğretmek olduğunu anlamıştı.</p>

      <p class="calibre2">Drizzt Wulfgar'ın yoğrulmamış yeteneğinden etkilenmişti. Genç savaşçının inanılmaz potansiyeli onu afallatıyordu. İlk başlarda Wulfgar/m inatçı gururu ve üzüntüsünün onu eğitilemez bir duruma sokacağından korkmuştu, fakat barbar ayağa kalkıp meydan okumaya karşılık vermişti. Drizzt kadar silahlar konusunda becerikli olan birinden edinebileceği faydaları anlayan Wulfgar can kulağıyla dinliyordu. Gururu, zaten kudretli bir savaşçı olduğunu ve hiçbir eğitime ihtiyacı olmadığını düşünmesine neden olmak yerine, amacını başarmasına yardımcı olacak her avantaja sıkı sıkıya tutunmasını sağlıyordu. İlk haftanın sonunda değişken sinirlerini kontrol edebildiği zamanlarda Drizzt'in kurnaz saldırılarını savuştutabilecek duruma gelmişti bile.</p>

      <p class="calibre2">Drizzt bu ilk hafta içinde fazla konuşmadı. Fakat arada sırada barbarın yaptığı iyi bir savuşturma veya karşılamaya, ya da genel olarak, Wulfgar'ın bu kadar kısa bir sürede gösterdiği gelişmelere iltifatlar ediyordu. Wulfgar, özellikle zor bir manevra yaptığı zamanlarda drowun hareketlerini hevesle tahmin ederken ve ahmakça savunmasını gevşettiğinde gelen kaçınılmaz kılıç tokatlarından korkarken buldu kendini.</p>

      <p class="calibre2">Genç barbarın Drizzt'e olan saygısı büyümeye devam ediyordu. drowda bir şeyler vardı. Yalnızlığını çilekeş bir şekilde, şikayet etmeden yaşaması Wulfgar’ın saygıdeğerlik hissine temas ediyordu. Henüz Drizzt'in neden böyle bir yaşamı seçtiğini tahmin edemiyordu ama şimdiye dek drowu tanıdığı kadarıyla, bunun prensiplerle bir alakası olduğuna emindi</p>

      <p class="calibre2">İkinci haftanın ortasında, Wulfgar Aegisfang üzerinde tam bir kontrol kazanmıştı. Girdap gibi dönen palaları savuşturmak için çekicin sapını ve başını beceriklilikle döndürebiliyor ve ihtiyatla ölçüp biçtiği kendi darbeleriyle karşılık verebiliyordu. Barbar, palaların becerikli kesişlerinden eğilerek kaçmaya, zayıf bölgelerini anlamaya ve bir sonraki saldırıyı tahmin etmeye başlarken, Drizzt onda meydana gelen ince değişikliği görebiliyordu.</p>

      <p class="calibre2">Drizzt, Wulfgar’ın savunmasının yeterli derecede güçlendiğine karar verdiğinde saldırı derslerine başladı. Kendi saldırı stilinin Wulfgar için en etkili yöntem olmayacağını biliyordu. Barbar bu eşsiz gücünü aldatıcı hileler ve hızlı dönüşlerden daha etkili bir şekilde kullanabilirdi. Wulfgar’ın halkı doğa itibariyle saldırgan kimselerdi ve onlar için hamle yapmak hamle savuşturmaktan daha kolaydı. Güçlü barbar tam yerine oturtulmuş tek bir darbeyle bir devi bile devirebilirdi.</p>

      <p class="calibre2">Öğrenmesi gereken tek bir şey kalmıştı; sabırlı olmak.</p>

      <p class="calibre2">Aysız ve karanlık bir gecenin erken saatlerinde, Wulfgar akşamın dersine kendini hazırlarken çayırların uzaklarında bir kamp ateşinin parıltısını gördü. Aniden birkaç tane daha parladığında büyülenmiş bir şekilde izledi, bunların kendi kabilesi olup olmadığını merak etti.</p>

      <p class="calibre2">Drizzt sessizce yaklaştı, dalıp gitmiş barbar onu fark etmemişti.</p>

      <p class="calibre2">drowun keskin gözleri uzaktaki kampın hareketlerini, daha ateşler Wulfgar'in görebileceği kadar parlaklaşmadan çok önce fark etmişti. "Halkın hayatta kalmayı başardı," dedi genç adamı rahatlatmak için.</p>

      <p class="calibre2">Wulfgar hocasının aniden ortaya çıkışından ürktü. "Onlara ne olduğunu biliyor musun?" diye sordu.</p>

      <p class="calibre2">Drizzt onun yanına gitti ve tundraya doğru baktı. "Bryn Shander savaşında çok kayıp verdiler," dedi. "Ve kendileri için avlanacak hiç adam yokken, kadınlar ve çocuklar için kış epey zor geçti. Rengeyiklerini bulabilmek için batıya doğru gittiler, güçlü olabilmek için diğer kabilelerle birleştiler. Halk hâlâ asıl kabilelerinin isimlerini kullanıyor ama esasında geriye sadece iki tanesi kaldı; Alageyik Kabilesi ve Ayı Kabilesi.</p>

      <p class="calibre2">"Sanırım sen Alageyik Kabilesi'ndendin," diye devam etti Drizzt. Wulfgar başıyla onayladı. "Halkının durumu gayet iyi. Ovaya şimdi onlar hakim ve tundra halkının savaştan önceki gücünü geri kazanması için bir çok yılın geçmesi gerekse bile genç savaşçılar daha şimdiden büyüyüp adam olmaya başladılar."</p>

      <p class="calibre2">Wulfgar'ın üzerine bir rahatlama çöktü. Bryn Shander Savaşı'nm bir daha asla toparlanamayacak şekilde halkının büyük kısmını yok ettiğini sanıyordu. Tundra buz gibi kış vakti iki kat daha acımasız olurdu. Ve Wulfgar, o kadar çok savaşçının aniden ölümü üzerine bazı kabileler bütün erkeklerini kaybetmişti geriye kalan insanları yavaş bir ölümün beklediğini sık sık düşünmüştü.</p>

      <p class="calibre2">"Halkım hakkında çok şey biliyorsun," diye gözlemledi Wulfgar.</p>

      <p class="calibre2">"Bir sürü günümü onları izleyerek geçirdim," diye açıkladı Drizzt, barbarın konuyu nereye getirmeye çalıştığını merak ederek, "böyle nahoş bir coğrafyada gelişip güçlenmelerini sağlayan usullerini ve marifetlerini öğrendim."</p>

      <p class="calibre2">Wulfgar yavaşça kıkırdadı ve kafasını salladı. Her ne zaman Buzyeli Vadisi'nin yerlilerinden bahsetse drowun gösterdiği samimi saygı onu daha da çok etkilemişti. Drowu iki haftadan az bir süredir tanıyordu ama Drizzt Do'Urden'in karakterini o kadar iyi anlamıştı ki bir sonraki tahmininin hedefi on ikiden vuracağını biliyordu.</p>

      <p class="calibre2">"Bahse girerim ki şansını sorgulamayacak kadar aç olan insanlar tarafından gündüz ışığında bulunması için karanlıkta sessizce geyik avlamışsındır."</p>

      <p class="calibre2">Drizzt ne soruyu cevaplandırdı ne de sabit bakışlarını değiştirdi, ama Wulfgar tahminin doğruluğundan emindi.</p>

      <p class="calibre2">"Heafstaag'i biliyor musun?" diye sordu barbar, biraz sessizlikten sonra. "O benim kabilemin kralıydı, yaralı bereli bir adamdı ve çok meşhurdu."</p>

      <p class="calibre2">Drizzt tek gözlü barbarı çok çok iyi hatırlıyordu. Adamın isminin anılması bile drowun omzuna, koca adamın ağır baltasıyla yaralandığı yere bir sancı sokmaya yetmişti. "Yaşıyor," dedi, her nasılsa nefretini gizleyerek. "Bütün kuzey diyarının sözcüsü şimdi Heafstaag. Ona meydan okuyacak ya da onu dizginlemek için karşı gelecek kadar yiğit kimse kalmadı geriye."</p>

      <p class="calibre2">"O kudretli bir kraldır," dedi Wulfgar, drowun sesindeki nefreti bariz bir şekilde fark ederek.</p>

      <p class="calibre2">"Yabani bir dövüşçü o," diye düzeltti Drizzt. Lavanta renkli gözleri Wulfgar'ı delip geçiyordu. Aniden hiddetle parlayıp barbarı tamamen şaşkınlığa uğratmışlardı. Wulfgar o menekşe renkli gözlerde barınan inanılmaz kişiliği gördü. drowun öyle bir içsel kudreti vardı ki en soylu kralı bile kıskandıracak saf bir vasfa sahipti.</p>

      <p class="calibre2">"Kişiliği tartışma kabul etmez bir cücenin kanatları altında büyüyüp bir adam oldun," diye azarladı Drizzt. "Bundan hiçbir ders çıkartmadın mı?"</p>

      <p class="calibre2">Wulfgar afallamıştı ve cevap verecek söz bulamıyordu.</p>

      <p class="calibre2">Drizzt barbarın prensiplerini ortaya döküp onun eğitilmeye değer olup olmadığını anlamasının zamanının geldiğine karar verdi. "Bir kral kişilik ve iman olarak güçlüdür, örnek bir liderdir ve halkının sorunlarına samimiyetle önem verir," diye azarladı. "Sadece en güçlü kendisi olduğu için yöneten bir yabani değildir. Aradaki farkı anlayabilecek kadar bir şeyler öğrendiğini düşünüyorum."</p>

      <p class="calibre2">Drizzt, Wulfgar’ın yüzündeki utancı hissetti. Cüce mağaralarında geçirdiği yılların, çocuğun büyümüş olduğu toplumsal zemini silkelediğini anladı. Bruenor'un, Wulfgar'ın sağduyusu ve kişiliğine olan inancının doğru olmasını ummuştu hep. Çünkü o da, tıpkı yıllar önce Bruenor'un gördüğü gibi, akıllı genç adamın gelecek vaadettiğini görmüştü. Ve Wulfgar'in geleceğini umursadığını fark etti. Aniden döndü ve yürümeye başladı, barbarı kendi yanıtlarını kendi bulması için yalnız bırakıyordu.</p>

      <p class="calibre2">"Peki ya ders?" diye seslendi Wulfgar onun ardından, kafası karışmış ve şaşırmış bir şekilde.</p>

      <p class="calibre2">"Bu geceki dersini aldın," diye yanıtladı Drizzt arkasını dönmeden ve yavaşlamadan. "Ve muhtemelen sana öğretip öğreteceğim en önemli dersti." Drow gecenin karanlığında kayboldu, fakat lavanta renkli gözlerin görüntüsü Wulfgar'ın zihninde çakılı kaldı.</p>

      <p class="calibre2">Barbar kamp ateşine doğru geri döndü.</p>

      <p class="calibre2">Ve düşüncelere daldı.</p>

      <p class="calibre2">&nbsp;</p>

      <p class="calibre2"><span class="none4">Ölü</span></p>

      <p class="calibre2">Doğudan esip OnKasaba'yı kasıp kavuran amansız bir boranın örtüsü altında geldiler. İronik bir şekilde, Drizzt ve Wulfgar'ın daha iki hafta önce takip ettiği Kelvin Yığını'nın yanından uzanan patikayı izlediler. Fakat verbeeg grubu kuzeydeki açık tundranın aksine güneydeki yerleşimlere doğru ilerliyordu. Uzun ve sıska olmalarına rağmen devlerin en küçük cinsidirler çetin bir birlikti.</p>

      <p class="calibre2">Akar Keseli'in engin ordusunun keşif birliğine bir ayaz devi önderlik ediyordu. Rüzgarın inildeyen patlamaları arasında sesleri duyulmayan grup, dağın güneyindeki kayalıklı çıkıntıda ork kaşifler tarafından keşfedilen gizli ine doğru bütün hızlarıyla ilerlediler. Bu canavarlardan taş çatlasa yirmi tane vardı ama hepsi de kocaman bohçalarla silah ve erzak taşıyordu.</p>

      <p class="calibre2">Lider, grubu varacakları noktaya doğru bütün hızıyla götürdü. Adı Biggrin idi. Kurnaz ve çok güçlü bir devdi. Koca bir kurdun dişleri tarafından üst dudağı kopartılmıştı ve sonsuza dek yüzünde duracak olan acayip bir gülümseme karikatürü bırakmıştı. Bu şekli bozukluk sadece devin heybetine heybet ekliyordu o kadar. Normalde ele avuca sığmayan adamlarının içine korkudan doğan bir saygı aşılıyordu. Akar Kessell, bu ön keşif gruplarına lider olsun diye Biggrin'i özel olarak seçmişti. Hem de, bu ince iş için daha az ilgi çeken bir grup, mesela Heafstaag'in halkından birilerini göndermesi büyücüye tavsiye edildiği halde. Ama Kessell, Biggrin'e oldukça değer veriyordu ve küçük verbeeg grubunun taşıyabildiği geniş erzak miktarına da hayran kalmıştı.</p>

      <p class="calibre2">Birlik yeni karargahına gece yarısından önce yerleşti ve hemen yatakhaneleri, depo odalarını ve küçük bir mutfağı düzenlemeye koyuldu. Sonra beklediler; Akar Kessell'in OnKasaba'ya yapacağı şanlı şöhretli seferin ilk darbelerini vurmak için sessizce oturdular.</p>

      <p class="calibre2">Her iki günde bir, grubu teftiş etmek ve büyücünün en son talimatlarını getirmek için bir ork ulak gelirdi. Oraya varması tasarlanan bir sonraki erzak grubu konusunda Biggrin'i bilgilendirirdi. Her şey Kessell'in planına göre ilerliyordu, ama Biggrin endişe içinde fark etti ki, savaşçılarının çoğu her yeni gelen ulakla birlikte daha hevesli ve gergin olmaya başlamıştı. Her defasında savaş için yürüyüşe geçme zamanlarının geldiğini ümit ediyorlardı.</p>

      <p class="calibre2">Fakat talimatlar hep aynıydı: Gizlenin ve bekleyin.</p>

      <p class="calibre2">İki haftadan daha az bir süre içinde sıkışık mağaranın gergin atmosferinde, devler arasındaki arkadaşlıklar dağılmaya başlamıştı. Verbeegler hareket yaratıklarıydı, derin düşünceler içinde oturma değil. Ve sıkıntı kaçınılmaz bir şekilde sinirlerini bozmaya başlamıştı. Sık sık vahşi kavgalara dönüşen tartışmalar çıkmaya başladı. Biggrin adamlarından hiç uzaklaşmazdı ve heybetli ayaz devi, askerleri ciddi bir şekilde yaralanmadan kavgayı yatıştırmayı genellikle başarırdı. Dev, artık savaşa susamış grubu daha fazla kontrol altında tutamayacağını hiç şüphesiz biliyordu.</p>

      <p class="calibre2">Feci derecede sıcak ve rahatsız bir gecede beşinci ulak koşturarak mağaraya girdi. Bahtsız ork, ortak salona girdiği anda yirmi tane homurdanan verbeeg tarafından etrafı sarıldı.</p>

      <p class="calibre2">"En son haberler ne?" diye sordu biri sabırsızlıkla.</p>

      <p class="calibre2">Akar Kessell'i arkasına almış olmanın yeterli derecede koruma sağladığını düşünen ork, deve bariz bir meydan okumayla baktı. "Git efendini çağır asker," diye emretti.</p>

      <p class="calibre2">Aniden kocaman bir el orkun boynundaki püskülleri yakaladı ve yaratığı sertçe salladı. "Sana bi soru sordu pislik," dedi ikinci bir dev. "Haberler ne?"</p>

      <p class="calibre2">Orkun cesareti şimdi bariz bir şekilde kırılmıştı ve ona saldıran deve kızgın bir tehdit savurdu. "Büyücü sen izlerken postundan derini sökecek!"</p>

      <p class="calibre2">"Yeterince duydum," diye hırladı ilk dev, elini uzatıp orkun boynunu kıskaca aldı. Devasa kollarından sadece birini kullanarak yaratığı tamamen yerden kaldırdı. Ork debelenip tepindi ama bunun deve bir parça bile etkisi olmadı.</p>

      <p class="calibre2">"Öf, ez o pis boynunu!" diye geldi bir haykırış.</p>

      <p class="calibre2">"Gözlerini deş ve kara bi çukura göm!" dedi bir diğeri.</p>

      <p class="calibre2">Biggrin kargaşanın kaynağını arayarak, adamları hızla ite kaka odaya daldı. Verbeeglerin bir orka işkence etmekte olduğunu gören dev pek şaşırmamıştı. Aslında dev lider, bu hadiseyi oldukça eğlenceli bulmuştu ama sağı solu belli olmayan Akar Kessell'i kızdırmanın tehlikesinin de farkındaydı. Pek çok ele avuca sığmaz goblinin itaatsizlik yüzünden ya da sadece büyücünün çarpık zevklerini tatmin etsin diye yavaş yavaş öldürülüşüne tanıklık etmişti. "Şu sefil şeyi bırak yere," diye emir verdi Biggrin sakince.</p>

      <p class="calibre2">Ayaz devinin etrafında homurdanma ve hırıldanmalar yükseldi.</p>

      <p class="calibre2">"Kafasını içeri gömçürt!" diye haykırdı biri.</p>

      <p class="calibre2">"Burnusunu ısır!" diye bağırdı bir diğeri.</p>

      <p class="calibre2">Orkun yüzü havasız kalmaktan şişip kıpkırmızı olmuştu ve artık debelenmiyordu. Onu tutan verbeeg, Biggrin'in tehditkar bakışlarına az bir süre karşılık verdikten sonra zavallı kurbanını ayaz devinin çizmeli ayaklarının altına fırlattı.</p>

      <p class="calibre2">"Al senin olsun," diye hırladı verbeeg, Biggrin'e. "Ama benle bi daha gırgır geçerse, onu kesin yerim!"</p>

      <p class="calibre2">"Bu delikte yeterince durdum," diye şikayet etti arka sıralardan bir dev. "Ve gebertebilcek bi vadi dolusu pis cüce var!" Homurdanmalar daha da yüksek bir sesle yeniden başladı.</p>

      <p class="calibre2">Biggrin etrafına bakındı ve bütün adamlarında hasıl olan fokurdayan öfkeyi gördü. Koca mağarayı ani ve bastırılamaz bir şiddet galeyanı ile yerle bir etme tehlikesi büyüyordu.</p>

      <p class="calibre2">"Yarın gecesi dışarı çıkıp ne var ve yok görcez," diye önerdi Biggrin cevap olarak. Ayaz devi bunun tehlikeli bir hareket olduğunu biliyordu, ama diğer seçenek kesin bir felakete yol açardı."Sadece üçer üçer ve kimse bilmiycek!"</p>

      <p class="calibre2">Ork soğukkanlılığını bir nebze geri kazanmayı başarabilmişti ve devin teklifini duydu. İtiraz etmeye başlayacaktı ki dev lider anında sesini kesti.</p>

      <p class="calibre2">"Kapa çeneni ork köpeği," diye emretti Biggrin, ulağı tehdit eden verbeege bakıp çarpıkça gülümseyerek. "Yoksa arkadaşımın yemesine izin veririm!"</p>

      <p class="calibre2">Devler neşe içinde uludular ve birbirilerinin omuzlarına arkadaşça vurdular, yeniden dost olmuşlardı işte. Biggrin onlara harekete geçme sözü vermişti. Fakat yine de, dev liderin verdiği karar hakkındaki şüpheleri, askerlerinin arzulu hevesleri tarafından dindirilememişti.</p>

      <p class="calibre2">Verbeeglerin bağıra çağıra kafalarından uydurdukları cüce yemeği tarifleri mesela "Elmalı Cüce" ya da "Sakallı, Soslu ve Kızarmış Cüce"gibi çınlayan onaylama haykırışlarıyla karşılık buluyordu.</p>

      <p class="calibre2">Biggrin, verbeegler kısa boylu halktan birilerine rastlarlarsa meydana gelecek şeyleri kara kara düşünüyordu. Biggrin, verbeeglerin üçerli gruplar halinde ve sadece gece vakitlerinde inden dışarı çıkmalarına izin veriyordu. Dev lider, cücelerin gece vakti vadinin bu kadar kuzeyine geleceğini düşünmüyordu ama büyük bir kumar oynadığını da biliyordu. Her ne zaman bir devriye birliği kazasız belasız geri dönse rahat bir nefes veriyordu.</p>

      <p class="calibre2">Sadece sıkış tepiş mağaradan dışarı çıkmaya izinli olmak bile verbeeglerin moralini on kat arttırmıştı. Askerler yaklaşmakta olan savaş için heveslerini tekrar kazandıklarından, inin içindeki tansiyon hemen hemen dinmişti. Kelvin Yığını'nın eteklerinde sık sık CaerKonig ve CaerDineval'in ışıklarını, Batıya doğru giden yolda Termalaine'i ve hatta çok güneydeki Bryn Shander'ı bile görebiliyorlardı. Şehirleri görmeleri yaklaşmakta olan zafer hakkında fanteziler kurmalarını sağlıyordu ve bu düşünceler, uzun bekleyişlerini devam ettirmeleri için yeterli oluyordu.</p>

      <p class="calibre2">Bir hafta daha geçip gitti. Her şey gayet iyi gidiyor gibiydi. Küçük çaplı özgürlüğün takımına getirdiği gelişmeyi gören Biggrin, verdiği riskli karar konusunda yavaş yavaş rahatlamaya başlamıştı.</p>

      <p class="calibre2">Ama sonra, Kelvin Yığını'nda kaliteli taşların bulunduğunu Bruenor'dan haber alan iki cüce, maden potansiyelini incelemek için vadinin kuzey ucuna doğru yola çıktılar. Kayalıklı dağın güney bayırlarına ikindi vaktinde geldiler ve gün batımında küçük bir çayın yanındaki düz kayalığa kamplarını kurdular.</p>

      <p class="calibre2">Bu onların vadisiydi ve birkaç yıldır burada hiç sorun yaşamamışlardı. Çok az tedbirliydiler.</p>

      <p class="calibre2">Böylece o gece inden ayrılan ilk verbeeg devriyesi kısa sürede bir kamp ateşinin fakına vardı ve nefret ettikleri cücelerin kendilerine has lehçesini duydu</p>

      <p class="calibre2">Dağın öteki tarafında Drizzt Do'Urden gündüz uykusundan uyandı. Mağaradan dışarıya, bastırmakta olan karanlığa çıktığında , her zamanki yeri olan yüksek bir kayanın üstünde Wulfgar'ı düşüncelere dalmış bir halde ovaya doğru bakarken buldu.</p>

      <p class="calibre2">"Yurdun burnunda tütüyor değil mi?" diye sordu drow bilgiç bir edayla.</p>

      <p class="calibre2">Wulfgar geniş omuzlarını silkti ve dalgın dalgın cevap verdi, "Belki de." Barbar, Drizzt'e saygı duymaya başladığından beri halkı ve onların yaşayış biçimleri hakkında kendine bir çok rahatsız edici sorular sorar hale gelmişti. Drow onun için bir muamma, dövüş yeteneğinin ve mükemmel kontrolün kafa karıştırıcı bir terkibiydi. Drizzt yaptığı her hareketi büyük maceralar ve tartışma kabul etmez bir ahlak terazisinde tartıyor gibiydi.</p>

      <p class="calibre2">Wulfgar meraklı gözlerle drowa doğru dönüp baktı. "Neden buradasın?" diye sordu aniden.</p>

      <p class="calibre2">Şimdi önlerinde uzanan ovaya düşünceler içinde bakan Drizzt idi. Akşamın ilk yıldızları belirmişti, yansımaları elfin koyu göz çukurlarında parıldıyordu. Ama Drizzt yıldızları görmüyordu; drowların yerin çok derinlerinde bulunan ışıksız, devasa mağara şehirlerinin uzak görüntüleri canlanıyordu zihninde.</p>

      <p class="calibre2">"Hatırlıyorum," diye anımsadı Drizzt kesin bir şekilde, çünkü böyle feci hatıralar çoğunlukla akılda kalıcıydı, "bu yüzey dünyasına ilk baktığım zamanı hatırlıyorum. O zaman çok daha genç bir elftim, büyük bir akıncı grubunun üyesiydim. Gizli bir mağaradan dışarı çıktık ve küçük bir elf köyüne saldırdık." Hatıraları kafasında bir kez daha canlanınca drow acıyla yüzünü buruşturdu. "Yoldaşlarım ağaç elfi klanının her bireyini katlettiler. Her kadını. Her çocuğu."</p>

      <p class="calibre2">Wulfgar büyüyen bir dehşetle onu dinledi. Drizzt'in anlatmakta olduğu bu akın, vahşi Alageyik Kabilesi tarafından düzenlenen akınlardan biri olabilirdi gayet de.</p>

      <p class="calibre2">"Halkım öldürür," diye devam etti Drizzt sertçe. "Acımadan öldürürler." Barbarın kendisini iyi duyduğundan emin olmak için Wulfgar'a dikti gözlerini.</p>

      <p class="calibre2">"Duygusuzca öldürürler."</p>

      <p class="calibre2">Söylediği sözlerin önemini barbar tamamen hazmetsin diye bir süre duraksadı. Hissiz katillerin basit ama eksiksiz örneği Wulfgar’ın kafasını karıştırdı. İhtirasla savaşan dövüşçülerin arasında büyüyüp eğitilmişti, hayattaki tek amaçları savaşta zafer kazanmak olan dövüşçülerdi bunlar. Tempus için savaşırlardı. Genç barbar bu denli duygusuz bir zalimliği anlayamıyordu. Fakat Wulfgar kabul etmeliydi ki aralarında çok ince bir fark vardı. Drow ya da barbar fark etmez, akınların sonuçları hep aynıydı.</p>

      <p class="calibre2">"Hizmet ettikleri o iblis tanrıça diğer ırklara hiç yer ayırmaz," diye açıkladı Drizzt. "Özellikle de diğer elf ırklarına."</p>

      <p class="calibre2">"Ama bu dünyada asla kabul edilmeyeceksin," dedi Wulfgar. "İnsanların senden hep çekineceğini kesinlikle biliyorsundur."</p>

      <p class="calibre2">Drizzt başını salladı. "Çoğu," diye hemfikir oldu. "Dostum diye adlandırabileceğim çok az kimsem var, ama halimden memnunum. Görüyorsun ki barbar, kendime saygım var; kendimi suçlu hissetmiyorum, kendimden utanmıyorum."</p>

      <p class="calibre2">Çömeldiği yerden kalktı ve karanlığın içine doğru yürümeye başladı. "Gel," diye talimat verdi. "Bu gece sıkı dövüşelim, çünkü becerilerinin gelişiminden memnunum ve dersinin bu kısmı sonuna yaklaşıyor."</p>

      <p class="calibre2">Wulfgar bir anı daha düşünceler içinde geçirdi. Drow zorlu ve maddi açıdan bomboş bir hayat yaşıyordu, fakat Wulfgar'ın tanıdığı herkesten daha zengindi. Drizzt ezici şartlar karşısında bile kendi prensiplerine tutunmuştu. Kendi halkının dünyasını, kendi isteğiyle terk etmiş, hiç kabul edilmeyeceği ve takdir görmeyeceği bir dünyada yaşamayı seçmişti.</p>

      <p class="calibre2">Gitmekte olan, şimdi sadece bir karaltı halini almış elfe baktı. "Belki ikimiz o kadar da farklı değilizdir," diye mırıldandı.</p>

      <p class="calibre2">"Casuslar!" diye fısıldadı verbeeglerden biri.</p>

      <p class="calibre2">"Ateş yakıyolarsa aptal casus bunnar," dedi bir diğeri.</p>

      <p class="calibre2">"Hadi gidip ezelim onları!" dedi ilki, turuncumsu ışığa doğru yürümeye başlayarak.</p>

      <p class="calibre2">"Patron dedi hayır!" diye hatırlattı üçüncüsü, diğer ikisine. "Biz izlemek var, ezmek yok!"</p>

      <p class="calibre2">Kayalıklı patikadan cücelerin küçük kamp yerine doğru ellerinden geldiğince sessiz sakin ilerlemeye başladılar, bu da demek oluyordu ki ancak yuvarlanan bir kaya kadar sessizdiler.</p>

      <p class="calibre2">İki cüce, birinin ya da bir şeyin yaklaşmakta olduğunun farkına vardı. Tedbir olarak silahlarını çektiler. Ama Wulfgar ve Drizzt'in, ya da belki de CaerKonigli bir balıkçının yaktıkları ateşi görüp akşam yemeğini onlarla paylaşmaya geldiğini düşündüler.</p>

      <p class="calibre2">Kamp yeri hemen aşağılarında göründüğü vakit verbeegler cücelerin ellerinde silahlarıyla durduklarını gördüler.</p>

      <p class="calibre2">"Gördüler bizi!" dedi devlerden biri, karanlığa doğru eğilerek.</p>

      <p class="calibre2">"Öf, kes sesini be," diye emretti ikincisi.</p>

      <p class="calibre2">Üçüncü dev, cücelerin henüz onların kim olduğunu bilmesinin hiçbir yolu olmadığını en az ikincisi kadar iyi biliyordu ve ikinci devin omzunu yakalayıp şeytanca göz kırptı. "Eğer gördülerse bizi," diye akıl yürüttü, "Onları ezmekten başka seçenek yok!"</p>

      <p class="calibre2">İkinci dev yavaşça gülümsedi, ağır sopasını omzuna attı ve kampa doğru ilerledi.</p>

      <p class="calibre2">Verbeegler kayaların arşından geçip kamplarının birkaç metre ötesine geldiğinde ve üzerlerine doğru ilerlemeye başladığında cüceler tamamen afallamıştı. Ama köşeye sıkıştırılmış bir cüce dünyadaki her şeyden daha çetindir. Ayrıca bunlar Mithril Salonu'nün klanındandı, hayatları boyunca amansız tundrayla savaş halindeydiler. Bu dövüş verbeeglerin umduğu kadar kolay geçmeyecekti.</p>

      <p class="calibre2">Birinci cüce, en öndeki verbeegin hantal hamlesinden eğilerek kurtuldu ve canavarın ayak parmaklan üzerine çekicini güm diye indirerek karşılık verdi. Dev yaralı ayağını istem dışı kaldırıp diğer bacağının üzerinde zıpladı ve deneyimli cüce savaşçı hemen dizine bir yumruk atarak onu yere devirdi.</p>

      <p class="calibre2">Diğer cüce hızla tepki verip çekicini eksiksiz başarıyla savurarak fırlattı. Bir diğer devin gözüne isabet etti ve devin sendeleyip kayaların üzerine düşmesini sağladı.</p>

      <p class="calibre2">Ama üçüncü verbeeg (üçü arasında en küçük olanı oydu) saldırmadan önce ellerine bir taş aldı ve cücenin fırlatışını büyük bir kuvvetle geri iade etti. Fırlatılan taş bahtsız cücenin şakaklarında patladı ve boynunu sertçe yana doğru büküp kırdı. Kafası omuzlarının üzerinde gevşekçe sallandı ve cüce ölerek yere düştü.</p>

      <p class="calibre2">İlk cücenin, yere devirdiği devin işini bitirmesine az kalmıştı ki canavarların geri kalanları aynı anda üstüne çullanıverdi. Cüceyle dövüşen ikisi darbeleri savuşturup karşılık vermeye çalışırken cüce bir parça üstünlük kazanmaya başladı. Ama bu üstünlük kısa süre sonra, fırlatılan çekiç tarafından gözünden yaralanan üçüncü devin kendini toplayıp cücenin üstüne atılmasıyla son buldu.</p>

      <p class="calibre2">İki verbeeg savurdukları darbe üstüne darbelerle cüceyi yağmura tuttular. Cüce bu darbelerden kısa bir süre kaçmayı, ya da onları savuşturmayı başardıysa da omzunun tam ortasına inen bir tanesi onu yere düşürdü. Üzerine düştüğü kaya kadar sert olduğundan kısa sürede tekrar nefes almayı başarabildi. Ama ağır bir çizme üzerine basıp onu yüzükoyun yere çiviledi.</p>

      <p class="calibre2">"Ez onu!" diye yalvardı, cücenin yere sermiş olduğu dev. "Sonra gider aşçıya verir biz!"</p>

      <p class="calibre2">"Vermiycez!" diye hırladı cücenin üstüne binmiş olan dev. Koca çizmesini toprağa bastırıp bahtsız kurbanını ezerek canını aldı.</p>

      <p class="calibre2">"Eer öörenirse Biggrin bizi götürür aşçıya!" Diğer ikisi, acımasız liderlerinin gazabı kendilerine hatırlatılınca gerçekten de korktular. Bir çözüm bulması için daha kurnaz olan arkadaşlarına çaresizce baktılar.</p>

      <p class="calibre2">"Biz onnarın pisliklerini karanlık bir deliğe koy ve kimseye bişii söyleme!"</p>

      <p class="calibre2">Millerce güneydeki münzevi kulesinde, Akar Kessell sabırla bekliyordu. Sonbaharda en son ve en büyük tüccar keravanları Luskan'dan OnKasaba'ya gelecekti. Kervanlar zenginliklerle ve kış için erzakla dolu olacaktı. Ondan sonra büyük orduları yolda birleşecek ve açması balıkçıları yok etmek için görkemle ilerleyecekti. Kazanacağı kolay zaferin meyvelerinin düşüncesi bile büyücünün tüylerini tatlı tatlı ürpertiyordu.</p>

      <p class="calibre2">Savaşın ilk darbelerinin çoktan vurulmuş olduğunu bilmesi imkansızdı.</p>

      <p class="calibre2">&nbsp;</p>

      <p class="calibre2"><span class="none4">Sığ</span></p>

      <p class="calibre2">Wulfgar, öğle vaktinden hemen önce gecenin yorgunluğundan arınmış bir şekilde uyandığında, Drizzt'in daha önceden kalkmış olduğunu ve uzun bir yürüyüş için bohça hazırladığını görünce şaşırdı.</p>

      <p class="calibre2">"Bu gün farklı bir derse başlıyoruz," diye açıkladı Drizzt barbara. "Sen bir şeyler yer yemez yola çıkacağız."</p>

      <p class="calibre2">"Nereye?"</p>

      <p class="calibre2">"Önce cüce madenlerine," diye cevapladı Drizzt. "Bruenor gelişiminin derecesini kendi gözleriyle ölçmek için seni görmek istiyor." Koca adama gülümsedi. "Hayal kırıklığına uğramayacak!"</p>

      <p class="calibre2">Wulfgar da gülümsedi. Yeni keşfettiği çekiç kullanma becerisinin somurtkan cüceyi bile etkileyeceğinden emindi. "Peki ya sonra?"</p>

      <p class="calibre2">"Maer Dualdon kıyılarındaki Termalaine'e. Orada bir dostum var. Pek az dostumdan bir tanesi," diye çabucak ekledi, göz kırpıp Wulfgar'ın da gülümsemesini sağlayarak. "Agorwal adında bir adam. OnKasaba halkından kimselerle tanışmanı istiyorum, onları daha iyi yargılayabilesin diye."</p>

      <p class="calibre2">"Yargılayacak neyim varmış?" diye sordu Wulfgar kızgınlıkla. Drowun koyu ve bilgiç gözleri onu delip geçiyordu. Wulfgar, Drizzt'in aklından neler geçtiğini kesin bir şekilde anlıyordu. Kara elf, barbarların düşman olarak ilan ettiği insanların kişiliklerini ona göstermek istiyordu. Ona, eğer bayırlardaki savaş farklı gelişmiş olsaydı, barbarın kendi ağır sırığına kurban gitmiş olabilecek kadın, adam ve çocukların günlük yaşantılarını göstermek istiyordu. Savaşta korkusuz olan Wulfgar, şimdi o insanlarla tanışmaktan çok korkmuştu. Genç barbar daha şimdiden savaş seven halkının faziletlerini sorgulamaya başlamıştı; halkının kaygısızca yakmayı planladığı kasabada karşılaşacağı masum yüzler, bütün dünyasının basma yıkılma sürecini gayet iyi tamamlayabilirdi.</p>

      <p class="calibre2">İki yoldaş kısa bir süre sonra yola çıktı. Buraya gelirken takip ettikleri yolu izleyerek Kelvin Yığını'nın doğu patikalarını geri yürüdüler. Doğudan toprak dolu bir rüzgar sertçe esiyor, onlar dağın açıkta kalmış yüzünü geçerlerken, can yakan büyük toprak parçalarıyla üzerlerine saldırıyordu. Parlayan güneş özellikle onun gücünü tükettiği halde, Drizzt yürümeye devam etti ve dinlenmek için durmadı.</p>

      <p class="calibre2">ikindi vaktinde güney çıkıntısını en sonunda dönmüşlerdi, yorulmuşlardı ama moralleri iyiydi.</p>

      <p class="calibre2">"Madenlerin siperi altında bulunduğum sürede tundra rüzgarının ne kadar zalim olabileceğini unutmuşum!" diye güldü Wulfgar.</p>

      <p class="calibre2">"Vadinin kenarında bir nebze korunma sağlarız," dedi Drizzt. Belinde duran boş su tulumuna hafifçe vurdu. "Benimle gel, yola devam etmeden bunları doldurabileceğimiz bir yer biliyorum."</p>

      <p class="calibre2">Wulfgar'ı kuzeye, dağın güney bayırlarının hemen altına doğru götürdü. Drow kısa bir mesafe ötede bulunan buzlu bir dere biliyordu, suları Kelvin Yığını'nın tepelerinden eriyen karlarla besleniyordu.</p>

      <p class="calibre2">Dere taşların arasından akarken mutlu mesut çağıldıyordu. Etraftaki kuşlar yoldaşların gelişiyle cikleyip gakladılar ve bir vaşak sessizce sıvıştı. Her şey normal gibi görünüyordu, ama yolcular tarafından çoğunlukla bir kamp yeri olarak kullanılan geniş ve düz kayaya geldikleri anda, Drizzt bir şeylerin feci şekilde yanlış olduğunu sezdi. İhtiyatla hareket ederek yaklaştı ve git gide büyüyen şüphelerini doğrulayacak somut bir iz aradı.</p>

      <p class="calibre2">Fakat Wulfgar kayanın üstüne göbekleme bir şekilde yatıp ter ve toprakla kaplanmış yüzünü hevesle soğuk suya daldırdı. Kafasını geri çıkarttığında yüzüne renk gelmişti, sanki buz gibi su ona &gt; bir çeşit dirilik vermiş gibi.</p>

      <p class="calibre2">Ama sonra barbar, kayanın üzerindeki kırmızı lekeleri gördü ve çizdikleri vahşet dolu izi takip etti. Çağlamakta olan derenin hemen üstündeki sivri bir taşa takılı olan üzeri tüylü et parçasının önüne geldi.</p>

      <p class="calibre2">Biri kolcu, diğeri barbar olan iki becerikli izci, savaşın kısa bir süre önce tam bu noktada gerçekleşmiş olduğunu anlamakta güçlük çekmedi. Deri parçasının üzerindeki tüylerin sakal olduğunu anladılar ve bu da tabii ki, akıllarına cüceleri getirdi. Etrafta üç farklı dev gibi ayak izi buldular. Güneye doğru uzanan izleri teğet şekilde takip ettiler ve kısa süre sonra sığ mezarları buldular.</p>

      <p class="calibre2">"Bruenor değil," dedi Drizzt sertçe, iki cesedi inceleyerek. "Daha genç cüceler bunlar sanırım Fellhamer'm oğlu Bundo ve Argo Grinnblade'in oğlu Dourgas."</p>

      <p class="calibre2">"Son hızla madenlere gitmeliyiz," diye önerdi Wulfgar.</p>

      <p class="calibre2">"Yakında," diye cevapladı drow. "Burada ne olduğunu öğrenmek için etrafta hâlâ bir çok iz var ve bu gece bizim tek şansımız olabilir. Bu devler yalnızca geçmekte olan haydutlar mıydı, yoksa bölgeye yerleştiler mi? Ve bu pislik hayvanlardan daha fazlası var mı?"</p>

      <p class="calibre2">"Bruenor'un haberdar edilmesi gerek," diye karşı çıktı Wulfgar.</p>

      <p class="calibre2">"Ve edilecek de," dedi Drizzt. "Ama bu üçü hâlâ etraftaysa, ki ben etrafta olduklarına inanıyorum çünkü onları gömme zahmetine girmişler, gece çöktüğü zaman biraz daha eğlenmek için geri dönebilirler." Wulfgar'a işaret edip batıya bakmasını istedi, hava daha şimdiden alaca karanlığın pembe gölgeleriyle dolmaya başlamıştı. "Bir dövüş için hazır mısın, barbar?"</p>

      <p class="calibre2">Wulfgar kararlı bir hırıltıyla Aegisfang'i omzundan aldı ve adamant sapını boş olan eline vurdu. "Bu gece kimin biraz eğleneceğini göreceğiz."</p>

      <p class="calibre2">Düz kayanın güneyindeki kayalıklı bir uçurumun gizliliği altında ilerlediler, güneşin ufuk çizgisinin altına gitmesini ve karanlık gölgelerin çöküp akşamı koyulaştırmasını beklediler.</p>

      <p class="calibre2">Uzun bir bekleyiş değildi çünkü inden dışarı ilk çıkanlar geçen gece cüceleri öldüren verbeeglerdi, yeni kurbanlarını aramak için sabırsızlanıyorlardı. Devriye kısa süre sonra dağın yokuşlarından aşağı paldır küldür inmeye başladı ve derenin yanındaki düz kayaya geldi.</p>

      <p class="calibre2">Wulfgar hemen saldırmaya hazırlandı ama yerlerini belli etmeden önce Drizzt onu durdurdu. Drow bu devleri öldürmeye kesinlikle niyetliydi, ama ilk önce neden burada olduklarını anlayıp anlayamayacağını görmek istiyordu.</p>

      <p class="calibre2">"Lanetler ossun," diye homurdandı devlerden biri. "Ortalıkta tek bi cüce bile yok!"</p>

      <p class="calibre2">"Kötü şans bu," diye uludu diğeri, "ve bizim dışardaki son gecemiz." Yaratığın yoldaşları merakla ona baktı. "Sayılarımız iki kat artçak ve o pis ogrelerle orklar gelcek. Ve patron her şeyler yatışmadan bizi dışarı bırakmıycak."</p>

      <p class="calibre2">"O pis deliğe yirmi baş daha geliyor," diye şikayet etti diğer devlerden biri. "Kafayı sıyırmak işten dul!"</p>

      <p class="calibre2">"Hadi gidelim öyleyse," dedi üçüncüsü. "Burda av falan yok ve harcancak gecemiz de yok."</p>

      <p class="calibre2">Devler ayrılmaktan söz ettiği anda, yarığın gerisindeki iki serüvenci iç güdüsel olarak gerginleşti.</p>

      <p class="calibre2">"Eğer o kayaya varabilirsek," diye akıl yürüttü Wulfgar, bilmeden geçen gece devlerin de bir pusu yeri olarak kullandığı kayayı göstererek, "burada olduğumuzu anlayamadan onları alaşağı ederiz!" Heyecanla Drizzt'e doğru döndü ama drowu gördüğü anda hemen geriledi. Lavanta renkli gözler Wulfgar'ın daha evvel hiç görmediği bir parıltıyla yanıp tutuşuyordu.</p>

      <p class="calibre2">"Sadece üç tane var," dedi Drizzt, sesi her an patlayabilecek ince bir sakinlik sınırındaydı. "Pusuya düşürmeye hiç ihtiyacımız yok."</p>

      <p class="calibre2">Wulfgar kara elfteki bu beklenmedik değişime nasıl yaklaşması gerektiğini tam olarak bilmiyordu. "Bana kazanabileceğin her avantajı aramam gerektiğini öğrettin," dedi sakıngan bir şekilde.</p>

      <p class="calibre2">"Savaşta evet," diye cevapladı Drizzt. "Bu intikam. Bırak devler bizi görsün, bırak üzerlerine çökmekte olan ölümün dehşetini tatsınlar!" Yarığın etrafından dolaşırken narin ellerinde aniden palalar beliriverdi, metin yürüyüşü cesaret kırıcı bir şekilde ölüm sözleri veriyordu.</p>

      <p class="calibre2">Devlerden biri şaşkınlık içinde haykırdı ve drowun önlerine çıktığını gördüklerinde hepsi de donakaldı. Korkmuşlardı ve şaşırmışlardı, düz kayanın önünde savunmacı bir sıra oluşturdular. Verbeegler drowların efsanelerini duymuşlardı, hatta bazı yerlerde kara elfler devlerle güç birliği bile yapardı, ama Drizzt'in aniden belirişi hepsini şaşkına çevirmişti.</p>

      <p class="calibre2">Drizzt onların gergin kıpırdanmalarından haz aldı ve bu anın tadını çıkartmak için uzakta durdu.</p>

      <p class="calibre2">"Kimsin nesin sen?" diye sordu devlerden biri sakınganlıkla.</p>

      <p class="calibre2">"Cücelerin bir dostuyum," diye yanıtladı Drizzt, şeytanca gülerek.</p>

      <p class="calibre2">Devlerin en büyüğü hiç tereddüt etmeden saldırdığında, hemen yanında Wulfgar beliriverdi. Ama Drizzt onu durdurdu. Drow palalarından birini yaklaşmakta olan deve doğru salladı ve ölümcül bir sakinlikle ilan etti, "Sen öldün." Verbeeg hemen morumsu alevlerle aydınlandı. Dehşet içinde haykırdı ve bir adım geriledi, ama Drizzt düzenli bir şekilde üzerine gitti.</p>

      <p class="calibre2">Wulfgar'a baskın bir şekilde savaş çekicini fırlatma hissi geldi, sanki Aegisfang kendi iradesini kullanıyormuş gibi. Silah ıslık çalarak gece göğünü delip geçti, tam ortada duran devin üzerine patladı ve kırık vücudunu kabarmış olan dereye düşürdü.</p>

      <p class="calibre2">Wulfgar fırlatışının gücü ve sonucu karşısında şaşırıp kalmıştı, ama üçüncü devle geriye kalan tek silahıyla, yani sadece küçük bir hançerle dövüşmenin pek etkili olmayacağından endişeleniyordu. Aynı şekilde dev de eline geçen avantajı fark etti ve vahşice saldırdı. Wulfgar elini hançere attı.</p>

      <p class="calibre2">Ama bunun yerine, büyülü bir yolla geri dönen Aegisfang'i buldu ellerinde. Bruenor'un silaha yüklemiş olduğu bu özel güçten hiç haberi yoktu ve durup şaşıracak zamanı da yoktu.</p>

      <p class="calibre2">Ödü patlayan ama kaçacak hiçbir yeri olmayan en büyük dev, Drizzt'e daha da fazla avantaj vererek körlemesine saldırdı. Canavar ağır sopasını yükseğe kaldırdı. Bu hareketi, hiddeti sebebiyle daha da uzun sürmüştü ve Drizzt sivri kılıçlarını deri tunikten içeriye, açıkta kalmış mideye sokuverdi. Dev sadece hafif bir tereddütle güçlü savuruşuna devam etti ama çevik drowun darbeden kaçmaya yetecek kadar zamanı vardı. Ve savurduğu darbe devin dengesini bozarak sendelemesini sağlarken, Drizzt yaratığın sırtında ve omuzlarında iki küçük delik daha açtı.</p>

      <p class="calibre2">"İzliyor musun evlat?" diye seslendi drow, Wulfgar'a neşeyle. "Tıpkı senin türünden biri gibi savaşıyor."</p>

      <p class="calibre2">Wulfgar geriye kalan devle meşguldü, canavarın güçlü darbelerini savuşturmak için Aegisfang ile rahatça manevralar yapıyordu ama hemen yanında gerçekleşen dövüşten küçük sahneler yakalayabilmişti. Oradaki görüntü, Drizzt'in kendisine öğrettiği şeyin değerinin acı bir örneğiydi. Çünkü drow, verbeeg ile oynuyor, yaratığın kontrolsüz hiddetini kendisine karşı kullanıyordu. Canavar durmadan öldürücü bir darbe indirmek için geriniyor ve Drizzt her seferinde hızla vurup kaçıyordu. Bir düzine yaradan verbeeg kanı fışkırıyordu ve Wulfgar, Drizzt'in bu işi her an bitirebileceğini biliyordu. Ama kara elfin bu eziyet dolu oyunla eğlendiğini gördüğüne epey şaşırdı.</p>

      <p class="calibre2">Wulfgar rakibine henüz sert bir darbe indirememişti. Drizzt'in ona öğrettiği gibi zamanını bekliyor, hiddetli yaratığın açık vermesini kolluyordu. Barbar daha şimdiden devin darbelerinin daha seyrek aralıklarla ve daha az güçle inmeye başladığını görüyordu. En sonunda ter içinde kalmış ve zar zor nefes almakta olan verbeeg hata yaptı ve savunmasını açık bıraktı. Aegisfang hedefe güm diye bir kez ve sonra bir kez daha indi ve ondan sonra dev toprağa devrildi.</p>

      <p class="calibre2">Drizzt ile dövüşmekte olan verbeeg şimdi tek dizinin üstüne çökmüştü, çünkü drow el çabukluğuyla dizindeki kirişlerden birini parçalamıştı. Drizzt ikinci devin de Wulfgar'ın önünde yere devrildiğini gördüğünde oyunu bitirmeye karar verdi. Dev son bir başarısız darbe savurdu ve Drizzt silahın düşüş yönünden kaçarak palalarından birini sapladı, ama bu sefer bütün gücüyle bastırdı. Kılıç devin boynundan içeri kaydı ve yukarıya çıkarak beynine ulaştı.</p>

      <p class="calibre2">Sonra Wulfgar ile o, dizlerinin üzerine çökmüş dinlenirken ve çıkardıkları işin sonuçlarını düşünürken, Drizzt'in kafasında tek bir soru vardı. "Çekiç?" diye sordu basitçe.</p>

      <p class="calibre2">Wulfgar kafasını eğip Aegisfang'e baktı ve omuz silkti. "Bilmiyorum," diye cevapladı dürüstçe. "Kendi büyüsünü kullanarak ellerime geri döndü!"</p>

      <p class="calibre2">Drizzt kendi kendine gülümsedi. Biliyordu. Bruenor'un hüneri ne kadar da şahane, diye düşündü kendi kendine. Ve ona bunun gibi bir armağan verdiğine göre çocuğu ne kadar da çok önemsiyor olmalıydı!</p>

      <p class="calibre2">"Yirmi tane verbeeg geliyormuş," diye söylendi Wulfgar.</p>

      <p class="calibre2">"Ve başka bir yirmi tane ise daha şimdiden burada," diye ekledi Drizzt. "Dosdoğru Bruenor'a git," diye talimat verdi. "Bu üçü inden çıkıp geldi; iz sürüp geri kalanlarının nerde olduğunu bulmakta fazla sorun yaşamam."</p>

      <p class="calibre2">Wulfgar başıyla onayladı fakat merakla Drizzt'e baktı. Verbeeglere saldırmadan önce drowun gözlerinde gördüğü yanıp tutuşan, alışılmadık ateş barbarı korkutmuştu. Kara elfin ne kadar gözüpek olacağından emin değildi. "İni bulduğunda ne yapmayı tasarlıyorsun?"</p>

      <p class="calibre2">Drizzt hiçbir şey söylemedi ama barbarın endişelerini arttıracak şekilde çarpıkça gülümsedi. En sonunda arkadaşının kaygılarını dindirdi. "Yarın sabah benimle tam bu noktada buluş. Eğlenceye sensiz başlamayacağıma seni temin ederim!"</p>

      <p class="calibre2">"Şafağın ilk ışıklarından önce geri döneceğim," diye yanıtladı Wulfgar sertçe. Topuklarının üzerinde döndü ve karanlığın içinde kayboldu, yıldızların altında elinden geldiğince hızlı ilerledi.</p>

      <p class="calibre2">Drizzt de yürümeye başladı, Kelvin Yığını'nın cephesi boyunca batıya doğru üç devin izlerini takip etti. En sonunda devlerin bariton seslerini duydu ve ondan kısa bir süre sonra inin girişini belirleyen, aceleye getirilerek yapılmış tahta kapıları gördü. Dağ eteğindeki çalılıkların arasına kurnazca gizlenmişti.</p>

      <p class="calibre2">Drizzt sabırla bekledi ve az sonra ikinci bir dev devriyesinin inden çıktığını gördü. Ve daha sonra geri döndüklerinde bir üçüncü birlik dışarı çıktı. Drow ilk devriyenin dönmeyişinden dolayı bir alarm durumunun olup olmadığını anlamaya çalıştı. Ama verbeegler neredeyse her zaman ele avuca sığmaz ve bağımsızdı. Drizzt'in, aralarında geçen konuşmalardan duyabildiği kadarıyla devler, eksik arkadaşlarının ya kaybolduğunu ya da sıvıştıklarını düşünüyordu. Drizzt bunu anlayınca rahatladı. Drow birkaç saat sonra sıradaki planını hazırlamaya başladığında baskın yapma unsurunun hâlâ işine yarar durumda olduğundan emindi.</p>

      <p class="calibre2">Wulfgar gece boyunca koştu. Haberleri Bruenor'a iletti ve klanın harekete geçmesini hiç beklemeden kuzeye doğru geri koşmaya başladı. Koca adımları bir saatten birazcık daha fazla sürede, şafağın ilk ışıklarından ve hatta Drizzt'in inden geri dönüşünden bile önce, düz kayaya varmasını sağladı. Beklemek için yarığın arkasına gitti, drow hakkındaki endişeleri her geçen saniye artıyordu.</p>

      <p class="calibre2">En sonunda daha fazla beklemeye dayanamadı ve ine doğru verbeeglerin izini takip etmeye başladı, neler olup bittiğini öğrenmeye kararlıydı. Daha beş metre bile gitmemişti ki bir el kafasının arkasına bastı şaplağı. Kendisine saldıran kimseyle yüzleşmek için tepkisel olarak arkasını döndü ama Drizzt'i önünde dururken gördüğünde şaşkınlığı yerini sevince bıraktı.</p>

      <p class="calibre2">Drizzt kayaya Wulfgar'dan kısa bir süre sonra gelmiş fakat gizlenmişti. Genç ve atılgan savaşçı anlaşmalarına güvenecek mi yoksa işleri kendi ellerine almaya mı karar verecek diye barbarı izlemişti. "Saati geçmeden önce asla kararlaştırılmış bir randevudan şüphe duyma," diye azarladı drow sertçe, fakat barbarın onun iyiliği hakkındaki endişesi karşısında da duygulanmıştı.</p>

      <p class="calibre2">Wulfgar'dan gelebilecek herhangi bir yanıt kısa kesilmek zorunda kalmıştı çünkü iki yoldaş aniden tanıdık bir sesin sertçe haykırdığını duydu. "Bana öldürmem için cıyaklayan dev domuzlardan bulun!" diye seslendi Bruenor arkalarından, derenin yanındaki düz kayanın üzerinden. Zıvanadan çıkmış cüceler inanılmaz bir hızda ilerleyebilirdi. Bir saatten az bir sürede Bruenor'un klanı toplanmış ve hemen barbarın ardından yola çıkmıştı, neredeyse onun çılgın adımlarına yetişmişlerdi.</p>

      <p class="calibre2">"Hoş bulduk," diye seslendi Drizzt, cüceye katılmak için yürürken. Bruenor'u üç ölü verbeege acı bir memnuniyetle bakarken buldu. Elli tane demir yüzlü, savaşa hazır cüce, yani klanın yarısından fazlası liderlerinin etrafında duruyordu.</p>

      <p class="calibre2">"Elf," diye selamladı Bruenor alışıla geldik saygılı tonuyla. "Bir indeler değil mi?"</p>

      <p class="calibre2">Drizzt başını salladı. "Bir mil kuzeyde, ama bu senin düşüneceğin ilk mesele olmasın. Oradaki devlerin hiçbir yere gittiği yok fakat bu gün gelecek misafirler bekliyorlar."</p>

      <p class="calibre2">"Çocuk bana söyledi," dedi Bruenor. "Yirmi kişilik takviye birliği." Baltasını hafifçe salladı. "Fakat nedense, içimde ine ulaşamayacaklarmış gibi bir his var! Ne taraftan gelecekleri hakkında bir bilginiz var mı?"</p>

      <p class="calibre2">"Kuzey ve doğu tek yol," diye mantık yürüttü Drizzt. "Buzyeli Geçidi'nden bir yerden, Lac Dinneshere'in kuzeyinden dolaşacaklardır. Öyleyse senin halkın onları karşılayacak demek?"</p>

      <p class="calibre2">"Tabii ki," diye yanıtladı Bruenor. "Kesinlikle Daledrop'tan geçeceklerdir." Gözlerinde bir parıltı belirdi. "Sen ne yapmayı planlıyorsun?" diye sordu Drizzt'e. "Ve çocuk n'oolcak?"</p>

      <p class="calibre2">"Çocuk benimle kalacak," diye ısrar etti Drizzt. "Dinlenmeye ihtiyacı var. Biz ini gözetleyeceğiz."</p>

      <p class="calibre2">Drizzt'in gözlerindeki hevesli parıltı, drowun kafasında sadece gözetlemekten daha fazla şeylerin olduğu izlenimini verdi Bruenor'a.</p>

      <p class="calibre2">"Deli elf," dedi sessizce. "Muhtemelen hepsiyle kendi ilgilenecek!"</p>

      <p class="calibre2">Etrafındaki ölü devlere merakla tekrar baktı. "Ve kazanacak!" Sonra Bruenor iki maceracıya baktı, onların silahlarıyla verbeeglerin üzerindeki yaraları karşılaştırmaya çalışıyordu.</p>

      <p class="calibre2">"Çocuk iki tane devirdi," diye cevapladı Drizzt, cücenin yüksek sesle sormadığı sorusunu.</p>

      <p class="calibre2">Nadir gülümsemelerinden birinin izleri Bruenor'un yüzünde beliriverdi. "O iki tane devirdi ve sen bir ha? Çaptan düşüyorsun elf."</p>

      <p class="calibre2">"Saçmalık," diye sertçe karşılık verdi Drizzt "Biraz antrenmana ihtiyacı olduğunu düşündüm!"</p>

      <p class="calibre2">Bruenor kafasını salladı, Wulfgar ile duyduğu gururun büyüklüğü karşısında şaşırmıştı, ama tabii ki de bunu çocuğa söyleyip burnunu kaldırmayacaktı. "Çaptan düşüyorsun!" diye seslendi yine, klanın başına geçmek için yürürken. Cüceler ritmik bir şarkıya başladılar, bir zamanlar kayıp anayurtlarının gümüşi koridorlarında yankılanan eski bir nağmeydi bu.</p>

      <p class="calibre2">Bruenor dönüp iki maceracı dostuna baktı. O ve cüce dostları oraya geri döndüğünde, devlerinin ininden geriye neyin kalmış olacağını hakikaten de merak ediyordu doğrusu.</p>

      <p class="calibre2">Ağır donanımlı cüceler, yorulmak nedir bilmeden yürümeye devam ettiler. Savaş için hazırlıklı gelmişlerdi, bazıları ağır bohçalar taşıyordu ve diğerleri de kocaman kalaslar omuzlamışlardı.</p>

      <p class="calibre2">Drowun, takviyelerin hangi yönden geleceği konusundaki tahmini mümkün olan tek yol gibi görünüyordu ve Bruenor da onları nerede karşılayacağını gayet iyi biliyordu. Kayalıklı vadiye kolayca inmeye imkan veren tek bir geçit vardı: Dağın güney bayırlarında bulunmasına rağmen tundranın yükseklik seviyesinde olan Daledrop.</p>

      <p class="calibre2">Gecenin yarısı ve sabahın büyük bir kısmı boyunca durup dinlenmeden yürüdükleri halde cüceler hemen işe koyuldular. Devlerin ne zaman gelecekleri hakkında hiçbir fikirleri yoktu fakat büyük bir ihtimalle gün ışığı altında gelmezlerdi; her şeyin hazır olduğundan emin olmak istiyorlardı. Bruenor bu savaş işini hızlı bir şekilde ve halkından en az kayıp vererek halletmeye kararlıydı. Dağ eteğinin yüksek mevkilerine ulaklar dikilmişti ve diğerleri de ovaya gönderilmişti. Geri kalanlar ise Bruenor'un yönetiminde bölgeyi pusu için hazırlıyordu. Bir grup, tuzak çukurları kazmaya koyuldu ve diğerleri de kütüklerden iki tane mancınık yapmaya başladılar. Ağır arbalet okçuları dağın eteklerindeki kayalıklarda ani saldırıları için kendilerine en uygun olacak noktalan aramaya çıktılar.</p>

      <p class="calibre2">Kısa bir süre sonra her şey hazırlanmıştı. Ama cüceler buna rağmen durup dinlenmediler. Verbeegler üzerinde elde edebilecekleri her türlü avantaj için bölgeyi santim santim incelemeye devam ettiler.</p>

      <p class="calibre2">O günün geç saatlerinde, güneş ufuk çizgisinin altına doğru batarken dağdaki gözcülerden birisi doğuda büyümekte olan bir toz bulutu gördüğünü bildirdi. Kısa süre sonra ovadan bir ulak geldi ve yirmi kişilik bir verbeeg grubunun, birkaç öğrenin ve en az bir düzine orkun Daledrop'a doğru hızla ilerlemekte olduğunu rapor etti. Arbalet tayfası, devasa yayların üzerindeki kamuflajları kontrol etti ve tamamlayıcı ilaveler yaptı. Sonra aralarında Bruenor'un da bulunduğu, klanın en güçlü savaşçıları, kalın çim öbeklerini tekrar üzerlerine örtebilmek için itinayla kesip Daledrop'un aşınmış yollarında kazdıkları çukurların içine girdiler. İlk darbeyi onlar indirecekti.</p>

      <p class="calibre2">Drizzt ve Wulfgar dev ininin yükseğinde bulunan Kelvin Yığını kayalıklarında yerlerini aldılar. Gün boyunca dönüşümlü olarak uyudular. Drowun Bruenor ve klanıyla ilgili tek endişesi, devlerden bazılarının gelecek takviye birliklerini karşılamak için inden ayrılıp cücelerin pusu avantajını berbat etme olasılığıydı.</p>

      <p class="calibre2">Birkaç olaysız saatten sonra Drizzt'in endişeleri doğru çıktı. YVulfgar ini gözetlerken drow kaya çıkıntısının gölgesinde dinleniyordu. Barbar, çalılıkların arkasına gizlenmiş ahşap kapıları zar zor görebiliyordu ama bir tanesi açıldığında menteşe gıcırtısını açıkça duydu. Drowu uyarmaya gitmeden önce devlerin gerçekten de inden dışarı çıktığından emin olmak için biraz bekledi.</p>

      <p class="calibre2">Sonra açık kapının karanlığı içinde konuşan devleri duydu ve bir anda yarım düzine verbeeg gün ışığına çıktı. Drizzt'e doğru döndü ama her zaman için tetikte olan drowu arkasında dururken gördü, parlak ışık altındaki devleri izlerken geniş gözleri kısılıyordu.</p>

      <p class="calibre2">"Neden dışarı çıktıklarını bilmiyorum," dedi Wulfgar Drizzt'e.</p>

      <p class="calibre2">"Kayıp olan arkadaşlarını aramaya çıkıyorlar," diye yanıtladı Drizzt. Keskin kulaklarıyla devlerin dışarı çıkmadan evvel yaptıkları konuşmanın parçalarını arkadaşının duyduğundan daha açık şekilde duymuştu. Verbeeglere ellerinden geldiğince dikkatli olmaları talimatı verilmişti, ama epey geç kalmış olan devriyeyi bulmaları ya da en azından kayıp devlerin nereye gittiklerini öğrenmeleri de emredilmişti. Diğerleri yanlarında olsun olmasın, aynı gece geri dönmeleri bekleniyordu.</p>

      <p class="calibre2">"Bruenor'u uyarmalıyız," dedi Wulfgar.</p>

      <p class="calibre2">"Bu grup biz daha geri dönemeden çok önce ölü arkadaşlarını bulup diğerlerini uyarmış olur bile," diye cevap verdi Drizzt. "Bununla beraber sanırım Bruenor'un daha şimdiden başa çıkacak yeterince devi var zaten"</p>

      <p class="calibre2">"Peki ne yapacağız öyleyse?" diye sordu Wulfgar. "Eğer tehlikeyi sezerlerse indekileri yenmek on kat daha zor olacaktır," Barbar, ] drowun gözlerine geri gelmiş olan parlak alevleri fark etti.</p>

      <p class="calibre2">"Eğer bu devler asla geri dönmezse indekilerin hiçbir şeyden haberi olmaz," dedi Drizzt doğruya doğru bir şekilde, sanki aval çıkmış altı verbeegi durdurmak küçük bir meseleymiş gibi. Wulfgar, Drizzt'in aklından neler geçtiğini şimdiden tahmin ettiği halde! kulaklarına inanamayarak dinledi.</p>

      <p class="calibre2">Wulfgar’ın kendisini anladığını fark edince, drowun yüzünde kocaman bir gülümseme belirdi. "Gel evlat," diye talimat verdi, barbarın gururunu harekete geçirmek için küçümseyici unvanı kullanarak.</p>

      <p class="calibre2">"Uzun haftalardır bunun gibi bir ana hazırlıklı olmak için zorlu bir şekilde çalıştın." Kayanın üzerindeki küçük yarığın kena. rina hafifçe zıpladı ve Wulfgar’a dönüp baktı, ikindi güneşini yakalayan gözleri çılgınlar gibi parıldıyordu.</p>

      <p class="calibre2">"Gel," diye tekrarladı drow, bir eliyle işaret ederek. "Sadece altı tane var!"</p>

      <p class="calibre2">Wulfgar boyun eğmiş bir şekilde kafasını salladı ve iç geçirdi. Eğitim haftaları sırasında Drizzt'i, yaptığı her hareketi soğukkanlı bir önseziyle ölçüp biçen, kendine hakim, ölümcül bir kılıç ustası olarak tanımıştı. Ama Wulfgar bu son iki günde, drowun aşırı derecede cesur hatta pervasız yönünü görmüştü. Drizzt'in sarsılmaz özgüveni, elfin ölüme balıklama dalan biri olmadığına Wulfgar'ı inandıran tek şeydi. Daha iyi olan kendi fikirlerinin aksine, onu izlemesine sebep olan tek şey de buydu. drowa ne kadar güvenebileceğinin her hangi bir sınırı olup olmadığını da merak etti.</p>

      <p class="calibre2">Tam o anda ve orada anladı ki, Drizzt günün birinde onu hiç kaçışı olmayan bir duruma sokacaktı.</p>

      <p class="calibre2">Dev devriyesi kısa bir süre için güneye doğru gitti. Drizzt ve Wulfgar gizlilik içinde peşlerinden takip ediyordu. Verbeegler kayıp devler hakkında elle tutulur izlere rastlayamadı ve cüce madenlerine çok yaklaşmaktan korktular. Bu sebeple kuzeydoğuya, yani çatışmanın yaşanmış olduğu düz kayanın yönüne doğru sert bir dönüş yaptılar.</p>

      <p class="calibre2">"Onlara yakın zamanda saldırmalıyız," dedi Drizzt arkadaşına. "Haydi avımıza yaklaşalım."</p>

      <p class="calibre2">Wulfgar kafasını salladı. Kısa bir süre sonra dar patikanın aniden kıvrılıp döndüğü, sivri uçlu taşlarla dolu bir alana geldiler. Zemin yukarı doğru hafifçe meyilliydi ve yol arkadaşları, takip ettikleri patikanın küçük bir uçurumun ucuna kadar gittiğini fark ettiler. Gündüz ışığı biraz gizlenme sağlayacak kadar loşlaşmıştı. Drizzt ve Wulfgar bilmiş bilmiş bakıştılar; harekete geçme zamanı gelmişti.</p>

      <p class="calibre2">İkisi arasında çok daha fazla savaş deneyimi olan Drizzt, en iyi başarı şansını getirecek saldırı tarzını hızlıca kararlaştırdı. Sessizce Wulfgar'a durmasını işaret etti. "Vurup kaçmalıyız," diye fısıldadı, "ve sonra yeniden vurmalıyız."</p>

      <p class="calibre2">"Tedbirli bir düşmana karşı pek de kolay bir iş değil bu," dedi Wulfgar.</p>

      <p class="calibre2">"Bize yardımı dokunabilecek bir şeyim var." drow sırtından çantasını indirdi, küçük heykelciği çıkarttı ve gölgesini çağırdı. Muhteşem kedi aniden ortaya çıktığında, barbar dehşet içinde boğulur gibi oldu ve geriledi.</p>

      <p class="calibre2">"Ne biçim bir iblis çağırdın böyle?" diye cüret edebildiği kadar yüksek bir sesle haykırdı, Aegisfang'i tutan parmak boğumları baskıdan dolayı bembeyaz oldu.</p>

      <p class="calibre2">"Guenhwyvar iblis falan değil," diye temin etti Drizzt, kocaman arkadaşını. "O bir dost ve değerli bir yardımcıdır."</p>

      <p class="calibre2">Kedi sanki denilenleri anlamış gibi hırladı ve Wulfgar bir adım daha geriledi.</p>

      <p class="calibre2">"Doğal bir hayvan değil," diye sertçe karşılık verdi barbar. "Büyüyle çağrılmış bir iblisin yanında savaşmayacağım!" Buzyeli Vadisi'nin barbarları ne insandan ne de hayvandan korkmazlardı, fakat karanlık sanatlar onlar için tamamen yabancıydı ve bu cehaletleri onları savunmasız bırakıyordu.</p>

      <p class="calibre2">"Eğer verbeegler kayıp devriye hakkındaki gerçeği öğrenirse Bruenor ve halkı tehlike içinde olacak," dedi Drizzt tatsızca. "Kedi bu grubu durdurmamıza yardım edecek. Korkularının cücelerin güvenliğine engel olmasına izin mi vereceksin?"</p>

      <p class="calibre2">Wulfgar doğruldu ve kendine hakimiyetini bir parça geri kazandı. Drizzt'in gururuna dokundurması ve cücelerin üzerindeki tehlike, kara sanatlara olan tiksinmesini bir süreliğine kenara bırakması için ona baskı yapıyordu. "Hayvanı geri gönder, yardıma falan ihtiyacımız yok."</p>

      <p class="calibre2">"Kediyle birlikteyken hepsini halledeceğimiz kesin. Senin rahatsızlığın yüzünden cücelerin hayatını riske atmayacağım."</p>

      <p class="calibre2">Drizzt, Wulfgar'ın Guenhwyvar'ı bir dost olarak görebilmesi için bir çok saatin geçmesi gerektiğini biliyordu tabi eğer kabul ederse. Ama şu an için tek ihtiyacı olan şey Wulfgar'ın saldırıda işbirliği yapmasıydı.</p>

      <p class="calibre2">Devler birkaç saattir yürümekteydiler. Drizzt sabırla oluşumlarının gevşemesini bekledi, canavarların bir ya da iki tanesi arada sırada diğerlerinden geri kalıyordu. İşler tam da drowun umduğu gibi ilerliyordu.</p>

      <p class="calibre2">Patika iki devasa kayanın arasından son bir kez kıvrılıyordu, sonra hatırı sayılır derecede genişliyor ve uçurum kenarına doğru daha meyilli bir yokuş halini alıyordu. Daha sonra keskin bir dönüş yapıyor ve çıkıntının kenarından devam ediyordu. Katı bir kaya duvarı bir kenarda, kayalıklı bir uçurum diğer kenarda kalıyordu. Drizzt hazır olsun diye Wulfgar'a işaret eti, sonra koca kediyi harekete geçirdi.</p>

      <p class="calibre2">Yanlarında üç ogre ve bir düzine ork bulunan yirmi verbeegden oluşmuş savaş ekibi sakin adımlarla ilerleyip gece çöktükten hemen sonra Daledrop'a vardı. Cücelerin beklemekte olduğundan daha fazla canavar vardı ama orklara o kadar da fazla aldırış etmediler ve ogrelerle nasıl başa çıkacaklarını da iyi biliyorlardı. Bu savaşın anahtarı devlerdi.</p>

      <p class="calibre2">Uzun bekleyiş cücelerin gerginliğini yatıştıramamıştı. Klandan hiçbiri yaklaşık bir gündür uyumamıştı, hepsi de akrabalarının intikamını almak için gergin ve hevesli bir şekilde beklemişlerdi.</p>

      <p class="calibre2">Verbeeglerden ilki, eğimli alana kazasız belasız girdi, fakat istilacı grubun en son üyesi de pusu bölgesinin sınırları içine adımını attığında Mithril Salonu cüceleri saldırdı. İlk darbeyi Bruenor'un grubu indirdi. Deliklerden dışarı fırlayıp bir devin ya da bir orkun yanına denk geldiklerinde kendilerine en yakın hedefi kesip biçtiler. Darbelerini sakat bırakmak için savuruyor, cücelerin devlerle savaşma felsefesinin temel prensibini takip ediyorlardı: baltanın keskin ucu dizin arkasındaki tendonları ve kasları keser, çekicin düz kafası ise önden diz kapağını paramparça eder.</p>

      <p class="calibre2">Bruenor tek bir savuruşla bir dev devirdi, sonra kaçmak için arkasını döndü ama kendini bir orkun çekilmiş kılıcıyla karşı karşıya buldu. Karşılıklı darbelerle kaybedecek zamanı olmayan Bruenor, silahını havaya fırlatıp "Yakala!" diye haykırdı. Orkun gözleri baltanın ilgi dağıtıcı uçuşunu aptalca takip etti. Bruenor miğferli alnını yaratığın çenesine indirerek onu yere yapıştırdı, düşmekte, olan baltasını havada yakaladı ve gecenin karanlığına doğru yoluna devam etti. Geçerken orku tekmelemek için sadece kısa bir süreliğine durdu.</p>

      <p class="calibre2">Canavarlar tamamen pusuya düşürülmüştü ve daha şimdiden çoğu yere serilmiş, çığlıklar atmaktaydı. Sonra arbaletler meydana çıktı. Mızrak boyundaki mermiler en ön safların üzerinde patladı. Devleri ya yere devirdi ya da birbirilerine iğnelediler. Arbalet okçuları saklandıkları yerden fırlayıp ölümcül bir set halinde saldırdı. Sonra yaylarını bırakıp dağ eteğine doğru kaçtılar. Şimdi dövüş biçimleri "V" formasyonunu almış olan Bruenor'un grubu arbedenin tam ortasına geri daldı.</p>

      <p class="calibre2">Canavarların yeniden birleşecek şansı dahi olmadı ve karşı koymak için silahlarını kaldırabildikleri zaman ise saflarının büyük bir kısmı yok edilmişti.</p>

      <p class="calibre2">Daledrop Muharebesi üç dakika içinde sona ermişti.</p>

      <p class="calibre2">Bir cüce bile ciddi olarak yaralanmamıştı ve istilacı canavarlardan geriye yalnızca Bruenor'un yere serdiği ork canlı kalmıştı.</p>

      <p class="calibre2">Guenhwyvar sahibinin isteklerini anladı ve patikanın kenarındaki kırık taşlar arasından sessizce ilerledi. Verbeeglerin önünden dolanarak patikanın üstündeki kaya duvara yerleşti. Yere sindi, derinleşen gölgelerden başka bir şey değildi sanki. Devlerden biri altından geçti, ama kedi, uygun zamanın gelmesini ölüm gibi sabit bir halde bekledi. Drizzt ve Wulfgar, devriyenin en arkadaki safını göz mesafelerinden hiç çıkartmadan sinsice yaklaştılar.</p>

      <p class="calibre2">İnanılmaz derecede şişko bir verbeeg olan en son dev, nefes almak için bir anlığına durdu.</p>

      <p class="calibre2">Guenhwyvar hızla saldırdı.</p>

      <p class="calibre2">Kıvrak panter, duvardan aşağı atladı ve uzun pençeleriyle devin yüzünü tırmıkladı. Sonra kocaman omzu bir sıçrama tahtası olarak kullanıp devden güç alarak zıpladı ve duvarın üstündeki başka bir noktaya geri döndü. Dev parçalanmış yüzünü tutarken ıstırap içinde uludu.</p>

      <p class="calibre2">Aegisfang uçarak yaratığın kafasının arkasına indi ve onu küçük yarıktan aşağı düşürdü.</p>

      <p class="calibre2">Geri kalan grubun en arkasındaki dev, acı dolu haykırışı duydu ve anında patikadan geri koşmaya başladı. En son dönemeci tam zamanında dönüp bahtsız arkadaşının kayalıklı uçurumdan aşağı yuvarlanışını gördü. Koca kedi tereddüt etmeden ikinci kurbanının üzerine sıçradı. Keskin pençeleri devin göğsüne sıkıca yapıştı. Etli butlu boynuna iki inçlik sivri dişler battığında çılgınlar gibi kan fışkırdı. İşini şansa bırakmayan Guenhwyvar, karşı koymasını engellemek için güçlü pençelerinin dördüyle birden tırmıkladı ama afallamış dev, üzerine karanlıkların en derini çöktüğünde daha kollarını ancak kaldırmayı başarabilmişti.</p>

      <p class="calibre2">Devriyenin geri kalan kısmı şimdi hızla gelmekteydi. Bu yüzden Guenhwyvar sıçrayıp kaçtı ve soluğunu yitirmekte olan devi kendi kanında boğulmaya terk etti. Drizzt ve Wulfgar, patikanın her iki tarafında kayaların arkasındaki yerlerini aldılar. drow palalarını çekmişti ve barbar ellerine geri dönmüş olan çekici sıkıca tutuyordu.</p>

      <p class="calibre2">Kedi hiç duraksamadı. Bu senaryoyu daha önce sahibiyle çok kez oynamıştı ve pusuya düşürmenin getirdiği avantajı gayet iyi biliyordu. Devlerin geri kalan kısmı onu fark etsin diye biraz oyalandı sonra patikadan aşağı doğru dört nala koşmaya başladı. Sahibini ve Wulfgar'ı gizleyen kayalıkların arasına daldı.</p>

      <p class="calibre2">"Amanın!" diye haykırdı verbeeglerden biri, ölmekte olan arkadaşını hiç umursamadan. "Kocaman, dev gibi bi kedi bu! Ve bisim aşçının tencereleri kadar kara!"</p>

      <p class="calibre2">"Peşisine düş!" diye bağırdı bir diğeri. "Onu yakalıyana yeni bi palto çıktı demektir!" ikinci kez düşünmeden yerdeki devin üzerinden sıçrayıp geçtiler ve panterin ardından patika boyunca koşturdular.</p>

      <p class="calibre2">Saldırmakta olan devlere en yakın olan Drizzt idi. İlk ikisinin geçmesine izin verdi, geriye kalan ikisine yoğunlaştı. Yaratıklar yan yana kayanın önünden geçtiler ve o da, önlerine sıçrayıp sol elindeki palayı bir devin göğsüne sapladı, diğerini ise sağ taraftan gözlerine indirdiği darbeyle kör etti. İlk deve saplanan palayı eksen olarak kullanan drow, sendeleyen düşmanının arkasına geçti ve diğer kılıcı canavarın sırtına sapladı. Zekice bir hareketle iki kılıcını da serbest bıraktı ve ölümcül biçimde yaralanmış dev yere devrilirken hızla yolundan çekildi.</p>

      <p class="calibre2">Wulfgar da en öndeki devin geçmesine izin verdi. Drizzt arfadaki ikisine saldırdığında ikinci dev neredeyse barbarla aynı hizaya gelmişti. Dev durdu ve diğerlerine yardıma koşmak için hızla arkasına döndü, ama Wulfgar kayanın arkasındaki yerinden Aegisfang'i bir yay şeklinde savurdu ve çekici verbeegin göğsünün tam ortasına geçirdi. Canavar sırt üstü düştü, kelimesi kelimesine nefesi kesilmişti. Wulfgar savuruşunu ters çevirdi ve Aegisfang'i diğer yöne doğru salladı. Öndeki dev tam zamanında arkasına döndü ve çekici yüzüne yedi.</p>

      <p class="calibre2">Wulfgar hiç tereddüt etmeden devirdiği en yakın devin üzerine atıldı ve güçlü kollarını canavarın kocaman boynuna doladı. Dev çabuk toparlandı ve barbarı bir ayı kıskacına aldı. Hâlâ oturuyor olduğu halde kendisinden daha küçük olan düşmanını tamamen havaya kaldırmakta fazla güçlük çekmedi. Ama cüce madenlerinde çekiç sallayarak ve taş kırarak geçirdiği seneler, barbara demirden bir güç kazandırmıştı. Devi daha da sıkıca sardı ve düğümlü kollarını yavaşça döndürdü. Yüksek bir çatırtıyla verbeegin kafası gevşekçe yana doğru sarktı.</p>

      <p class="calibre2">Drizzt'in kör ettiği dev, kocaman sopasını çılgınlar gibi etrafa savuruyordu. Drow sabit devinimini korudu. Devin iki böğrünün de etrafında, fırsatlar izin verdikçe, dans ediyor ve çaresiz canavara darbe üstüne darbe indiriyordu. Drizzt güvenli bir şekilde erişebileceği her can alıcı noktaya nişan alıyor, rakibinin işini hızlı ve verimli bir şekilde bitirmeyi umuyordu.</p>

      <p class="calibre2">Aegisfang ellerine güvenli bir şekilde geri dönmüş olan Wulfgar, öldüğünden emin olmak için suratına vurduğu verbeege doğru yürüdü. Gözünü ihtiyatla patikaya dikip Guenhwyvar'ın geri geldiğini belirten bir işaret var mı diye baktı. Güçlü kediyi iş başında gördükten sonra onunla tek başına kalmaya hiç niyeti yoktu.</p>

      <p class="calibre2">Son dev de ölüp yere serildiğinde, Drizzt arkadaşına katılmak için patika aşağı yürüdü. "Savaş konusunda kendi yeteneğini daha anlayamıyorsun bile!" diye güldü, koca adamın sırtını sıvazlayarak. "Altı dev bizim gücümüzün ötesinde değildir!"</p>

      <p class="calibre2">"Şimdi, Bruenor'u bulmaya gider miyiz?" diye sordu Wulfgar, drowun lavanta renkli gözlerinde yanan ateşin hâlâ parlamakta olduğunu gördüğü halde. Henüz ayrılmayacaklarını anladı.</p>

      <p class="calibre2">"Gereği yok," diye yanıtladı Drizzt. "Cücelerin kendi başlarının Çarelerine gayet iyi baktıklarından eminim."</p>

      <p class="calibre2">"Ama bizim bir sorunumuz var," diye devam etti. "Elimizdeki baskın unsurunu koruyarak devlerin ilk grubunu temizlemeyi başardık. Fakat pek yakında altı tane daha kaybolduğundan dolayı inin içindekiler en ufak bir tehlike işaretiyle bile alarma geçeceklerdir."</p>

      <p class="calibre2">"Cüceler sabahleyin geri dönecekler," dedi Wulfgar. "Öğle vaktinden önce ine saldırabiliriz."</p>

      <p class="calibre2">"Çok geç olur," dedi Drizzt, hayal kırıklığına uğramış gibi yaparak. "Korkarım hiç vakit kaybetmeden, ikimizin bu gece on; lara saldırması gerekecek."</p>

      <p class="calibre2">Wulfgar buna şaşırmamıştı; hatta tartışmadı bile. drow ile beraber şanslarını fazla zorladıklarını, drowun planının ölçüyü biraz aştığını düşünüyordu. Ama kuşku götürmez bir gerçeği de kabul etmeye başlıyordu: Drizzt'i her türlü maceraya doğru takip ederdi, hayatta kalmaları ne kadar imkansız gibi görünse bile.</p>

      <p class="calibre2">Ve kara elfle birlikte tehlikeye atılmaktan hoşlandığını kendi kendine itiraf etmeye başlamıştı.</p>

      <p class="calibre2">Drizzt ve Wulfgar, verbeeg ininin arka girişini bulduklarında hoşnutlukla şaşırdılar. Kayalıklı çıkıntı katmanının batı tarafındaki dik bir yokuşun tepesinde bulunuyordu. Kayaların zeminine çöp ve kemik yığınları saçılmıştı ve açık mağaranın ağzından ince ama sürekli bir duman yükseliyor, kızarmış koyun kokuları yayıyordu.</p>

      <p class="calibre2">İki arkadaş, hareketliliği sezerek kısa bir süreliğine aşağıdaki çalıların ardına gizlendi. Ay parlak ve açık bir şekilde yükselmiş, geceyi hatırı sayılır derecede aydınlatmıştı. "Acaba yemeğe yetişebilecek miyiz," diye gözlemledi drow. Hâlâ çarpıkça sırıtıyordu. Wulfgar, kara elfin garip soğukkanlılığı karşısında kafasını sallayıp güldü.</p>

      <p class="calibre2">Girişin olduğu yerdeki gölgelerin ötesinden sık sık sesler duydukları halde mesela tangırdayan tavalar ve arada sırada duyulan konuşmalar ay batınımdan hemen öncesine kadar hiçbir dev mağaradan dışarı çıkmadı. Şişko bir verbeeg, kıyafetine bakılırsa inin aşçısı, kapı eşiğinden dışarı çıktı ve kocaman demir bir bidonun içindeki çöpleri bayır aşağı boca etti.</p>

      <p class="calibre2">"O benim," dedi Drizzt, aniden ciddileşerek. "İlgisini başka yöne çekebilir misin?"</p>

      <p class="calibre2">"Kedi halleder," diye yanıtladı Wulfgar, Guenhwyvar ile yalnız kalmaya pek de hevesli olmadığı halde.</p>

      <p class="calibre2">Drizzt kayalıklı yokuşu sessizce çıktı, giderken gölgeler içinde kalmaya çalışıyordu. Girişe gidene kadar ay ışığı altında savunmasız olacağını biliyordu, ama yokuş sandığından daha zorlu çıktı ve ilerleyişi yavaşladı. Neredeyse açık alana gelmişti ki, dev aşçıbaşının girişin önünde kıpırdandığını duydu, anlaşılan boca etmek için ikinci bir çöp bidonunu eline almaktaydı.</p>

      <p class="calibre2">Ama drowun gidecek hiçbir yeri yoktu. Mağaranın içinden gelen bir çağrı aşçının ilgisini o yöne doğru çekti. Güvenli bir yere geçebilmek için ne kadar da az zamanı olduğunu anlayan Drizzt, kapı seviyesine kadarki birkaç adımlık mesafeyi tabana kuvvet çıktı ve bulunduğu yerin köşesinden meşaleyle aydınlanmış mutfağı dikizledi.</p>

      <p class="calibre2">Oda kaba bir dörtgendi. Girişin tam karşısındaki duvarda kocaman taştan bir ocak vardı. Ocağın hemen yanında hafifçe aralanmış ahşap bir kapı vardı ve Drizzt bu kapının ardından gelen birkaç dev sesi duydu. Aşçı görünürlerde yoktu ama çöp bidonu hemen eşiğin içinde yerde duruyordu.</p>

      <p class="calibre2">"Yakında geri döner," diye mırıldandı drow kendi kendine, tutunacağı çıkıntıları arayarak sessizce duvarı tırmanıp mağara girişinin tepesine tünerken. Bayırın aşağısında bekleyen gergin Wulfgar, tam bir hareketsizlikle duruyor, Guenhwyvar da onun önünde bir ileri bir geri volta atıyordu.</p>

      <p class="calibre2">Bir iki dakika sonra dev aşçıbaşı bidonla beraber geri geldi. Verbeeg çöpü dökerken birden Guenhwyvar beliriverdi. Büyük bir sıçrayış kediyi yokuşun tepesine çıkardı. Kafasını aşçıya doğru eğen kara panter hırladı.</p>

      <p class="calibre2">"Ah, git burdan seni uyuş kedi," diye kızdı dev, görünüşe göre panterin aniden ortaya çıkışı karşısında ne etkilenmiş ne de şaşırmıştı, "yoksa kafanı eser ve seni güveç kabına korum!"</p>

      <p class="calibre2">Verbeegin bu tehdidi boştu. Orada dikilmiş koca elini sallarken, ilgisi tamamen kediye doğru çekilmişken, esasında Drizzt Do'Urden olan kara suret duvardan yaratığın sırtına atladı. Palaları ellerinde hazır olan drow hiç zaman harcamadan devin boğazına, bir kulağından diğerine uzanan bir gülümseme çizdi. Verbeeg bir kez olsun haykıramadan kayalıklardan aşağı yuvarlanarak çöpün geri kalan kısmının yanına indi. Drizzt hemen mağara eşiğine kondu ve etrafına bakındı, mutfağa başka bir devin girmemiş olması için dua ediyordu.</p>

      <p class="calibre2">O an için güvendeydi. Oda bomboştu. Önce Guenhwyvar, sonra Wulfgar tepeye çıkarlarken onu izlemeleri için sessizce işaret verdi. Mutfak küçüktü (devler için tabii) ve fazla erzak yoktu. Üzerinde birkaç tava bulunan, sağ duvara dayalı bir masa vardı. Onun yanında kocaman bir doğrama tahtası bulunuyordu. Tahtanın üzerine paslı, tırtık tırtık olmuş ve görünüşe göre haftalardır temizlenmemiş, gösterişli bir satır saplanmış duruyordu. Drizzt'in sol tarafındaki rafların üzerinde baharatlar, otlar ve diğer erzaklar bulunuyordu. drow bunları incelemeye koyulurken, Wulfgar da bitişikteki içi dolu odayı gözetlemeye gitti.</p>

      <p class="calibre2">Yine dörtgen şekilde olan bu bölme mutfaktan biraz daha büyükçeydi. Uzun bir masa odayı ikiye bölüyordu ve Wulfgar durdüğü yerin tam karşısında, masanın hemen ötesinde gizli bir kapı gördü. Masanın Wulfgar'a en yakın olan tarafında üç tane dev oturuyordu, dördüncüsü onlar ve kapının arasında ayakta duruyordu ve öbür tarafta da iki tane vardı. Grup, koyun etinden ziyafet çekiyor ve güveci şapır şupur yiyordu. Bütün bu esnada birbirilerine küfür edip dalga geçiyorlardı tipik bir verbeeg akşam yemeği toplantısıydı. Wulfgar canavarların kemiklerdeki etleri sadece elleriyle koparmalarına küçük bir ilgiden çok daha fazlasıyla dikkat etti. Odada hiç silah yoktu.</p>

      <p class="calibre2">Rafların üzerinde bulduğu çıkını elinde tutan Drizzt, tekrar palalarından birini çekti ve Guenhwyvar ile beraber Wulfgar'ın yanma gitti. "Altı," diye fısıldadı Wulfgar, odayı işaret ederek. Koca barbar Aegisfang'i kaldırdı ve hevesle kafasını salladı. Drizzt kapıdan içeriyi dikizledi ve çabucak bir saldın planı geliştirdi.</p>

      <p class="calibre2">Önce Wulfgar’ı sonra da kapıyı işaret etti. "Sağdan," diye fısıldadı. Sonra kendini gösterdi. "Arkandan, soldan."</p>

      <p class="calibre2">Wulfgar onu mükemmel bir şekilde anlamıştı, ama Guenhwyvar'ı neden plana dahil etmediğini merak ediyordu. Barbar kediyi işaret etti.</p>

      <p class="calibre2">Drizzt sadece omuz silkip gülümsedi ve Wulfgar hemen anlayıverdi. Kuşkucu barbar bile emindi ki, Guenhwyvar en iyi nereye uyacağına kendisi karar verecekti.</p>

      <p class="calibre2">Wulfgar kaslarındaki gergin ürpertileri silkinerek attı ve Aegisfang'e sıkıca yapıştı. Arkadaşına çabucak göz kırparak odaya daldı ve en yakındaki hedefin üzerine atıldı. O anda ayakta olan tek dev arkasını dönüp kendine saldıran kişiyle yüzleşmeyi başardı, ama hepsi bu kadardı. Aegisfang alçak bir yay şeklinde savruldu ve ölümcül bir başarıyla yükselerek yaratığın göbeğine indi. Sonra yukarı doğru kalkarak devin göğsünün alt kısmını parçaladı. İnanılmaz kuvvetiyle Wulfgar, koca canavarı yerden kaldırıp birkaç metre öteye püskürttü. Kemikleri kırılmış ve nefesi kesilmiş bir şekilde barbarın yanına düştü, ama barbar ona hiç aldırış etmedi; daha şimdiden ikinci saldırısını planlıyordu.</p>

      <p class="calibre2">Drizzt, ayaklarının dibinde Guenhwyvar ile arkadaşının yanından geçip masanın en sonunda, solda oturan afallamış iki deve doğru koşturdu. Hedefine ulaştığı zaman almış olduğu çıkını açtı ve hızla serpiştirdi, onları bir un bulutunun içinde kör etti. Drow geçerken hiç yavaşlamadan unlanmış verbeeglerden birinin boğazına palasını soktu ve sonra geriye doğru takla atıp ahşap masanın üstüne sıçradı. Guenhwyvar diğer devin üzerine atladı, güçlü çenesi canavarın kasıklarını parçaladı.</p>

      <p class="calibre2">Grubun içinde tek doğru düzgün karşılık verebilen, masanın uzak tarafındaki iki verbeeg oldu. Biri Drizzt'in girdap gibi dönen saldırısına karşı koymak için ayağa kalktı. Diğeri de elinde olmadan yalnız kaldı ve Wulfgar'ın kendisini bir sonraki hedefi olarak seçmesini sağlayacak şekilde kapıya doğru ok gibi fırladı.</p>

      <p class="calibre2">Wulfgar kaçmakta olan devin çabucak farkına vardı ve Aegisfang'i hiç tereddüt etmeden savurdu. O anda masanın üstünde olan Drizzt, eğer hızla savrulan savaş çekici tarafından hareketinin yarıda kalmasına ne kadar yaklaştığını görseydi, arkadaşına edecek bir çift lafı olurdu. Ama çekiç hedefini bulup verbeegin omzuna gömüldü ve boynunun kırılmasına yetebilecek bir kuvvetle canavarı duvara yapıştırdı.</p>

      <p class="calibre2">Drizzt'in şişlediği dev kıvranarak yerde yatıyor, yaşam kanının fışkırarak akmasını önlemek için beyhude yere boğazını tutuyordu. Ve Guenhwyvar diğerinin işini bitirmekte hiç zorlanmıyordu. Dövüşebilecek sadece iki verbeeg kaldı.</p>

      <p class="calibre2">Drizzt taklasını bitirdi ve masanın uzak köşesine ayaklarının üzerine kondu. Onu beklemekte olan verbeegin elinden çeviklikle kurtuldu. Ok gibi atıldı ve dev ile kapı arasında durdu. Koca elleri uzanmış olan dev, dönüp saldırdı. Ama drowun ikinci palası da ortaya çıkmıştı, birincisiyle birlikte büyüleyici bir ölüm dansı sergiliyordu. Kılıçların ikisi de her bir hamlede devin boğumlu parmaklarından bir diğerini koparıp döne döne yere düşmelerini sağlıyordu. Kısa bir süre sonra verbeegin ellerinin olduğu yerde iki kanlı yumrudan başka hiçbir şeyi kalmadı. Hiddetten kendini kaybeden dev, balyoz gibi kollarını çılgınlar gibi savurmaya başladı. Drizzt'in palası çabucak kafatasının kenarından içeri kaydı ve yaratığın deliliğine son verdi.</p>

      <p class="calibre2">Bu sırada en son dev, silahsız kalmış barbarın üzerine çullandı. Koca kollarını Wulfgar'a dolayıp onu havaya kaldırdı. Onu sıkıp öldürmeye çalışıyordu. Wulfgar daha büyük olan düşmanının sırtındaki kemikleri kırmasını engellemek için çaresizlik içinde kaslarını sıktı.</p>

      <p class="calibre2">Barbar nefes almakta güçlük çekiyordu. Hiddetle yumruğunu devin çenesine indirdi ve ikinci bir darbe için elini kaldırdı.</p>

      <p class="calibre2">Ama sonra Bruenor'un kendisine yüklemiş olduğu tılsımı kullanan büyülü savaş çekici, barbarın ellerine geri döndü. Wulfgar neşeyle haykırdı ve Aegisfang'in dip kısmını saplayarak devin gözünü çıkarttı. Dev onu bıraktı ve ıstırap içinde geriye doğru sendeledi. Canavar için tüm dünya o kadar acı dolu bir bulanıklık halini almıştı ki, Wulfgar'in başının üzerine yükselişini ve kafa tasma inen Aegisfang'i göremedi bile. Ağır çekiç kafasını yarıp açtığında sıcak bir patlama hissetti. Ölü vücudu masaya devrildi, yeri koyun eti ve unla doldurdu.</p>

      <p class="calibre2">"Yemeği berbat etme!" diye sahte bir hiddetle haykırdı Drizzt, özellikle etli butlu görünen bir pirzolayı almak için koştururken.</p>

      <p class="calibre2">Aniden ikinci kapının ardındaki koridorun sonundan gelen ağır çizmeli ayak seslerini ve haykırışları duydular. "Dışarıya geri dönüyoruz!" diye haykırdı Wulfgar, mutfağa doğru dönerken.</p>

      <p class="calibre2">"Bekle!" diye bağırdı Drizzt. "Eğlence daha yeni başlıyor!" Odanın sol duvarından uzanan, meşaleyle aydınlanmış loş tüneli işaret etti. "Oraya gir! Çabuk ol!"</p>

      <p class="calibre2">Wulfgar şanslarını zorlamakta olduklarını biliyordu ama yine elfin sözünü dinlerken buldu kendini.</p>

      <p class="calibre2">Ve barbar yine gülümsüyordu.</p>

      <p class="calibre2">Wulfgar tünelin başlangıcındaki ağır ahşap destekleri geçti ve loşluğun içine doğru hızla yol aldı. Huzursuz bir şekilde yanında yürüyen Guenhwyvar ile birlikte on metreye yakın bir mesafe gitmişti ki, Drizzt'in peşlerinden gelmediğini fark etti. Arkasını döndüğünde drowun odadan dışarı doğru aylak aylak seğirttiğini ve ahşap sütunları geçtiğini gördü. Drizzt palalarını kınlarına geri sokmuştu. Palalar yerine elinde uzun bir hançer vardı, keskin ucunda sıkıca asılı bir koyun eti parçası duruyordu.</p>

      <p class="calibre2">"Devler nerede?" diye sordu Wulfgar karanlığın içinden.</p>

      <p class="calibre2">Drizzt iri ahşap sütunlardan birinin arkasına geçerek kenara çekildi. "Hemen arkamdalar," diye sakince açıkladı, yemeğinden başka bir ısırık daha kopartırken. Bir grup verbeeg, gizlenmiş drowu hiç fark etmeden paldır küldür tünele girdiğinde Wulfgar'in ağzı beş karış açık kaldı.</p>

      <p class="calibre2">"Prayne de crabug ahm keike rinedere beyogt iglo kes gron!" diye haykırdı Wulfgar, topukları üzerinde dönüp koridor boyunca koşarken ve koridorun çıkmaz bir sona gitmediğini ümit ederken.</p>

      <p class="calibre2">Drizzt bıçağının ucundaki koyun etini kopartırken yanlışlıkla yere düşürdü, güzelim yemek ziyan olduğu için de bastı küfrü. Hançeri yalayarak temizledi ve sabırla bekledi. En son verbeeg de yanından paldır küldür geçince saklandığı yerden fırlayıp, koşmakta olan devin dizine hançeri sapladı ve sütunun diğer tarafına doğru kaçtı. Yaralı dev acı içinde uludu. Ama o ya da arkadaşları geri dönüp baktığında drow ortalıklarda yoktu.</p>

      <p class="calibre2">Wulfgar bir virajı döndü ve takibi neyin durdurduğunu kolaylıkla tahmin ederek duvara yaslandı. Çıkış kapısına daha yakın bir yerde başka bir davetsiz misafirin daha olduğunu öğrenen devler geri dönmüşlerdi.</p>

      <p class="calibre2">Devin biri sütunları geçti ve elinde sopasıyla bacaklarını iki yana açıp durdu. Gözleri bir kapıdan diğerine gidiyor, görünmeyen saldırganın hangi yöne kaçtığını anlamaya çalışıyordu. Onun arkasında kenarda bekleyen Drizzt, iki çizmesinden de küçük bıçaklar çıkarttı ve devlerin on saniyelik bir zaman zarfında aynı tuzağa iki kere düşebilecek kadar salak oluşuna hayret etti. İyi şansını sorgulamaya niyeti olmayan elf, sıradaki kurbanının arkasından gitti ve hâlâ tünelde olan arkadaşları devi uyaramadan önce, bıçaklardan birini yaratığın butlarına saplayıp dizindeki kirişi yardı. Dev yana doğru yalpaladı ve Drizzt kenara çekilirken, bir verbeeg boynunun çenesi acıyla kenetlenmişken, şişen damarlarıyla ne kadar da mükemmel bir hedef olabileceğine hayran kaldı.</p>

      <p class="calibre2">Ama drowun durup da savaşın sunduğu şansları düşünecek zamanı yoktu. Takımın geri kalan kısmı beş hiddetli dev yaralanmış arkadaşlarını çoktan bir kenara itip geçmiş ve elfin birkaç adım gerisine gelmişti. İkinci bıçağı da verbeegin boynuna sapladı ve inin derinlerine açılan kapıya doğru yöneldi. Eğer odaya ilk giren dev elinde bir taş taşımıyor olsaydı kapıya ulaşmayı başarabilecekti de. Verbeegler doğaları gereği taş fırlatmada oldukça becerikliydiler ve bu dev ise birçoğundan daha iyiydi. Hedefi drowun miğfersiz başıydı ve atışı isabet etti.</p>

      <p class="calibre2">Wulfgar’ın atışı da hedefini bulmuştu. Aegisfang, koşturarak tüneldeki yaralı arkadaşının yanından geçen devin belkemiğini paramparça etti. Drizzt'in hançerini dizinden çıkartmaya çalışan yaralı verbeeg, bir anda ölüveren arkadaşını ve vahşi barbarın öfkeden deliye dönmüş saldırısını gözlerine inanamayarak izledi.</p>

      <p class="calibre2">Drizzt gözünün ucuyla taşın geldiğini gördü. Kafasının ezilmesini engelleyebilecek kadar eğilmeyi başardı ama ağır mermi omzunda patladı ve onu kapıya doğru uçurdu. Sanki ekseni kendiymişçesine dünya etrafında dönüp duruyordu. Kendini yeniden toplamaya çalıştı çünkü zihninin gerilerinde bir yerlerde anlamıştıki, dev onun işini bitirmek için yaklaşmaktaydı. Ama her şey hayal meyal görünüyordu. Sonra yüzünün çok yakınında duran bir şey ilgisini çekti. Gözlerini bu şeye dikti, üzerinde odaklanmaya ve her şeyin dönüp durmasını durdurmaya çalıştı.</p>

      <p class="calibre2">Bir verbeeg parmağıydı.</p>

      <p class="calibre2">Drow kendine geldi. Hızla silahına uzandı.</p>

      <p class="calibre2">Tepesinde sopasını ölüm darbesini indirmek için havaya kaldırmış devin kule gibi yükseldiğini gördüğünde çok geç kalmış olduğunu anladı.</p>

      <p class="calibre2">Yaralı dev, barbarın saldırısıyla yüzleşmek için tünelin ortasına koştu. Canavarın bacağı uyuşmuştu ve doğru düzgün yere basamıyordu. Aegisfang rahatça ellerine geri dönünce Wulfgar yaratığa vurup onu bir kenara devirdi ve odaya doğru yoluna devam etti. Devlerden ikisi onu bekliyordu.</p>

      <p class="calibre2">Guenhwyvar arkasını döndü, bir devin bacaklarının arasından geçerek zarif kasları elverdiğince yükseğe ve uzağa sıçradı. Drizzt'in tepesine dikilmiş olan dev tam sopasını yüzüstü yatan elfe indirmeye başlamıştı ki, Drizzt yaratığın yüzüne çullanan kara şekli gördü. Devin yanaklarında çentik çentik bir yarık vardı. Drizzt, Guenhwyvar'ın patilerinin masaya değdiğini ve kedinin odanın öbür ucuna doğru ilerlediğini duyunca biraz önce neler olduğunu anladı. Şimdi ikinci bir dev de diğerine katılmıştı ve ikisi de sopalarını kaldırmışlardı, fakat Drizzt ihtiyacı olan bütün zamanı kazanmıştı. Şimşek gibi bir hareketle palalarından birini çekti ve ilk devin kasıklarına sapladı. Canavar acı içinde iki büklüm olup Drizzt'e bir kalkan vazifesi yaparak arkadaşının darbesini kafasının arkasına yiyiverdi. Drow, cesedin üzerinden takla atarken "Teşekkürler" diye mırıldandı. Ayaklarının üzerine kondu ve yine yukarı doğru sıçradı, ama bu sefer vücudunu kılıcı takip etsin diye kaldırmıştı.</p>

      <p class="calibre2">Tereddüt başka bir devin daha hayatına mal oldu. Afallamış verbeeg, arkadaşının beyninin kendi sopasının üzerine saçılışına şaşkına dönmüş bir şekilde bakarken drowun kıvrımlı kılıcı göğüs kafesini yardı, ciğerleri parçalayarak ilerledi ve yaratığın kalbini buldu.</p>

      <p class="calibre2">Ölümcül şekilde yaralanmış dev için zaman çok yavaş ilerliyordu. Elinden bırakmış olduğu sopası sanki dakikalar sonra yere düşmüş gibiydi. Verbeeg aynı devrilen bir ağaç gibi paladan kurtulup düşüşe geçti. Düşmekte olduğunu biliyordu ama zemin onu karşılamıyordu bir türlü. Hiç karşılamıyordu...</p>

      <p class="calibre2">Wulfgar tüneldeki yaralı deve, onu bir süreliğine arbededen uzak tutabilecek kadar güçlü bir şekilde vurabilmiş olduğunu ümit ediyordu eğer o sonradan arkasından gelirse çok zor bir duruma düşerdi. Şimdi yüzleşmekte olduğu iki dev savuşturma ve karşı atak yapma konusunda ona yetiyor da artıyordu bile. Fakat arka tarafı hakkında endişelenmesine hiç gerek yoktu, çünkü kendinden geçmiş verbeeg küt diye tünel duvarına yığılmıştı ve etrafında olup bitenlerden bihaberdi. Ve öbür tarafta Drizzt, diğer iki devden birinin işini henüz bitirmişti. Wulfgar arkadaşının kılıcındaki kanları temizlediğini ve odaya geri yürüdüğünü gördüğünde yüksek sesle güldü. Verbeeglerden biri de kara elfi fark etti ve barbarla olan savaşı bırakıp yeni düşmanıyla yüzleşmek için ileri atıldı.</p>

      <p class="calibre2">"Pekala seni küçük pisslik, benle yüzleştikten sonra ayakta kalıp bunu anlatabilceksin mi sanıyon sen?" diye böğürdü dev.</p>

      <p class="calibre2">Umutsuzluk içindeymiş gibi yapan Drizzt etrafına bakındı. Her zaman olduğu gibi, bu dövüşü de kolayca kazanmanın bir yolunu bulmuştu. Karnının üzerinde sessizce sürünüp yaklaşan Guenhwyvar, devlerin cesetlerinin arasından yılan gibi sürünüyor, işine yarayabilecek bir konum bulmaya çalışıyordu. Drizzt geriye doğru küçük bir adım attı, devi koca kedinin yolunun üzerine doğru çekiyordu.</p>

      <p class="calibre2">Devin sopası Wulfgar'ın göğüs kafesine çarptı ve onu ahşap sütuna yapıştırdı. Fakat barbar, ahşaptan daha sert bir maddeden yapılmıştı ve bu darbeyi dirençle karşıladı. Ve Aegisfang ile iki kat daha sert bir cevap verdi. Verbeeg yine saldırdı ve Wulfgar yine karşıladı. Barbar on dakikadır neredeyse aralıksız dövüşüyordu. Ama damarlarındaki adrenalin yükselmişti ve nefesi neredeyse hiç kesilmemişti. Darbeleri, yorulmakta olan rakibine daha da hızlanan aralıklarla inmeye başladığında, mağaralarda Bruenor için saatlerce ölümüne çalışmasını ve Drizzt'in dersler sırasında onu çıkardığı koşuları takdir etmeye başladı.</p>

      <p class="calibre2">Dev, Drizzt'in üzerine yürüdü. "Hrrr, durduun yerde dur, seni sefil sıçan!" diye hırıldandı. "Ve o sinsi numaralarını yapma sakın! Adil bi döğüşte ne yapçağını görmek istiyom."</p>

      <p class="calibre2">Tam ikisi yan yana geldiğinde, Guenhwyvar geri kalan birkaç adımlık yeri ok gibi aştı ve sivri dişlerini verbeegin ayak bileğinin arkasına batırdı. Dev refleksif olarak arkasındaki saldırgana göz attı ama çabucak kendine gelerek elfe geri baktı...</p>

      <p class="calibre2">...Palanın göğsüne girişini görebilmek için tam zamanında dönmüştü.</p>

      <p class="calibre2">Drizzt canavarın şaşırmış ifadesine bir soruyla yanıt verdi. "Adil dövüşeceğimi Dokuz Cehennem'in hangi dibinden çıkarttın?"</p>

      <p class="calibre2">Verbeeg yalpaladı. Kılıç kalbine saplanmamıştı ama eğer ilgilenilmezse yarasının kısa sürede ölümcül olacağını anladı. Canavarın deri tuniğinden şakır şakır kan fışkırıyordu ve yaratığın nefes almakta zorlandığı bariz bir şekilde görülebiliyordu. Drizzt dönüşümlü olarak Guenhwyvar ile beraber saldırıyordu. Önce vuruyor sonra da yaratığın verdiği hantal karşılıktan kaçıyordu ve bu sırada da ortağı canavarın diğer tarafına çullanıyordu. Dev de, onlar da biliyordu ki bu dövüş kısa bir süre sonra sona erecekti.</p>

      <p class="calibre2">Wulfgar ile dövüşen dev, ağır sopasıyla artık kendine korunaklı bir durum sağlayamıyordu. Wulfgar da yorulmaya başlamıştı. Bu yüzden eski bir tundra savaş şarkısı söylemeye başladı. Tempus'un Şarkısı idi bu. İnsanı harekete geçiren notaları son bir saldırı için ona ilham veriyordu. Verbeegin sopasının kesin bir şekilde aşağı inmesini bekledi, sonra Aegisfang'i bir, iki ve üç kez indirdi. Üçüncü savuruştan sonra Wulfgar neredeyse bitkinlikten yığılıp kalacaktı, ama dev büzüşmüş bir şekilde yerde yatıyordu. Barbar bitkin bir şekilde silahının üzerine dayandı ve iki dostunun kendi verbeeglerini ısırıp keserek parçalara ayırışını izledi</p>

      <p class="calibre2">"İyi iş çıkardınız!" diye güldü Wulfgar, en son dev de yere yığıldığında.</p>

      <p class="calibre2">Drizzt barbarın yanına geldi, sol kolu gevşek bir şekilde yanında sallanıyordu. Taşın çarptığı yerde ceketi ve gömleği yırtılmıştı ve omzunun açıkta kalan yeri şişip çürümüştü.</p>

      <p class="calibre2">Wulfgar samimi bir endişeyle yaraya baktı, ama Drizzt bunu yaparken acıyla yüzü buruşsa da onun sorulmamış sorusuna kolunu kaldırarak cevap verdi. "Çabuk iyileşir," diye temin etti Wulfgar'ı. "Sadece kötü bir şişlik o kadar. Ve on üç verbeeg cesedi karşısında bunun ödenen küçük bir meblağ olduğunu düşünüyorum!"</p>

      <p class="calibre2">Tünelden kısık bir inilti geldi.</p>

      <p class="calibre2">"Henüz on iki," diye düzeltti Wulfgar. "Görünüşe göre bir tanesi sadece tekmeyle pek halledilmiş sayılmaz." Wulfgar derin bir nefes alarak Aegisfang'i kaldırdı ve başladığı işi bitirmek için döndü.</p>

      <p class="calibre2">"Önce bir dakika bekle," diye ısrar etti Drizzt, kafasında bir soru vardı.</p>

      <p class="calibre2">"Devler tünelde üzerine saldırdığında, sanırım ana dilinde bir şeyler bağırıp çağırdın. Dediğin şey neydi?"</p>

      <p class="calibre2">Wulfgar içtenlikle güldü. "Eski bir Alageyik Kabilesi savaş çığlığıdır," diye açıkladı. "Dostlarıma kudret, düşmanlarıma ölüm!"</p>

      <p class="calibre2">Drizzt barbara şüpheyle baktı ve gerektiğinde bir yalan uydurma konusunda Wulfgar'ın yeteneğinin ne derecede olduğunu merak etti.</p>

      <p class="calibre2">İki arkadaş ve Guenhwyvar onun yanma geldiğinde, yaralı verbeeg hâlâ tünel duvarına yaslanmış duruyordu. drowun hançeri hâlâ devin dizinin derinlerine gömülmüş bir vaziyetteydi, kesici yeri iki kemik arasına takılıp kalmıştı. Dev, gelen adamları gözlerinde nefret dolu ama garip bir şekilde sakin bakışlarla izledi.</p>

      <p class="calibre2">"Bunnarın hepiciğini ödiyceksiniz," diye tükürdü Drizzt'e. "Biggrin, sizi öldürmezden önce sizle oynıycaktır, emin olun bundan!"</p>

      <p class="calibre2">"Demek bir dili varmış," dedi Drizzt Wulfgar'a. Ve sonra deve döndü, "Biggrin de kim?"</p>

      <p class="calibre2">"Mağranın patronu," diye yanıtladı dev. "Biggrin sizle tanışmak istiyodur."</p>

      <p class="calibre2">"Ve biz de Biggrin ile tanışmak istiyoruz!" diye gürledi Wulfgar. "Ödetmemiz gereken bir borç var; iki cüceyle ilgili küçük bir sorun!" Wulfgar cücelerden bahsettiği anda dev yine tükürdü.</p>

      <p class="calibre2">"O zaman öldürün beni bakalım," diye güldü dev, gerçekten de umursamayarak. Canavarın bu sakinliği Drizzt'in sinirlerini bozdu. "Efendiye hizmet eder ben!" diye ilan etti dev. "Akar Kessell için ölmek şereftir!"</p>

      <p class="calibre2">Wulfgar ve Drizzt gergin bir şekilde bakıştılar. Daha evvel bir verbeegde bu kadar aşırı bir sadakat ne görmüş ne de duymuşlardı. Ve önlerindeki görüntü onları rahatsız ediyordu. Verbeeglerin daha küçük ırklar üzerinde egemenlik kurmalarına engel olan başlıca hataları, kendilerini herhangi bir davaya tüm kalpleriyle adamamaları, ya da bir lideri takip etmeyi başaramamalarıydı.</p>

      <p class="calibre2">"Akar Kessell de kim?" diye sordu Wulfgar.</p>

      <p class="calibre2">Dev şeytanca gülümsedi. "Eğer kasabalar dostuysanız, yakında öğrenirsiniz!"</p>

      <p class="calibre2">"Sanırım mağaranın patronunun Biggrin olduğunu söylemiştin," dedi Drizzt.</p>

      <p class="calibre2">"Mağaranın," diye yanıtladı dev. "Ve bi zamanlar bi kabilenin patronuydu. Ama Biggrin şimdi efendiyi takip ediyo."</p>

      <p class="calibre2">"Başımız belada," diye mırıldandı Drizzt Wulfgar'a. "Sen herhangi bir verbeeg reisinin egemenliğini başka birine dövüşmeden verdiğini duydun mu hiç?"</p>

      <p class="calibre2">"Cüceler için endişeleniyorum," dedi Wulfgar.</p>

      <p class="calibre2">Drizzt deve geri döndü ve şu andaki durumları için bazı bilgiler alabilmek amacıyla konuyu değiştirmeye karar verdi. "Bu tünelin sonunda ne var?"</p>

      <p class="calibre2">"Hiç bişii," dedi verbeeg çok hızlı bir şekilde, "Şey sadece bizim uyuma yerimiz, o kadar."</p>

      <p class="calibre2">Sadık ama ahmak, diye gözlemledi Drizzt. Tekrar Wulfgar'a döndü. "Biggrin'i ve şu Akar Kessell'i uyarmak için geri dönebilecek olan diğerlerini halletmemiz gerekecek."</p>

      <p class="calibre2">"Buna ne olacak," diye sordu Wulfgar. Ama dev bu soruyu Drizzt'in yerine cevapladı. Şan şöhret edinme saplantıları onu büyücüye hizmet ederken ölmeye itti. Kaslarını sıktı, dizindeki acıyı reddetti ve üç arkadaşın üzerine saldırdı.</p>

      <p class="calibre2">Aegisfang verbeegin köprücük kemiğine ve boynuna indiği sırada, Drizzt'in palası yaratığın kaburgalarına batmaktaydı ve Guenhwyvar da devin göbeğine diş geçirmişti.</p>

      <p class="calibre2">Ama devin yüzündeki ölüm maskesi sadece bir gülümsemeydi.</p>

      <p class="calibre2">Yemek salonunun arka kapısının gerisindeki koridor ışıksızdı ve arkadaşların duvardan bir meşale çekip yanlarına alması gerekmişti. Uzun tünelden aşağı yol alırken, tepenin daha da derinlerine giderken bir çok küçük dairenin yanından geçtiler. Çoğu boştu ama bazılarında çeşitli türlere tasnif edilmiş levazımatın bulunduğu sandıklar vardı; yemek malzemeleri, deriler, yedek sopa ve mızraklar. Drizzt, Akar Kessell'in bu mağarayı ordusu için bir merkez üssü olarak kullanmayı planladığını tahmin etti.</p>

      <p class="calibre2">Yolda belli bir mesafenin ötesinde zifiri bir karanlık vardı ve elf dostunun karanlığa uygun görüş yeteneğinden yoksun olan Wulfgar, meşale git gide sönmeye başlayınca gerginleşti. Ama sonra geniş bir daireye geldiler. Şimdiye kadar gördüklerinin en büyüğüydü ve uzaktaki köşesinde tünel geceye doğru açılıyordu.</p>

      <p class="calibre2">"Ön kapıya geldik," dedi Wulfgar. "Ve kapı yarı aralanmış. Biggrin gitmiş midir sence?"</p>

      <p class="calibre2">"Şşşt," diye susturdu Drizzt. Drow çok uzakta, sağda karanlığın içinden bir ses duyduğunu sanıyordu. Wulfgar’a elinde meşaleyle odanın ortasında durmasını işaret etti, bu sırada o da gölgelerin içine sokuldu.</p>

      <p class="calibre2">Drizzt ötesinden gelen kaba dev seslerini duyduğunda durdu, fakat onların iri yarı suretleri neden göremediğini anlayamıyordu. İri bir şöminenin başına geldiğinde ne olduğunu anladı. Sesler bacanın içinden yankılanıyordu.</p>

      <p class="calibre2">"Biggrin mi?" diye sordu Wulfgar, elfin yanına geldiğinde.</p>

      <p class="calibre2">"O olmalı," diye mantık yürüttü Drizzt. "Bacadan sığabilir misin dersin?"</p>

      <p class="calibre2">Barbar başıyla onayladı. Önce Drizzt'i yukarı kaldırdı drowun sol kolu hâlâ pek iş görür halde değildi ve onu takip etti, Guenhwyvar’ı da nöbetçi olarak geride bıraktı.</p>

      <p class="calibre2">Baca birkaç metre boyunca kıvrılarak ilerliyor sonra da bir kavşağa geliyordu. Yolların bir tanesi seslerin gelmekte olduğu aşağıdaki odaya gidiyor, bir diğeri ise yüzeye çıktıkça inceliyordu. Aşağıdaki muhabbet şimdi yükselmiş ve kızışmıştı. Drizzt incelemek için aşağı doğru ilerledi. Wulfgar meyilli yolun neredeyse dimdik olduğu yerdeki son eğimi inmesine yardım etmek için drowun ayaklarından tuttu. Tepetaklak asılı duran Drizzt, başka bir odadaki şöminenin kenarından içeriyi dikizledi. Üç dev görüyordu; biri odanın öbür ucunda kapının yanındaydı, sanki gitmek istiyor gibiydi; ikincisinin sırtı şömineye dönüktü; oldukça uzun ve geniş bir ayaz devi olan üçüncü tarafından azarlanıyordu. Drizzt çarpık, dudaksız gülümsemeden dolayı Biggrin'e bakmakta olduğunu anladı.</p>

      <p class="calibre2">"Biggrin'e söylemek için!" diye yalvardı daha küçük olan dev.</p>

      <p class="calibre2">"Kavgadan kaçtın," diye kaşlarını çattı Biggrin. "Arkadaşlarını ölüme terk ettin!"</p>

      <p class="calibre2">"Hayır..." diye karşı çıktı dev, ama Biggrin yeteri kadar dinlemişti. Koca baltasının tek bir savuruşuyla küçük devin kafasını uçurdu.</p>

      <p class="calibre2">Adamlar bacadan aşağı geldiklerinde Guenhwyvar'ı dikkatli bir şekilde gözcülük ederken buldular. Koca kedi, arkadaşlarını gördüğünde döndü ve onları tanıyarak hırladı. Gırtlaktan gelen bu mırıltının arkadaşça bir ses olduğunu anlamayan Wulfgar ihtiyatla bir adım geriledi.</p>

      <p class="calibre2">"Daha aşağıda ana koridordan ayrılan bir yan tünel olmalı," diye mantık yürüttü Drizzt, arkadaşının gerginliğiyle eğlenecek hiç zamanı olmadığından.</p>

      <p class="calibre2">"Öyleyse bitirelim bu işi," dedi Wulfgar.</p>

      <p class="calibre2">drowun tahmin ettiği gibi geçidi buldular ve kalan devlerin bulunduğu odaya açıldığını düşündükleri bir kapıya geldiler. Birbirilerinin omuzlarını şans dileyerek sıvazladılar ve Drizzt Guenhwyvar’ı okşadı, fakat Wulfgar aynı şeyi yapma konusunda drowun davetini reddetti. Sonra odaya daldılar.</p>

      <p class="calibre2">Oda bomboştu. Daha evvel bacadaki gözetleme noktasından onun görememiş olduğu bir kapı aralık duruyordu.</p>

      <p class="calibre2">Biggrin geriye kalan tek askerini gizli yan kapıdan Akar Kessell'e bir mesaj iletsin diye yolladı. Büyük devin itibarı beş paralık olmuştu ve büyücünün birçok değerli askerin kaybını hemen kabullenmeyeceğini biliyordu. Biggrin'in tek şansı iki davetsiz misafir savaşçıyla ilgilenmek ve onların kafalarının acımasız patronunu memnun edebileceğini ummaktı. Dev, kulaklarını kapıya yasladı ve kurbanlarının bitişikteki odaya girmelerini bekledi.</p>

      <p class="calibre2">Wulfgar ve Drizzt ikinci kapıyı da geçtiler ve geniş bir daireye geldiler. Zemin pelüş kürklerle ve kocaman, kabarık yastıklarla süslenmişti. Odadan dışarı açılan iki ayrı kapı vardı. Bir tanesi hafifçe açılmıştı, gerisinde karanlık bir koridor duruyordu. Ve diğeri ise kapalıydı.</p>

      <p class="calibre2">Wulfgar aniden elini uzatıp Drizzt'i durdurdu ve drowa sessiz olmasını işaret etti. Bir savaşçının gözle görülemez niteliği, görülmeyen bir tehlikeyi sezmesini sağlayan altıncı hissi meydana çıkmıştı. Barbar yavaşça kapalı kapıya doğru gitti ve Aegisfang'i kafasının üzerine kaldırdı. Bir anlığına durdu ve kafasını eğdi, şüphelerini doğrulayan bir ses duymak için gerilmişti. Hiçbir ses gelmedi ama Wulfgar içgüdülerine güveniyordu. Tempus adına kükredi ve çekici indirdi. Gök gürültüsü gibi bir sesle kapıyı paramparça etti ve kalasları tabii ki Biggrin'i de yere yığdı.</p>

      <p class="calibre2">Drizzt odanın öbür tarafında dev reisinin gerisindeki gizli kapının sallanmakta olduğunu fark etti ve son devin oradan sıvıştığını anladı. Drow çabucak Guenhwyvar'ı harekete geçirdi. Panter de bunu anlamış olmalıydı, çünkü ok gibi fırlayıp Biggrin'in kıvranmakta olan vücudunu tek bir koca zıplayışla aştı ve kaçmakta olan verbeegi takip etmek için mağaradan dışarı çıktı.</p>

      <p class="calibre2">Büyük devin kafasının yanından kan akıyordu ama kafatasının sert kemiği çekicin darbesini reddetmişti. Kocaman ayaz devi çenesini sallayıp onlarla yüzleşmek için kalktığında, Drizzt ve Wulfgar gözlerine inanamayarak baktılar.</p>

      <p class="calibre2">"Bunu yapamaz," diye itiraz etti Wulfgar.</p>

      <p class="calibre2">"Bu dev inatçı çıktı," diye omuz silkti Drizzt.</p>

      <p class="calibre2">Barbar, Aegisfang'in ellerine dönmesini bekledi sonra drowun yanından Biggrin ile yüzleşmek için yürüdü.</p>

      <p class="calibre2">Dev, iki düşmanının da yandan saldırmasını engellemek için kapının eşiğinde duruyordu. Bu sırada Wulfgar ve Drizzt emin adımlarla yaklaşıyordu. Üçü uğursuzca bakıştılar ve sanki birbirilerini deniyormuş gibi havaya küçük darbeler savurdular.</p>

      <p class="calibre2">"Sen Biggrin olmalısın," dedi Drizzt, reverans yaparak.</p>

      <p class="calibre2">"Ben oyum," diye ilan etti dev. "Biggrin! Gözlerinizin görebilceği en son düşman!"</p>

      <p class="calibre2">"İnatçı olduğu kadar kendinden emin de," diye belirtti Wulfgar.</p>

      <p class="calibre2">"Küçük insan," diye sertçe karşılık verdi dev, "Senin çelimsiz ırkından yüzlercesini ezip suyunu çıkarmışlıım var!"</p>

      <p class="calibre2">"Seni öldürmemiz için bir sebep daha," diye belirtti Drizzt sakince.</p>

      <p class="calibre2">Biggrin, rakiplerini şaşırtan ani bir hız ve sertlikle koca baltasını geniş bir şekilde savurdu. Wulfgar silahın ölümcül menzilinden uzaklaşmayı başardı ve Drizzt de eğilerek darbeden kurtuldu. Ama drow baltanın keskin yerinin taş duvardan epey kocaman bir parça kopardığını görünce ürperiverdi.</p>

      <p class="calibre2">Wulfgar, balta kendi hizasından geçince tekrar canavarın üzerine atıldı, Biggrin'in geniş göğsüne Aegisfang'i indirdi. Dev yüzünü buruşturdu ama darbeyi kaldırabildi. "Bana bundan daha hızlı vurman gerekçek, çelimsiz insan!" diye böğürdü ve baltanın düz kısmıyla geriye doğru bir savurma yaptı.</p>

      <p class="calibre2">Drizzt yine eğilerek kurtuldu. Fakat yine de, onun kadar savaş yorgunu olan Wulfgar menzilden çıkabilecek kadar hızlı hareket edemedi. Barbar, Aegisfang'i önünde havaya kaldırmayı başarabildi ama Biggrin'in ağır silahının ezici gücü onu duvara yapıştırdı.Yere yığıldı.</p>

      <p class="calibre2">Drizzt başlarının dertte olduğunu biliyordu. Sol kolu hâlâ işe yaramaz haldeydi, bitkinlikten dolayı refleksleri yavaşlamaya başlamıştı ve bu devin darbeleri onun karşılayamayacağı kadar güçlüydü. Dev bir sonraki hamlesi için toparlanırken, o, palasıyla kısa bir şişleme yapmayı başarabildi ve sonra ana koridora doğru sıvıştı.</p>

      <p class="calibre2">"Kaç bakalım, seni kara köpek!" diye gürledi dev. "Peşinden gelcem ve seni halletçem!" Biggrin, av kokusu alarak Drizzt'in peşinden koştu.</p>

      <p class="calibre2">Drow ana geçide geldiğinde palasını kınına geri soktu ve canavara pusu kurabileceği bir yer aradı. Hiçbir yer elverişli değildi, bu yüzden çıkış kapısına yarı mesafeye ilerledi ve bekledi.</p>

      <p class="calibre2">"Nereye saklancaksın ki?" diye alay etti Biggrin, heyula gibi vücudu koridora girdiğinde. Gölgelere gizlenmiş olan drow, iki bıçağını fırlattı. İkisi de hedefi buldu ama Biggrin yavaşlamadı bile.</p>

      <p class="calibre2">Drizzt mağaradan dışarı çıktı. Eğer Biggrin onu takip etmezse tekrar geri girmesi gerekeceğini biliyordu; Wulfgar’ı kesinlikle ölüme terk edemezdi. Şafağın ilk ışıkları dağların üzerinden belirmeye başlamıştı ve Drizzt, git gide artmakta olan ışığın elinde olan bütün pusu şansını mahvetmesinden korktu. Çıkış kapısını gizleyen küçük ağaçlardan birinin üzerine tırmandı ve hançerini çıkarttı.</p>

      <p class="calibre2">Biggrin gün ışığına çıktı ve kaçan drowun izini yakalayabilmek için etrafına bakındı. "Burda bi yerlerdesin, seni açması köpek!" Kaççak yerin kalmadı!"</p>

      <p class="calibre2">Drizzt aniden devin tepesine inmişti, saplama ve kesme darbeleriyle yaratığın yüzünü ve boynunu deşiyordu. Dev hiddetle uludu ve koca vücudunu geriye doğru şiddetle savurdu. Zayıf koluyla sıkıca tutunamayan Drizzt tünele doğru geri uçtu. Drow ağır bir şekilde incinmiş omzunun üzerine düştü ve acıyla neredeyse kendinden geçti. Bir an için tekrar ayağa kalkmaya çalışarak debelenip durdu, ama ağır bir çizmeye çarptı. Biggrin'in bu kadar çabuk yanına gelemeyeceğini biliyordu. Yavaşça sırt üstü döndü, bu yeni devin nereden geldiğini merak ediyordu.</p>

      <p class="calibre2">Ama drowun bakış açısı, Wulfgar'ın tepesinde dikilmiş olduğunu görünce aniden dramatik bir şekilde değişti. Aegisfang sıkıca ellerinde duruyordu ve yüzünde sert bir bakış vardı. Wulfgar gözlerini tünele giren devden hiç ayırmadı.</p>

      <p class="calibre2">"O benim," dedi barbar sertçe.</p>

      <p class="calibre2">Biggrin de gerçekten korkunç görünüyordu. Çekicin çarpmış olduğu kafasının yan kısmı koyu, kurumuş kanla kaplanmıştı, bu sırada diğer taraflardan ve yüzünde birkaç noktadan yeni yaraların kanlan akıyordu. Drizzt'in fırlattığı iki bıçak, devin göğsünde iğrenç şeref madalyaları gibi asılı duruyordu.</p>

      <p class="calibre2">"Bunu bir kez daha kaldırabilir misin?" diye meydan okudu Wulfgar, Aegisfang'i ikinci kez deve doğru savururken.</p>

      <p class="calibre2">Biggrin, cevap olarak göğsünü darbeyi karşılamak için meydan okurcasına ileri doğru çıkarttı. "Senin verceğin her şeyi kaldırabilirim!" diye böbürlendi.</p>

      <p class="calibre2">Aegisfang hedefi buldu ve Biggrin bir adım geriye tökezledi. Çekiç bir yada iki kaburgasını çatlatmıştı, ama dev bunu kaldırabilirdi.</p>

      <p class="calibre2">Ama Aegisfang'in, Drizzt'in bıçaklarından birini daha ölümcül bir şekilde kalbine doğru çaktığını fark etmemişti Biggrin.</p>

      <p class="calibre2">"Şimdi koşabilirim," diye fısıldadı Drizzt Wulfgar'a, devin tekrar yaklaşmakta olduğunu görünce.</p>

      <p class="calibre2">"Ben kalıyorum," diye ısrar etti barbar, sesinde korkudan titremenin en ufak bir ibaresi bile olmadan.</p>

      <p class="calibre2">Drizzt palasını çekti. "İyi dedin, cesur dostum. Haydi şu pislik hayvanı devirelim daha yenilecek yemeğimiz var!"</p>

      <p class="calibre2">"Bu işi konuştuunuzdan daha zor bulcaksınız!" diye tersledi Biggrin. Göğsünde ani bir sızı hissetmişti, ama hırlayarak acıyı reddetti. "Vurabilceğinizin en iyisini tattım ve hâlâ üzerinize geliyorum! Kazanmak için hiç umudunuz yok!"</p>

      <p class="calibre2">Drizzt de Wulfgar da, devin bu böbürlenmelerinde kabul edeceklerinden daha fazla gerçeklik payı olduğundan korkuyordu. Son raddelerindeydiler, yorgun ve yaralıydılar. Ama kalıp işi bitirmeye kararlıydılar.</p>

      <p class="calibre2">Fakat yaklaşmakta olan devin eksiksiz özgüveni epey cesaret kırıcıydı.</p>

      <p class="calibre2">Biggrin, arkadaşlara birkaç adım kala bir şeylerin feci şekilde ters olduğunu anladı. Wulfgar ve Drizzt de biliyordu, çünkü devin adımları aniden bariz bir şekilde yavaşlamıştı.</p>

      <p class="calibre2">Dev sanki oyuna getirilmiş gibi hiddetle baktı onlara. "Köpekler!" Ağzından dışarı fırlayan kan damlasıyla boğulur gibi oldu. "Bana ne oyun..."</p>

      <p class="calibre2">Biggrin başka bir söz söyleyemeden ölüp yere yığıldı.</p>

      <p class="calibre2">"Kedinin peşinden gidelim mi?" diye sordu Wulfgar, gizli kapıya geri döndüklerinde.</p>

      <p class="calibre2">Drizzt bulmuş olduğu paçavraları sararak bir meşale hazırlıyordu. "Gölgeye güven," diye yanıtladı drow. "Guenhwyvar verbeegin kaçmasına izin vermez. "Ayrıca, mağarada beni bekleyen iyi bir yemek var."</p>

      <p class="calibre2">"Sen git," dedi Wulfgar ona. "Ben burada bekler ve kedinin geri dönüşünü gözlerim."</p>

      <p class="calibre2">Drizzt büyük adamın omzunu kavradı sonra gitmek için döndü. Beraber oldukları bu kısa süre içinde birçok maceraya girmişlerdi ve Drizzt işin heyecanlı kısmın daha yeni başlamakta olduğundan kuşkulanıyordu. Ana geçide doğru giden drow, bir ziyafet şarkısı söylemeye başladı ama bu sadece VVulfgafı kandırmak içindi. Çünkü yemek masası ilk durağı olmayacaktı. Daha önce sorguya çektikleri dev, daha onların keşfetmedikleri tünelin sonunda ne olduğu sorulduğunda kaçamak davranmıştı. Ve buldukları her şeyin yanında, Drizzt bunun tek bir anlama geleceğini biliyordu hazine.</p>

      <p class="calibre2">Koca panter kırık taşların arasından sıçrayarak ve koşarak ağır adımlı dev ile arasını kolayca kapadı. Guenhwyvar kısa süre sonra, her sıçrayış ya da yokuşta zorlukla debelenen verbeegin sık nefeslerini duyabiliyordu. Dev Daledrop'a ve onun da ötesindeki açık tundraya gitmeyi planlıyordu. Fakat o kadar çılgına dönmüş bir şekilde kaçıyordu ki, Kelvin Yığını'mn eteklerinden aşağıya, vadinin daha kolay geçilebilecek zeminine inmedi bile. Bunun güvenliğe açılan daha hızlı bir yol olduğunu sanarak daha düz bir rota çizmişti.</p>

      <p class="calibre2">Guenhwyvar da dağ civarını sahibi kadar iyi tanıyor, dağdaki her yaratığın nerelerde yuva kurduğunu çok iyi biliyordu. Kedi çoktan devin nereye gitmesini istediğini seçmişti bile. Bir çoban köpeği gibi geri kalan mesafeyi kapattı ve devin böğrünü tırmaladı. Onu derin bir dağ gölcüğüne doğru yön değiştirmek zorunda bıraktı. Ölümcül savaş çekicinin ya da hızla kesip biçen palanın fazla geride olmadığından korkan verbeeg, pantere saldırmak için durmadı. Körleme bir şekilde Guenhwyvar'ın seçtiği yolda ilerlemeye başladı.</p>

      <p class="calibre2">Kısa bir süre sonra Guenhwyvar devden ayrıldı ve hızla ilerledi. Kedi soğuk suyun kenarına geldiğinde kafasını eğdi ve keskin duyularını yoğunlaştırdı. İşi bitirmek konusunda ona yardımcı olabilecek bir şeyler bulmayı umuyordu. Sonra Guenhwyvar suyun üzerindeki ilk ışıkların altında küçük bir hareket parıltısı gördü. Keskin gözleri ölü gibi hareketsiz yatan uzun şekli seçti. Tuzağın hazırlanmış olduğundan tatmin olan Guenhwyvar, beklemek için yandaki kaya çıkıntılarından birinin arkasına geçti.</p>

      <p class="calibre2">Dev paldır küldür, nefes nefese gölcüğün kenarına geldi. Dehşet içinde olmasına rağmen, bir anlığına koca bir kayaya arkasını dayadı. O an için her şey yeterince güvenli görünüyordu. Dev soluklandıktan hemen sonra peşindekilere ait bir işaret görebilmek için etrafına bakındı ve sonra tekrar ileri doğru atıldı.</p>

      <p class="calibre2">Gölcüğü aşmanın tek yolu, tam ortaya düşüp bir köprü oluşturmuş kütüğün üzerinden geçmekti. Diğer bütün yollar gölcüğün etrafından dolaşmaktı. Su pek geniş olmasa bile etrafı sarp yokuşlar ve kaya çıkıntılarıyla kaplıydı ve bu da onu yavaşlatacağını kesin kılıyordu.</p>

      <p class="calibre2">Verbeeg kütüğü şöyle bir tarttı, sağlam görünüyordu. Böylece canavar ihtiyatla geçmeye başladı. Kedi, devin merkeze yaklaşmasını bekledi, sonra saklandığı yerden çıktı ve verbeege doğru bir ok gibi havaya fırladı. Kedi ağır bir şekilde şaşkına dönmüş devin üzerine kondu, patilerini göğsüne batırdı ve ondan güç alarak tekrar zıplayıp kıyının güvenli toprağına geri kaçtı. Guenhwyvar bir şapırtıyla buz gibi gölcüğe düştü ama tehlikeli sudan çabucak çıkmayı becerdi. Fakat dev, sallantıda olan dengesini korumak için kollarını bir anlığına çılgınlar gibi salladı ve sonra büyük bir floş sesiyle suya devrildi. Su onu emip yutmak için yükseldi sanki. Dev umutsuzluk içinde yakında yüzen kütüğe doğru atıldı. Guenhwyvar'ın daha önceden fark etmiş olduğu şekildi bu.</p>

      <p class="calibre2">Ama verbeegin elleri ona değer değmez, bir kütük olduğu sanılan şekil harekete geçti ve on beş metrelik su boası, baş döndüren bir hızla avının etrafına dolandı. Hiç yavaşlamayan dolanma hareketi kısa sürede devin kollarını belinde düğümledi ve acımasız boğuşuna başladı.</p>

      <p class="calibre2">Guenhwyvar parlak kara kürkündeki buz gibi suyu silkeledi ve gölcüğe doğru geri baktı. Canavarımsı yılanlardan bir diğeri verbeegin boynuna dolanıp zavallı yaratığı suyun dibine çektiğinde, panter görevinin tamamlandığından emin oldu. Guenhwyvar, uzun ve gür bir kükremeyle zaferini ilan ederek ine doğru Kötü</p>
    </div>
  </div>
</body>
</html>
