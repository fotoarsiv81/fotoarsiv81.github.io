<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head><meta name="charset" content="UTF-8"/>
<title></title>


<link href="../Styles/main.css" type="text/css" rel="stylesheet"/>
</head>
<body>
<p class="orta">Varıkino</p>

<p class="bosluk2"></p>

<p class="orta">1</p>

<p class="n">Kış gelip de boş zamanları çoğaldığında Yuri Andreeviç çeşitli notlar yazmaya başladı. Defterine ilk olarak “<i>Yazın sürekli Tyutçev ile birlikte söylemek istediğim dizeler vardı”</i> ifadesini kaydedip şairin bir dörtlüğünü en başa yazdı:</p>

<p class="bosluk1"></p>

<p><i>Ne güzel bir yaz bu, ne güzel!</i></p>
<p><i>Sanki bu, büyülü bir hak ediş,</i></p>
<p><i>ve sorarım nasıl elde ettiğimizi</i></p>
<p><i>ordan mı, burdan mı nereden diye?</i></p>

<p class="bosluk1"></p>

<p class="n">Sonra anı defterine yazmayı sürdürdü:</p>

<p class="bosluk1"></p>

<p class="n"><i>Gerçek bir ana gibi kendi benzerlerini yeniden ve yeniden dünyaya getiren evrenin kurucusuna öykünüp gün doğumundan batımına dek kendin ve ailen için çalışmak, bir ev kurmak, ürün almak için toprağa emek vermek, Robinson gibi kendi dünyanı kurmaya çabalamak ne büyük saadet!</i></p>

<p><i>İnsan el emeği, beden gücüyle toprakla uğraşıp odun keserken; önüne fiziksel olarak yapabileceği, altından kalkabileceği hedefler koyuyor. Bunlara ulaşıp mutlulukla başarı hissini ödül olarak yaşadığı zamanlarda, altı saat boyunca aralıksız olarak balta sallayıp bir şeyler kestiğinde, tertemiz havanın insanı sarıp sarmaladığı açık havada toprağı kazdığında insanın kafasından ne kadar çok düşünce geçiyor, aklına ne kadar çok yeni fikir geliyor. Bunlar; bu fikirler, tahminler, öngörüler kâğıda dökülemeden, akla geldikleri hızda unutuluyor. Ama asla kaybolmuyor, birer kazanç olarak kalıyor. Şehirli münzevi, yıpranmış sinirlerini, kaybolan hayal gücünü koyu kahve ya da tütünle iyileştirmeye çalışıyorsun, güçlü uyuşturucunun içten duygularda ve güçlü sağlıkta düğümlendiğini bilmiyorsun.</i></p>

<p><i>Konuyu daha ileri götürüp Tolstoy’un basite indirgeme ve toprak konularındaki söylemlerini yinelemeyeceğim. Sosyalizmin tarım sorununa bakışı üzerinde kendimce düzeltmeler yapmıyorum. Ben yalnızca meseleyi ortaya koyuyorum, bizim tesadüflerle yönlenmiş kaderimizi sistemleştirmek değil niyetim.</i></p>

<p><i>Bizim örneğimiz tartışmalı, bir sonuca varmak için uygun değil. Farklı dinamikleri olan bir sistem geliştirdik. İşletmemizin küçük bir kısmını, kendi gücümüzle yetiştirmek zorunda olduğumuz sebze ve patates üretimimiz oluşturuyor. Geri kalanların tümünü başka kaynaklardan temin ediyoruz.</i></p>

<p><i>Bizim toprağı kullanmamız yasalara aykırı. Yasa dışı bir şekilde devlete bildirimi yapılmıyor. Ormandan odun alıyor olmamız hırsızlık. Kestiğimiz ağaçların eskiden Kruger’e ait olması, devletten mal çalmaktan bizi kurtaracak bir gerekçe değil. Mikulitsin’in de aynı tarzda yaşıyor olması ve bizim durumumuzu örtbas etmesi, yaşadığımız yerin şehre uzaklığı ve şans eseri henüz şehirdekilerin bizden haberleri olmaması sayesinde yaşayıp gidiyoruz.</i></p>

<p><i>Artık tıbbi çalışmalar yapmıyorum, özgürlüğümün sınırlanmaması için doktor olduğumu söylemiyorum. Ama her zaman, uzak köşelerde bir yerde Varıkino’ya bir doktorun taşındığını söyleyen iyi yürekli insanlar oluyor ve onu dinleyen birileri doktora bir şey danışmak için ellerinde bir tavuk, yumurta, yağ ya da benzeri bir şeylerle otuz verst yol katedebiliyorlar. Gelenlerden muayene ücreti almayı reddedersem, öğütlerimi dinlemiyorlar. Karşılıksız yapılan işin doğruluğundan kuşku duyuyorlar. Bu durumda, doktorluktan da bir gelirimiz olduğunu söyleyebiliriz. Ama asıl dayanağımız Mikulitsin ve Samdevyatov.</i></p>

<p><i>Samdevyatov akıl almaz derece çelişkilerle dolu bir insan. Devrimi içtenlikle destekliyor, Yuryatin Şehir Komitesinin ona gösterdiği güveni tamamen hak ediyor. Aslında yetkilerini kullanarak Varıkino ormanlarının kullanım hakkını alıp Mikulitsin’e ve bize bir açıklama yapmasına gerek kalmadan bütün odunu götürebilir. Biz kılımızı bile kıpırdatamayız. Diğer yandan, istese kolaylıkla devletin bütün parasını cebine indirebilir, kimsenin gıkı bile çıkmaz. Ne rüşvet vermek ne de bir şey paylaşmak zorunda olduğu insanlar var. Hal böyleyken bizi düşünmesi, Mikulitsin’e ve çevredeki herkese destek olmak için çırpınmasının anlamı ne? Örneğin, Torfyannaya istasyon müdürüne niye yardım ediyor? Sürekli olarak bir yerlere gidiyor, bir şeyler bulup oraya buraya götürüyor, ortalığı düzeltip “şeytanlara” laf anlatıyor.</i></p>

<p><i>Dostoyevski ve</i> Komünist Manifesto <i>onun için aynı derecede önemli. Samdevyatov yaşamını bu kadar karışık bir hale getirmese sıkıntıdan patlar gibi geliyor bana.</i></p>

<p class="orta">2</p>

<p class="n">Daha sonraki günlerde doktor defterine tekrar yazdı:</p>

<p class="bosluk1"></p>

<p><i>Anna Gromeko’nun çocukluğunda, Krugerlerin hizmetlileri, idari çalışanları ve dadıları için yapılan ana binanın arkasındaki ahşap iki odalı müştemilata yerleştik.</i></p>

<p><i>Geldiğimizde burası köhnemiş bir haldeydi. Oldukça hızlı tamir ettik. İşten anlayan insanların yardımı sayesinde sobayı iki odayı da ısıtacak şekilde yeniden kurduk. Bu konumunda evin tamamını eskisinden daha iyi ısıtıyor.</i></p>

<p><i>Bahçenin bu köşesinde etrafı saran otlar, eski plana göre ekili yerlerin izlerini tamamen yok etmişti. Şimdi kış gelip de ortalık çoraklaşınca, yaşayanlar kuruyup gidenlerin yerini almadığından, karın doldurduğu eski izler daha net ortaya çıktı.</i></p>

<p><i>Şansımız yaver gitti. Sonbahar oldukça kuru ve ılık geçti. Yağmurlardan önce, soğuklar tam bastırmadan, patatesleri toplayabildik. Mikulitsinlere borcumuzu ödedikten sonra yirmi çuval kadar da bize kaldı. Hepsini bodrumdaki kilere koyup üstlerini kuru ot ve eski battaniyelerle örttük. Tonya’nın kurduğu iki fıçı hıyar turşusu ve bir o kadar lahana turşusunu da kilere depoladık. Taze lahanaları çatal çatal çiftli olarak bağlayıp tavana astık. Havuçları kuru toprakla örttük. Kilerde yeteri kadar pancar ve turp da var. Bunlardan başka evde koruduğumuz çok miktarda fasulye ve nohutumuz var. Samanlığa istiflediğimiz odunlarla bu kışı rahat çıkarırız. Sabahın erken saatinde, daha kış şafağı sökmeden elinde tuttuğun sönmeye yüz tutmuş mumun zayıf ışığında yavaşça kilerin oynak kapısını kaldırıp insanın burnunu kök, toprak ve kar kokusu ile dolduran ılık bodrum havasını soluklamayı seviyorum.</i></p>

<p><i>Bazen de samanlıktan çıkıyorsun, gün henüz ağarmamış oluyor. Kapı gıcırdıyor ya da istemeden hapşırıveriyorsun. Bazen de ayağının altında kar gıcırdıyor ve işte o anda ilerdeki sebzelikte karın altında kalmış lahana köklerini eşelemekle uğraşan tavşanlar ürküp karın düzgünce örttüğü yerleri bozarak hoplaya sıçraya kaçıyor. Ardından çevredeki köpekler birbirlerinin peşi sıra uzun uzun havlamaya başlıyor.</i></p>

<p><i>Son horoz daha önce ötmüş oluyor. Artık onların sesi çıkmıyor. Ortalık aydınlanmaya başlıyor. Uçsuz bucaksız karın üzerinde, tavşanlarınkinden başka, ipe dizilmiş gibi düzenli aralıklarla çukurlar bırakan vaşakların izi oluyor. Vaşaklar, kediler gibi patilerinin ucuna basarak yürüyorlar ve söylenilenlere bakılırsa bir gecede ciddi yol katedebiliyorlar. Bunları yakalamak için tuzaklar kuruluyor. Ama vaşakların yerine hep zavallı tavşanlar yakalanıyor.. Her tarafları karla kaplanmış, donmuş bir halde çıkarıyorlar onları tuzaklardan.</i></p>

<p><i>Önceleri, ilkbahar ve yaz döneminde her şey çok zordu. Gücümüzü tükettik. Şimdi, kış akşamlarında dinleniyoruz. Samdevyatov’un bize bulup getirdiği gaz sayesinde yaktığımız lambanın etrafında toplanıyoruz.</i></p>

<p><i>Kadınlar dikiş ya da örgüyle uğraşırken ben ya da Aleksandr Aleksandroviç yüksek sesle kitap okuyoruz. Bir yandan da sobamız yanıyor.. Eskinin deneyimli soba yakıcısı olarak bu işten ben sorumluyum, ısı kaybını önlemek için kapağı zamanında kapıyorum. Ateşe engel olan ıslak bir parça odun olursa, duman içindeki odunu alıp koşar adım dışarı çıkıyor, onu karların üzerine uzağa fırlatıyorum. Yüksekte kıvılcımlar çıkararak, kızgın bir meşale gibi havada yol alan odun parçası, beyaz kare mendiller örtülü gibi duran, uyuyan bahçenin karanlık bir köşesini aydınlatarak bir kar tepesine düşüyor ve cızırtıyla sönüyor. Sürekli</i> Savaş ve Barış’ı, Yevgeni Onegin’i <i>ve Puşkin’in diğer şiirleri ile Stendhal’ın</i> Kırmızı ve Siyah <i>’ını, Dickens’in</i> İki Şehrin Hikâyesi’ni <i>ve Kleist’ın kısa hikayelerini Rusça çevirilerinden okuyoruz.</i></p>

<p class="orta">3</p>

<p class="n">İlkbahar yaklaşırken doktor defterine bu kez de şöyle yazdı:</p>

<p class="bosluk1"></p>

<p><i>Bana kalırsa Tonya hamile. Bunu ona da söyledim. Kendi bana inanmıyor ama ben eminim. Henüz daha tartışmasız belirtiler ortaya çıkmamış olsa da şimdi tespit ettiklerim beni yanıltıyor olamaz.</i></p>

<p><i>Hamile kadınların yüzü değişiyor. Tonya’nın çirkinleştiğini söylemek doğru olmaz. Ama onun eskiden özen gösterdiği dış görünümü değişti, artık onu kontrol edemiyor. İçinde taşıdığı canın yönlendirmesine göre hareket ediyor, artık bundan sonra da kendi gibi olamayacak. Kontrolünden çıkan bu kadın görüntüsü kendisinin istemediği fiziksel değişimlere neden oluyor. Yüzü canlılığını yitiriyor, derisi solgunlaşıp başka türlü oluyor, gözleri daha değişik parlıyor. Bütün bunlarla baş etmesi mümkün olamadığı için o da kendini bırakıyor.</i></p>

<p><i>Biz Tonya’yla hiçbir zaman birbirimizden uzak olmadık. Ama bu son bir yıllık mücadele dönemi bizi iyice birbirimize yaklaştırdı. Bu süre içersinde Tonya’nın ne kadar eli çabuk, kuvvetli ve yıkılmaz olduğunu fark ettim, işleri yaparken zaman yitirmemek için ne kadar bilinçli planlama yapabildiğini gözlemledim.</i></p>

<p><i>Her hamileliğin temiz ve saf olduğunu düşünmüşümdür, Meryem Ana’yla ilişkili olan bu düşüncemde analık duygusunun temel felsefesi yatıyor.</i></p>

<p><i>Doğuran her canlıyı bir yalnızlık duygusu sarar, kendi kendine geliştirdiği bir terk edilmişlik duygusu kaplar içini. Sanki erkeğin bu oluşumda katkısı o kadar yoktur ki bu çok önemli olan anda ortaya çıkıveren şey gökten inmiştir.</i></p>

<p><i>Kadın, neslinin devamını yeryüzüne getirenin salt kendisi olduğunu düşünür ve ikinci aşamada bebeğin varlığını nasıl ve nerede sürdüreceğine, beşiği koyacağı en sessiz ve güvenli yerin neresi olduğuna kendisinin karar vermesi gerektiğine inanır. Ve çocuğunu dingin bir huzur içinde kendi elleriyle besleyip büyütür.</i></p>

<p><i>Herkes Meryem Ana’ya sığınır, “Kutsal Meryem, Tanrı’nın annesi, bizim için dua et” der. Onun ağzından “ruhum, kurtarıcım Tanrı sayesinde sevinçle coşar. Çünkü O, sıradan biri olan kuluyla ilgilendi. İşte, bundan böyle bütün kuşaklar beni mutlu sayacak” diyen ayet dökülür. Burada Meryem kendini yücelten evladını anlatır. (“Çünkü Güçlü Olan benim için büyük işler yaptı.”) Meryem’in şanı oğludur. Bunu her kadın söyleyebilir. Kadının Tanrı’sı çocuğundadır.</i></p>

<p><i>Yüce insanların anneleri bu duyguyu tatmış olmalılar. İstisnasınız bütün yüce insanların anneleri. Yaşamın sonradan kandırması ise onların suçu değildir.</i></p>

<p class="orta">4</p>

<p class="n"><i>Sürekli</i> Yevgeni Onegin <i>ve Puşkin’in diğer eserlerini okuyoruz. Dün Samdevyatov geldi, armağanlar getirmiş. Lezzetli şeyler yedik, karanlıktan kurtulduk. Sanat sohbetimiz bitmek bilmedi.</i></p>

<p><i>Eskiden beri sanatın sınırsız sayıda kavram ve dalı kucaklayan bir olgu olmasının aksine daha dar ve belirgin odaklı olduğunu düşünürüm. Sanat, bir eseri oluşturan, gerçeklerle yoğrulmuş ona güç katan kavram ve içerik unsurlarıdır. Hiçbir zaman sanatın bir disiplin ya da şekillendirilen bir biçim olduğunu düşünmedim. Daha çok gizemli olduğuna ve kısmen içerikle örtülü olduğuna inandım. Böyle olduğunu gün gibi açık bir şekilde biliyorum, iliklerimde hissediyorum bunu ama nasıl açıklayacağımı, düşüncelerimi nasıl dile getirebileceğimi biliniyorum.</i></p>

<p><i>Eserlerin bize hitap şekilleri farklıdır. Dile getirdikleri görüşleri, biçemleri, konuları ve kahramanlarıyla bize ulaşırlar. Aslında sanat bunların özündedir.</i> Suç ve Ceza<i>’nın sayfalarındaki sanatın etkisi, Raskolnikov’un işlediği cinayetten daha sarsıcıdır.</i></p>

<p><i>Binlerce yıllık süreçte sanata Antik, Mısır, Yunan ya da bizimki denmiş olsa da aslında hepsi aynıdır. Ancak tek bir sanattan söz edilebilir. Parçalanması mümkün olmayan sözcüklerin geniş kapsamlı anlamlarında yaşamı doğrulayan bir fikir bütünlüğüdür sanat. Bu sanat, bütün gücüyle ruhların ve yansımaların özü olarak karşımıza çıkar.</i></p>

<p class="orta">5</p>

<p class="n"><i>Biraz üşütmüşüm, öksürüyorum ve herhalde ateşim de var. Bütün gün nefesim tıkandı, boğazımda bir yumruk var sanki. Durumum kötü. Bunlar aortta bir sıkıntı olduğunun belirtileri. Hayatı boyunca kalp hastalığı çeken zavallı annemden miras bir derdin ilk işaretleri. Doğru olabilir mi? Bu kadar erken mi? Öyleyse bu dünyada çok da kalıcı değilim demektir.</i></p>

<p><i>Odada hafif bir karbon kokusu var. Ütü yapıldığının işareti bu. Çamaşır ütülüyorlar, henüz alev almamış sobadan kızgın bir kömür parçası alıp ütünün, kapağı çene gibi yerine kapanan haznesine koyuyorlar. Bu bana bir şey anımsatıyor. Ne olduğunu çıkartamıyorum bir türlü. Hastalık belleğimi etkiliyor.</i></p>

<p><i>Güzel olaylardan söz edeyim. Samdevyatov kaliteli sabun getirdi, evde genel temizlik var ve bu nedenle Saşa’yla iki gündür ilgilenen yok.</i></p>

<p><i>Ben yazı yazmaya oturduğumda masanın altına giriyor, ayaklarımı koyduğum tahtaya kızak gibi oturup her geldiğinde onu kızakla gezdiren Samdevyatov’u taklit ederek beni uzaklara götürüyormuş gibi yapıyor.</i></p>

<p><i>İyileşir iyileşmez şehre gitmeliyim, bölgenin etnografik yapısı ve tarihiyle ilgili bir şeyler okumak istiyorum. Dediklerine göre şehir kütüphanesi mükemmelmiş, zengin koleksiyonlar bağışlanmış zamanında. Yazmak istiyorum. Acele etmeliyim. Bir bakacağız, bahar gelmiş. O zaman ne yazmaya ne de okumaya zamanım olacak.</i></p>

<p><i>Başımın ağrısı gittikçe artıyor. Gece iyi uyuyamadım. İnsanın uyandığı anda hemen unuttuğu cinsten kötü bir düş gördüm. Rüyayı hatırlamıyorum ama uyanmama neden olan şeyi anımsıyorum. Havada çınlayan bir kadın sesi uyandırdı beni. Bildiğim bir sesti. Bu yorgunluktan cansızlaşmış, boğuk, içten gelen sesin sahibinin kim olabileceğini bulmak için şimdiye kadar tanıdığım bütün kadınları aklımdan geçirdim. Hayır, hiçbiri değildi. Belki de Tonya’nın olabileceğini, artık çok alıştığını için sesini tanıyamadığımı düşündüm. Karım olduğunu unutup görüntüsünü beynimden silmeye çalıştım. Böylelikle eğer gerçekten oysa anlayabilecektim. Ama o da değildi. Ne yazık ki kimin sesiyle uyandığımı çıkaramadım.</i></p>

<p><i>Rüya görme konusuna gelince, insanın gündüzki koşuşturma içersinde çok etkisinde kaldığı şeyleri düşünde gördüğüne inanması oldukça hoş bir düşünce. Benim bu konudaki saptamalarım tam tersi yönde.</i></p>

<p><i>Gündüz üstünkörü yaşadığımız olayların, aklımızdan gelip geçen düşüncelerin, yürekten değil öylesine ağzımızdan dökülen sözlerin, geceleri rüyaların konusu olarak kanlanıp canlanmış bir şekilde, gündüz ki umarsızlığımızın intikamını almak üzere düşlerimize geldiklerine pek çok kez şahit oldum.</i></p>

<p class="orta">6</p>

<p class="n"><i>Gece ayaz ve gökyüzü parlak. Alışılmışın dışında bir aydınlık ve görüş açıklığı var. Ayaz toprak, hava, ay ve yıldızları soğuk nefesiyle birbirlerine sımsıkı bağlanmış. İki yanındaki ağaçların keskin gölgeleri parktaki yola vuruyor. İnsan sürekli oradan buradan çıkan koyu figürlerin yolda hareket ettiği izlenimine kapılıyor. Kocaman yıldızlar, mavi camdan sokak lambaları gibi dalların arasından sarkıyor. Yıldızlarla kaplı gökyüzü, yaz mevsiminin papatya tarlasını anımsatıyor.</i></p>

<p><i>Akşamları Puşkin sohbetlerimize devam ediyoruz.</i> Lise Yılları<a id="dn57" href="../Text/dn.xhtml#d57">[57]</a><i> şiirlerinin birinci cildini bitirdik. Şiirde vezin ölçüsü ne kadar da önemliymiş!</i></p>

<p><i>Arzamas</i><a id="dn58" href="../Text/dn.xhtml#d58">[58]</a><i> şiirleri, büyüklerinden geri kalmamak, onların gözlerini boyamak için gençliğin verdiği sınır tanımazlıkla alegori, kibir, fütursuzluk, keyfilik ve sahte bir sağduyuyla dolu uzun dizeler. İlk dönem şiirlerinde tek tük görülen kısa dizeler, daha sonraki Kişinev döneminde kendilerini bulup geleceğin Puşkin’inin sinyalini vermişler.</i></p>

<p><i>Şiir, dışarının ışığını, havasını, bütün obje ve varlığıyla yaşamın gürültüsünü odaya taşıyan pencere gibi tıpkı. Dış dünyadaki nesneler, günlük yaşamı oluşturan parçalar, canlı-cansız bütün varlıklar, tümcenin bazı öğelerini kullanmaya gerek olmadan, bir şekilde sıkışıp bütünleşerek dizelerin içine giriyor. Puşkin’in sonradan geliştirdiği ünlü dörtlü uyak şeması, tıpkı çizme yaptırmak için ayak ölçüsü vermek ya da eli tam sarması için eldiven numarası belirlemek için kullanılan, ölçü birimleri gibi gerçek Rus yaşamının özünden alınmış. Nekrasov’un</i><a id="dn59" href="../Text/dn.xhtml#d59">[59]</a><i> üçlü ölçüsü, daha sonraki dönemlerde Rusya’nın sesi olan biri uzun biri kısa ritim ile mırıldandığı name olmuş.</i></p>

<p class="orta">7</p>

<p><i>Uğraştığım toprak işleri ve doktorluğun yanı sıra, bilimsel bir çalışma ya da sanatsal değeri olan bir eser yazarak, kalıcı bir şey yapmayı o kadar isterim ki.</i></p>

<p><i>Her insan, her şeyi sarıp sarmalayan, her şeyi hisseden ve her şeyi ifade edebilen bir Faust olarak doğar. O Faust’un bilim adamı olabilmesi için kendinden öncekilerin ve çağdaşlarının hatalarını özenle incelemesi gerekir. Bilimde ilerleme, kemikleşmiş yanılgılar ve gerçek dışı teorilerinin çürütülmesi, etki-tepki yasasının işlemesiyle olur ancak. Faust’un sanatçı olması içinse, öğreticilerinin etkin örneklerini iyice incelemesi gerekir. Sanatta ilerleme çekim kuvvetiyle, ustalara öykünüp, onların izini sürerek hayranlık beslemeyle olur.</i></p>

<p><i>Günlük sorumluluklarımı yerine getirip doktorluk da yaparken yazmama ne engel olabilir? Günümüzde oldukça etkin ve yaygın olan sarsıcı ifadelerin yoksunluk ve aylaklık, kararsızlık ve değişimin aksine gelecek kıvılcımı, yeni bir dünya kurma ve insanlık ateşi olduğunu düşünüyorum. Bunları dinlediğimde öncelikli olarak hayal dünyasının ne kadar engin olduğunu düşünüyorum!</i></p>

<p><i>Gerçekteyse bu tam anlamıyla yetenek eksikliği.</i></p>

<p><i>Ancak bir dahinin eli değdiğinde basit şeyler efsaneye dönüşebilir.</i></p>

<p><i>Bu anlamda en iyi örnek Puşkin. Alın teri, görev bilinci, günlük adetleri nasıl da göğe çıkartmış! Şimdi sıradan olma, burjuvalık aşağılama olarak kullanılıyor. Puşkin günümüzün bu aşağılamasını öngörmüş ve “Soyağacım’ın satırlarında, “Ben burjuvayım, ben burjuvayım” demiş.</i></p>

<p>“<i>Onegin’in Yolculuğu’ndaysa: “Artık idealim evlenmek, Arzum huzur bulmak, / Azıcık aşım, kaygısız başım” diye yazmış.</i></p>

<p><i>Rus edebiyatında artık en çok Puşkin ve Çehov’un çocuksu yanlarını seviyorum. İnsanlığın inancını kaybedişi ve bundan kurtulmak gibi konular karşısındaki ürkek ilgisizlikleri etkiliyor beni. Elbette üstesinden rahatlıkla gelebilecekleri konulardı bunlar ama hiçbir biçimde tevazularını elden bırakmak istemediler, böyle bir görev için sınırlarını aşmayı uygun görmediler! Gogol, Tolstoy, Dostoyevski ise bu sorunun çözümü için ölmeye hazırdılar, sürekli arayış içindeydiler, sonuçlar çıkartmakla uğraştılar. Bu ideallerin peşinde hayatın nasıl geçtiğini fark edemediler. Kendi yaşamları aktı gitti... Şimdi ise bu özel konular herkesin bildiği ortak konuya dönüşüp olgunlaşmış elmaların ağaçtan toplanması gibi insanlığa mal olmuş.</i></p>

<p class="orta">8</p>

<p class="n"><i>Bahar kendini göstermeye başladı, ortalık ısındı. Takvimler oyun yapıyormuş ama aslında Paskalya bayramıymış gibi havada blini</i><a id="dn60" href="../Text/dn.xhtml#d60">[60]</a><i> ve votka kokusu var. Uykulu güneş, bereketli gözlerle ormanda ışıldıyor, uykulu orman dikenden kirpiklerini kırpıştırıyor, vakit öğle olduğunda bereketli su birikintileri ışıldıyor. Esneyip gerinen doğa diğer tarafa dönüp tekrar uykuya dalıyor.</i></p>

<p><i>Puşkin,</i> “Yevgeni Onegin<i>”in yedinci bölümünde, baharı betimler, Onegin’in malikânesi, Lenski’nin mezarı, akan sular, dağlar şairin gözünden dizelerde ses bulur.</i></p>

<p class="bosluk1"></p>

<p><i>Bülbül baharın sevgilisi,</i></p>
<p><i>Gece öter, coşar su sesi,</i></p>
<p><i>Ve kuşburnu çiçek açar.</i></p>

<p class="bosluk1"></p>

<p><i>Peki ama neden sevgili? Doğrusu betimleme son derece estetik ve yerli yerinde. Gerçekten de sevgili. Ayrıca, kuşburnuyla da kafiye oluşturmuş.</i><a id="dn61" href="../Text/dn.xhtml#d61">[61]</a><i> Ses uyumu için “Blini” masallarında kullandığı betimlemeyi yineleyip “eşkıya bülbül” solovey-razboynik diyemez miydi?</i></p>

<p><i>Varıkino’ya geldiğimizde bahar olmak üzereydi. Kısa sürede, Mikulitsinlerin evinin aşağısındaki Şutma ovası yeşillenmiş, özellikle mahlep ağaçları, ceviz ve kızılağaçlar tomurcuklanmıştı. Birkaç gece sonra da bülbüller ötmeye başlamıştı.</i></p>

<p><i>Gene bu cıvıltıyı ilk duyduğumda, bülbül ötüşünün diğer kuşlarınkinden böylesine farklı oluşuna şaşırdım. Doğa, bülbülün bu fasılalı ötüşüyle nasıl da benzersiz bir mükemmelliğe erişmiş. Ne kadar farklı ses değişimi oluyor ve nasıl da uzaklara ulaşıyor! Turgenyev’in bir eserinde bülbül ötüşünü orman devinin kavalı, oynak bir cıvıltı diye yazdığını okumuştum. Her tarafları çiy ile kaplı çalıların sanki gıdıklanmışlar gibi silkelenip kendilerine gelmeleri karşısında bazen üç, bazen de sayısız titreşimli aceleci ve azla yetinmesini bilmeyen, büyüleyici “Tik-ik-ik-ik”lerle ötüyorlar. Kimi zaman da, gönülden çıkan, sanki uyandırmak için söylenen bir ricaymış gibi yankılanan iki titreşimli cıvıltıyla ötüp “A-çıl! a-çıl!” diyorlar.</i></p>

<p class="orta">9</p>

<p class="n"><i>Sonunda bahar geldi. Artık toprak işlerine hazırlanıyoruz. Günlük yazmaya zaman olmayacak. Oysa yazmaktan çok hoşlanıyorum. Gelecek kışa kadar ertelemem gerekecek.</i></p>

<p><i>Geçenlerde, bu sefer gerçekten Paskalya zamanıydı, yolların daha tamamen açılmadığı günlerden birinde, çamur ve sulara bata çıka kızaklı bir köylü geldi avluya. Onu kabul edemeyeceğim belli bir şeydi. “Uğraşma boşuna, dostum, artık doktorluk yapmıyorum. Ne gerekli ilaçlar ne de aletlerim var” dedim. Sanki böylelikle kurtulabilirmişim gibi. “Yardım et. Derim soyuluyor. Tanrı aşkına, deri hastalığına yakalandım.”</i></p>

<p><i>Ne yapabilirdim? Katı yürekli bir insan değilim ki. Bakmayı kabul ettim. “Soyun” dedim adama. Muayene ettim ve “Sende lupus var” dedim. Bir yandan da göz ucuyla camdaki fenol şişesine bakıyordum. (Aman Tanrım, onu nereden bulduğumu sormayın, onu ve daha başka gerekli şeyleri! Hepsi Samdevyatov’dan tabii.) O arada bir baktım, kapının önüne yeni bir kızak daha geldi. İlk anda başka bir hasta olduğunu sandım. Ama hiç beklenmedik bir şey oldu ve kardeşim Yevgraf indi. Evde bir süre bir hareketlilik yaşandı, Tonya, Saşa, Aleksandr Aleksandroviç hepsi etrafını sardı.</i></p>

<p><i>İşim bittiğinde ben de onlara katıldım.</i></p>

<p><i>Sorular birbiri ardına geldi: Nasıl oldu da buraya geldin, neredeydin, neler yaptın? Her zamanki gibi, kaçamak sözlerle hiçbir soruya tam bir yanıt vermeden tebessüm ve gizemle geçiştirdi.</i></p>

<p><i>Yaklaşık iki hafta konuğumuz oldu, sık sık Yuryatin’e gidip geldi bu süre içinde ve sonra sanki yer yarılmış da içine girmiş gibi ortadan kayboluverdi. Bizimle olduğu dönemde Samdevyatov’dan daha etkin olduğunu ama kardeşimin ilişki ve işlerinin diğerininkinden daha da anlaşılmaz olduğunu gözlemledim. Nereden gelmişti buraya? Bu gücün dayanağı neydi?</i></p>

<p><i>Ne işle uğraşıyordu? Ortadan yok olmadan önce ev ve tarla işlerimizi hafifletmek için bir şeyler yapacağına söz vermişti. Böylelikle Tonya, Saşa’nın eğitimine daha çok vakit ayırabilecek, ben de tıp ve edebiyat ile daha rahat ilgilenebilecektim. Bunu nasıl yapabileceği konusunda meraklanıp sormuştuk. Gene susmuş ve gülümsemişti. Ama bizi kandırmadığı ortaya çıktı.</i></p>

<p><i>Yaşam koşullarımızın gerçekten iyileşeceğinin belirtileri var.</i></p>

<p><i>Şaşırtıcı bir olay! Bu adam benim üvey kardeşim. Benimle aynı soyadını taşıyor. Ve doğrusunu söylemek gerekirse ben onu herkesten daha az tanıyorum.</i></p>

<p><i>Bu, onun zor durumda kaldığımda, dürüst zekâsı ve bütün zorlukların üstünden gelme becerisiyle, ikinci kez hayatıma girip bana yardım edişi. Belki de her varlığın, yaşamına girip etki eden insanlardan başka, karşılık beklemeden onu koruyup kollayacak gizemli bir görünmez güce ihtiyacı vardır. Benim hayatımda bu hayırsever rolü oynayan kişi kardeşim Yevgraf’tır?</i></p>

<p class="bosluk1"></p>

<p>Yuri Andreeviç’in notları bu satırlarla sona erdi. Bir daha defterine bir şey yazmadı.</p>

<p class="orta">10</p>

<p class="n">Yuri Andreeviç, Yuryatin Şehir Kütüphanesinin okuma salonunda oturmuş aldığı kitaplara bakıyordu. Duvarlarında bolca pencere olan salon yüz kişi alacak kapasitede düşünülmüş, uzun, dar masalar pencerelere doğru sıra sıra konmuştu. Hava karardığında okuma salonu kapanıyordu. Bahar geldiğinde şehir akşamları aydınlatılmıyordu: Zaten Yuri Andreeviç hiçbir zaman karanlığa kalmıyor, öğleden sonra şehirden ayrılıyordu. Geldiğinde Mikulitsin’in ona verdiği atı, Samdevyatov’un hanının orada bırakıyor, bütün sabah okuyor, gün öğle olduğunda tekrar atla Varıkino’ya dönüyordu.</p>

<p>Kütüphaneye gelmeye başlamadan önce çok fazla Yuryatin’e gelmemişti. Şehirde yapılacak özel bir işi olmuyordu. Bu nedenle de doktor şehri pek iyi bilmiyordu. Okuma salonu gözlerinin önünde Yuryatin okurlarıyla dolmaya başladığında, kimi kendisine yakın, kimi daha mesafeli yanına oturduklarında şehirle tanışıyormuş gibi bir his belirmişti içinde, sanki Yuryatin’in kalabalık bir meydanında duruyormuş gibi bir duyguya kapılmıştı. Bu salona gelen insanlar da okuma sevdalıları değil de birbirlerinin ev, sokak komşularıydı.</p>

<p>Diğer yandan gerçek Yuryatin, canlı ve günlük haliyle camlardan görünüyordu. Ortadaki en büyük pencerenin önünde bir sıcak su bidonu vardı. Okuyucular ara vermek istediklerinde sigara içmek için merdiven boşluğuna çıkıyor, bidondan su alıp içtikten sonra bardakta kalanı yandaki leğene döküyorlardı. Çoğunlukla da pencerenin önünde toplanıp şehir manzarasıyla dinleniyorlardı.</p>

<p>İki tip okuyucu vardı. Birinci grup eskiden beri Yuryatin’de yaşayan entelektüel sınıftan, ikinci grup ise sıradan halktan olan kişilerdi. Entelektüeller çoğunluğu oluşturuyordu. Aralarında kadınların da bulunduğu aydınlar kendileriyle ilgilenmeyi bırakmış görünen, giysileri özensiz, .sağlıksız, yüzleri gergin, belki açlıktan, belki de sarılık ya da ciğerlerindeki sudan şişkinlikleri olan tiplerdi. Müdavim oldukları belliydi, kütüphane çalışanlarıyla muhabbet ediyor, burada kendilerini evlerindeymiş gibi rahat hissediyorlardı.</p>

<p>Halktan olanlar, al yanaklı ve sağlıklı yüzlüydüler. Giysileri bayram havası içinde düzgündü. Kiliseye girermiş gibi dimdik ve mahcup bir edayla salona giriyor ama içerde âdet ve düzeni bilmediklerinden, ne kadar sessiz olmaya çalışsalar da güçlü adımlarına ve seslerine hâkim olmayı beceremediklerinden gereğinden fazla gürültü yapıyorlardı.</p>

<p>Pencerelerin karşısında kalan duvarın önü sakin bir yerdi. Tavanı salonun diğer yerlerine göre daha alçak olan bu köşede okuma salonu görevlileri, bir kıdemli memur ile iki yardımcısı çalışıyordu. Yardımcılardan biri sinirlice, yün şallı bir hanımdı. Sürekli olarak burnunun üstündeki kelebek gözlüğüyle oynuyor, belli ki görmek ihtiyacından çok, ruh haline göre takıp çıkartıyordu. Diğer yardımcı hanımsa siyah ipekli bir kazak giymişti. Mendilini ağzından ve burnundan hiç çekmiyor, konuşurken ve nefes alırken ağzını mendille kapıyordu. Göğsünden bir sıkıntısı var gibiydi.</p>

<p>Okuyucuların yüzlerinin yarısı gibi, kütüphane görevlilerinin de yüzleri aşağı sarkık, ciltleri solgun ve kırış kırıştı. Tenleri salatalık turşusu yeşili ya da gri küf rengiydi. Her ikisi de aynı şekilde yeni gelenlere kuralları fısıltıyla anlatıyor, talep formlarını toplayıp istenilen kitapları getirip işi bitenleri geri alıyorlardı. Boş kaldıkları zamanlarda yıllık plan hazırlamaya çalışıyorlardı.</p>

<p>Düşünceleri nasıl olduysa birbirine bağlandı ve pencerenin ardındaki gerçek şehirle salondaki manzara bütünleşti beyninde. Herkes guatr hastasıymış gibi cansız bir şişkinliğin her yere sinmiş olduğunu hissetti. Bu duyguların etkisinde, Yuryatin yolunda, sabah vagonda yere oturdukları sırada Samdevyatov bir şeyler anlatırken gördüğü mutsuz makasçı kadını ve yol arkadaşının anlattıklarını anımsadı. O zaman uzak sınırların ardında gördükleriyle ilgili anlatılanları, şimdi yakından gözlemledikleri ile bütünleştirmek arzusu doğdu içinde. Ama ne kadar çabalasa da Samdevyatov’un konuştuklarını anımsayamadı.</p>

<p class="orta">11</p>

<p class="n">Yuri Andreeviç salonun uzak bir köşesinde kitaplara dalmış oturuyordu. Önünde yerel İstatistiklerin yazılı olduğu bazı dergiler ve bölgenin etnografik yapısını anlatan kitaplar vardı. Pugaçev tarihini anlatan bir iki kitaba daha bakmak istedi. Ama ipek bluzlu kütüphaneci, ağzına kapadığı mendilinin ardından fısıldayarak, okuyuculara bir anda bu kadar çok kitap verilmediğini, yeni bir kitap istiyorsa elindekilerden bazılarını teslim etmesi gerektiğini söyledi.</p>

<p>Bunun üzerine Yuri Andreeviç, önündeki kitapları hızla taramaya başladı. İçlerinden işine yarayacakları ayırıp, diğerlerini geri vermek istiyordu. Hızla sayfaları çeviriyor, başlıklara göz atıp ilgisini çekmeyenleri bir kenara koyuyordu. Salonun kalabalığı ona engel olmuyor, dikkatini dağıtmıyordu. Artık komşularını iyi tanıyordu. Başını kitabından kaldırmaya gerek duymadan sağında ve solunda oturanların kim olduklarını anlıyor, camdan görünen kilise ve binalar gibi onların da Yuri gitmeden yerlerinden kalkmayacaklarını biliyordu.</p>

<p>Bu arada yerinde durmayan şey güneşti. Sürekli yer değiştiriyordu. O saatlerde kütüphanenin doğu köşesini turluyordu. Şimdi güney tarafındaki pencereden içeri doluyor, oraya yakın oturanların okumalarına engel oluyordu.</p>

<p>Soğuk algınlığı olan görevli hanım oturduğu bankonun arkasından kalkıp pencereye yöneldi. Camlarda beyaz, ışığı yumuşatan bir malzemeden yapılmış perdeler asılıydı. Kütüphaneci biri dışında diğer pencerelerin perdesini çekti. En köşede güneş almayan açık kaldı. Kadın camın üstündeki açılır kapanır küçük bölümü açmak için ipine uzandığında hapşırmaya başladı. Onuncu ya da on birinci hapşırığında Yuri Andreeviç, onun, Samdevyatov’un anlattığı, Mikulitsin’in baldızı olan Tuntseva Kardeşler’den biri olduğunu tahmin etti. Salondakiler gibi o da başını kaldırıp kadının durduğu tarafa baktı.</p>

<p>O zaman salonda bir değişiklik olduğunu fark etti. Karşı köşeye yeni bir okuyucu gelmişti. Yuri Andreeviç, Lara Antipova’yı hemen tanıdı. Lara, doktorun oturduğu sıralara sırtı dönük oturmuştu. Önünde ona doğru eğilmiş olan hasta kütüphaneci kadınla yavaş sesle bir şeyler konuşuyordu. Fısıldaştıkları konu her neyse, kütüphaneci kadının yararına olduğu belliydi. Bir anda yalnızca soğuk algınlığının izlerini üstünden atmakla kalmadı, sinirli tavırları da yok oluverdi. Antipova’ya sıcak ve anlamlı bakışlar atarken sürekli ağzını kapadığı mendilini çekip cebine koydu. Yerine dönerken kendinden emin ve mutlu gülümsüyordu.</p>

<p>Bu dokunaklı sahne salondaki insanların birçoğunun gözünden kaçmadı. Değişik köşelerden sempatiyle Antipova’ya bakıp gülümsüyorlardı. Yuri Andreeviç, bu ufak ayrıntıdan Lara’nın şehirde tanınan ve sevilen bir insan olduğu sonucunu çıkarttı.</p>

<p class="orta">12</p>

<p class="n">Yuri ilk olarak hemen yerinden kalkıp Lara Antipova’nın yanına gitmek istedi. Ama sonra hiç de kendi yapısına uymayan, Lara söz konusu olduğu için böyle davranıyormuş gibi bir samimiyetsizlik duygusu ağır bastı. Onu rahatsız etmemeye karar verdi. Böylelikle kendi de okumasına ara vermemiş olacaktı. İstem dışı atabileceği bakışlardan kendini korumak için de sandalyesini masanın köşesine kaydırdı ve salondakilere tamamen sırtını döndü ve kitapların içine gömüldü. Kitabın birini eline almış okuyor, diğeri açık olarak dizlerinde bekliyordu.</p>

<p>Ne var ki aklı çoktan okuduklarının çok uzağında bir yerlere gitmişti. Okuduklarıyla hiç ilgisi yokken, bir kış gecesi Varıkino’da uykusunda işittiği sesin Lara Antipova’ya ait olduğunu anladı. Çevredeki insanların Antipova’ya gösterdikleri ilgi ve sevgi hayrete düşürdü onu. Antipova’yı görebilmek ve ona bakabilmek için sandalyesini eski konumuna getirdi. Ona sırtından bakıyor, ancak vücudunun yarısını görebiliyordu. Kareli açık renk bir bluz giymiş, kemer takmıştı. Başını hafifçe sağ omzuna eğmiş, tıpkı çocuk gibi kendinden geçmiş, ilgiyle önündeki kitabı okuyordu. Bazen düşüncelere dalıp gözlerini tavana dikiyor ya da önünde bir noktaya bakışlarını sabitliyordu. Sonra tekrar eski pozisyonunu alıyor, elini başına dayayıp hızlı bir tempoyla defterine kitaptan notlar yazıyordu.</p>

<p>Yuri Andreeviç, Melyuzeyevo’da onun için edindiği izlenimleri aklından geçirip bir kez daha haklı olduğuna karar verdi. “Lara’nın başkalarının beğenmesini arzu etmek gibi bir endişesi yok” diye düşündü. “Güzel olmakmış, insanları kendine bağlamakmış ona göre şeyler değil. Kadınlığın özünde olan bu duyguları aşağılayarak, bu kadar güzel olduğu için kendini cezalandırıyor sanki. Bu kendisine karşı takındığı gurur dolu düşmanlık onun çekim gücünü iyice artırıyor. Yaptığı her şeyi ne kadar güzel yapıyor. Okurken öyle bir tavrı var ki sanki bu insanlığın önemli bir faaliyeti değil de sıradan herhangi bir insanın, her canlının yapabileceği bir şey. Su taşımak, patates soymak gibi sıradan bir olay sanki.”</p>

<p>Bu düşünceler Yuri’yi rahatlattı. Çok sık duymadığı huzur duygusu kapladı içini. Oradan oraya koşuşturan düşünceleri dinginleşti. Farkında olmadan gülümsedi. Antipova’nın oradaki varlığı, kütüphaneci kadınla aynı etkiyi bırakmıştı doktorda.</p>

<p>Sandalyesinin nasıl durduğuna aldırmadan ve zihnini hiçbir şeye takmadan bir, bir buçuk saat kadar daha, Antipova’nın gelmesinden önce çalıştığından daha da yoğun biçimde okumayı sürdürdü. Önündeki kitap yığını içinden en gerekli bulduğunu inceledi ve hatta iki önemli makaleyi ciddiyetle okudu. Yaptığı çalışmayı yeterli bulmanın keyfiyle aldığı kitapları geri vermek üzere topladı. Bütün gereksiz düşünceler, bilincini zorlayan kötü fikirler aklından çıkmıştı. Vicdanı rahatlamış, içine huzur dolmuştu. Görevlerini yerine getiren bir insanın eski ve iyi bir tanıdığıyla konuşmayı hak etmiş olduğunu, bu mutluluğu kendisine çok görmemesi gerektiğini düşünüyordu. Ama yerinden kalkıp da salona göz attığı zaman Lara’nın gitmiş olduğunu anladı. Kitapları geri verdiği bankonun üzerinde Lara’nın teslim ettiği kitaplar duruyordu. Hepsi de Marksizm konusunda klasiklerdi. Herhalde, eski bir öğretmen olarak, onun da yeni düzene göre hizmet içi eğitim alması gerektiğinden kendisini siyasi konularda geliştiriyordu.</p>

<p>Lara’nın bıraktığı kitapların arasında talep formları görünüyordu. Larisa Feodorovna’nın adresinin yazılı olduğu baş kısımları dışarda kalmıştı. Oldukça kolay okunur bir adresti. Yuri Andreeviç tuhaflığına şaşırarak aklında tuttu adresi: “Kupeçeskie (Tüccarlar) Sokağı, Heykelli Ev’in karşısı” Anlamak için birilerine sorduğunda bu tanımın çok yaygın olduğunu, Moskova’da bir adres tarif etmekte nasıl kiliseler belirleyiciyse ya da Petersburg’da “beşli kavşağa” göre nasıl adres veriliyorsa, Yuryatin’de de “Heykelli Ev”in bu işe yaradığını anladı.</p>

<p>Koyu gri metalik renkli bina, antik dönem karyatidleri ve yüzleri maskeli heykellerle süslenmişti. Geçen yüzyılda bir tüccar, şahsi ev tiyatrosu olarak inşa ettirmişti. Daha sonraları ev mirasçılar tarafından Tüccarlar Birliği’ne satılmış ve sokağın adı da bu nedenle değişmişti. Binayı şimdi Parti Şehir Komitesi kullanmaktaydı. Eskiden tiyatro ve sirk afişlerinin olduğu yüksek tavanlı, süslü duvarlarda şimdi son parti bildirileri ve kararnameler asılıydı.</p>

<p class="orta">13</p>

<p class="n">Mayıs ayının başlarında soğuk, rüzgârlı bir gündü. Şehirde birtakım işlerini hallettikten sonra kısa bir süreliğine kütüphaneye uğrayan Yuri Andreeviç, birden bütün planlarını değiştirip Lara Antipova’yı aramaya gitmeye karar verdi.</p>

<p>Rüzgârın neden olduğu kum ve toz bulutları sık sık yolda duraklamasına neden oluyordu. Her toz bulutu kalktığında duruyor, arkasını dönüp yüzünü korumaya çalışıyor ve toz toprağın dağılıp gitmesini bekliyordu.</p>

<p>Lara Antipova, Tüccarlar Sokağı ile Novosvaloçnıy Sokağı’nın kesiştiği yerde, doktorun ilk defa gördüğü Heykelli Ev’in karşısındaki binada oturuyordu. Heykelli Ev gerçekten de hakkında bu kadar söz edilmesine değecek bir binaydı. İnsanda tuhaf bir etki bırakıyordu. Neredeyse iki insan boyunda efsanevi kadın kahramanların karyatid sütunları üzerine oturtulmuştu. Binanın rüzgârı tutan cephesinden bakınca doktor bir anda, evdeki bütün kadın figürlerinin balkona çıkıp korkuluklara yaslanarak aşağı sokağa ve kendisine baktıkları izlenimine kapıldı.</p>

<p>Lara’nın yaşadığı evin iki girişi vardı. Ana sokağın üstündeki asıl girişin açık olup olmadığından emin olamadığı için bahçe tarafına yöneldi. Tam sokaktan avluya döndüğü sırada rüzgârın kaldırdığı yeni bir toz ve çöp bulutu her tarafını sardı. Bu kara bulutun ardında, avluda horozdan kaçışan tavuklar gıdaklayarak ayaklarına dolandılar. Dağılan toz toprak bulutunun ardında doktor, Lara Antipova’yı kuyunun başında gördü.</p>

<p>Taşımak için sol omzuna taktığı sopanın iki ucundaki su kovalarıyla yakalamıştı onu toz fırtınası. Aralarına toprak girmesinden korktuğu saçlarını aceleyle alnına doğru “guguk kuşu” gibi eşarbıyla toplamış, eteklerini uçuşmasın diye bacaklarının arasına sıkıştırmıştı. Rüzgâr çıktığı sırada tam da eve gitmek üzereydi. Ne var ki rüzgârın gücüyle başından sıyrılan eşarbı tavuklara doğru uçup saçları dağılınca durmak zorunda kalmıştı.</p>

<p>Yuri Andreeviç eşarbın peşinden koştu. Düştüğü yerden alıp kuyunun başında hayretler içinde kalakalmış Lara’ya getirdi. Her zaman doğal halini koruyan Lara, bu sefer de şaşkınlığını tam açığa vurmadan hafif bir çığlıkla “Jivago!” dedi.</p>

<p>“Larisa Fedorovna!”</p>

<p>“Nasıl bir sürpriz bu? Bunu neye borçluyuz?”</p>

<p>“Kovaları yere koyun da ben alayım.”</p>

<p>“Asla yarı yoldan dönmem, başladığım işi de yarım bırakmam. Beni görmeye geldiyseniz içeri girelim, buyrun.”</p>

<p>“Başka kime olabilir ki?”</p>

<p>“Sizi tanıyan birilerine.”</p>

<p>“Siz gene de izin verin de şu kovaları ben taşıyayım. Siz böyle zahmet çekerken, elim kolum boş duramam.”</p>

<p>“Buna zahmet diyorsunuz, demek. Veremem. Merdivenleri ıslatırsınız. Bunu boş verin de sizi hangi rüzgâr attı onu söyleyin. Bir yıldan fazla oldu sizler buraya geleli. Beni bir arayıp sormadınız, ziyaretime gelmediniz.” </p>

<p>“Burada olduğumu nereden biliyorsunuz?”</p>

<p>“Yerde gökte bu konuşuluyor. Hem sizi kütüphanede de gördüm.”</p>

<p>“Neden bir selam vermediniz?”</p>

<p>“Şimdi de sizin, beni görmediğinize inanmamı mı istiyorsunuz?”</p>

<p>Yuri, omzundan sarkan kovaların hafifçe sallanmasına aldırmadan rahat adımlarla yürüyen Lara’nın peşi sıra alçak kemerden geçti. Burası kara duvarlı girişti. Yere çömelen Larisa Fedorovna kovaları omzundan toprak zemine bıraktı. Doğrulup nereden bulduğu anlaşılmayan minik bir mendille ellerini sildi.</p>

<p>“Buyrun, bu iç koridordan ana girişe geçireyim sizi. Orası daha aydınlık. Orada bekleyin beni. Şu karanlık holden suları götüreyim, biraz da yukarıda ortalığı toparlayayım, üstüme çeki düzen vereyim. Merdivenlerimizi görüyorsunuz değil mi? Basamaklar ferforje demir döküm. Yukarıdan bakınca aşağısı görünüyor. Eski bir ev. Bombardımanlarda zarar gördü. Top ateşiyle elbette. Görüyor musunuz, sıvalar koptu. Tuğlaların arasında delik var. Katya’yla anahtarı buraya saklıyoruz. Aklınızda olsun. Belki bir gün ziyaretime gelirsiniz, evde olmam, o zaman lütfen kapıyı açıp girin içeri, eviniz gibi düşünün. Ben zaten hemen gelirim. Hah, işte burada anahtar. Şimdi bana gerekmiyor. Ben arkadan geçip içerden açacağım kapıyı. En önemli derdimiz fareler. O kadar çoklar ki, bir türlü kurtulamıyoruz. Bina eski, duvarlar sallanıyor, her tarafta delikler var. Pek bir şey fayda etmiyor. Belki bir gün yardım etmeye gelirsiniz, ha? Delikleri birlikte kaparız. Ha, ne dersiniz? Siz şimdi burada biraz bekleyin, kafanızı meşgul edecek bir şeyler bulursunuz. Çok bekletmem merak etmeyin, hemen seslenirim.”</p>

<p>Yuri Andreeviç çağrılmayı beklerken sıvası dökülmüş duvarları ve demir basamakları incelemeye koyuldu. Bir yandan da düşünüyordu: “Kütüphanede ne kadar kendini vererek okuduğuna şaşırmış, sanki çok doğal bir işmiş gibi yaptığını sanmıştım. Buradaysa aksine, sanki bir şey okuyormuş, hiçbir zorluğu yokmuş gibi su taşıyor. Her iş yakışıyor eline, pek çok şeyin üstesinden kolaylıkla gelebiliyor. Ta eskiden, çocukluğunda öğrenmiş yaşamı uyumla yakalamayı. Şimdi öğrendiklerini uyguluyor, sorunsuzca her şeye yetişiyor. Eğildiğinde omurgasında, gülümsemesinde, sözlerinde, düşüncelerinde bu uyumu görebiliyor insan.”</p>

<p>Lara kapı eşiğinden “Jivago!” diye bağırdığında Yuri’nin düşünceleri dağıldı. Merdivenden yukarı çıktı.</p>


<p class="orta">14</p>

<p class="n">“Elinizi verin, yavaşça gelin arkamdan. Burası karanlık, tavana kadar eşya yığılı iki oda var. Eğilin biraz da çarpıp bir yerinizi acıtmayın.”</p>

<p>“Gerçekten de labirent gibi. Yalnız olsam yolu bulamazdım.  Ne den burası böyle? Evde tamirat filan mı var?”</p>

<p>“Yok, yok öyle bir şey. İşin aslı böyle değil. Ev bir yabancıya ait. Kimin olduğunu bile bilmiyorum. Bizim kendimize ait bir yerimiz vardı, resmi olarak verilmişti, lise binasındaydı. Lise, Yuryatin İskân Dairesi’ne verilince kızımla beni bu terk edilmiş eve yerleştirdiler. Hâlâ eski sahibinin düzeni vardı. Bir dolu da eşyası. Ben de o eşyaları bu iki odaya topladım. Pencereler de kapandı bu yüzden. Elimi bırakmayın, düşersiniz. İşte geldik, sağa dönelim. Artık engelleri aştık. Kapı dışarı açılıyor. Şimdi aydınlık olacak. Eşiğe dikkat edin, takılmayın.”</p>

<p>Lara’nın peşinden odaya giren Yura, kapının karşısında pencereyi gördü öncelikle. Onun ardında gördüğü manzara şaşırttı Yura’yı. Avluya bakıyordu. Daha ilerde komşu evler, bahçeler ve nehrin çevresindeki boş alanlar görünüyordu. Uzun tüylü keçi ve koyunlar sanki geniş otlaklarda otluyormuş gibi ortalıkta dolanıyordu. Ayrıca cama dönük, bir şekilde iki direğe asılı bir reklam panosu göze çarpıyordu. İlanın üstündeki “Moro ve Vetçinkin - Tarım Aletleri” yazısını Yura daha önce de görmüştü.</p>

<p>Gördüğü tabeladan etkilenerek söze ailesiyle Urallar’a nasıl geldiklerini anlatmakla başladı. Strelnikov’un Lara’nın kocası olabileceğine dair etrafta dolaşan söylentileri unutup, daha doğrusu bu konuya hiç kafa yormadığından, Komiser’le karşılaşmasını da anlattı. Hikâyenin bu kısmı özel bir ilgi uyandırdı Larisa Fedorovna’da.</p>

<p>“Strelnikov’u mu gördünüz?!” diye ateşli tekrar sordu. “Size başka bir şey söylemiyorum. Bu olağanüstü bir şey! Karşılaşmış olmanız akla hayale sığacak bir şey değil. Size bir gün anlatırım, şaşıp kalırsınız. Yanılmıyorsam, anlattığınız kadarıyla, olumlu bir etki bırakmış sizde, öyle mi?”</p>

<p>“Evet, sanırım. Aslında bana itici gelmesi gerekirdi. Adamın dehşet saçtığı bölgeden geçiyorduk. Cellat kılıklı ya da devrim manyağı bir maceracıyla karşılaşacağımı düşünüyordum. Ama ne onu ne de diğerini buldum karşımda. İnsanın hakkında kötü düşündüğü birisini görüp de yanıldığını anlaması çok iyi bir şey. Bence sıradan olmak insanın sonudur. Karşımızdakini herhangi bir tipleme sınıfına koyamıyorsak, yani onu bir şekilde damgalamıyorsak bu onun ölümsüz olduğunu gösterir.”</p>

<p>“Parti üyesi olmadığı söyleniyor.”</p>

<p>“Öyle sanıyorum. Kendini bu denli rahat hissetmesinin dayanağı ne peki? Kadersiz biri. Bana kalırsa sonu iyi olmayacak. Yaptığı kötülüklerin bedelini ödemek zorunda kalacak. Asıl sorun, devrimin ortaya çıkardığı bu dediğim dedikçilerin kötülüklerinden çok, motoru bozulmuş bir mekanizmanın olması.</p>

<p>Strelnikov da en az onlar kadar deli. Ama onun bu çılgınlığı okuduğu kitaplardan gelmiyor. Yaşadıklarının, çektiklerinin sonucunda bu duruma gelmiş. Onun gizeminin ne olduğunu bilmiyorum ama eminim, bir dolu sırrı var. Bolşeviklerle bir arada oluşu rastlantısal. Şimdilik onların gereksinim duydukları bir insan, Strelnikov’a karşı sabır gösteriyorlar, bu onların yararına. Ama onunla işleri bittiğinde, tıpkı daha önceki güçlü savaşçılara yaptıkları gibi, ellerine geçen ilk fırsatta hiç acımadan Strelnikov’dan kurtulacaklardır. ”</p>

<p>“Öyle mi düşünüyorsunuz?”</p>

<p>“Kesinlikle.”</p>

<p>“Hiç kurtuluş umudu yok mu adamın? Örneğin kaçamaz mı?”</p>

<p>“Nereye Larisa Fedorovna? O eskidendi, Çarlık zamanlarında. Şimdi bir deneyin bakalım.”</p>

<p>“Çok yazık. Anlattıklarınızdan sonra acıdım ona. Siz değişmişsiniz. Eskiden devrime karşı bu kadar öfkeli değildiniz.”</p>

<p>“İşte mesele de bu ya, Larisa Fedorovna, her şeyin bir sınırı var. Geçen bu kadar zaman içinde bir noktaya gelinmesi gerekirdi. Oysa değişim kargaşası ve bir afete dönüşen yeniden yapılanma devrim öncülerinin ekmeği suyu haline geldi. Başka bir şeye ihtiyaçları yok, dünya ölçeğinde kargaşa ver yeter. Dünyanın yeniden yapılanması, geçiş dönemi temel amaçları. Becerebildikleri tek şey bu, başka bir şey öğrenmemişler. Bu sonu gelmez hazırlıkların nereden çıktığını biliyor musunuz? Belirlenmiş temel bir eğilimin, uygulama yeteneğinin olmamasından. İnsan yaşama hazırlanmak için değil, yaşamak için doğar. Yaşamın kendisi, yaşam olgusu, yaşamın bereketi şakaya gelir şeyler değildir! O halde niye palyaçoluk yapıp, yaşamı uyduruk şeylerle doldurup değiştiriyorlar. Çehov’un okullu kahramanlarının Amerika’ya kaçmayı istemeleri gibi bir şey bu.<a id="dn62" href="../Text/dn.xhtml#d62">[62]</a></p>

<p>Neyse, yeter benim konuştuğum. Şimdi soru sorma sırası ben de. Biz buraya sizin darbenin olduğu sabah geldik. Siz o kargaşada burada mıydınız?”</p>

<p>“Evet, hem de ne kargaşaydı! Her taraf yanıyordu. Neyse ki kendimiz yanmadık. Dedim ya size, ev yerinden oynadı. Avluda, bahçe kapısının orada hâlâ patlamamış bir bomba var. Soygunlar, patlayan bombalar, yaşanan rezaletler. Her iktidar değişiminde tekrarlandı bu sahneler. Sonuncuda öğrenmiştik artık, alışmıştık. İlk olmuyordu ki. Beyazlar geldiğinde neler oldu, neler! Köşebaşlarında intikam adına insanlar öldürülüyordu, çok kötü bir ortam vardı! Size asıl önemli haberi söylemedim. Bizim Galiullin’i! Beyazların önemli bir komutanı olarak geldi buraya. General Vali gibi bir rütbeyle.”</p>

<p>“Biliyorum. Duymuştum. Görüştünüz mü onunla?”</p>

<p>“Hem de sık sık. Onun sayesinde o kadar çok insanın hayatını kurtardım ki! Bir dolu insanın da saklanmasına yardım ettim. Ona karşı dürüst olmalıyım. O zamanlar gücü ellerinde tutan, dürüst insanlara fırsat vermeyen Kazaklar ya da muhafızlar gibi yapmadı, oldukça mert ve dürüst davrandı. Çok yardımı dokundu bana. Bunun için ona teşekkür borçluyum. Biz eski ahbabız tabii. Küçük bir kızken sık sık onun büyüdüğü avluya giderdim. Demiryolu işçilerinin yaşadığı bir binaydı. Yoksulluk ve emeğin ne olduğunu çocukluğumda yakından öğrendim. Bu nedenle, devrimle ilgili düşüncelerim sizinkilerden biraz farklı. Ben kendime daha yakın hissediyorum devrimi. Bu düşüncede benim olan çok şey var. Bir kapıcı çocuğu bir anda albay oluveriyor. Hatta Beyaz bir general. Ben sivil hayattan geldiğim iç in rütbeleri pek anlamıyorum. Tarih öğretmenliği eğitimi aldım. İşte böyle Jivago. Çok insana yardım ettim. Onunla görüşüyorduk. Sizi andığımız bile oldu.</p>

<p>Her yönetimde iyi ilişkide olduğum insanlar oldu, her dönemde de hayal kırıklıkları ve kayıplar yaşandı. İnsanlar sadece kötü yazılmış kitaplarda iki kampa ayrılır ve asla bir araya gelmez. Gerçek yaşamdaysa, insanları bir araya getiren o kadar farklı bütünleşmeler olur ki! Yaşamda yalnızca tek bir rolü oynamak, toplumda tek bir yer sahibi olmak, her şeye aynı anlamı yüklemek için insanın iflah olmaz bir zavallı olması gerekir! Aaa, burada mıydın?”</p>

<p>Odaya sekiz yaşlarında ince saçları iki yandan örgülü bir kız çocuğu girmişti. Hafif çekik, köşeli gözleri muzip ve kurnaz bir ifade katmıştı yüzüne. Güldüğünde gözleri yukarı kalkıyordu. Aslında daha kapı önünde annesinin bir misafiri olduğunu anlamış ama eşikte yüzüne şaşırmış bir insan ifadesi vererek reverans yaparak selamladığı doktora gözlerini sabitledi. Yalnız büyüyen ve erken yaşta düşünmeyi öğrenen bir çocuğun korkusuz bakışları ile bakıyordu.</p>

<p>“Bu kızım Katya. Seveceğinizi umarım.”</p>

<p>“Melyuzeyevo’da fotoğrafını göstermiştiniz. Ne kadar da büyümüş ve değişmiş!”</p>

<p>“Sen ne zaman geldin eve? Dışarda dolaştığını sanıyordum. Girdiğini duymadım.”</p>

<p>“Delikten anahtarı alırken, tam bu kadar kocaman bir fare çıktı karşıma! Bir bağırdım, kaçıp gitti. Korkudan öleceğimi sandım.”</p>

<p>Katya konuşurken yüzünü buruşturuyor, gözlerini kocaman açıyor, sudan çıkmış balık gibi ağzını genişletiyordu.</p>

<p>“Sen şimdi odana git. Bu amcayı yemeğe kalması için ikna edeceğim. Yemek hazır olunca seni çağırırım.”</p>

<p>“Teşekkür ederim ama daveti geri çevirmek zorundayım. Benim şehre geldiğim günler altıda yemek yiyoruz. Ben de yemeğe yetişmeyi âdet edindim. Daha at üstünde üç saat yolum var, dördü de bulabilir hatta. Bu nedenle de size böyle erken bir saatte geldim, kusura bakmayın, birazdan kalkacağım.”</p>

<p>“Hiç değilse bir yarım saat daha kalın.”</p>

<p>“Memnuniyetle. ”</p>

<p class="orta">15</p>

<p class="n">“Şimdi, siz bana açık yüreklilikle her şeyi anlattınız, ben de öyle yapacağım. Sizin sözünü ettiğiniz Strelnikov var ya, o aslında benim cepheye aramaya gittiğim ve öldüğüne bir türlü inanmadığım kocam Paşa, Pavel Pavloviç Antipov.”</p>

<p>“Doğrusunu isterseniz şaşırmadım, buna hazırdım. Bu hikâyeyi daha önce işitmiş ama saçma bulmuştum. Anlatılanlara o kadar kayıtsız kalmışım ki size anlatırken hiç aklıma bile gelmedi, rahatça söz ettim. Bu söylentilerin aslı astarı olduğunu sanmıyorum. Ben o insanı gördüm. Sizi onunla nasıl bağdaştırabilirler? Ortak neyiniz olabilir ki?”</p>

<p>“Ama gerçek bu Yuri Andreeviç. Strelnikov, Pavel Antipov’un ta kendisi, benim kocam. Bu konudaki genel fikre katılıyorum ben de. Katya da bunu biliyor, babasıyla gurur duyuyor. Strelnikov takma bir ad, diğer devrimcilerin de yaptığı gibi.</p>

<p>Bazı nedenlerden dolayı sahte bir adla yaşamak ve çalışmak zorunda. Yuryatin’i alan, bizi top ateşi altında tutan oydu, sırrı ortaya çıkmasın diye, bizim burada olduğumuzu bildiği halde yaşayıp yaşamadığımızı anlamak için bir kez bile girişimde bulunmadı. Elbette yaptıkları onun göreviydi. Nasıl davranması gerektiğini bize sorsa aynını söylerdik. Her şeye rağmen benim bir dokunulmazlığımın olması, şehir komitesinin bize bir ev vermesi gibi konular bizimle gizliden ilgilendiğinin dolaylı göstergeleri, siz de anlayabilirsiniz bunu! Ama gene de hâlâ anlayamadığım durumlar var. Burada yanı başımızda olmak ve buna rağmen bizi görme arzusuna karşı çıkmak! Bunu aklım almıyor bir türlü, mantık sınırlarımı aşıyor. Benim ulaşamayacağım bir durum bu, öylesine bir hayat değil, Roma halk kahramanlarının günümüze uyarlanmış hali sanki.</p>

<p>Sizin etkinizde kaldım galiba, sizinle aynı tonda konuşmaya başladım. Bu istediğim bir şey değil. Sizinle görüşlerimiz farklı. Görüşlerimizin ortak bir noktada buluşmasının olanağı yok. Ama anlamlar çok geniştir öyle değil mi, yaşam felsefesi olarak zıt kutuplarda olmak daha iyidir.</p>

<p>Strelnikov’a dönecek olursak, şimdi Sibirya’daymış. Evet haklısınız, onunla ilgili içimi ürperten bazı olumsuzluklar benim kulağıma da geldi. Sibirya’da bizim en güçlü, gelişen birliklerimizden birinin başında. Eski mahalle arkadaşı, aynı cephede mücadele verdiği zavallı Galiullin’i bombalamakla meşgul. Onun eşim olduğu sırrını bilmemesi mümkün olmayan Galiullin, bir kez bile bunu ima eden bir davranışta bulunmadı, bana hiç hissettirmedi. Oysa Strelnikov’un adını her işittiğinde öfkeden deliye dönüp kendini kaybediyordu.</p>

<p>Evet, işte dediğim gibi, artık Sibirya’da.</p>

<p>Buradayken, uzun kaldı Yuryatin’de ama hep trende, vagonlarda yaşadı, siz de görmüşsünüz ya, hep onunla karşılaşmayı umdum, bir tesadüf olmasını istedim. Bazen toplantı için genel karargâha geliyordu, eskiden Komçuk Savaş Merkezi olan yere. Kaderin ilginç bir oyunu olsa gerek, karargâhın kullandığı bina daha öncesinde Galiullin’in beni kabul ettiği, farklı konularda yardımını istemeye gittiğim yerdi. Örneğin, Askeri Okul’da hayli gürültü kopartan bir olay olmuştu. Öğrenciler Bolşevik yanlısı olduklarını öne sürerek hoşlanmadıkları öğretmenlerin üzerine ateş açmışlardı. Bir keresinde de Yahudileri toplayıp kaba kuvvet kullanmaya başladıklarında gitmiştim. Bu arada şunu söylemek istiyorum: Eğer biz kentte yaşıyorsak ve işimiz beyin gücüne dayanıyorsa tanıdıklarımızın yarısı onlardan demektir. Böyle korkunç ve tiksindirici bir kıyım dönemi başladığında, öfke, utanç ve acıma hislerinin yanı sıra bizi ağırlığı altında ezen en acı öğe ikiyüzlülük aslında, merhamet hissimizin özünün önemli bir kısmında samimiyetsiz ve kötücül tortuların bulunması.</p>

<p>Bir zamanlar insanlığı putperestlikten kurtaranlar, şimdi aynı güçle kendilerini toplumsal kötülüklere kapılıp gitmekten, kişisel âcizliklerinden, artık ömrünü tamamlamış, bir anlamı kalmamış Nuh Nebi’den kalma kavramlardan korumaya çalışıyorlar. Kendilerini aşıp gerçekte ne olduğunu tam olarak kavrayabilseler, zamanında oluşturdukları dini temellerin görüşleriyle örtüştüğünü anlarlar. Dışlanma ve ötekileştirme onları böyle anlamsız ve ölümcül duruma itiyor. Utanç dolu, belalı bir duruma düşürüyor. İçlerinde asırlara dayanan bir yorgunluk ve bezginlik var.</p>

<p>Onların ironik biçimde kendini beğenmişliklerini, bazı anlamları basitleştirmelerini sevmiyorum. Hayal güçlerinin zayıflığından hoşlanmıyorum. Bu beni yaşlıların ihtiyarlıktan, hastaların hastalıktan konuşması gibi rahatsız ediyor. Haksız mıyım?”</p>

<p>“Bu konuda düşünmemiştim. Gordon adında bir arkadaşım var, o da sizinle benzer görüşlere sahip.”</p>

<p>“İşte dediğim gibi oraya Pavel’e rastlarım diye gidiyordum. Gelirken ya da giderken görürüm umuduyla. Bir zamanlar orada General Vali’nin çalışma ofisi vardı. Şimdi o kapıda “şikâyet odası” tabelası asılı. Görmüş de olabilirsiniz. Şehrin en güzel yerinde. Binanın önünde parke taşlı bir meydan var. Biraz ilerisinde de şehir parkı. Çeşit çeşit ağaçlar, rengârenk çiçekler. Bir keresinde kaldırımda bekleyen insanların arasına karıştım. Tahmin edeceğiniz gibi, sekreteryaya gidip karısı olduğumu söylemiyordum. Zaten soyadlarımız farklı. Hem bu durumda kalbin söylediklerinden kime ne? Orada tamamen farklı kurallar işliyor. Örneğin, öz babası Pavel Ferapontoviç Antipov eski bir siyasi sürgün. İşçi sınıfından. Şimdi buraya yakın bir yerde demiryolu mahkemesinde çalışıyor. Eski sürgün arkadaşı Tverzin’le birlikte mahkeme heyetinde.</p>

<p>Düşünebiliyor musunuz, babasına da kendini göstermemiş. Babası da bunun görev gereği olduğunu kabul ediyor ve hiç gücenmiyor oğluna. ‘Oğlum kimliğini gizliyorsa demek ki böyle gerekiyor’ diye düşünüyor. Bunlar taştan, duygusuz olan insanlar. Onlar için geçerli olan ilkeler ve disiplin.</p>

<p>Hem ben onlara Strelnikov’un eşi olduğumu kanıtlasam ne olacaktı ki, aman ne önemli şey! Burada eşlere gelene kadar, yapılacak ne çok işleri var. Şimdi karıların, ailelerin ne önemi var? Proleter dünya söz konusu, yeni bir düzen kuruluyor, gerisi boş, anlıyorum. Oraya ha birisinin karısı gelmiş, herhangi bir iki ayaklı bir yaratık yani, ha bitler pireler basmış, bir farkı yok.</p>

<p>Bürodan görevli asker gelip herkesin ne için beklediğini sordu. Bazılarını içeri bırakıyordu. Ben soyadımı söylemeden özel bir konuda görüşeceğim diye yanıtladım sorusunu. Umutsuz bir durum olduğu belliydi. Asker omuzlarını silkip şüpheyle baktı bana. Sonra bir daha da görmedim onu. Onun bizi unutup, sevmekten vazgeçtiğini mi düşünüyorsunuz? Hayır, aksine! Duyguları böylesine yoğun! Elleri boş dönmek istemiyor yanımıza. Bu askeri başarılarını, kazandığı şan ve şöhreti ayaklarımızın altına sermek, kahraman olarak dönmek istiyor! Gözlerimizi kamaştırmak arzusunda! Çocuk gibi!”</p>

<p>Odaya tekrar Katya girdi. Larisa şaşkın şaşkın bakan kızını kucağına alıp gıdıklamaya başladı. Bir yandan öpüp okşuyor, bir yandan da sımsıkı sarılıyordu.</p>

<p class="orta">16</p>

<p class="n">Yuri Andreeviç, atına binmiş Varıkino’dan dönüyordu. Yüzlerce kez geçmişti buralardan. Artık yola o kadar alışmıştı ki, etrafındakileri algılamıyordu bile. Birazdan ormandaki yol ayrımına varacaktı. Varıkino’ya devam eden yolun dışında kalan Sakma Nehri kıyısındaki balıkçı köyüne gidiyordu. Kavşakta bir tarım ürünleri reklam tabelası asılıydı. Genelde günbatımında varırdı buraya. Şimdi de akşam olmak üzereydi.</p>

<p>Larisa Fedorovna’yı görmeye gitmesinin üstünden iki aydan fazla bir süre geçmişti. O gün eve dönmemiş, evdekilere işleri nedeniyle şehirde kalması gerektiğini ve geceyi Samdevyatov’un hanında geçirdiğini söylemişti. Çoktan Antipova’yla birbirlerine “sen” diye hitap edecek kadar yakınlaşmışlardı. Doktor, Larisa Fedorovna’ya “Lara” diyor, kadın ona “Jivago” diye sesleniyordu.</p>

<p>Yuri Andreeviç karısı Tonya’yı kandırıyor; çok önemli, olmaması gereken bir konuyu ondan gizliyordu. Daha önce hiç yapmadığı bir şeydi bu. Tonya’yı taparcasına seviyordu. Karısının ruh zenginliği, sakinliği Yuri için dünyadaki her şeyden daha önemliydi. Onun itibarını korumak için babasından, hatta kendinden daha fazla endişe duymuştu hep. Biri Tonya’nın gururunu kıracak olsa kendi elleriyle cezasını vermeye hazırdı. Ancak bu kez onun gururuyla oynayan kendisiydi.</p>

<p>Evde olduğu zamanlarda, aile fertlerinin yanında kendini kaçak bir suçlu gibi hissediyordu. Evdekilerin olup bitenden habersiz halleriyle her zamanki sevgi dolu yaklaşımları onu öldürüyordu. Sohbetin en can alıcı yerinde birdenbire suçunu anımsıyor, damarlarındaki kan çekiliyor ve hiçbir şey hissetmez, anlamaz oluyordu. Bu durum sofradayken başına gelirse lokmalar boğazında düğümleniyor, çatalı kaşığı bırakıp tabağını kenara itiyordu. Adeta gözyaşlarına boğulacak gibi oluyordu. Tonya endişelere kapılıyor, “Neyin var?” diye soruyordu. “Şehirde kötü bir haber mi aldın? Birini mi tutukladılar, yoksa öldürdüler mi? Söyle bana. Üzüleceğim diye korkma. Anlat açılırsın” diyerek onu rahatlatmaya çalışıyordu.</p>

<p>Tonya’yı aldatmış, başka bir kadını mı tercih etmişti? Hayır, asla bir tercih yapmamış, kıyaslamamıştı. “Evlenmeden bir arada yaşama” görüşü, “insanın hak ve ihtiyaçları” tanımları ona yabancıydı. Bu konularda konuşmak, bunları düşünmek ona bayağılık olarak gelirdi. Hayatı boyunca hiç “mutluluk çiçeği” koparmamış, kendini tanrılaştırıp insanüstü bir yere koyarak özel imtiyaz ve çıkarlar talep etmemişti. Çektiği vicdan azabının altında eziliyordu.</p>

<p>“Bunun sonu nereye varacak?” diye bazen kendine soruyor, bir yanıt bulamıyordu. Durumun kendiliğinden düzelebileceği, hiç olmayacak bir çözüm hayal ediyordu. Ama artık böyle devam edemeyeceği açıktı. Bu sorun yumağını kendi gücüyle çözecekti. Eve çözümle gidiyordu. Her şeyi Tonya’ya anlatmaya karar vermişti. Ondan af dileyecek, Lara’yı da bir daha görmeyecekti.</p>

<p>Ne var ki düşündüklerini kolaylıkla gerçekleştiremeyeceği açıktı. Lara’yla vedalaştığında bu ayrılığın sonsuza dek olacağını tam açıklayamadığı kanısına kapıldı bir anda. Bu sabah, Tonya’ya her şeyi itiraf etmeye karar verdiğini, artık görüşmelerinin imkânsız olduğunu söylemişti Lara’ya. Ama şimdi düşüncelerini net olarak Lara’ya açıklayamadığını, biraz yumuşatarak ifade ettiğini düşünüyordu.</p>

<p>Larisa Fedorovna, Yuri Andreeviç’in önünde acıklı sahnelere neden olup onu üzmek istememişti. Dokunaklı konuşmalar olmadan da acı çektiğinin farkındaydı. Elinden geldiği kadar sakin dinlemişti Jivago’nın verdiği haberi. Tüccarlar Sokağı’na bakan, Lara’nın kullanmadığı odalardan birinde yaşanmıştı bu konuşma. Lara’nın irade dışı süzülen gözyaşları, o sırada yağmakta olan yağmurun karşıdaki heykelli evin sütunlarından yuvarlanan damlaları gibi, usulca kaymıştı yanaklarından. Yapmacık yüce gönüllülükten uzak, tamamen içten bir tavırla “Beni düşünme, kendin için en iyi olanı yap, ben her şeyin üstesinden gelirim” demişti. Ağladığının farkında bile değildi, gözyaşlarını silmeye gerek görmemişti.</p>

<p>Yura bu anımsamaların etkisiyle Larisa Fedorovna’nın yanlış anlamış olabileceğini, onda boş ümitler bıraktığını düşündü. O kadar ki atını geri çevirip Lara’ya aralarındaki ilişkinin bittiğini tam olarak anlatmak ve asıl önemlisi bu ayrılığın ömür boyu süreceğini gerektiği gibi açıklamak için şehre doğru sürmeye hazırdı. Güçlükle de olsa kendini tuttu ve yoluna devam etti.</p>

<p>Güneş alçaldıkça ormanı soğuk ve karanlık kaplıyordu. Ortalık hamam girişlerindeki gibi <i>vernik</i><a id="dn63" href="../Text/dn.xhtml#d63">[63]</a> kokuyordu. Havada, sudaymış gibi hareketsiz duran sivrisinek sürüleri vardı. Hepsi bir ağızdan aynı tonda ve uyum içinde vızıldıyorlardı. Yuri Andreeviç, sürekli yüzüne ve boynuna konanları tokatlıyordu. Terli teninde şaplayan elinin çıkardığı sesi, kayış gıcırtısı, ağır vücut hamlelerinin etkisiyle çamurlu yolda çıkan nal tınıları gibi at sırtında duyulan başka sesler yanıtlıyordu. Birden ilerden, güneşin ortadan kaybolduğu noktadan bir bülbül ötüşü işitildi: “Aç gözünü! Aç gözünü!” diyor ve ikna ediyordu. Paskalya’dan öncesi gibiydi aynı: “Yüreğim benim, yüreğim benim! Ayağa kalk yeniden, acele et!”</p>

<p>Tam o anda yeni bir fikir geldi Yuri Andreeviç’in aklına. Acele etmesine ne gerek vardı ki? Kendine verdiği sözden dönmeyecekti. Gerçeği anlatacaktı mutlaka. Ama onun mutlaka bugün olması mı gerekiyordu? Henüz Tonya’nın bir şeyden haberi yoktu.</p>

<p>Bu durumda açıklama yapmayı başka bir sefere erteleyebilirdi. Bu arada şehre gidip bir kez daha Lara’yı görebilirdi. Bu sefer son noktayı iyi koyacaktı, derinlemesine ve bütün açık kalpliliğiyle konuşacak, sıkıntılarını anlatacaktı. Oh, bu çok iyi bir fikirdi! Adeta mucize! Nasıl olmuş da daha önce aklına gelmemişti! Antipova’yı bir kez daha görme düşüncesi Yuri Andreeviç’i keyiflendirdi. Kalp atışları hızlandı. İçi gene hayranlık duygusuyla doldu.</p>

<p>Yuri, şimdi Lara’yı görmeye gidiyordu. Ahşap evlerin yanından geçiyordu. Şimdi vardığı Novosvaloçnıy’ı geçip şehrin ahşap kısmı arkasında kaldığında taş binalar başlayacaktı. Şehri saran küçücük evler ışıldıyor, aceleyle karıştırılan kitap sayfaları gibi yanından akıp gidiyordu. Ama işaretparmağıyla hızlı bir açma değildi bu, bir eliyle alt köşesinden tutup büktüğü kitabın yapraklarını tam olarak açmadan, diğer elinin başparmağının yardımıyla hareketlendiriyordu sanki. Soluğu kesiliyordu! İşte orada, yolun sonundaydı evi. Akşama doğru yağmur bulutlarından arınan, açık gökyüzünün parıltısı altında duruyordu. Bu tanıdık evleri, ona giden yolu ne kadar çok seviyordu. Elinden gelse onları oldukları yerden alıp öpmek geliyordu içinden! Ah bu çatıların arasından el çırpan asmalar! Su birikintilerinin içinde büyümüş yemiş dalları! Yağmurlu gökyüzünün beyaz uzamındaki bütün güzellikler! Vardığı yerde yaradanın elinden tekrar bir güzellik alacak, Tanrı’nın yarattığı ak güzelliğe kavuşacaktı. Birazdan karanlıklar içinde bir gölge kapıyı açacaktı. Karanlık kıyıda kumsalda ayağına çarpan kimseye tabi olmayan ilk deniz dalgası gibi Lara karşısına çıkacak, soğuk kuzey gecelerinin aydınlığı gibi, ölçülü, soğuk bir edayla onu karşılayacaktı.</p>

<p>Yuri Andreeviç dizginleri bırakıp atın üstünde öne doğru eğildi. Yüzünü atın yelesine gömerek hayvanın boynuna sarıldı. Bu sevgi gösterisinden hızlı gitmesi gerektiğini anlayan at, kendinden istenileni yapıp hızlandı. Dörtnala gidiyorlardı. Atın yere ne zaman basıp ne zaman kaldırdığı belli olmayan ayaklarının altındaki toprak parçaları, her nal darbesiyle geriye doğru uçuşuyordu. Yuri Andreeviç hızla vuran kalp atışlarından başka birtakım çığlıklar da duyuyor ama bunların hayali olduğu düşünüyordu.</p>

<p>Yakınında duyduğu bir silah sesiyle kendine geldi. Başını kaldırdı, dizginleri alıp hafifçe çekti. Hızını kesmek isteyen at birkaç sıçrayıştan sonra şaha kalkıp durdu.</p>

<p>Tam da yolun ikiye ayrıldığı, “Moro ve Vetçinkin. Tarım Aletleri” tabelasının oradaydı. Yolun ortasında üç silahlı adam duruyordu. Yolunu kesmişlerdi.</p>

<p>Birinin başında lise şapkası üstünde de birtakım bantlar dikilmiş ceket vardı. İkincisi süvari kaputu giymişti. Başında asker kalpağı vardı. En tuhafları üçüncüydü. Şişmandı ve maskeli baloya gider gibi bir hali vardı, yün pantolon giymiş kafasındaki geniş kenarlı papaz şapkasını iyice aşağı indirmişti.</p>

<p>“Kımıldamayın doktor yoldaş” dedi süvari kaputu giymiş olan. Sesi ölçülü ve sakindi. Belli ki üçünün arasında en kıdemli olan oydu. “Dediklerimizi yapmanız durumunda bir zarar görmeyeceğinizi garanti ederiz. Ama karşı çıkacak olursanız ateş edeceğimizi bilin. Birliğimizin doktoru öldürüldü. Sizi onun yerine birliğimize tayin ettik. Şimdi attan inin ve dizginleri şu genç arkadaşımıza verin. Tekrar hatırlatayım, en ufacık birkaçına girişiminde törene filan gerek kalmadan sıkarız kurşunu.”</p>

<p>“Orman Kardeşi yoldaş, siz Liberi misiniz?”</p>

<p>“Hayır, ben onun irtibat subayıyım. Adım Kamennodrovskiy”</p>
</body>
</html>