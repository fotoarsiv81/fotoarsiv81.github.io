<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main1.css" rel="stylesheet" type="text/css" />
</head>

<body>
  <h2><a id="bookmark0"></a><span style="font-weight:bold;">TEPE</span></h2>

  <p>Yıllardan beri her akşam yaptığı, hiç yapmazmış gibi, hiç yapmamış gibi, içi titreyerek, heyecanını ellerinin ürperişinde, avuçlarının soğuk soğuk terleyişinde duyarak yaptığı, her akşam, yağmur da yağsa, hava soğuk da olsa, yaptığı bir şey var: Değneğine abanarak, ağır, yorgun adımlarla, Aventinus'un eteğine tırmanmak.</p>

  <p>Ama ayaklarından çok değneğine dayandığı, güvendiği, ayaklarınınkinden, bacaklarınınkinden çok değneğinin sağlamlığına güvenerek bu serüvene giriştiği günler de geride kalmışa&nbsp;benziyor. Şimdi değneği ne kadar bükülmez olsa, kollarına duyduğu, değneği kavrayan ellerine duyduğu güveni yitirmeğe başlıyor. Sona eren kasımla birlikte güneşli akşamların da sona ermek&nbsp;üzere olduğunu düşünüyor. Birkaç haftadır, öğle sonrasının uyku&nbsp;saatlerinde ırmak boyuna gidip o tek kavağın dibinde oturduğu&nbsp;zaman önünden hızla akıp giden suların yeşilden çok sarıya çaldığını, burgaçlarda kuru yaprakların, kırık dalların, çürümüş sepetlerin, küfelerin dönüp dönüp durduğunu görüyor, ırmağın ortasında sık sık, sapsan bir çamur akıntısını, bir toprak eriyiğini, seçiyor; geçenlerde bir köpek leşi sürüklüyordu sular...</p>

  <p>Bütün bunlar, gerilerde, yukarılarda, yağmurların hızlandığını, kışın başladığını haber veriyor. Uzak kuzey şehirlerinden gelen kimse yok gibi artık. Oralan kar basmış bile olsa gerek. Burada yağmur ara ara yağar, hava ağır ağır soğur. Ama aralık ayı ne kadar güneşli geçse, ısıtacak, kemiğini, iliğini ısıtacak güneşi artık marta dek göremez. Yağmur ne kadar seyrek yağsa, toprak</p>

  <p>marttan önce kurumaz, taşlar marttan önce ısınmaz.</p>

  <p>Martı, ısıtıcı güneşi yeniden yaşamak, tatmak, suların çamur şansından yavaş yavaş yeşile dönüşmesini seyretmek, günün birinde karpuzları, incirleri, üzümü yeniden görmek, uzaklarda,&nbsp;uzak zamanlarda, uzak yerlerde anlatılmış, hayal meyal anımsanan, olmayacak, inanılmayacak masallar gibi geliyor şimdi ona.&nbsp;Oysa yeniden incir, üzüm yemek, onu yeni bir kışa, büsbütün inanılmaz, yaşanması daha da az olası bir serüvene doğru sürüklemeyecek mi? O yaklaşmanın uzaklaştırıcılığını daha da acı, daha&nbsp;da keskin, duymayacak mı yüreğinde?</p>

  <p>Sırtını bir daha, bu akşam da, çevirecek ırmağa, suların uğultulu akışını arkasına alacak, doğmadığı, büyümediği bu şehirdeki, ama öleceği, toprağına gömüleceği muhakkak olan bu şehirdeki kalesinin, sarayının, tapınağının, tek, biricik evinin, ocağının, sağından yürüyecek, yolun çatallandığı yerde sağdaki patikaya dalacak. Bir daha dalacak. Yürümeyecek, ayaklarım değneğinin arkasında sürükleyecek, her akşamki gibi, bir yakan bilinçliliği içinde, çukur alana inmiyorum, tepeye doğru çıkıyorum diye geçirecek içinden, ağır ağır ilerleyecek, güneşle yarışır gibi, bu&nbsp;yarışı her gün biraz daha erken başlatmak zorunluğunun farkına&nbsp;vararak, adımlarını boş yere sıklaştırmağa, hızlandırmağa uğraşarak, bunun boşluğunu bile bile, gönlünde duya duya, Aventinus'un eteğine tırmanacak.</p>

  <p>Ağaçlığın başladığı yere dek.</p>

  <p>Yaşının yetmişliğini her adımda duyuyor. Gerilerde, çok gerilerde, gene de dün gibi bir gerilerde, çocukken, daha bıyığı handiyse yeni terlemiş bir çocukken girdiği manastırdaki yetmişlik keşişi bugünlerde sık sık anıyor. Onun yaşlılığında, ağırbaşlı bir dinçlik&nbsp;vardı galiba. Yürüyüşü daha hızlı, daha çevik, sırtı daha dik, gözleri daha keskindi. Aklında öyle kalmış... Yaşlanmış tek yeri kulaklarıydı sanki. Yirmi yıla yakın bir zamandan beri sağır olduğunu&nbsp;söylemişlerdi kendisine, manastıra ilk girdiği günlerde. O zamanlar, yirmi yılı düşünmek ona surların dışındaki dünyayı düşünmek&nbsp;gibi geliyordu. Onsekiz yaşını daha doldurmamıştı. Yetmişlik keşiş, kendisiyle sesli dünya arasında kesilip kurumuş ilintiyi unutmuş gibi, göbek bağını kesip atmış gibi, dinlemiyor, söylenenleri&nbsp;anlamak, kestirmek için ağızlara, dudaklara bakmıyor, pek az, ancak çok gerekli saydığı şeyleri söylüyor, gününü okuyarak, dua&nbsp;ederek, avluda ayaklarının ucuna baka baka yürüyüp düşünceye&nbsp;dalarak geçiriyordu. Bir gün, avluda böyle gezerken</p>

  <p>O günlerde Andronikos'a yanaşmağa başlamış mıydı? Herhalde ilk günlerde, belki de ilk gün, onunla konuşmuştu, ona bir şeyler sormuştu. Ama daha ileri gitmek istememişti. Ne var ki&nbsp;Andronikos da ona pek yüz vermiyordu galiba. Yoksa, kendisi,&nbsp;herhangi birine yaklaşmaktan, yanaşmaktan duyduğu sıkıntıya&nbsp;karşın, Andronikos'u daha yakın mı bulmuştu kendine, onu öbürlerine göre daha düşünceli, daha</p>

  <p>Hiçbiri değil. İnsan daha sonraki olayları, daha sonraki olaylardan sonra kafasında kurup durduğu, yarattığı, artık hiçbir köşesinden gerçekliğe bağlanmayan o masallar içerisinde düşünmeğe başlayınca, daha sonraki olayları bu masallarla yorumlamağa&nbsp;başlayınca</p>

  <p>Oysa, bu yapıntıların farkına vardıran yaşlılıkla, gerçekliğin insan yaşayışında ne kadar az yer tuttuğunu, ona yaşayışımızda&nbsp;ne kadar az yer vermeği kabul ettiğimizi</p>

  <p>Andronikos, belki de ilk yaklaştığı adamdı. Neden sonra. Belki de ilk konuşmak istediği, ilk konuştuğu, ilk sevmeğe başladığı, ilk güvendiği, bel bağladığı, ilk</p>

  <p>Kendisini ilk kıran, ilk umut kırııklığına uğratan, daha sonra da kendisine ömrünün en büyük dersini veren adamdı. Oysa o keşiş</p>

  <p>Oysa o keşiş hangi basmakalıplığın ötesinde Oysa o keşiş hep berisinde, hep berisinde kalmış olduğu kalıpların</p>

  <p>Bir gün, avluda ürkek ürkek gezerken başını kaldırmış, ileriye doğru bakmıştı. Yaşlı keşiş kendisine doğru geliyordu. Onu görmüyor gibiydi. İoakim, yolundan çekilmiş, sırtını bir sütuna&nbsp;vermişti. Keşiş gelmiş, tam karşısında durmuştu. İoakim, sütunun&nbsp;serinliğini şimdi bile duyabiliyor gibi kürek kemiklerinin arasında... Karşısında taş kesilmiş gibi duran, kendisine yarı korku yan&nbsp;hayranlıkla bakan çocuğu, keşiş, neden sonra görebilmişti sanki.&nbsp;Ona dönmüş, yanına gelmiş, kupkuru elini uzatıp çenesini sıkmış, elinin sırtıyla yanağını sıvazlamış, okşamıştı. Önce sakalı titremişti galiba. İoakim bunun bir söz söyleme hazırlığı olduğunu&nbsp;hemen anlayamamıştı. Daha sonra "iyi çocuk, güzel çocuk," demişti, ince, nereden geldiği pek anlaşılamayan, ıslıklı bir ses.&nbsp;Sonra sakalın titremesi durmuş, ağız biraz daha açılmış, çok daha&nbsp;kalın, çatlak ama kesin bir ses çıkarmıştı: "Keşke şimdiden benim&nbsp;gibi sağır olabilsen..." Yetmişlik keşiş bir daha konuşmamıştı&nbsp;kendisiyle. Onu unutmuş bile görünmüyordu. Onu görmüyor gibiydi çoğu zaman. Gene de, her karşılaşmalarında, İoakim başını&nbsp;göğsüne doğru ağır ağır indirerek onu esenlemek gerekseyişini&nbsp;duymuştu o günden sonra.</p>

  <p>O yılın kışı çıkmak üzereyken yetmişlik keşiş yedi günlük bir çileye çekilmiş, sekizinci günün sabahı da öldüğü haberi yayılmıştı ağızdan ağıza. Ölüsü daha da uzun, daha da genç görünmüştü İoakim'e.</p>

  <p>Şimdi bunları hatırlaması neden sanki?</p>

  <p>Hep o tilki vardı bu anılara karışan; o tilkicik, boynundan incecik bir zincirle sütunlardan birinin ayağına bağlı, uzun zincirinin sağladığı yarım rahatlıkla oradan oraya sıçrayan, kendisini sevenlerle oynamağa bayılan, ellerini ısırıp ısırıp kaçma oyununu bütün öbür oyunlara yeğleyen tilkicik...</p>

  <p>Ama nasıl bir bağ vardı, yaşlı keşişle tilkicik arasında? Şu anda nasıl bir bağ? &nbsp;&nbsp;&nbsp;</p>

  <p>Değneğine sımsıkı sarılan ellerinde bir kızma, avuçlarında bir yıvışıklık duyuyor. Ürperiyor aba entarisinin sıcaklığı içinde.</p>

  <p>Mide bulantısı gibi, korku bulantısı gibi geliyor, bir korkunun gönül bulantısı gibi geliyor ağzına doğru, midesinden ağzına doğru, o eski, sanki bütün ömrünce kendisini kovalamış olan o eski&nbsp;eksiklik, o suçluluk tadı. Sanki doğduğu günden bu yana durmadan duymuş da alışmış olduğu, insanın bozuk bir mideye, topal bir&nbsp;ayağa, görmeyen bir göze alıştığı, gene de arada bir acısını, eksikliğinin, hastalığının, sakatlığının acısını duyduğu gibi, alıştığı halde arasıra canını yakan bu tadı, bu mide bulantısı gibi tadı</p>

  <p>Duruyor. Artık bunun üzerinde düşünmek bile boş. Yapabileceği tek bir şey var: Bu acı, yakıcı, öd gibi eksiklik, sakatlık, suçluluk tadının, midesinden ağzına yükselişini duymak, beklemek,</p>

  <p>susmak, katlanmak.</p>

  <p>Bunu duyuyor işte, o kadar.</p>

  <p>Tilkicikten ötürü. Duyduğu, bu işte. Manastırın avlusunda uzun, incecik bir zincirle, sütunlardan birinin ayağına boynundan&nbsp;bağlı tilkicikten ötürü.</p>

  <p>Yalnız ondan ötürü de değil. Bunu bilmek yeter mi?</p>

  <p>Bu soruyu bu akşam soruşu, sorması gerekmesi, bu akşam gezintilerinin, bu töreleşmiş düzenin eksik bir parçasını bütünlüyor gibi değil mi sanki?</p>

  <p>Ama nasıl bir bağ vardı arada?</p>

  <p>Ürperdiği su götürmez. Ama havanın soğukluğundan değil ürperişleri, ürpertisi. Toprağın soğuğu bu, diyor kendi kendine.&nbsp;Toprağın, içinde her geçen günle artan toprağın, ölümün payının&nbsp;estirdiği soğuk. Artık bu anda da, bu anlarda da, bu anlarda bile,&nbsp;beni yoklamağa başlıyor. Ben de yedi günlük bir çileye mi çekilsem, diyor.</p>

  <p>Oysa, hakkı olmadığını düşünüyor. Böyle bir ölüme, daha hak kazanmadığını biliyor.</p>

  <p>Hem bu akşamın bu güzelliğinde, bu olağanüstü ölçülülüğü, tartılılığı içinde, bunların gevişini getirmek, bu yaşına karşın, hâlâ böyle inat etmek...</p>

  <p>Utanması gerek, başka bir şey değil.</p>

  <p>Bu akşam hava güzel. Yumuşak. Etlerinin, kemiklerinin içinden bu soğuk toprak, bu soğuk su sızmasa derisine doğru, bu içten gelen ürperme olmasa, havanın sıcak olduğunu bile söyleyebilecek. Ama bu değil, böyle değil gerçekte, bu değil bu akşamki havanın güzelliği. Havanın özelliği. Başka bir söz, başka sözler&nbsp;bulmalı bunu anlatmak için.</p>

  <p>Havanın yumuşaklığından doğan, gelişen bir şey var. Yürümeğe başladığında hava güneşliydi ama yavaş yavaş bir serinlik yayılıyordu ortalığa. Şimdi, yürüdüğü, etlerini, eklemlerini hafif&nbsp;bir yorgunluk esrikliği bastığı, basmağa başladığı için, bütün çabasını bacaklarıyla kollarına yüklediği için, dışarılardan içine&nbsp;doğru bir sıcaklık akmağa başlaması, şaşılacak bir şey değil. İçinden dışına doğru çıtırtılı birtakım kıvılcımlar gibi sıçrayan ürperti&nbsp;de uzun zamandır bildiği bir duygu. Ama güneş Aventinus'un ardına çekildikçe, yürüdüğü yolda gölge koyulaştıkça, ilerideki&nbsp;ağaçlığın biraz seyrelmiş ama hâlâ yemyeşil duran dallan arasında, yapraklan arasında, hışıltı artıp sertleştikçe, dağılan ışığın yumuşaklığı katmerleşiyor, kabarıyor. Koyulan bir şerbet düşünüyor İoakim, gül yapraklarının, rengini yitirdiği halde, incelip saydamlaştığı halde, o şerbetin içerisinde güllükten, yapraklıktan,&nbsp;salt tatlılıktan öte bir nesne oluvermelerini düşünüyor. Koyulan,&nbsp;olgunlaşan -aradığı söz, bu- bir</p>

  <p>Olgunlaşan. Yemişler düşünüyor şimdi, olgunlaşan, derileri incelen, çatlayan, içlerindeki yumuşaklığı, tatlılığı, artık kapalı,&nbsp;örtülü tutamazmış gibi çatlayan yemişler... Bu deri çatlaklarının&nbsp;kıyıları, kenarları, çabuk kararır. Birkaç gün, birkaç saat ötesi,&nbsp;ölümün bu başlangıcını çürük diye, küf diye, kararma diye ilerletir. Gül yapraklarını koruyan şey, onları güllüğün, yapraklığın,&nbsp;tatlılığın ötesine götüren şey, o koyu şerbetin içinde yan yanya&nbsp;erimeleri değil mi?</p>

  <p>Havanın içinde bir renk var. Havanın içinde dağılgın bir renk, Roma'nın tükenmez, bastırılmaz, değiştirilmez rengi. Bir&nbsp;bakıma kendi yurdunun, kendi şehrinin, kendisini kusmuş olan&nbsp;Bizans'ın rengini andıran bir renk. Ama ondan gene de başka.</p>

  <p>Solunda, bir zamanlar atların koşturulduğu, oyunların oynandığı, yüzyıllarca, bağrışmaların, çığlıkların, acı sesleriyle sevinç seslerinin, yuhaların, alkışların çınlatıp durduğu koca alan, bomboş, bakımsız, bir çukurluktan farksız, uzanıyor. Bir uyku içinde&nbsp;gibi, bataklıktı, çamurlu, sazlı, sivrisinekli bir uyku içinde gibi.&nbsp;Bizans'ın atmeydanı da bir gün böyle mi olacak? Yüzlerce, binlerce insan orayı doldurup taşırıyor mu hâlâ? Kanlı oyunlarını oynamağa, oynayanları seyretmeğe koşuyorlar mı hâlâ Bizanslılar?&nbsp;Bu kocaman bataklık, bu at adımlarına uydurulmuş koca alan da&nbsp;bir zamanlar Bizans'taki alan kadar canlıydı herhalde. Bugün burası ölü. Eski Roma, ardında unutulmaz, unutulmayan, kendini&nbsp;unutturmayan bir -daha doğrusu, orada burada dikilen mermerlerin sararmış, bozarmış, yeşermiş, kararmış aklıkları da sayılırsa,&nbsp;iki- renk bırakarak göçmüş.</p>

  <p>Tuğla rengi</p>

  <p>Bizans da günün birinde göçecek mi?</p>

  <p>Bu uçsuz bucaksız toprakların ortasında eski Roma'nın mirasına konmuş gibi egemen yaşayan Yeni Roma'yı kimler yıkar bir gün? Kimler yıkabilir, kimler nereden gelerek o Roma'yı, bu Roma gibi, yağma edebilir? Bunu düşünmek bile saçmalamak olmaz mı?</p>

  <p>Olmaz da... Niye olsun? Bu Roma yıkılıp yakılmadı mı?</p>

  <p>O büyük alanda toplananlar, oyunları seyrederken hâlâ kavga çıkarıp biribirlerini vurmağa kalkıyorlar mı? Yoksa oyunlar artık&nbsp;yasak mı edildi?</p>

  <p>Bizans tuğlaları iki renk oluyor, duruşları kabaca. Ama Bizans'taki duvar renginden sonra başlayan büyük renk, denizin mavisi, yeşili, leylâk rengi, kurşun rengi, burada yok. Oyunlardan&nbsp;sonra, atmeydanından çıkıp sokaklara dökülenler, başlarını biraz&nbsp;sağa biraz sola çevirdiler mi, o rengi, bütün şehri saran o rengi görürler. Görürlerdi. Oysa bu alandan çıkanlar, iki tepe arasından&nbsp;batıya doğru baktılar mı, ırmağın sularını ya görürler ya görmezlerdi herhalde</p>

  <p>Roma'nın eksiği bu: Denizin sancı rengi. Göğün mavisiyle yetinme zorunluğu.</p>

  <p>Yaşamayı eskitmekten</p>

  <p>Eskitmek için kullanmak gerektir bir şeyi, herhangi bir şeyi Yaşamayı tüketmekten&nbsp;Bu da öyle, tüketmek için başlamak gerekir&nbsp;Yaşama sanki hiç gelmeyecek, erişmeyecek bir bayram gibi,&nbsp;bir</p>

  <p>Belki, belki bu yoldan giderek Bir bayram nasıl beklenirse&nbsp;Belki bu yoldan giderek bir şeye varacak&nbsp;Bir bayrama nasıl hazırlık yapılırsa, nasıl, yaşamanın bütün&nbsp;kaygılan, işleri, oruçları bayrama yönelirse, o kaygılar, o işler, o&nbsp;oruçlar nasıl o bayramda gerekliklerinin doğrulanışım bulursa&nbsp;Ama bayram gelirse&nbsp;Burada duruyor. Bayram, gelirse...</p>

  <p>Ama bütün bir ömür bir bayram hazırlığıyla geçer de o bayram gelmezse...</p>

  <p>Bayramın geldiğini kaç kez düşündü hayatı boyunca, kaç kez</p>

  <p>"işte geldi artık" dedi, kaç kez artık gelen bu bayramla Bugün, bu bayramı gelmiş sayacak mı ki?</p>

  <p>Oysa bir imgenin</p>

  <p>Ama imge dediği anda, aklına imgeyi getirdiği anda, bir sözle biçimleştiriyor bu kavramı. Bu söz, bütün ömrüne, yaşamasını başarmış olsa da olmasa da, bütün ömrüne yön vermiş, bütün ömrünü yönetmiş bir söz değil mi?</p>

  <p>Ne yapmışsa o söz yüzünden yapmış değil mi? Hiç değilse, öyle görünmüyor mu? O sözü de bir yana bırakabilmeli. Artık o&nbsp;sözün burada yalnız bir anlamı var, o anlamın ötesinde bir değer&nbsp;taşımıyor. Yaşamasını yönettiği zaman taşıdığı değere yer yok&nbsp;buralarda. Hele bu anda. Her sözün her yerde, her çağda, bir başka gerçekliği, bir başka geçerliği</p>

  <p>Oysa bir imgenin, bir resmin, yan yana gelen iki rengin, bir rengin çeşitli ayırtılarının üzerinde durmak, düşünceyi sayıklatıyor. Asıl bundan kaçınması gerekmiyor mu?</p>

  <p>İnce bir vızıltı var havada, çok uzakta. Ölen çocuğunun başında ağıtları art arda dizen, uzun bir ağıt zincirinin boğumlarını halkalayan, halkalarını boğumlayan bir kadının sesi gibi. Yel estikçe yükselen, sonra belirsizleşen bir ince vızıltı. Sazlardan, sazlığın dibindeki sivrisineklerden geliyor olsa gerek. Bu geniş bataklığın, bu at adımına göre tutulmuş ölçülerin doğurduğu, iki tepe arasında kalmaklığın emzirdiği bataklığın karşı kıyısında, örenin dibindeki kulübelerde yaşayanların san benizli, şiş karınlı çocuklarını düşünüyor. Ama bu ağıt, çocukların analarından değil,&nbsp;sivrisineklerden geliyor.</p>

  <p>Değneğine tutuna tutuna doğruluyor bir daha. Kaç kez yapıyor bu devimi şimdilerde? Sayısını şaşmıyor artık. Daha birkaç yıl önce, ağaçlığa vardığı zamanki doğruluşu ile birlikte, üç kez&nbsp;doğrulmak zorunda kalıyordu ancak, yol boyunca. Şimdi ise&nbsp;Bir zamanlar ağaçlığa varmadan soluna bakmamağa çalışırdı. Ne göreceğini, göreceği zaman duyacağı sevinci, mutluluğu&nbsp;iyi bilen bir insanın haliyle oraya bakmamağa çalışırdı; başı, gözü o yana kayacak olsa sanki elini kaldırıp çenesini tutar, öbür yana çevirirdi kendi başını; bu devimi eliyle, kendi eliyle yapar gibi. O zamanlar, bu bakmamanın, bu bakmaktan kendi kendini</p>

  <p>alakoymanın artırdığı sevinci bir top gibi, bir güvercin gibi, bir gülle gibi, ellerinden, göğsünün kafesinden, gözlerinin mancınığından atardı karşıya doğru, karşıda yüzyıllardan beri esneyen&nbsp;ağızlara doğru.</p>

  <p>Oysa şimdi, değneğine tutuna tutuna her doğruluşunda, her içten gelen ürperişte, dışarıdan ensesine yapışan buzlu yelin her&nbsp;pençe atışında biraz daha ufalarak, boynunu biraz daha kısarak,&nbsp;bakıyor karşıya, her bakışıyla sevincini artırdığını bilerek. Her&nbsp;bakışın daha öncekilere katıldığını, daha sonrakilere bir açılış olduğunu duyarak, her bakışı bir kez daha artırma pintiliğinden haz&nbsp;alarak. Artırılan şeyin eksilmesi korkusu ile her kezinde daha da&nbsp;büyük bir yılgıya kapılarak.</p>

  <p>Orada, ağaçlığın orada, top olacak, güvercin olacak, gülle olacak gene.</p>

  <p>Tilkicik olacak.</p>

  <p>Olgun havanın, olgun ışığın, yemiş tadındaki, olmuş, çatlamağa bile başlamış yemiş tadındaki akşamın durgun, saydamlaşan, incelen havasının, ışığının içinde, tilkicik gibi olacak.</p>

  <p>Yumulu gözlerini kırıştırıyor, kısıyor, sıkıyor.</p>

  <p>Aradaki bağın ne olduğunu, utanarak bile olsa nasıl sorduğunu, kendi kendine de olsa nasıl sormağa cesaret ettiğini anlayamıyor.</p>

  <p>O sabah hücresinin penceresinden o kapkara saçlı, kapkara entarili, kapkara bıyıklı, kapkaranlık suratlı, sakalsız hırpaninin&nbsp;önünden boynuna takılı ipin uzunluğunca kaçmağa, uzaklaşmağa&nbsp;uğraşan, çocukların seslerinden zaten çılgına dönmüş, kahkahalarının, attıkları taşların artık farkına bile varmayan, varmaz gözüken, budundan akan kandan habersiz, uzun burnunu bir duvara&nbsp;yapıştırmak için uzatıp duran o tilki yavrusunu gördüğü zaman&nbsp;içinde duyduğu acıma mıydı, öfke miydi, her ikisi miydi, bilmiyordu ama kapının önünde, gençliğinin bütün isyan gücüne sırtındaki urubasının gücünü ekleyerek çıkışmasıyla adamı alıklaştırdığı, tilki yavrusunu kucağına alıp kapıyı adamın karanlık suratına çarptığı anı, bugün, şu anda, şu yerde, denizlerce, dağlarca, ülkelerce, şehirlerce ötede ansıyıp utancının köklerini eşeceğini,&nbsp;daha dün, aklına getirebilir miydi hiç?</p>

  <p>Bir adım daha. Bu gece yatağına yattıktan sonra bunları düşünecek değil mi zaten? Yatağına yattıktan sonra o günkü yaşayışının hesabını çıkarmaktan, eylemleriyle düşüncelerini, duygularıyla görevlerini karşılaştırmaktan, bunlardan ertesi gün için, daha sonraki yaşayışı için birtakım ana yönler, birtakım kurallar çıkarıp birtakım sonuçlara varıp daha iyi, daha uslu, Tanrıya, Tanrının buyruklarına daha uygun bir hayat yaşamağa çalışmaktan, bu dileğini gerçekleştirebileceğine inanmaktan vazgeçeli nice oldu. Artık yatağına yattığında anılardan, eski, eski, nereden çıktığı&nbsp;bile artık anlaşılmaz olmuş anılardan başka bir şey uğramıyor aklına, gözkapaklarının ardına.</p>

  <p>Acı çeken insan da görmemişti o güne değin, hayvan da. Acı çeke çeke ölen, acı içinde, acıdan ölen bir insanı, bir insanın yüzünü, görmemişti daha. Birkaç dakika içinde ölüverenleri biliyordu, onları görmüştü bir. Başlarına geleni anlamayan, şaşkınlıkları, ölümün ötesine dek inanmama, inanamama kalıplan içinde sürüp giden... Ölü yakınlarını da biliyordu; bunların, başlarına gelenle akıllarından geçirdikleri arasında bocalayıp duruşlarını da&nbsp;biliyordu. Ölülerin açık kalmış gözlerindeki, kapatılmadan önce,&nbsp;gözlerindeki dikliği biliyordu. Ama acıdan öleni o güne dek</p>

  <p>Hangi gün?</p>

  <p>Acıdan ölmekten korkmuştu o gün.</p>

  <p>Ama hangi gün, hangi gün?</p>

  <p>Ölen insanların başında döğünenlerin duydukları acının arkasında sinsi sinsi kıvrılan, kıvranan, kıvrandırılan düşüncelerini biliyordu. Nasıl geçinileceği, cenazenin nasıl kaldırılacağı, desteksiz, kansız, çocuksuz, anasız, kardeşsiz nasıl yaşanacağı gibi sorulardı bunlar; ölüm karşısında duyulan gizli sevinçler, alınacak öcün ağırlığını Tanrının yüklenmiş olmasından ötürü duyulan&nbsp;gizli mutluluklardı.</p>

  <p>Ama o gün, İoakim, acıdan öleni ilk olarak gördüğünde</p>

  <p>Hangi gün olduğu şimdi belli ya</p>

  <p>Bu acı, sökülen tırnakların, oyulan gözlerin, kesilen burunlarla dillerin, sökülen dişlerin, oyulan kemiklerin, kesilen parmakların, burulan erkekliklerin acısı da olmamıştı üstelik. Acıların en korkuncu, en bayıltmayanı, en çıldırtanı</p>

  <p>Acıların, bakanların, bekleyenlerin, dinleyenlerin kafasında en ufak başka bir düşünceye yer bırakmayanı</p>

  <p>Acıdan ölmekten o gün korkmuş, kararını o gün vermişti.</p>

  <p>O gün verebilmiş, aradan onbeş yıla yakın zaman geçmesini beklemesi gerekmiş, sonra buraya</p>

  <p>Şimdi, yıllardan beri her akşam yaptığı, hiç yapmazmış gibi, hiç yapmamış gibi, içi titreyerek, heyecanını ellerinin ürperişinde, avuçlarının soğuk soğuk terleyişinde duyarak yaptığı, her akşam, yağmur da yağsa, hava soğuk da olsa, yaptığı şeyi yaparken,&nbsp;değneğine abanarak, günün yükü ile ağır, yılların suçluluğu ile&nbsp;yorgun adımlarla Aventinus'un eteğine tırmanırken, Roma'ya&nbsp;gelmek üzere yola çıkışından önce bir yıla yakın zaman boyunca&nbsp;her akşam yaptığı başka bir yürüyüşü anıyor gerçekte.</p>

  <p>Güneşin doğduğu yer nasıl bilinmiyorsa, güneşin battığı yer nasıl bilinmiyorsa, buna karşılık bu güneşin dağların ardından çıkışı ile dağların ardına düşüşü arasındaki yolu az çok biliniyorsa,&nbsp;hele tepenizde durduğu zaman bu güneş nasıl bu dünyada bilinen&nbsp;birkaç, iyi bilinen birkaç şeyden biriyse, o yürüyüşün de başlangıç noktası ile bitim noktası sisli birtakım yeşilliklerin buğulu&nbsp;unutulmuşluğu içinde eriyor, ama ortasına yaklaştıkça, o yürüyüşün en parlak anı, öğle vakti, doruk noktası olan tepeye yaklaştıkça anılar aydınlanıyor, tepenin doruğunda hiç erimeyecek bir buz&nbsp;parçasının keskin aydınlığı içinde o yürüyüş, deniz kollarının birleştiği noktada, bütün öbür anılara meydan okuyan bir ölümsüzlüğe kavuşuyor.</p>

  <p>Belirli bir şey düşünmüyordu oraya çıkarken denecek olsa yanlış olurdu. Oraya çıkarken bir şey düşündüğü bile yoktu belki.&nbsp;Ya da aynı şeyi, aynı iki üç şeyi düşüne düşüne düşündüğünün&nbsp;farkına bile varmayacak biçimde düşüncenin de, bilincin de ötesine geçmişti. Bunu burada, o yürüyüşü yeniden başlatmak, yaşatmak işine ilk giriştiği zamanlar anlamıştı. Daha sonra, bir şeyin&nbsp;aradan yıllar geçtikten sonra yeniden yaşanamayacağını birçok&nbsp;yaşıtları gibi o da anlamış, bu yeni yürüyüşü yeni bir yaşantı, yeni&nbsp;bir olay olarak kabul etmek gerektiğine karar vermişti. Hiçbir şey&nbsp;düşünmüyordu yola çıkarken. Tepede karşılaşacağı güzellikten&nbsp;başka. O çıkışın başka bir yolu andırdığını, başka bir yolun simgesi olduğunu aylarca sonra kavrayıvermişti bir akşam.</p>

  <p>Başlangıcı, bitimi belirsiz olan başka bir yol. Her günkü yaşantılarla meydana getirilen, uzatılan bir yol. Ama bu yolun bir yerinde öyle bir tepeye, öyle bir doruğa varılırdı ki o doruktan her&nbsp;yer açıkça, hiçbir gölgeyle kararmamış, ışık içinde, parıltı içinde&nbsp;görünürdü. İnsanın karşısında üç koldan gelen bir deniz düğümü,&nbsp;neye benzetilebileceği pek önemli olmadan, bir birleşmeyi, bir&nbsp;yücelmeyi anlatıyordu. İçinde doğduğu, büyüdüğü şehrin bütün&nbsp;güzelliğini bu düğümde görmeği başarabiliyordu artık.</p>

  <p>Değişik akşamların değişik ışıklarında değişik renkler içerisinde bu gitgide boşalan bir kalıp</p>

  <p>Bir zamanlar ağzına dek dolu, ama ne ile dolu olduğu bilinmeyen süslü bir kutunun günün birinde boşalmış olduğunun ansızın farkına varıldığında, içeriğinin bilinmediğini, hâlâ bilinmediğini, boşalışının farkedilmediğini anlamak gibi bir şeydi bu; artık kutunun alışılmış süsleri, bezekleri vardı yalnız, insanı yalnız&nbsp;bunlar ilgilendiriyordu; insanın gözü, elleri, gönlü bunlardan başka bir şey aramıyor, alışkanlığın sivrilttiği belirli noktalarla yetiniyordu</p>

  <p>Bu gitgide boşalan bir kalıp, bir güzelliğin gölgesi halini alan yürüyüş, yaşayış gibi olan bu yürüyüş, bir çıkıştan sonraki bir doluluk, bir tamlık, bir tepeden çevreye, geçmişe, güçlüğe bakış anı&nbsp;ile, bir dinlenme, ölümden, birazdan başlayacak inişten, ölüme&nbsp;doğru inişten önceki dinlenme anı ile, gücünün son damlasına&nbsp;dek kavranmasıyla anlam kazanmış bir denge anı ile taçlanan, doruklanan yürüyüş, günün birinde, gündelik yaşayışının içinde bir&nbsp;acı anı, bir iç burkuntusu, gününün etine saplanan bir diken olmağa başlamıştı.</p>

  <p>Ölmeyişinin, karar vermekte bu kadar geç kalmasının, verdikten sonra da herhangi bir şey yapacak yerde her akşam bu gezintiye çıkmasının duyurduğu acıydı bu. Bu acıya, bu dikene katlanıyordu.</p>

  <p>Bu dikenin rahatlığının acısına katlanıyordu. Bütün acılarını, pişmanlıklarını, suçluluk duygularını bu dikende topluyor, başka&nbsp;bir şey düşünmemek için artık bir felsefe imgesi olan, boş, soyut&nbsp;bir dikenin acısına sığmıyordu. Sığındığı için katlanması, katlanabilmesi, acısını artırdıkça, katlanmayı bir parçacık olsun bağışlayabiliyor, kendini bağışlayabilmesi kendi gözünde kendini küçülttükçe duyduğu sevinci bilmezden gelmeğe çalışıyordu. İçinden çıkılamayacak bir döngüye saplanmıştı; kısır bile değil, bir&nbsp;dolap beygirinin kısırlığı bile düşündürmeyecek döngüsüydü&nbsp;bu... Dolap beygirinin suladığı bostanlar yerine çevresindeki çöle&nbsp;kum serptiğini düşünmeğe başlamıştı ki</p>

  <p>Yola çıkmıştı sonunda.</p>

  <p>Yaşamayı eskitmek diye düşündüğü şeyle uğraşmağa o zaman başlamıştı. Ama şöyle, yüzeyden, derinine inmeden, inmekten dikkatle kaçınarak</p>

  <p>Ama bugün bunları düşünürken, bir zamanlar derinine inmek diye tasarımladığı çocukluklara kapılmadan düpedüz, açıkça kurmağa, düzenlemeğe çalışıyor kafasındakileri.</p>

  <p>Durması gerekiyor. Düşüncelerini değil, bu sürüklenişi durdurmalı. Işığı, havayı, ısıyı, teri, yorgunluğu, ürpermeyi, tepeye çıkan yolu, değneğini, ağaçlan, ağaçlığın başladığı yeri</p>

  <p>Ağaçlığın başladığı yeri, arkasından akan ırmağın rengini, bu akşamı, yatağını, tavanlarda canlanmağa, kıpırtısız parıltıları&nbsp;içinde başının üzerindeki kubbeyi, örtülü, çatılı gökyüzünü doldurmağa başlayan, büyüyen yurdunun anlamını yaratan resimleri</p>

  <p>Yeniden aklına getirmesi gerekiyor.</p>

  <p>Yaşayışında kaç bininci olduğunu şaşırdığı kaçışların bu en sonuncusunu, bu en yenisini artık durdurması gerekiyor.</p>

  <p>Derin derin soluklanıyor. Gözü yumulu. Dünya kararmış görünecek yumulu olmasa gözleri. İçindeki bulantı, yorgunluğun arttığı, sıkıntının yoğunlaştığı zamanlar duyulan o baygınlık özlemi gibi bir şey oluyor şimdi. Gözlerini ağır ağır açıyor, soluna çeviriyor, aşağıya, o büyük alanın, oyun alanının atlan, kalabalığı&nbsp;unutmuş sazlığına bakıyor. Üzerinde küçük küçük sivrisinek bulutlarının salındığı sazlığa. Karşı yakaya daha bakmıyor.</p>

  <p>Biraz doğrulmağa, sırtını dikleştirmeğe çalışıyor. Karşısında yol uzuyor bu akşam. Sağında solunda ağaçlar var artık. Ama&nbsp;ağaçlık diye bellediği yer epey uzakta daha. Aventinus'un gölgesi&nbsp;yavaş yavaş yola doğru ilerliyor. Birazdan artık hep gölgede yürüyecek, ağaçlığa, ağaçlığın başladığı yere vardığında altındaki</p>

  <p>sazlık da gölgeye girmiş olacak. O zaman yalnız karşısı, yalnız o geçmişin büyük duvarları, o yüzyıllardan beri esneyen koca ağızlar ışık içinde yüzecek.</p>

  <p>Andronikos'un yaptığı kahramanlık mıydı? Kahraman mıydı Andronikos?</p>

  <p>Yıllardır, neredeyse bir ömürdür, bu soruyu evirip çevirip soruyor kendine, soruyor ama karşılığını vermeğe yanaşmıyor. Yanaşmıyor da değil. Kahramanlığın ne olduğunu düşünmekten, yani tanımını yapmaktan, yani yapması gerektiğini kabul etmekten, yani yaptıktan sonra da bu tanıma göre kahramanlığın değerini&nbsp;düşünmek zorunda kalmaktan çekiniyor.</p>

  <p>Oysa, durması gerektiğini, bu kaçışı durdurması gerektiğini düşünmek, bu çekingenliğin farkına varmağa da bağlanan bir iş&nbsp;değil mi?</p>

  <p>Öleceğim herhalde, diyor. Ölecek olmasam bunları sanki bu akşam çözmem, yıllardır yaptığım birtakım işlere, hareketlere&nbsp;sanki bu akşam kesin bir anlam vermem gerekiyormuş gibi niye&nbsp;davranayım?</p>

  <p>Öleceğinden değil</p>

  <p>Öyle davranıyor çünkü</p>

  <p>Ölmek bu kadar kolay olaydı keşke. Oysa güç. Ölümün güçlüğünü biliyor. İnsan bütün suçlarının, günahlarının yükünü taşır da taşır. Üstelik, bu suçları, günahları, insanların da, Tanrının da&nbsp;bağışlamayacağını oldukça genç yaşta öğrenir ama neden sonra&nbsp;inanmağa başlar öğrendiklerine, neden sonra kabul etmeğe başlar&nbsp;öğrendiklerini. Ölmez. Ölemez. Yükünün altında ezilir utancından.</p>

  <p>Güçsüzlüğünden.</p>

  <p>Bunları söylerken gözleri gene yumulu.</p>

  <p>Gene bir adım, bir adım daha.</p>

  <p>Bütün ömrü boyunca yürüdüğü yolun artık doruğuna mı varıyor? Bugün, doruğa erişeceği, düğümlenen üç kol deniz, yani Bizans'ın akropolisinden görülen deniz yerine Aventinus’un eteğinden Roma'nın zamanını, bitmeyen, süregelen, süregidecek zamanın göreceği gün mü? O tepeye bugün varacaksa, o aydınlığa bugün erişecekse, günlerce, saatlerce yürüdükten, at koşturduktan</p>

  <p>sonra denize yaklaşıldığı zaman nasıl o bayram sevinci duyulur, son bir dizi tepeden, tepecikten, çitten, fundalıktan sonra nasıl&nbsp;açık denizin açık kıyısına gelinir, nasıl ya o denize dalmak, o denizde yürümek, o denizde yüzüp yitmek ya da geri dönmek, ama&nbsp;denizi görmüş, tuzunu ciğerlerine sindirmiş olarak bir daha başını&nbsp;çevirmemesiye dönüp gitmek, gelinen yoldan, bu dönüşün insanı&nbsp;artık hiç ama hiçbir yere götürmeyeceği bilinse de gitmek gerekirse, o da o tepeden dönecek, bir daha gelmemesiye dönecektir.&nbsp;Biliyor bunu: Ölüme dalar, uykuya dalar gibi ağır ağır ama bir&nbsp;ömür sürmüş olan çıkışın hızına göre çılgınca bir yuvarlanışla dönecek, avlusuna, bir daha çıkmamasıya kapanacaktır. Bunu öğrendi çünkü bunca yıl boyunca. Hiç değilse, uzun bir ömür yaşamanın tek iyiliği bu oldu herhalde, diyor.</p>

  <p>Avlusuna kapanıp artık tilkiciği bile düşünmeden</p>

  <p>Artık, karşısında türeyiverecek onsekizinde bir keşiş yamağının, bir acemi oğlanın çenesine parmaklarını uzatmağı düşünmeden</p>

  <p>Hiçbir sakatlığı olmadığını, yedi günlük bir çileye çekilmesinin ne kadar gülünç bulunacağını düşünmeden</p>

  <p>Avlusuna kapanacak.</p>

  <p>Yaşamağa, bir bakıma, başlamağı, başladığı için bitirmeği, tüketmeği artık düşünebilerek; başlayarak, bitirerek.</p>

  <p>Andronikos'un yaptığı kahramanlıktı.</p>

  <p>Hem son yaptıklarıyla değil, ta başından başlayarak kahramanlık etmişti.</p>

  <p>Kaçtığı günden başlayarak.</p>

  <p>Olmuyor.</p>

  <p>Gene, buz tutmuş bir geçmiş zaman yokuşunda, çocukların kaya kaya camlaştırdıkları bir çocukluk evi yokuşunda, yokuşun&nbsp;en tepesindeki evde oturduğu için sıkıntıya bile katlanmadan kapısından çıktığı gibi kaymağa başlayabildiği, başlayabileceği bir&nbsp;noktanın kolaylığında duyuyor kendini.</p>

  <p>Buralara kar kırk yılda bir yağarmış.</p>

  <p>Saatlerden beri yürüyor gibi. Oysa gölge yolu ancak örtmüş, biraz da altına doğru taşıyor daha. Saatlerden değil, yıllardan beri&nbsp;yürüyor denebilir. Yokuşun en tepesindeki evden çıkıp çocukların camlaştırdıkları yokuştan aşağı kendini bıraktığı günlerden bu&nbsp;yana, yıllarca, yıllardır yürüyor. Katlanması gereken tek sıkıntı,&nbsp;kayıp yokuşun dibine vardıktan sonra duvarlara tutuna tutuna, kapaklanmamak için ağır ağır, ayağı kayıp yere yüzükoyun serilmemek için ağır ağır ilerleyerek, yeniden rahat, hız içinde kaymak&nbsp;üzere yokuşun tepesine, evinin önüne bir daha çıkmaktı.</p>

  <p>Şimdi yeniden böyle bir yokuş bulmuş, kaymağa çalışıyor.</p>

  <p>Oysa buralara kar kırk yılda bir yağarmış.</p>

  <p>Oysa kendini yukarıdan aşağıya koyuverdikten sonra ağır ağır çıkmak artık yaşına uygun değil. Şimdi önce çıkıyor, sonra&nbsp;iniyor.</p>

  <p>Kaçıyor, kaçmanın yolunu buluyor gene de.</p>

  <p>Andronikos'un kahramanlığı ise kaçışı ile başlamıştı.</p>

  <p>Kabul etmeği reddedecek insanın yiğitliğini, kahramanlığını göstermek istemediği için, kaçmasıyla birlikte kahramanlar arasına karışmıştı.</p>

  <p>Çok sonraları, bu kaçışın, adada geçirdiği ilk günün öyküsünü kendisinden dinlerken, bir gün gelip ona bu kaçışı yüzünden kahraman diyeceğini</p>

  <p>Kendi kaçışını taştan taşa, yerden yere vururken onun kaçışını</p>

  <p>Acaba sevdiği için mi böyle düşünmeğe</p>

  <p>Oysa kahramanlığı, nice zamandır, yüceltici, yüce bir şey olarak değil, küçültücü, küçük</p>

  <p>Küçültücü de değil</p>

  <p>Yüceliksiz, yüceltmeyen bir şey olarak görüyor.</p>

  <p>Ama nasıl birtakım topraklar üzüm, birtakım sular lüfer yaşatıyor, üretiyorsa, birtakım kentler, birtakım insan toplulukları da kahraman yaratıyordu. Kendisinin kahraman olmaktan kaçınması, kahraman olmamak için bütün gücünü kullanmış olması, gerçekte bir şey değiştirmezdi. Önemli olan, kahraman yetiştiren bu&nbsp;kentlerin, bu insan topluluklarının onları yetiştirmez duruma gelebilmesiydi. Onları yetiştirmeği gereksinmemesiydi. Ama böyle&nbsp;bir şey nasıl olur, ne zaman olur? Bunu kimse bilmiyor daha.</p>

  <p>Andronikos'un kaçtığı gibi değil, kendi kaçtığı gibi kaçanlar</p>

  <p>bile, kendi bile, bir bakıma kahraman sayılmıyor mu buralarda? Gerçi aradan geçen otuz yıl, her türlü kahramanlığı, kahramanlık&nbsp;düşüncesini, anısını, gölgesinin gölgesini alıp götürmüş, silmişti.&nbsp;Ama sözlerin bir anlamı, bir değeri vardı hâlâ. Onlar, -sözler, anlamları,-kolay kolay ölmüyor.</p>

  <p>Tilkicik gibi.</p>

  <p>Suyun içinde debelenen, kendisini suyun içinde tutan ele hiçbir şey yapamayan, bir türlü boğulmayan tilkicik gibi.</p>

  <p>Tilkiyi o havuzun, o taş teknenin, o tabut biçimli havuzun içinde tutarken, kahraman olmamağı sağlama bağlamak, kahramanlaşmak için gönlünde depreşen son tutku kırıntısını öldürmek&nbsp;istemişti.</p>

  <p>Bunu yıllarca, bu kadar açıklık, kesinlik, kolaylık içinde düşünememiş olduğu için şimdi kendi kendine kızması, daha da büyük bir çocukluk, bir bunaklık belirtisi olmaz mı?</p>

  <p>Oysa bunaklığı da çocukluğu da kabul etmek istemiyor. Kondurmayacak onları kendine. Bir adım daha attığını bile bile, duya duya, bir adım daha atıyor.</p>

  <p>Gölge şimdi sazlığın, at toynaklarının düşünü bile görmeği unutmuş sazlığın kıyısını kemiriyor.</p>

  <p>Karşıda, yüzyıllardan beri açık duran ağızlar ağır ağır</p>

  <p>Yüzyıllardan beri, etleri çürümeğe yüz tutmuş, içi, barsakları, dalağı, çamur gibi halleriyle gözükmeğe başlamış bir ceset gibi</p>

  <p>Yinelene yinelene anlamını yitirdiği sanılan birtakım sözlerin, deyimlerin, ansızın, hiç değilse bir zamanlar, gerçekten bir anlamla yüklü olduğu anlaşıldığı gibi</p>

  <p>Tavanları, duvarları tutan kemerlerin altındaki girintiler, bir zamanlar insanların yaşadığı, oturduğu, duğu, dığı, tiği, akla gelecek her şeyi, gelmeyecek her şeyi yaptığı girintiler şimdi, dişsiz&nbsp;ağızlar gibi, batan güneşin ışınlarını karşıdan aldıkları zaman&nbsp;renklerin en olgununa, toprak rengine boyanır.</p>

  <p>İşte, bu esnemelerinin sonunu bir türlü getirememiş ağızlar şimdi ağır ağır o toprak rengini, sıcak, olgun, yaşanıp, korkmadan&nbsp;yaşanıp tüketilmiş bir hayatın ötesinde ölümün o en güzel rengini, ölen günle birlikte, kuşanırken, karanlıktan gene aydınlığa çıkacağını bilir gibi, ölen günün karşısında, bir çeşit ölümsüzlük</p>

  <p>güveni içinde değiller mi? Bayramın en büyüğü, ölüm gelip ön duvarlarını kopardığı, içlerini açıkta bıraktığı günden beri</p>

  <p>Ayık gezmeyen, şaraptan başka besin bilmez hale gelmiş adamları, yaşamaktan, düşkünlük içinde yaşamalarını tüketmekten çekinmedikleri, korkmadıkları için bugün birdenbire anlar,&nbsp;hiç değilse, anlar hale gelebilecek mi?</p>

  <p>Bu tümceyi bitiremeyeceğim, diyor. Bu tümceyi ancak tepeye ulaştığımda, batan günün son ışığında o esneyen ağızların ısındığını gördüğüm zaman yapabileceğim, bitirebileceğim. Son söyleyeceğim o olacak. Ondan önce</p>

  <p>Çocuklar alıyor ansızın çevresini. Gülen, bağıran, garip sesler çıkaran, uluyan çocuklar. Her zamanki, her yerdeki gibi yırtıcı çocuklar. Duraduruyor. Yapılması gerekli bir şeyi yapmakta geç&nbsp;kalıyor. Bir tanesi, elindeki değneği kapıp çekmeğe kalkıyor bile,&nbsp;İoakim doğruluyor. Çocuklar çekiliyorlar. Değneğinin yerden&nbsp;kalkmadığını görünce kaçmaktan vazgeçiyorlar. Duruyorlar çevresinde. Bir tanesi deli diyor, bir tanesi yabancı diye bağırıyor, biri daha çıkıyor deli yabancı diye haykırıyor. Kendi kendine konuşup duruyordu diyor biri daha. Ayıp diyor bir başkası, utanmıyor&nbsp;musunuz?</p>

  <p>Utanıyor İoakim, elbette utanıyor ama çocuk ona sormuyor ki bu soruyu.</p>

  <p>Değneğine sarılıyor, iki eliyle sıkı sıkı tuttuğu değneği yere saplar gibi toprağa dayayıp bir adım atıyor, kaldırıyor, gene dayıyor. Böyle yürüyecek biraz da. Çocuklar susuyorlar ansızın, sessizlikte bir kadının uzaktan, ağaçlığın arkasından biri kız biri erkek iki çocuğu, daha doğrusu, bir kız adıyla bir erkek adını çağırdığı duyuluyor. Çocukların hepsi o yana koşuyor. Yemeğe çağırıldıklarını biliyorlardır, koşarlar tabiî, diyor İoakim.</p>

  <p>Çocukları unutuyor. Biraz daha çaba gösteriyor şimdi. Çıkmakta, ilerlemekte. Az vakti kalmış olmalı. Yola çıkalı kaç yıl oldu? On dakika ya var ya yoktur yürümeğe başlayalı.</p>

  <p>Tilkicik koşmaz, sıçramaz, uçardı bir sütundan bir sütuna. Önüne koca bir tas koymuştu, ekmek parçalarını ıslatıp ıslatıp yemek artıklarıyla birlikte doldurduğu bir tas. Boynundaki ipi sütunun ayağına bağlamış, gidip hücresinden tası, mutfaktan ekmekleri, artıkları getirmişti. Ama tilkicik, büzüldüğü iki sütunun arasından çıkmıyordu, kıpırdamıyordu. Adamın elinden, çocukların&nbsp;değneklerinden, gürültülü kahkahalarından, tekmelerden, duvar&nbsp;diplerini aramak, burnuyla bir duvara değebilmek çılgınlığından&nbsp;kurtulduğunu biliyordu herhalde, ama o kadar. Yarasını yalamağa, yalamak için başını geriye atmağa bile cesaret edemiyordu&nbsp;daha.</p>

  <p>Ama günler geçtikçe yarasını iyi etmiş, İoakim'in ipin yerine taktığı incecik, upuzun zinciri germeden oynamağı öğrenmişti.&nbsp;Sıra ile, el ısırmaca, kovalamaca, saklambaç oyunlarım yaratmış,&nbsp;uydurmuştu kendi kendine. İlk günlerde İoakim'e çocuk diye bakıyor, tilkiye ses çıkarmıyordu ötekiler. Ama birkaç hafta sonra&nbsp;tilkinin kuyruğu iyice kabardığı, pırıl pırıl bıyıklan sağlığı yerinde bir hayvanda görülebilecek birer yay biçimine girdiği zaman,&nbsp;davranıştan değişenler olmuştu. Kimi, bu çocukluğun çok uzun&nbsp;sürdüğünü söylüyordu; kimi, dine mi verecek kendini yoksa cambazhane hayvanlarına bakıcılık mı etmek istiyor diyordu; kimi&nbsp;tilkinin koktuğunu, kimi ortalığı kirletip durduğunu, kimi manastırda böyle bir hayvan tutmanın günah olduğunu düşünüyordu,&nbsp;İoakim, kulaklarına dek kızarıyor, manastır başından, Baş Keşişten bir söz gelmedikçe tilkiciğe bakacağını söylüyordu içinden.&nbsp;Kendi yemeğinden, kendi ekmeğinden besliyordu onu. Suyunu&nbsp;çeşmeden içiyordu. Su, kimsenin malı değildi. Zinciri uzundu, o&nbsp;tekne biçimli yalağa dek uzanıyor, kıyısından içiyordu hayvan.&nbsp;Ama tilki, İoakim'in verdiklerini gözünün önünde yeyip bitirdiği&nbsp;halde tasında her zaman bir şeyler bulunduğunu, İoakim, neden&nbsp;sonra farketmişti. Demek başkaları da besliyordu, başkalan da&nbsp;seviyordu hayvanı. O zaman artık hiç kulak asmaz olmuştu söylenen keşişlere. Tilkinin varlığını kabul etmek, kaçınılamayacak&nbsp;bir komşuluğa güzellikle boyun eğmek gerektiğini anlamışlardı o&nbsp;söylenenler de. Bir gün, öğle yemeğinden sonra, hem az sonra,&nbsp;keşişlerin çoğu avluda dolaşırken, Andreas dosdoğru gidip tilkicikle oynamağa başlamıştı. Hepsi de bunu beklemişti sanki. O&nbsp;günden sonra tilkiyle şakalaşmayan, kovalamaca ile saklambaç&nbsp;değilse bile, el ısırtmaca, tasından yemeğini alır gibi yapmaca oynamayanlar pek azdı. Tilki, keşişlerden birçoğunun hayvanı olmuştu, manastırın malıydı artık. Seviyorlardı onu.</p>

  <p>Bir hayvanın da sevilebileceğini öğrenmişlerdi diye düşünüyor şimdi İoakim. Sevilebileceğini; sevilebilecek başka şeyler de olduğunu bu dünyada... Tanrı sevgisinden sonra, Tanrının yaratıklarını da sevebileceklerini... Ama farkındalar mıydı? Hayvan&nbsp;sevmenin, hayvan beslemenin günah olduğunu söyleyenler, insanların, hayvanların, bitkilerin, taşların Tanrı yaratıkları olduğunu kabul etmiyorlar mıydı? Tanrıyı sevmek, yaratıklarını sevmemeğe mi bağlıydı?</p>

  <p>Ancak, bunları o zaman düşünmesi, o zaman söylemesi gerekirdi, şimdi değil. Şimdi bunları düşünmek gerilemekti. Artık bu gibi düşüncelerin ötesine geçmiş olması gerekir.</p>

  <p>Karpuzlarla incirler neden sevilirdi? Üzümler, şaraplar neden sevilirdi? Neden her yıl onları yeniden görebilmenin heyecanıyla&nbsp;sarsılırdı insanlar, yaz sonlarında, kış başlarında?</p>

  <p>Seviyorlardı onu. Boynundan bağlı olduğunu hiçbiri görmüyor, farketmiyordu. Ama tilkicik de bunu unutmuş gibiydi. Bağlı olmaktan yakınır gibi davransa, zincirinden şikayetçi görünse,&nbsp;görünecek olsa, hepsi çözmeğe gelirdi onu, hem de koşa koşa.&nbsp;Tilkicik ormanında yaşıyor gibiydi oysa o zincirin ucunda.</p>

  <p>Yoksa ona mı öyle gelmişti?</p>

  <p>Bir kasım sabahı, yağmurun durmadan yağdığı bir gecenin sabahı, İoakim tilkiciği çulunun altında zangır zangır titrer bulmuştu. İoakim ürperiyor.</p>

  <p>Ürperiyor şimdi. Hafif bir esinti var, ince bir yel. Ama başkalarını üşütmese bile İoakim'i ürpertiyor. Hâlâ mı yürüyor? Duruyor mu, yürüyor mu? Bunu kendi nasıl bilebilir şu anda?</p>

  <p>Bu kadar düşünmek, bu kadar anmak, yürüyecek yerde durmak, handiyse, gerisin geri yürümek, o noktaya, tepeye varmak istemediği anlamına mı geliyor?</p>

  <p>Yağmur yağıyordu; ince, sık, sert bir yağmurdu bu. Soğukla birlikte yağıyordu avluya. Kışın ilk soğuğuyla. Tilkicik, sırılsıklam çulunun altında zangır zangır titriyordu. Çulunu değiştirmişti; kuru, kalın bir aba parçası bulmuştu, şiltesinin bir köşesini sökmüş, içinden çıkardığı samanlarla, kıtıklarla, kıvırıp torbalaştırdığı çulun dibini doldurmuş, getirip yağmur sularının erişemeyeceği bir yere koymuş, tilkiciği eliyle oraya yerleştirmişti. Bir süre sonra hayvanın titreyişi kesilmişti. Şimdi küskün küskün yatıyordu yeni torbasının içinde. Hastalanmış olmalıydı.</p>

  <p>Kışın ilk soğuğuyla avluya inen bu yağmurun altında kendi binişi de incecik geliyordu ona o sabah; çarçabuk ıslanmıştı. Önce kulak asmamıştı yağmura, bütün öbür keşişler sütunların gerisinde, kemerlerin altında dolaşırken, o açığa çıkmış, avlunun ortasındaki kör kuyunun çevresinde dolanmıştı birkaç kez. Sonra&nbsp;çekilmişti o da öbür keşişlerin arasına, ama çok duramamış, gene&nbsp;gelmişti kuyunun başına. Ürperiyordu. Ama şimdiki gibi değil.</p>

  <p>Şimdiki ürperişi duymak için bunca yıl, bunca bitmez tükenmez yıl, yaşaması, utanmadan, utanç duyup bir şey yapamamanın utanmazlığı içinde yaşaması gerekecekti.</p>

  <p>Ürperişinin içinde sazlığı, bataklığı yiyen gölgeyi görüyor. Ölü bataklığın, ölü sazlığın günle ölmesini, güne yenilmesini.&nbsp;Karanlık, ölüleri yemekle başlar işe. Ölü oldukları için karanlığın&nbsp;doğal yiyeceği olduklarını bildikleri için, ona en çok direnç gösterenleri yemekle...</p>

  <p>Beni niye yemedi peki? diyor İoakim kendi kendine. Yoksa, o kadar ölü olmadığım düşüncesine mi kapılacağım şimdi de?</p>

  <p>Karşısı, ölüme her akşam meydan okuduktan sonra bu akşam da meydan okumağa hazırlanıyor. Bunca yıldır, bunca yüzyıldır, her akşam ölüme meydan okumak, sonra birkaç saatliğine yenilmek, canlılığın, ölmemişliğin belirtisi, diriliğin özü değil de&nbsp;ne? Karşısı şimdi bütün parlaklığı içinde, gün boyunca göstermediği bir dirilik içinde yanmağa başlıyor. İoakim gözlerini gene&nbsp;yumuyor. Bacakları artık yok. Ağırlıkları artık yok bacaklarının.&nbsp;O kadar mı yorgun? Oysa, tepede, yukarıda, karşıya bakarken bir&nbsp;şey bulması, bir tümce bitirmesi, birkaç tümce bitirmenin günü&nbsp;de bitirme hakkını veren, duyuran, içe, gönle, duygulara denge&nbsp;sağlayan kendini beğenmiş tokluğunu duyması gerek. Ondan&nbsp;sonra bir daha çıkmamasıya inmeğe başlaması gerek. Bir daha&nbsp;çıkmamasıya</p>

  <p>Bu da yeni bir şey ya; bir daha çıkmama da nereden çıktı? Bir daha çıkmamayı ne zaman düşündü? Bunadım mı iyice, diyor.&nbsp;Dudaklarının köşesinde bir kasılma duyuyor. Ne zamandır, belki&nbsp;bir an önce, belki bir yıl, belki on yıl önce, ne zamandır, bilmiyor,&nbsp;hatırlamıyor, ne zamandır, ama sanki uzun, çok, çok uzun bir zamandan beri, böyle bir şey duymamış, ne zamandır kendi kendine&nbsp;gülememişti böyle</p>

  <p>Dalmanın, dalgınlığa düşmenin sırası mı ya?</p>

  <p>Ürperiyordu, ancak, kuyunun çevresinde dolaşmaktan vazgeçmiyordu. Başını arada bir kaldırıyor, kemerlerin altında yürüyenlere bakıyor, sonra gene otlara, ölmüş, yağmurun altında ölü kokularını salmaktan başka bir işe yaramayan otlara, bütün bu&nbsp;ölümlerin, ot ölümlerinin, ot ölülerinin kabarttığı iştahla daha da,&nbsp;daha da istediğini haykıran toprağa çeviriyordu gözlerini. Arada&nbsp;bir, kendisine bakan biriyle göz göze geliyordu. Gözler hemen&nbsp;başka yana çevriliyordu. Biliyordu, anlıyordu bu yağmurun altında dolaşmanın onlara tuhaf göründüğünü, hangi günahın kefaretini ödemeğe kalkarak bu soğuk yağmurun altında dolaştığını merak ettiklerini... Günahı belki hiç yoktu bir bakıma. Bir bakıma&nbsp;ise birçok günahın yükü altında ezilmesi gerekirdi. Ama o anda,&nbsp;kefaret ödemek aklının köşesinden bile geçmiyordu. Aklının köşesinde değil, orta yerinde duran başka bir şey vardı, başka bir&nbsp;düğüm. Günahının neresiydi, neresindeydi, ne kadarıydı bu düğüm, bilemiyordu ama, Andronikos'un, o anda hâlâ sağsa, hangi&nbsp;dağ başında olduğunu bilmiyorsa da yağmurun altında yürümekte bulunduğunu bilmesiydi aklında düğümlenen. Yürümekteydi,&nbsp;üşümekteydi; onu aramağa bile kalkmamıştı. Arasa bulamayacağını biliyordu elbet. Manastırın büyükleri onu aratmış olmalıydılar zaten. Bunu düşünerek kendini iki aydır avuttuğunu o soğuk&nbsp;sabahın soğuk aydınlıksızlığı içinde farkedince, değil yağmur altında dolaşmak, binişini atsa, gömleğini donunu atsa, yağmurun&nbsp;altında çırılçıplak dolaşsa da yetmeyeceğini anlamıştı. Onu bulamazdı. Bulamaz mıydı?</p>

  <p>Yollara düşüp soramaz, araştıramaz</p>

  <p>Onu bir görenler olmasın, bulunmasın; olacak şey miydi? Olabilir miydi? Onu tanıyacak, tanıyabilecek, hatırlayabilecek</p>

  <p>Onun geçtiği yollardan geçerek ona ulaşmak büsbütün mü</p>

  <p>Bulamamak; bulamayacağım, arayan büyükler de onu bulamadıklarına göre bulmanın olanaksızlığını düşünerek</p>

  <p>Yağmur sertti; binişi, ağırlaştıkça inceliyordu; adımlarını gitgide ağırlaştırıyor, kuyunun çevresinde dolap beygirleri gibi Dolap beygirleri, kuyu çıkrığı iniltileri, gıcırtılı tahta yuvaların esnek kulak paralayıcılığı içinde dönerken, bu dönüşleri hiçbir zaman bitmeyecek gibi gelirken</p>

  <p>Kapının çıngırağını işitmek önemli miydi, kapıcı keşişin ağır, yorgun bir devinişle kapının sürgülerini çekişi avludakilerin, avludakilerden herhangi birinin, kendinin, dikkatini çekmeli miydi?&nbsp;İnsan, niye sonradan bir özellik katmağa çalışırdı bu özelliksiz,&nbsp;tek özelliği bir zincirin bir halkası yerini tutmak olan olaylara?</p>

  <p>Bildiği, kapıya açılan kemerin altında yer yarılmış da içinden çıkmış gibi, yaklaştığı görülmeden, yürüyüp geldiği sezilmeden,&nbsp;taşlaşmış bir sessizliğin koyuluğunda, Andronikos'un, karşılarında durduğuydu.</p>

  <p>Duruyor İoakim.</p>

  <p>Bundan önce, bu akşamdan önce de, yıllardan beri her akşam gelip durduğu yerde. Her şeyi ezbere de bilse bir daha bakınırsa&nbsp;yeni şeyler görebileceği duygusu içinde durup bir an gözlerini&nbsp;yumduğu yerde. Arkasında ağaçlık başlıyor. Biliyor. Önünde,&nbsp;dimdik inen yarın dibinde, koşmuş atların çiğnediği toprağı yenen, sivrisinek kümelerine yurtluk yataklık eden kokuşuk su, ötede, karşı tepenin eteklerinde</p>

  <p>Palatinus'un yerinde, lâciverde çalan bir deniz Bu imge inatçı. Mavi ama ressamların kullandığı çeşitten bir&nbsp;mavi istiyor gözleri, benliği; bağıran bir şey var içinde, bağırıp&nbsp;haykırıp mavi isteyen. Üç parçalı şehrin parçalan arasındaki üç&nbsp;parçalı deniz</p>

  <p>Gözlerini yumuyor gene. Maviyi düşünüyor. Olanca gücüyle, yalnız maviyi. Akmağa başlarken sular, batan güneşin aydınlattığı sağdaki uzak köyler, soldaki yakın köyler garip bir ışıma içinde can çekişmeğe başlarken, başı döner gibi olurken</p>

  <p>Denizin yerinde, Palatinus duruyor, koca, esneyen, saray artığı ağızlarıyla.</p>

  <p>Ağza hiç de benzemeyen bu duvar girintilerine yıllardan beri</p>

  <p>ağız demekte gösterdiği inat</p>

  <p>Yanlışlar alışkanlık, alışkanlıklar yanlış olunca daha mı kolay yaşanır sanki yanlışlığın alışkısını bile bile</p>

  <p>Ne ağız önemli ne duvar. Denizin, o üç kol denizin uzaklığı da önemli değil.</p>

  <p>Önemli olan, bu ışık; gündüzle gece arasında, hâlâ kaypak bir bugünle değişmez bir dün arasında, dirimle ölüm arasında dengede duran, askıda, sallantıda kalan, bunları daha düşündüğü süre&nbsp;içinde dengesi bozulup geceye, düne, ölüme kaymağa başlayacak&nbsp;-başladı- bu ışık önemli.</p>

  <p>Kapının kapanıp kapanmadığını, sürgülerin sürülüp sürülmediğini, kemerlerin altındakilerin durup durmadıklarını, bahçeye çıkıp, biribirilerine bakıp, gözlerini yere ya da kemerlere çevirerek yürümelerine devam edip etmediklerini hatırlamıyor İoakim.</p>

  <p>Kuyunun başında, bahçenin, avlunun, şehrin, denizin, dünyanın ortasında, orta yerinde, yapayalnız durarak, Andronikos'un, kendisine doğru yürümüyormuş da sularda süzülen bir sandalmış&nbsp;gibi geldiğini, yaklaştığını görüyor, ansıyor.</p>

  <p>Sonra dünya yeniden düzene girmişti.</p>

  <p>Gölge, dev atların boş duran dev mezarının bataklığını örtüyor şimdi. Karşısı büsbütün aydınlanıyor, büsbütün parlıyor.</p>

  <p>Bataklığın yüzünde dalga ürpermelerini ışıltıya, deniz ışıltısına çevirmeğe çalışıyor İoakim'in gözleri. Artık, yalnız gözleri, yalnız gönlü bu işle uğraşıyor. Derisinin, sırtının yellerin ürpertisini duyması güç. Donuk bir donmuşluk içinde onlar.</p>

  <p>Çocuk sesleri, akşam lokmalarının ağır çiğnenişinde susuyor. Kadınlar kimseyi çağırmıyor artık. Erkekler, yorgunluğun sessizliği içinde olsa gerek. Çanlar, bir daha çalınmayacakmış gibi katılaşmıştır akşamın bu ilk saatinde. Uzakta, sivrisinek ağıtları sessizliği koyulaştırıyor. İmparator saraylarından artakalmış bu esner ağızlar, günün bütün ışığını toplayıp yansıtıyor. Gökyüzü bile, o tuğla rengiyle başa çıkamıyor.</p>

  <p>Her akşamki gibi.</p>

  <p>İoakim artık inmeğe başlamak gerektiğini düşünür bundan sonra.</p>

  <p>Her akşam böyle düşünür.</p>

  <p>Ama bu akşam, başka bir şey daha görmek ister gibi. Onu görmeden inmeyecek. Buna yola çıkarken karar vermiş gibi, ne&nbsp;istediğini bilen bir adamın sabayla, başka bir şey daha bekliyor.</p>

  <p>Oysa, ne karar vermişliği var, ne de beklediğinin ne olduğunu biliyor. Sezmiyor bile.</p>

  <p>Yahut, biliyor, seziyor. Bitirilecek bunca tümce var, diyor. Bu çıkışların, bu inişlerin artık bir yere, bir noktaya, bir tümcenin&nbsp;son noktasına, bitimine varması gerektiği düşüncesi var diyor.</p>

  <p>Ama buna inanmıyor. İnanıp, inandığına inanıp, inandığına artık inanmayıp, inanmadığına artık inanmayıp, inanmadığına&nbsp;inanmadığına artık inanıp inanmayıp</p>

  <p>Bu çaba niye sanki? Gururunu, insan olarak, başka bir şeyden geçtim, insan olarak gururunu bu lâğımdan, her zaman dibine&nbsp;oturduğu kavağın biraz aşağısında yüzyıllardan beri bu şehrin batak suyunu ırmağa akıtan koca ağzın unutturmadığı, her zaman&nbsp;insanların aklında diri tutmağa çalıştığı lâğım düşüncesinden</p>

  <p>Bu, ancak dağlardan inen suya karıştığı yerde varlığını açığa vurabilen, güneşe çıkabilen yeraltı akıntısından, dışkı, -bir alanın, bir sokağın, bir evin, bütün bir şehrin- dışkı ırmağından, bir&nbsp;ömrü sürükleyip götüren bu dışkı selinden kurtarmak için mi gururunu?</p>

  <p>Andronikos'a doğru yürümemiş, yağmurun altında, soğuk, beklemişti.</p>

  <p>O gün Andronikos ne söyleyebilirdi? Ne anlatmıştı? Bunların hepsi, yılların yoğun duvarı ardında kalmış.</p>

  <p>Unutmuş değil; hatırlanacak bir şey yok, aklını kaplamış bir karanlıktan başka. Andığı zaman o günü, havayı yeniden kararmış görüyor, akşam duası birleşiminde mum alevi karanlığının&nbsp;içinde kubbeye ağıp inen iri, yüce, çınlayan birtakım anlamsız&nbsp;sözlerden sonra Andronikos'un orta yerde, tek başına durup gözlerini eğmeksizin, kaldırmaksızın, düz</p>

  <p>Birkaç aydan beri resimli bölmelerin yerinde duran düz</p>

  <p>Perdeye bakarak "Ant içmemeğe geldim," diyen dümdüz sesini işitiyor.</p>

  <p>Bu sözlerde, yanlışlık olmadığı, birkaç ay kimseyle konuşmadan yaşamış bir insanın başka şeyler söylemek isterken ağzından denetsiz çıkıveren sözler niteliği bulunmadığı, daha sonra anlaşılacaktı.</p>

  <p>Bütün tümceler belki burada biter, burada bitmeli. Gölge karşısını da köklerden yapraklara, temellerden uçlara doğru kemirmeğe, yemeğe başladıktan sonra, fıstıkların şemsiyeleri de bu kabaran karanlık suyun yüzünde yüzmeğe başladıktan sonra burada durulmaz.</p>

  <p>Tümcelerin hepsi, günlerin, yılların, gezilerin, denizlerin, inançların, ölümlerin, kaçışların hepsi belki burada biter, bitmeli.</p>

  <p>Bundan sonrası tükenesiye tükenmez sözler</p>

  <p>Tükenmez sözleri tükenesiye</p>

  <p>Söylemek olacak.</p>

  <p>Oldu da. Olan buydu. Olmuştu.</p>

  <p>Sözlerden ördüğü tükenmez bir ipi boğazına dolaya dolaya tükenmişti Andronikos.</p>

  <p>Aksırıyor. Bu kadar yorucu bir yürüyüşe niçin çıktığını unutmuş gibi, yıllardır her akşam baktığı şeyleri bu akşam da görmeğe gelmemiş gibi, dönüyor arkasına, doğrulup solunuyor derin derin, sonra ağır adımlarının katı yorgunluğu içinde inmeğe başlıyor; daha doğrusu, inişe başlıyor.</p>

  <p>Irmağın sezildiği yerde artık karanlık birikmiş; yüzüne çarpan yel yumuşaklığını yitirmiş; batan gün artık yalnız gökyüzünde iz bırakıyor; İoakim'in gözleri ise artık yerden kalkmayacak. Yola bakacak yalnız, güçsüzleşen gözleri yola bakmak zorunda.&nbsp;Artık başka yana bakmayacak.</p>

  <p>Tükenesiye konuşmanın mümkün olabileceğini düşünmemişti, böyle bir şey olabilir deselerdi inanmazdı o güne değin.</p>

  <p>Her şey şaka gibi gelmişti. Kocaman bir şaka, bir manastırın Baş Keşişine, bir manastırın ağırbaşlılığına yakışmayacak, sığmayacak bir şaka.</p>

  <p>Başkaları, bu işe şaka diye değil de gerçek bir ceza diye bakmış olabilirler miydi o anda?</p>

  <p>Sanmıyor; neden sonra ayaklan suya ermiş olacaktı. Hepsinin. Ancak belki de en son ayan kendi olmuştu. Çok çok.</p>

  <p>Andronikos, çarptırıldığı cezayı kavramış mıydı o anda?</p>

  <p>Bütün bu eski sorular, bir kitabın son sayfalarında, daha önceki yüzlerce sayfada söylendiği halde, boşa gitmesin, unutulmasın diye özetlenen, bir daha sayılan birtakım ana düşüncelerin sıralanmasına benzemiyor mu? Oysa bu sorulara zamanında karşılık vermemişti, şimdi de verecek değil.</p>

  <p>Boşluğu görüp boşluğa karşı bir çocuk gibi, bir delikanlı gibi, hayatı bilmeyen, az yaşamış, görgüsü körpe bir insan gibi böyle&nbsp;çırpınışı, direnişi, çabalaması da bir o kadar boş değil mi?</p>

  <p>O sabah gün doğmamıştı sanki, hava o kadar karanlık, o kadar kapalıydı. Ama gün doğmaması diye bir şey olabilir miydi? Andronikos'un ölümü o sabah başlıyordu diye "gün doğmamıştı&nbsp;sanki" demek, çamur gibi çiğnenmiş bir söz sanatı oyunu olmaz&nbsp;mıydı? Ne var ki, günün doğmasını beklemiş olduğu halde doğmadığını görmüştü. Doğduğunu görmemişti, öylesi daha doğru&nbsp;olurdu. Biliyordu. Ortalık biraz aydınlanır gibi olmuştu, o kadar.&nbsp;Gün gerçekten doğar, sezilir, duyulur hale geldiğinde ise</p>

  <p>Doğar, sezilir, duyulur hale geldiğinde cezanın uygulanmasına başlanalı epey olmuştu. Başka bir şey aramak boş. Günün doğduğunu günden değil insan yapısı saatlerden kestirmişlerdi cezayı uygulayacak olanlar.</p>

  <p>Tanrı adına da olsa insanlar, adaleti kendi ölçüleri içinde dağıtıyorlar diye o zamanlar pek parlak bulduğu bir düşünceye varmıştı. İoakim, bu düşüncenin parlaklığına bugün o kadar güvenmiyor. İnsanların her zaman anlaması, bilmesi gereken bir şey değil mi bu?</p>

  <p>Ortalık az öncesinden bir parça daha aydınlık görününce, hücresinin penceresinden baktığında karşıdaki toprak rengi duvarla duvarın dibindeki toprak yolu seçip, alışkanlıkla da olsa, biribirinden ayırır gibi olunca, kilisenin altındaki odaya inmişti.</p>

  <p>Manastırdaki keşişlerin en genciydi hâlâ. Kendinden genç biri gelmemişti daha. Baş Keşiş, bu dikbaşlı suçlunun cezasını çekerken başında durması görevini en genç, en toy keşişin sırtına yüklediği zaman yalnız Andronikos'un gururunu mu yıkmak istemişti? En genç keşişe bir ders mi vermek istiyordu? Yoksa bir zamanlar, aralarında bir arkadaşlık sezilir gibi olduğu için, ötekinin&nbsp;yanında berikine de bir ceza payı mı ayırmak istemişti?</p>

  <p>Tuhaf ama, bunca yıldan sonra önemsizleşen bir sürü soru içinde şu soru önemini yitirmiyor. İoakim hâlâ bunu merak ediyor, ettiği için de sıkılmıyor, kendini kınamıyor. Aklı, son olasılığa daha bir yatar gibi.</p>

  <p>Ama paylaşılan cezaların ağırlığı iki kat olurmuş. Bunu şimdi açıkça görüyor, biliyor.</p>

  <p>Andronikos'u, önce, seyretmişti. Bir hasırın üstünde iki büklüm uyuyordu. Baş Keşiş hücreye girdiği zaman İoakim bir sütuna dayanmış, ortadan çekilmişti.</p>

  <p>Baş Keşiş Andronikos'u uyandırmış, gözlerinin içine bakmıştı. Andronikos'un niye şaşırmadığını, niye kolaylıkla ayağa kalkıp sanki yatağından çıkalı epey olmuş gibi bir kafası yerindelikle, dimdik durarak başını salladığını, dudakları hemen hemen kıpırdamadan kesin bir sesle "Hayır" dediğini, İoakim, daha sonra, çok sonra, anlayabilecekti.</p>

  <p>Baş Keşiş, bu "Hayır" üzerine, arkasına dönerek İoakim'i çağırmış, Andronikos'u bir saat içinde Kayırıcı Yarlıgayıcı Meryem manastırına götürmesini buyurmuştu.</p>

  <p>İoakim, şunu anlamıştı sonraları: Gençliği, toyluğu, böylesi bir işte kendisini en güvenilebilecek insan haline getiriyordu. Baş&nbsp;Keşiş, ömrü boyunca İoakim'in kurtulamayacağı bir yük yüklüyordu omuzlarına.</p>

  <p>Bunun ezincinden ne zaman kurtulabildi?</p>

  <p>Kurtulabildi mi?</p>

  <p>Kayırıcı Yarlıgayıcı Meryem'de her şey hazır, herkes yapacağı işi biliyor gibiydi. Kendi manastırlarında bu ceza yerine getirilemezmiş gibi, sarayın bu en gözde manastırına gönderilmişlerdi. İoakim’in anlayamadığı şuydu: Bu ceza gerçi</p>

  <p>O gün, Andronikos'u o manastıra götürürken, bütün bunları kafasında evirip çevirecek, birtakım şeyler merak edecek, birtakım şeyler kuracak gücü bulabilmişti kendinde. Gülünç mü denirdi buna, ayıp mı denirdi? Şimdiye dek bunun farkına varmamış&nbsp;olması ayıplara bir ayıp daha katmak mı olurdu? Şu anda bile, aklına&nbsp;bütün bunları getirmesi</p>

  <p>İnsanın kafası bir canavar. Bu ceza</p>

  <p>Bu ceza gerçi kalabalık önünde uygulanıp başkalarına ibret olacak cezalardan değildi ama bir manastırda, üstelik ceza görenin arkadaşı sayılabilecek genç bir keşiş taslağından başka bir seyirci, başka bir tanık bile aranmadan verilecekti. Niye?</p>

  <p>Andronikos, nasıl bu kadar önem kazanmıştı? Niye bu manastıra gönderiliyordu? İstenen andı içmeyenlere bugüne dek türlü işkenceler uygulanmıştı, açık, kapalı. Bilinen bir şeydi bu. Yeni düzeni kabul etmek istemeyenlere işkence, etmemekte direnenlere ölüm. Andronikos gibi, hiçbir özelliği olmayan, keşiş arkadaşlarına bile bir şey söylememiş, halkı kışkırtacağı akla gelmeyen bir adam üzerinde böyle durulması nedendi?</p>

  <p>Kalabalıklar adına bir çeşit ayin yapılacağını, bir çeşit kurban verileceğini, çok sonraları anlayacaktı İoakim.</p>

  <p>Alındıkları hücrede Kayırıcı Yarlıgayıcı Meryem'in Baş Keşişi de "Hayır" karşılığını aldıktan sonra içeriye iki asker girmiş, Andronikos'un başında durmuşlardı. Biri mızrağının ucu ile dürtmüştü onu, başla, demişti.</p>

  <p>Her şey hâlâ oyundan farksızdı.</p>

  <p>Akşam hava kararırken, "Uyan Ioakim, seni gereksiyorum, gereksiyorum daha, biraz daha sabret" diyen sesiyle sıçramıştı&nbsp;yerinden. Bugünmüş gibi anımsıyor. İçi geçmişti. Gözlerini kaldırdığında Andronikos’u ayakta bulmuştu. Pencerenin altında duruyordu. Pencereden, o mazgaldan gelen soluk ışık gözle görülecek bir hızla kararıp yok oldu. Nöbetçi değişmişti, bunun omuz&nbsp;tokası daha yukarıda ışıldıyordu. Yüzünü seçemiyordu ama kısa&nbsp;boylusu, köşede uyukluyor görünen iki büklüm biçimdi herhalde;&nbsp;insanların küpe, küpün biçimine en çok benzedikleri durumda...</p>

  <p>"Seni gereksiyorum daha" diyordu Andronikos.</p>

  <p>Aradan geçen elli yıl içinde birçok şeyler, birçok değişiklikler olmuştu, bir ömür yaşamıştı İoakim. Bunları gerçekten mi</p>

  <p>anımsıyor? Uyduruyor, yakıştırıyor mu yoksa?</p>

  <p>Kararan yolda yeni bir şeyler düşünmeden, ölmüş bir geçmişin anılan içinde ölü gibi ilerleyip mezarına dönercesine evine, yurduna dönen bir adam olmak istemiyor. Bu akşam, her akşamdan başka türlü olsun, dilemedi mi?</p>

  <p>Andronikos'un İoakim'i gereksemesi, bir dinleyiciyi gereksemesi, kendisini anlayacak birinin varlığını gereksemesi demekti. İnsanın insanlar içinde iken kendi kendine konuşan bir insan görünmekten, olmaktan, öyle olduğunu bilmekten çekinmeyeceği&nbsp;noktaya erişmemiş, ötesinde bu çekinmeyi duymayacağı eşiği aşmamıştı daha.</p>

  <p>İoakim'in konuşmasına izin yoktu. Sorulara bile karşılık vermemeliydi. Sabahleyin bunu yapmağa kalktığında nöbetçi çıkışmıştı ona. Bu kimin buyruğuydu? Böyle bir buyruk verilmiş miydi? Onu da bilmiyordu.</p>

  <p>Bu yüzden, hem Andronikos'a kulak veriyor, hem başka şeyler düşünebiliyordu; kendi andıkları olsun, işittiklerinin düşündürdükleri olsun, daha başka şeyler... Ama kafasıyla kulakları iki ayrı çizgi üzerinden yürüyüp gittiği halde bu iki çizgi biribirini&nbsp;bütünlüyordu sanki. Ne birine kapılıyordu büsbütün, ne öbürüne.</p>

  <p>Andronikos'un manastıra döndüğü sabahı ansımağa çalışıyor. Ne Kayırıcı Yarlıgayıcı Meryem’de geçirdiği ilk gün ansıyabilmişti bunu, ne bugün ansıyabiliyor. Andronikos gelip karşısında durduktan sonra bir boşluk vardı, var; ne yaptığını ansıması imkânsız. Andronikos ona "biraz büyümüş gibisin" demişti. Sesi&nbsp;hâlâ bir tuhaftı, boğuktu. Burasını iyi ansıyor; Kayırıcı Yarlıgayıcı Meryem'in hücresinde ise sesi en gürül gürül, en dolgun, parıltılı haliyle çıkıyordu. İlk günler tabiî, ilk gün daha doğrusu.</p>

  <p>Ondan sonra elini uzatmıştı, omuzunu tutmuştu, ensesine dökülen saçını çekmişti hafifçe. Daha sonra Baş Keşişin hücresine girmişti. İoakim'in boşluğu burada başlıyor, akşam ayininin "ant&nbsp;içmemeğe geldim"ine dek sürüyor.</p>

  <p>Bir boşluk var daha.</p>

  <p>Süresince yemeklerin yenmiş, duaların okunmuş, yataklara yatılmış olması gereken bir boşluk. Andronikos'un geceyi geçireceği hücreye indirilmesinden sonra başlayıp karşıdaki toprak duvarla&nbsp;dibindeki toprak yolun, alışkanlıkla da olsa, biribirinden seçilmeğe başladığı ana dek süren. Kendi hayatını yaşamadığı,&nbsp;Andronikos'un yanında olmadığı için de onun yaşayışıyla dolduramadığı boşluklar, bunlar.</p>

  <p>Bu boşluk içinde kesinlikle bildiği tek şey, Andronikos'a tilkicikten, tilkisinden söz etmediği, etmekten kaçındığı. Belki sıkıldığı, utanç duyduğu için, belki hayvancığı aklına bile getirmediği için. Tilkinin yanma uğrayıp uğramadığını bile ansıyamıyor.</p>

  <p>Kayırıcı Yarlıgayıcı Meryem'deki ilk gün, bu boşlukları Andronikos kendi bakımından doldurmuştu, ama İoakim, Andronikos'un anlattıklarında kendini bulamıyor, yerini saptayamıyor&nbsp;bu boşlukların içinde.</p>

  <p>Ancak, bunun önemi mi var? Şimdi yok ya; o zaman olsun, var mıydı?</p>

  <p>İoakim, cezayı paylaştığını düşünmekle haksızlık etmişti. Cezayı paylaşmış değildi ki! Tek bir şey yapmıştı, o kadar: Cezanın serpintileriyle kendine bir şeyler kattığı sanısına kapılmıştı.&nbsp;Bir de, bir, bir buçuk gün kadar, Andronikos'a dayanaklık etmişti&nbsp;belki. Ama bir buçuk gün geçtikten sonra, dayanağı da gereksemez olmuştu adam.</p>

  <p>Bir ara, kaçtığı adayı anlatmıştı. Adada tek başına ördüğü duvarları, kaynağı içine alarak meydana getirdiği yapıyı anlatmıştı. Burayı bir ev, bir barınak diye gördüğü ölçüde bir tapınak diye de&nbsp;düşünmüştü.</p>

  <p>Sonra, bir sabah, bütün yaptıklarının boşluğunu kavrayıvermişti.</p>

  <p>Duvarları belki daha sağlam yapabilir, tapınağı barınaktan ayırabilir, yıllarca uğraşa uğraşa bu tapınağı süsleyebilirdi. Böyle&nbsp;şeyleri yapanlar olmuştu daha önce. Yapanlar olmasaydı bile,&nbsp;kendi, ilki olabilirdi bunların. ilkin gizlenerek seyrettiği sonra&nbsp;korka çekine yaklaştığı balıkçılardan bu işlerde gereksediği şeyleri isteyebilirdi, onlarla arkadaşlık edebilir, bahçeler yetiştirir,&nbsp;hayvan besleyebilirdi.</p>

  <p>Ama bütün bunların boşluğu, kafasına keskin bir aydınlık içinde doğmuştu sanki. Yapacağı her şey bir ekleme, bir ekleyiş&nbsp;olacaktı. Bir şeylere bir şeyler katacaktı ama bir adım olsun ilerlemeyecekti.&nbsp;Bir duvara gelip dayanmış olduğunu anlamıştı. Alnı, burnu, dizleri, tırnaklan duvara dayanmıştı. Duvarın ötesine&nbsp;geçemedikten sonra bir ömür boyu onu süslemişti, neye yarar?</p>

  <p>Duvarın ötesine geçmek için geri dönmesi şarttı. Ancak dönerek, dönmek de yetmeyecekti, neden kaçmışsa ondan kaçmağa devam ederek, daha daha, devam ettiğini açıkça, herkesin görüp&nbsp;işitebileceği, kimsede en ufak bir ikircik bırakmayacak biçimde&nbsp;açıklayarak, sonunda da, yaratacağı durumun, başına getirebileceği her şeyi kabul ederek, her şeye boyun eğerek, ilerleyebilirdi.&nbsp;Attığı adıma bir anlam kazandırabilir, bütün bu yaptıklarını boş&nbsp;işler olmaktan kurtarabilirdi.</p>

  <p>Andronikos bunları söylerken karşısındaki çocuk, her dediğini kabul etmişti; soru sormamış, soracak soru gelmemişti aklına. Soracağı bile olsa, konuşamayan, konuşması yasaklanmış bir insan nasıl soru sorabilirdi? Andronikos onun gözlerine bakmaktan&nbsp;vazgeçmişti yavaş yavaş, sonra bakışlarım yüzüne doğru çevirmeği, ona doğru dönerek konuşmağı da bırakmıştı akıp giden saatlerle. İkinci günün akşamına doğru Ioakim, yılgı içinde farkına&nbsp;varmıştı ki Andronikos artık ona da söylemiyordu sözlerini. Nöbetçi askerlere de söylemiyordu, duvarlara, yere, tavana da söylemiyordu. Boşluğa bile söylemiyordu. Üçüncü günün akşamında&nbsp;ise kendi kendine bile konuşuyor sayılmazdı artık.</p>

  <p>Yoksa İoakim mi uyuşmağa, İoakim'in beyni mi karıncalanmağa başlamıştı? Yalnız kafası, yalnız duyulan, yalnız etleri değil, bütünü, bütün varlığı mı keçeleşmişti?</p>

  <p>Oysa, işkenceyi paylaştığı söylenebilse, belki, o günden sonrası için söylenebilirdi. Ceza gören adam yiyor, içiyor, dolaşıyor, oturup kalkıyordu. Karşısında, İoakim, aynı yemeklerden yiyor, o&nbsp;da oturup kalkıyordu. Arada bir uyukluyordu, tek ayrım buydu.&nbsp;Daha doğrusu, uyuklamasına izin veriliyordu. Uyukladığı -günler&nbsp;geçtikçe bu uyuklama saatleri artıyor, sıklaşıyor, sürece kısalıyordu- sırada, Andronikos'un gerçekten konuşup konuşmadığını, konuşmağa devam edip etmediğini bilmiyordu ama nöbetçilerin -nöbetleşe uyuyup kalkan nöbetçilerin- tek görevi bu olduğuna göre onu konuşturmağa devam ediyor olmalılar, çok çok, dürtüyorlar, tartaklıyorlardı onu. Ama onların da yorulduğu oluyordu. Bir&nbsp;tanesi uyurken, öbürünün de, dinlerken dinlerken, başı önüne düşüyordu ara sıra. İoakim de uyukladığı zaman hepsinin, birkaç dakikalığına da olsa, uyuklamadığını kesinlikle bilemezdi. Andronikos'un uyuklamasına izin vermiyorlardı. Bütün ayrım buydu. İoakim'e de işkence gibi gelen buydu ya. O oyun gibi başlamış, ama&nbsp;kısa zamanda oyunluğu kalmamış, daha doğrusu, oyun olmadığı&nbsp;kısa süre içinde anlaşılmış o işkenceyle yavaş yavaş öldürülen&nbsp;adamın karşısında uyuklayabilmek, dalabilmek, susmaktı İoakim'in işkencesi. Ona öbür yüzü düşmüştü bu cezanın; uyutulmayanın karşısında uyumak, konuşturulanın karşısında susmak.</p>

  <p>İoakim hâlâ karar veremiyor, işkence hangisiydi? Andronikos'u bitiren hangisi olmuştu, uykusuzluk mu, konuşmak mı? Her ikisinin bitkinliği mi?</p>

  <p>ilk işeyişinde susmuş, dürtülmüştü. Ondan sonra her işeyişte, sesini biraz yükselterek konuşmağı öğrenmişti. İki üç kez de, dışarıdaki bir deliğin başına götürülmüştü. O zaman da konuşturulmuştu. İoakim bunu biliyor. Sesini işitebiliyordu çünkü.</p>

  <p>Tepenin gene dibinde şimdi. Hava iyice kararmış. Çanlar çoktan çalmış olsa gerek, ne var ki, farkında değil. Dişleri takırdıyor soğuktan, çeneleri atıyor. Ama tekliğini, bütün görkemi içinde, karanlıkta bile seçebildiği, sezebildiği fıstık ağacına veriyor&nbsp;arkasını. İlerideki ışıklı noktacıklar, arkadaşlarının yattığı, yavrularının, kuzularının yattığı hücrelerin pencereleri. Onu merak etmeğe başlamışlardır bile. Çobanı yiten bir sürü haline düşmek&nbsp;onları biraz meraklandırır ne de olsa. Oysa biraz daha durmak istiyor dışarıda. İyice üşümek, iyice titremek, ısınmamasıya titremek, üşümek. Bitmemiş şeyler var. İçeri giremez daha.</p>

  <p>Ravenna'ya giderken</p>

  <p>Yolculuğa, geziye çıkmış gibi</p>

  <p>Kaçmakta olduğunu herkesin bildiği o gemide,</p>

  <p>Ailesi, uşakları, kölesiyle kaçan</p>

  <p>Van yoğu, erzağıyla, yağıyla, kumaşlan, altınlarıyla, arkada yalnız konağını bırakmağa güçlükle katlanarak kaçan soylu Mihail'in Doğulu kölesi</p>

  <p>Doğulu olduğunu işitmekle yetinmiş, adama Doğu denen okyanusun neresinden çıktığını, nerelisi olduğunu sormak aklına bile gelmemişti. Adını olsun ansıyamıyor şimdi, oysa garip bir addı, bütün Doğulu adlan gibi</p>

  <p>Bir gece bir masal anlatmıştı ona, nasılsa denizin dingin durduğu bir gece; insanın, sıcağı bir yük gibi içinde taşıdığı, derisine serin bir nemin yapıştığı bir gece</p>

  <p>Bir Doğu masalıydı bu herhalde. Hâlâ ansıyabilmesi tuhaf.</p>

  <p>Tuhaf olmasa gerek.</p>

  <p>Ansıyamadıkları var: Mimarın nereli olduğu, ne olduğu, kim olduğu; bu işe nereden gelip girdiği, niye girdiği.</p>

  <p>Ansıdığı şu: Mimarın birine yüzlerce, binlerce, kesilmiş, yontulmuş taş veriliyor, kendisinden bir saray yapması isteniyor.&nbsp;Bu öyle bir saray olacaktır ki içine giren kim olursa olsun, kendi&nbsp;eviymiş gibi, hangi odanın nerede bulunduğunu, hangi merdivenin nereden nereye götürdüğünü, hangi kapı açılıp hangi kapı kapanırsa hangi odadan hangi odaya geçileceğini bilsin; ama aynı&nbsp;zamanda öyle değişik, öyle ince yapılmış olacak ki bu saray, kim&nbsp;atarsa atsın adımını kapıdan içeri, ömrü boyunca böyle bir yer&nbsp;görmediğini de, göremeyeceğini de bilsin, anlasın.</p>

  <p>Yalnız, mimardan istenen bir şey daha vardır. Kendisine verilen taşlar renklidir. Bu taşlan yan yana, üst üste dizerken, dizdirirken, aynı renkli iki taş ne yan yana gelecek, ne alt alta, ne üst üste. Koca sarayda, yalnız bir yerde, bir tek noktada, yalnız iki&nbsp;taş, aynı renkli iki taş yan yana düşebilecek.</p>

  <p>Mimar işe başlamış, bütün uyanıklığıyla davranarak, bütün ustalığını kullandığına inanarak bir kat taşı dizdirmiş, ikinci sırayı dizdirirken karşılaştığı güçlüklerden yılmış. İlk sırayı bozmuş.&nbsp;Bir köşesinden başlayarak yapayım demiş sarayı. Birkaç dizi taştan sonra başka bir köşesine geçmiş. Artık, yaptıklarını yıkmak&nbsp;istemediği için. Gel zaman git zaman, aynı renkte iki taşı yan yana koymak zorunda kalacağını her görüşünde, o parçayı bırakıp&nbsp;biraz ötede yeni bir duvar parçası ördürmeğe başlamış. Aynı&nbsp;renkte iki taşı ancak tek bir kez yan yana koyabileceği düşüncesi&nbsp;onu o kadar yıldırmış ki bu iki taşın buluşmasını hep "ileride gerekserim" diyerek ertelemiş. Günler, aylar, yıllar geçmiş böylece;&nbsp;artık bir ayağı çukurda, her akşamla, her sabahla son gününü, son&nbsp;gecesini yaşayan, yaşaması olası bir kişi haline geldiğinde bir de&nbsp;farkına varmış ki</p>

  <p>Bir de farkına varmış ki, korkusu içinde, yıllardan beri bütün işçileri yanından ayrılmış olduğu, gerçekte onları kendisi uzaklaştırdığı, tek başına kaldığı halde, sanki bütün işçilerinin tükenen sabrım kendinde biriktirerek, bütün işçilerinde tükenen kendi&nbsp;sabrını gönlünün gönlünde toplayarak, bütün işçilerinin gücünü&nbsp;kollarına aktarmağa çalışarak ördüğü parça parça duvarlar kendisine verilen arsanın her yerini doldurmuş. Ama hepsi ayrı duruyor, hepsi birleştirilmeği bekliyor. Bu arada sarayı, sarayın gerçekleştirmesi gereken koşulları aklından büsbütün çıkarmış olduğu için bu duvarları birleştirmeğe, kapatmağa gücü yetse bile,&nbsp;ömrü yetse bile, bu bitecek yapı saraya değil, herkesin bilebileceği ama eşine kimsenin rastlamamış olacağı bir saraya değil, hayvanların barınabileceği bir ahıra bile benzemeyecek. Ne saray ne&nbsp;yapı varmış ortada, ne de bunların düşüncesi.</p>

  <p>İoakim'in içinde bir tek soru kıvrılmıştı o gece, inceden inceye: Yapmasa ne olurdu? Uğraşmasa ne olurdu?</p>

  <p>O yaşta, yükümü anlamaktan çok yadsımağa yatkındır insan...</p>

  <p>O gece anlatılan masalın bu noktayı aydınlatan, cevaplayan bir yerleri vardı herhalde. Orasını ansımıyor. Ancak, bütün bu&nbsp;bilgiler, bir insanın bu oyunu niye kabul edebileceğini, bu oyuna,&nbsp;bütün ömrünü harcatan böyle bir oyuna niye girebileceğini anlatamazdı o yaşta bir İoakim'e. Andronikos, hayatını o kadar dolduran bir anı, bir yaşayış biçimiydi ki bu mimarla kendi arasında&nbsp;herhangi bir bağ görememiş, ya da herhangi bir bağ olamayacağını kesinlikle düşünememişti.</p>

  <p>Doğulu köle, saatlerce sürmüş gibi olan masalını bitirdikten sonra İoakim'e şunu sormuştu: Ne anladın bunlardan? Bu masal&nbsp;sana neyi düşündürmek ister? Sonra İoakim'in karşılığını beklemeden doğrulup yerinden kalkmıştı. Yürürken "Hayat" demişti, o&nbsp;kadar.</p>

  <p>Adamcağızı tayfalardan biri bıçaklamıştı birkaç gece sonra. Böyle olması gerekliydi sanki. O Doğulu, bitişli, sonlu bir öykünün kahramanı olmalıydı.</p>

  <p>Parça parça anılar. Korkusundan, o tek bir kez yan yana gelebilecek iki taşı bile yan yana koyamadan ölen</p>

  <p>Ölmüş olacak herhalde. Masalın gerisini unutmuş Ölen mimar</p>

  <p>Ölmeden önce bir kez olsun, bu saçılan yumakları toplamak, birleştirmek, bir ip ördüğüne inanabilmek</p>

  <p>Ravenna yolunda mutluydu. Bir kaçışla olsun, Andronikos'un dönmekle yaptığına yaklaşabileceğinden yana umutlu. O Doğulu kölenin masalını bu gece bu fıstık ağacının altında soğuktan dişleri takırdayarak, çeneleri atarak anacağını, bu masalda&nbsp;kendine, yaşayışına yeni bir anlam bulabileceğini</p>

  <p>Yerinden güçlükle doğruluyor, iyi ki değneği var. Yürüyor gene yatağına, mezarına, ışıldamağa başlayan kubbesine, göğüne&nbsp;doğru.</p>

  <p>Göğü ufacık ufacık renkli taşlardan</p>

  <p>Taşlardan -ama aynı renkli taşların yan yana gelmemesi gereği, zoru gibi bir yasa tanımayan taşlardan- örülü, yavaş yavaş canlanmağa, bengiliğe ulaşacak yolu bulmağa başlayan bir kubbe, bu kubbeyi ayakta tutan kemerler</p>

  <p>Yurdunun bu el ülkesindeki yansısı, gölgesi, mezarı olacak kendi tapmağı</p>

  <p>Ülkesi, efendisi olduğu yer Tapmağın kubbesi, kemerleri.</p>

  <p>Ravenna'da sönmeğe yüz tutan alevi canlandıracak</p>

  <p>Nasıl da bunlara inandığına inandırmış kendini, nasıl da gülmeden yıllarca bu yapıntıya bel bağlar gibi davranmış? Anlayamıyor.</p>

  <p>Mu?</p>

  <p>Şimdi biraz daha ilerleyecek, dış kemerin altından geçecek, biribiri ardı sıra gelecek birçok kemerin altından geçtikçe yaklaşacağı nokta onun bütün ömrüne anlam vermiş gibi görünen nokta olacak, bütün genç keşişler çevresinde toplanacak, saygıyla&nbsp;bekleyecekler bu gecikmesini açıklamasını, kendilerini kaygılandırmış bu yokluğun gerçekte herhangi bir önemli nedene dayanmadığını anlatmasını</p>

  <p>Çocukları, kuzuları. O, hepsinin çobanı...</p>

  <p>Oysa artık pek çoğu</p>

  <p>Oysa artık pek çoğu kaçanların neden kaçtığını, bu tapınağa sığınanların niye sığındığını, buranın ne demek olduğunu düşünmüyor bile, pek çoğu, değil düşünmek, bunları bilmiyor bile.&nbsp;Gençler, onbeş, yirmi, yirmibeş yıl önce doğmuş gençler. Yani&nbsp;kendi buraya geleli on yıl, onbeş yıl dolduktan sonra doğmuş çocuklar.</p>

  <p>Hayat duracak mıydı sanki? İnsanlar bunu kolaylıkla unutuyorlar galiba. Hayatın durmadığını, değiştiğini, değişeceğini. Çocukların, büyüdükleri zaman, dünyayı başka türlü tanıyacaklarını, babalarının bildiği dünyadan başka bir dünyada yaşayacaklarını</p>

  <p>İoakim gülüyor, sessizlik içinde, sessiz sessiz gülüyor kendi kendine. Kendine gülüyor. Daha demin, tepeye çıkarken, bir şeyler bulmak istemesi, bulmadan inmeyeceğine karar vermesi, indiği halde ağaca dayanıp beklemesi, buraya, döşeğine dönmeği bu&nbsp;kadar geciktirmesi gülünç değil mi? İnsanın bu yaşa geldikten&nbsp;sonra bile gücünü ölçememesi, yeteneklerini tartamaması, zamanı öğrenmemesi, öğrenememesi, gülünecek bir şey değil mi?</p>

  <p>Aradığı, yalnızlıktı. Bu yalnızlığı dışarıda uzatamayacağına göre, en iyisi, döşeğinde sürdürmek değil miydi? Yetmişlik keşişin yedi günlük bir çileye çekilmesini bu akşam anmış, düşünmüştü ama tepede, tepenin yolunda değil, buraya döndükten sonra anlamağa</p>

  <p>Besbelli şimdi, apaydınlık.</p>

  <p>Keşişin çileye çekilmesini şimdi anlıyor. Yedi günlük yalnızlıkta çile doldurmak değildi yaptığı. İoakim'in şimdi yapmak istediği, yapacağını anladığı, yapmağa karar verdiğiydi. Dükkânı kapamadan yapılacak hesabı yapmıştı. Bitirdiği için olacak, sekizinci günü ölmüştü de.</p>

  <p>Gülüyor. Bir zamanlar canına kıymağı</p>

  <p>Birçok zamanlar, çeşit çeşit yerlerde, çeşit çeşit durumlarda, canına kıymağı düşündüğüne gülüyor.</p>

  <p>Düşündüğüne, vazgeçtiğine, vazgeçebildiğine, vazgeçmekten yılmadığına gülüyor.</p>

  <p>Tanrı korkusundan ötürü vazgeçmişti çoğu zaman, kendini öldürmekten korktuğu için vazgeçmişti bir iki kez; kendini öldürmeği alçaklık diye gördüğü de olmuştu, düzmece bir kahramanlık&nbsp;diye de. "Saçma" da demişti, "öldürsem neyi çözerim" diye de sormuştu kendi kendine.</p>

  <p>Gülüyor şimdi.</p>

  <p>O yetmişlik keşiş nasıl bir hayat yaşamıştı, bilmiyor ama yedi günlük -sekiz, on, üç günlük, bir sayıya böylesine bağlanmak, önem vermek de saçma- bir çileye çekildikten sonra yattığı yerde&nbsp;ölü bulunmak İoakim'in yaşadığı hayata uygun bir bitim olur mu?&nbsp;Tanrı bunu ister mi, artık düşünmüyor bile.</p>

  <p>Bunları daha önce düşünememiş olmasına gülüyor.</p>

  <p>Ölür mü bu çilenin sonunda? Bilmiyor. Bilemez.</p>

  <p>Ölmeğe de çalışmayacak; kendi kendini ölmeğe zorlamayacak nasıl olsa.</p>

  <p>Gülüyor. Ölüme ıkınmak. Güldürücü bir düşünce.</p>

  <p>Sabah çileye çekilecek. Dükkânı kapatma hesabına.</p>

  <p>Hiç aklına gelir miydi bu akşam yola çıkarken bu kolaylığa, bu rahatlığa ereceği? Ama şimdi bir şey daha biliyor. Asıl aradığı, istediği, buymuş. Bu kolaylık, bu rahatlık, bu erinç gölgesi.&nbsp;Artık her tümce bitebilir. Keşişe göre tek bir eksikliği var: Yirmi&nbsp;yılını kulaklarının sağır kalesi içinde geçirmiş olmaması. Keşişin&nbsp;hesabı, gerçekte, yirmi yıl yedi gün sürmüş olacaktı.</p>

  <p>İoakim de yıllar boyunca her akşam tepelere çıkıp indi hani. Bunlar da hesaba katılabilir.</p>

  <p>Şimdi gülüşüne biraz şaşkınlık da karışıyor. Bu çocukça pazarlıklar, bir çilenin, bir hesabın, niye olmasın, niye öyle demesin, bir hesaplaşmanın başlangıcı olacaksa, bu işte gereğince ağırbaşlı davranmayacağa benzemiyor mu? Kolaylığın ölçüsünü biraz taşırmıyor mu?</p>

  <p>Ama artık durmamalı. Nasıl olursa olsun, hata da etse, yanlışlık da yapsa, kendi gözünde gülünç, alçak duruma bile düşse, bunu yapmalı. Elli yıldır getirdiği gevişi sona erdirmeli.</p>

  <p>Kendisini bekleyen keşişlerine, çömezlerine, vereceğini verdi, söyleyeceğini söyledi bu akşam. Meraklarım giderdi, dualarını eksik etmemelerini anımsattı. Bir baba, bir baş olarak ne yapması gerekliyse yaptı, söyledi. Kubbenin altında kurulmuş iskelelerin ucundan gözüken renkli taşlara, bu taşların sezdirmeğe başladığı görkemli resmin kıyısına baktı. Bu kubbe bir gün gelecek, bütün görkemiyle ortaya çıkacak, Tanrının insanlara öğrettiğinin&nbsp;özünü bütün insanlara gösterecek. Denecek ki, bu tapmak</p>

  <p>Bu tapınak, denecek, Tanrıya başkaldıran kişilerle devletlere, her türlü kıyıcılığa, karşı koymağa kararlı insanların, yücelttikleri&nbsp;bir anıt</p>

  <p>Daha bir sürü söz söylenecek, bir sürü çiğnenmiş lakırdı yinelenecek.</p>

  <p>Roma'daki Baş Papazın, Bizans'a, Bizans'ın kilisesine düşman Baş Papazın, aynı kiliseyi koltuğunun, kanadının altında kayırmasının, ona bu sığınağı vermesinin nedenini herkes unutacak. Dini baskı altında tutan İmparatorla çekişmekte olduğunu, kimse&nbsp;aklına getirmeyecek.</p>

  <p>Tek akıllı kişi İoakim mi? Bu gibi saçma düşüncelere de vakit yok artık. Papa, İmparatora karşı, Bizans kilisesini koruyor, ona&nbsp;kendi topraklarında yaşama olanağını veriyorsa, ona kendi tapınağını kurma hakkını tanıyorsa, onu er geç kendi toprağında boğacağına, onu kendi dünyasına sokacağına inandığından, bildiğinden&nbsp;yapıyor.</p>

  <p>Yapıyordu, demeli artık. Haberi vardır onun. Olmaz olur mu? Casusları, kim bilir ne zamandan beri</p>

  <p>Sonunda hepsi, İoakim artık ölmüşse bile</p>

  <p>Yaşayanlar, sağ kalanlar, hepsi, önceleri, göçmüş, göçmen kişilerin elginliği içinde kalacak, sonra da, göçtükleri denizin suyuna karışmağa, o suda erimeğe can atacaklar.</p>

  <p>Ama bütün bunları düşünmenin vakti geçti. İoakim göçmenlerin başkanı, önderi olarak yapacağını yapmış zaten. Tuhaf değil mi, kurtarmak istediği şeyi kurtarmak için ne gerekiyorsa yaptığını sanan kişinin, ömrünün sonunda o şeyi boğmakta en büyük payı kendi eliyle getirmiş olduğunu anlaması?</p>

  <p>Basmakalıplığın ister ötesinde ister berisinde kalmış olsun, yetmişlik keşişin basmakalıplıktan kurtulmak için sarıldığı o kımıltısız hayatta, bir şey batırması, boğması da imkânsızdı, bir şey&nbsp;kurtarması da. İoakim, bu zinciri koparmıştı, daha yolun başında.&nbsp;Kurtarmak için, kurtulmak için</p>

  <p>Boğmuştu.</p>

  <p>Tilkicik.</p>

  <p>Boğmak deyince, tilkicik... Ondan kurtulmağa bakamaz, ondan kaçamaz bugün.</p>

  <p>Tilkicik, ömrünün kitabına asılacak kilidin</p>

  <p>Kötü, bayağı, kendini beğenmiş tulumlara yakışır bir imge ya bu</p>

  <p>Kilidini açacak anahtar</p>

  <p>Lardan biri</p>

  <p>Çok anahtarlı kilit mi olur?</p>

  <p>Tanrım, diyor İoakim, insan gülünç olmaktan hiç mi kurtulamıyor?</p>

  <p>Bağı, aradığı bağı, aradaki bağı buluyor şimdi.</p>

  <p>Tilkicik hastaydı. Titremesi durmuştu. Ama küskün yatıyordu yerinde. Ne var ki, onu bir daha aklına getirdiğinde, bitkin yattığı döşeğinden fırlayarak karanlık bahçeye çıkıp çulunun başına bir daha gittiğinde, aradan dokuz gün geçmişti. Andronikos ölmüştü azar azar bu dokuz gün içinde. Kahramanlığın kocaman,&nbsp;uçsuz bucaksız gereksizliğini, boşluğunu göstere göstere, kahramanlaşıp ölmüştü. İoakim ise sağdı; yorgunluğundan, tiksinti ile&nbsp;karışık küskünlüğünden, çok uzak yerlere gitmiş de dönmüş gibiliğinden başka bir sıkıntısı yoktu, o haliyle duruyordu tilkinin çulunun başında.</p>

  <p>Elini uzatmıştı çulun katlan arasına.</p>

  <p>Sivri, küçücük dişlerin etine saplanmasını bekleyerek tilkinin ağzını bulmağa çalışıyordu. Hiç ummadığı bir şeye çarpmıştı ansızın eli. Kupkuru, ateş gibi yanan burnuna hayvanın. Ağız açılmıyordu, dişler saplanmıyordu. Hayvan hâlâ hastaydı. Tasında,&nbsp;üstü kurumağa yüz tutmuş yiyeceği öylece duruyordu. Öbür elini&nbsp;tasın üzerinde gezdirmesi bunu anlamasına yetmişti. Tilki ölecekti belki de.</p>

  <p>Açlıktan, yemeğini yiyememekten, suyunu içememekten. Oysa açlıktan ölmek, hastalıktan ölmekten güçtü herhalde.</p>

  <p>Bu düşündüklerine, gerçekten inanmış mıydı ama?</p>

  <p>Andronikos'un ölümü karşısında duyduğu acıdan ötürü, başka bir sevdiğinin de yaşamaması gerektiğine mi karar vermişti?</p>

  <p>Kendini de seviyordu... Kendini de öldürmesi gerekiyordu...</p>

  <p>Önce tilkiyi, sonra kendini.</p>

  <p>Tilkiyi çulundan çekmiş, göğsüne bastıra bastıra zincirini çözmüştü. Tilki titreyip duruyordu kucağında. Korkusundandı&nbsp;belki, belki de ateşler içinde yandığından.</p>

  <p>Tabut biçimli o kurşun renkli taş teknenin başına gitmiş</p>

  <p>Kendinden beklemediği bir hızla, hınçla, tilkiyi suya daldırmıştı.</p>

  <p>Hâlâ bir yanı kesilmiş, bir yanını yırtmışlar, çekip koparıyorlarmış gibi bir acı duyuyor içinde bunu aklına getirdikçe. Hâlâ.</p>

  <p>Neler düşünmemişti, daha doğrusu, neler geçirmemişti aklından o sonu bir türlü gelmeyen</p>

  <p>O sonu bir türlü gelmeyen, çünkü neredeyse dirseğine dek suya daldırdığı, soğuk, buz gibi, taşın da göğün de buz gibiliğini&nbsp;emmiş suya daldırdığı kolunun içinde tilkinin her debelenişiyle&nbsp;duyduğu kasılma</p>

  <p>Tilkinin her debelenişine karşı sıkılan parmaklarının, taş kesilen bileğinin koluna ilettiği kasılma her an yenilenerek sürüp giderken o sonu bir türlü gelmeyen zaman gerilmesinde aklından geçirdikleri</p>

  <p>Gerçekten öyle mi düşünmüştü, yoksa, o anda içinden geçirdiklerini şimdi mi söz kalıbına döküyordu, bilmiyor ama önemli de değil galiba.</p>

  <p>Bir şeyin farkındaydı. Tilkiciği boğmaktaydı. Deli gibi sevdiği, baktığı, büyüttüğü, başkalarından koruduğu, başkalarına karşı yaşattığı, belki de, başkalarına sevdirmeği başardığı tilkiciği boğmaktaydı.</p>

  <h3 class="sigil_not_in_toc"><br /></h3>

  <h3 class="sigil_not_in_toc"><span style="font-weight: normal;">Niye boğduğunu bildiğini sanıyordu. Birçok nedenler düşünüyordu. Demek, bilmiyordu, gerçekte, bu işi niye yaptığım.&nbsp;Onu hastalıktan, açlık içinde ölmekten kurtarmak istiyordu. Doğrusu ya, hastalığın acısından kurtarmak için hastaların öldürülebileceğini çok sonraları öğrenecekti. Açlıktan kurtarmak dediği,&nbsp;gerçekte yiyememekten, yiyememe durumundan kurtarmaktı&nbsp;onu. Burası onu Andronikos'a yaklaştırıyordu. Tilkiciğin acıktığı&nbsp;zamanlan, biraz huysuz, biraz haşarı sıçrayışlarından anlayıp&nbsp;önüne yemeğini koyduğunda heyecanla beklerdi: Beğenecek mi&nbsp;beğenmeyecek mi? yiyecek mi yemeyecek mi?... Sonra, yemeğe&nbsp;başladığını görünce duyduğu sevinç birkaç yönlü olurdu. Tilki,&nbsp;yediği için, verdiğini kabul ettiği için, önünde yemekten çekinmediği, korkmadığı, ona güvendiği için, ormanında bulacağı yiyeceği bu zincirin ucunda aramadığı, yiyeceği veren eli sevebildiği&nbsp;için. Dostluğunu kabul ettiği için. İoakim ses çıkarmaz, dururdu&nbsp;başında. Andronikos'un da, konuşmak zorunda kalmamak için bir&nbsp;önceki lokmasını çiğneyip yutarken, belki daha yutmamışken, ağzına ikinci bir lokma tıkıştırışına, ağzının, yemek sonuna dek bir&nbsp;an bile boş kalmaması için uğraşmasına bakarken ses çıkarmamıştı. İoakim'in o sıralarda ise duyduğu, çok yönlü bir acıydı. Ama üç&nbsp;gün sonra Andronikos, belki de o anda aklından geçenle dünya&nbsp;arasında köprü kuran, kurabilen son sözlerini söylemişti. "Yemek," demişti, "yemek yemek, beni, canlandırdığı, ölçüde, bana,&nbsp;güç, verdiği, ölçüde, beni, ölümden uzaklaştırıyor, oysa, bu, işkencenin, sonu, öyle, kolay, kolay, geleceğe, benzemediğine, göre, ya, ölmemi, ya, çıldırmamı, beklediklerine, göre, beni, herhalde, sağ, bırakmamağa, kararlı, göründüklerine, göre, ölmeği, kabul, etmekliğim, daha, akıllıca, olur, oyunu, oynamağa, karar, verdik, ama, uzatmamız, için, sebep, yok, değil, mi, İoakim."</span><br />
  <a id="bookmark0"></a></h3>

  <p>İoakim, üç günden beri karşısında boşanan söz selinin içinde bu sözlerin ayrı bir yeri olduğunu, bu sözlerin kendisine söylendiğini hemen anlamamıştı galiba. Anladığında da, iki şeyden birini&nbsp;yapabileceğini sanmış, ancak, üçüncü bir şey bulup yapmıştı. Başıyla "evet" demesi ya da "hayır" demesi gerekirken, gözlerini&nbsp;yummuş, sıkmış, yumruklarını kulaklarına vurmuştu. Andronikos'a bir daha baktığı zaman da, yüzünde, uzaklardan gelmiş bir&nbsp;gülümseyişten başka bir şey kalmamıştı. Andronikos, ondan sonra, yalnız su koymuştu ağzına; konuşmayı mümkün kılmak için&nbsp;olacak.</p>

  <p>Andronikos belki uykusuzluktan, belki konuşmaktan, belki ikisinin de bitkinliğinden ölmüştü ama açlıktan değil; açlık, onu&nbsp;yormuş olabilirdi çok çok.</p>

  <p>Açlığın insanı öldürmesi o kadar kolay değildir. Bataklığın kıyısındaki köylüler hasta oldukları, yiyecek diye, çoğu zaman,&nbsp;otlar, tohumlar çiğnedikleri halde bile, kolay kolay ölmüyorlar.&nbsp;Açlık, tek başına Andronikos'u daha günlerce süründürebilirdi,&nbsp;sürdürebilirdi. Yalnız açlık</p>

  <p>Bu pazarlık da iki yönlü.</p>

  <p>Andronikos'un açlıktan ölmediğine inanırsa, karşısında gözünü yumup kulaklarını yumruklamanın acısı azalacak. Ama inanmazsa, tilkiyi boğmanın gerekliğine aklı yatacak.</p>

  <p>Oysa, bunların ikisi de yalan. Doğru yalanlar, yalan doğrular.</p>

  <p>Andronikos, bir şeyden ölmemişti; utançtan... Orası muhakkak. Uykusuzluktan, konuşmaktan insan bitkinleşir, giderek, ölürdü. Yemek yememek, -yesin diye zorlamamışlardı zaten, kötülüklerinden mi iyiliklerinden mi, belli değil; hem, işkence yapanların, işkenceyi yürütmekle görevli buyruk kullarının iyiliği&nbsp;kötülüğü akla bile gelmez, gelmemeli; onlar, iyiliğin de kötülüğün de ötesinde, saltık varlıklardır,- ölümü yaklaştırır, hızlandırırdı. Ama Andronikos ölmeyeceğine, ölmemesi gerektiğine, hiç&nbsp;değilse, ölmesi gerekmediğine inansa, kendini daha başka türlü&nbsp;idare edebilirdi belki. Oysa ölümü, yalnız Andronikos değil, İoakim de, baştan kabul etmişler gibiydi. Bu hücreden bir ölünün&nbsp;çıkması gerektiğim kabul etmişlerdi.</p>

  <p>Çıkmıştı da.</p>

  <p>Dokuz gün sonra.</p>

  <p>İki gün boyunca yerde sarhoş gibi yatan, gerçekten sarhoş yatan, arada bir kendini sağa sola atıveren, içme, içine alma esriği değil, konuşma, dışarı verme sarhoşu, hava sarhoşu, sözleri artık&nbsp;anlaşılmaz sürüklenmeler, südremeler içinde pek uzaklardan gibi&nbsp;gelen adamın ölüsü.</p>

  <p>İoakim başım o zaman kaldırabilmiş, açık havayla, ayazla</p>

  <p>büsbütün sersemleyerek, ayağım sürüyerek manastırına</p>

  <p>Bütün bunlar da, onu bunu anmak değil; gerçekte, öleni düşünmüyor bile. Yalnız kendi hesabını yapıyor şu anda.</p>

  <p>Belki de tilkinin ölümünü biraz daha geciktirmek için.</p>

  <p>Ölmesi gerektiğine inanmamıştı belki de tilkicik. İoakim karar vermişti ölümüne.</p>

  <p>O kadar.</p>

  <p>Tilkiye kimse işkence etmeyecekti, işkence cezası vermemişti kimse. Çok çok, "yemiyordu, hastaydı, ne yapabilirdik" denebilirdi bir hayvanın ölüsünün ardından. Ama açlıktan öleceğine sudan ölsün demek acımak demek değildi. Öldürmekti. Tanrının verdiği canı almaktı. Kimsenin veremeyeceği bir izni istemeden,&nbsp;hiçbir şeyin veremeyeceği bir yetkiyi hakmiş gibi kullanmağa&nbsp;kalkarak... Bunu yapan insan, dolayısıyla insan katili olmuştu&nbsp;ama bu hayvanın doğrudan doğruya katili olacaktı. Bunu bile bile, isteye isteye yapan adam hayatında herhangi bir önem kazanmak, başkaları kendisine saygı duysa bile kendi kendine saygı&nbsp;duymak olanağını yitirirdi.</p>

  <p>İoakim yıllardan beri düşünür, hâlâ bir karara varamaz. Öldürmenin haklı görülebileceği, iyi sayılabileceği, iyi sayılmasından geçtim, gerekli, dolayısıyla haklı bulunabileceği bir tek, ama bir tek durum yok mudur, olamaz mı insanların, toplulukların yaşayışında, işlerinde? Sanmıyor, aklı bir türlü yatmıyor.</p>

  <p>Andronikos'un bütün anlattıklarında korku sözü geçmişti, ödleklik, alçaklık, şerefsizlik sözleri geçmişti. Ama bir kez bile kendinden dışarıya sıçrayan bir pisliğin sözü olmamıştı anlattıklarında, sayıkladıklarında. Andronikos belki bu temizliği yüzünden, hiç kimse de bilmese, kahraman olabilmişti. Ama tilkiyi, hiç kimse, tilkiyi boğduğunu, hasta, savunmasız bir canı yok ettiğini hiç&nbsp;kimse bilemeyeceği halde, -bilmemesi için ne gerekliyse yapacaktı,- İoakim kahraman olmayacaktı. Olmayacaktı çünkü olmak&nbsp;istiyordu. Andronikos'un yaptıkları, ölümü, işkencesi karşısında&nbsp;duyduğu heyecan onu kahraman olmağa iteliyordu, iteleyecekti.&nbsp;Ama bu günahı içinde taşırsa, taşıyabilirse</p>

  <p>En doğrusu da bu galiba.</p>

  <p>Kendi suçunu, kendi kusurunu, çatlağım, gediğini bildikten</p>

  <p>sonra ne kendine kapıldı gerçekten, ne de başkalarına.</p>

  <p>Ancak, kahramanlık da etmedi, ettirmedi de.</p>

  <p>Kimseden bir şey beklemedi. Çok çok, yaptığı kötülük için değil, sersemliği içinde iyi niyetle dolu bir gönülle işlediği hata&nbsp;yüzünden kargışlanacağını biliyor şimdi.</p>

  <p>Bu kargışların da unutulacağı, bağışlanabileceği, artık yersiz görülebileceği bir zaman gelebilir. Şu kafasıyla bunu düşünebiliyor; o zaman da, bütün güzelliğiyle, bütün korkunçluğuyla, kendisine bir tek şey kalacak. Kimsenin bilmediği ama kendisini yapan şey...</p>

  <p>Tilkinin ölmesi çok mu uzun sürdüydü? Debelenmesi kesildikten epey sonra elini, kendinin değilmiş gibi, parmaklan arasında ölü bir tilkinin, bütün katılığı erimiş, yitmiş korkunçluğuyla sallandığı o buz gibi, taş gibi eli bir ağaç parçasıymışçasına sudan&nbsp;çıkardığı zaman, ortalığın aydınlanmış olmasını bekleyen gözlerle bakındığını hâlâ ansıyor.</p>

  <p>Sonra, ölü, artık hiçbir kahramanlık İşleyemeyecek eliyle, zinciri tilkinin ölü boynuna bağlamış, onu gene suya atmıştı.</p>

  <p>Sabahleyin, tilkinin gece su içmek için taş tekneye uzanmış, güçsüzlüğünden ayağı kayıp suya düşmüş, zinciri de yüzmesine&nbsp;meydan vermediği için boğulmuş olacağını kendisine üzüntü&nbsp;içinde anlattıkları zaman uyuşmuş beyninde tek bir şey hafifçe&nbsp;ışımıştı: Zinciri ölü hayvanın boynuna bağlarken bu kadarını düşünmemiş olduğu...</p>

  <p>Şimdi de gün ışıyabilir.</p>

  <p>Saatlar süren bütün uğraşmalar, elbet, tilkiyi nasıl öldürdüğünü bir daha anması için değildi ama şu anda içi boşalmış gibi. Bu boşluk içinde uykuya dalarken günün ağardığını görebilir.</p>

  <p>Ama ne gün ağaracak daha. Ne de uykusu var.</p>

  <p>Ravenna</p>

  <p>Ravenna'dan öncesi vardı.</p>

  <p>Kappadokya'daki vadinin sözünü gizli gizli eden birtakım adamlar türemişti ortalıkta. Renkleri, benizleri başka başka, sıskalıkları, kurulukları başka başka, kılıkları başka başka adamlardı bunlar. Ama hepsinin ortak bir özelliği vardı: Gözleri.</p>

  <p>Gözlerindeki garip açlık.</p>

  <p>Yere baka baka insanın yanma yanaşmaları yetmezdi belki ama gözlerini kaldırıp gözünüzün içine baktıklarında nereden&nbsp;geldiklerini anlamamak, olacak iş değildi.</p>

  <p>Vadinin sözünü ediyorlardı. Tanrının orayı bir sığınak olsun diye yarattığını söylüyorlardı. Oraya İmparatorun eli güç erişirmiş. Asker gönderilse bile o binlerce, on binlerce kovukta yaşayanların hepsiyle başa çıkmak umudundan pek çabuk vazgeçmek&nbsp;gerekirmiş.</p>

  <p>Bu, önüne bakıp insana yanaşan, sizinle birlikte denize bakmaktan vazgeçmeksizin bunları havaya, denize, gökyüzüne söyler gibi söyleyen tuhaf gözlü adamların anlattığı vadi, geçen haftalarla, aylarla birlikte, birçoklarının gözünde, gönlünde, garip bir düş pırıltısı içinde yanmağa, bir büyüye bürünmeğe başlamıştı.</p>

  <p>Arada bir yitenler oluyordu. Bu gibi olayların haberi artık hızla yayılıyordu. Şehrin öbür ucundaki bir manastırdan bir keşişin akşamdan sabaha yitip gittiği, ne olduğunun, nereye gittiğinin bilinmediği haberi, daha o akşam, bütün şehre yayılıyordu. Bu kaçışlar karşısında, kızıp, İmparator efendimizin iyiliğine karşı nankörlük&nbsp;eden, işkencelerle öldürülmeğe lâyık bu hainler, diyerek&nbsp;küplere binen, küplere binmiş gözüken adamların sayısı, aylarla,&nbsp;azalıyordu gitgide. Kaçışlar anlam taşımağa başlamıştı. Direnenler biribirini destekliyor, biribirini destekleyenler yeni bir güç kazandıklarının farkına varıyor ya da böyle bir sanıya kapılıyorlardı.&nbsp;Belki, kaçışı buna bağlı olmayan adamlar da vardı bunların arasında, onlar başka nedenlerle ortadan yitiyorlardı. Ama onlar da&nbsp;kaçmış diye düşünülüyor, ortaya yeni bir iş, yeni bir felsefe, yeni&nbsp;bir değer konuyordu: Kaçmak. Bir ülkü, bir direnme, bir kahramanlık yolu oluyordu bu; aynı zamanda yeni bir baskı yolu...</p>

  <p>İoakim, toyluğu, gençliği içinde bu kaçma dalgasına kendini hemen kaptırmıştı ama uzun zaman ayaklarını dibe basmaktan&nbsp;vazgeçmemişti. Ayaklarını dipten kesmeğe, kendini sulara bırakmağa hazır hale geldiği zaman ise, ya dalga hızını yitirmişti ya da&nbsp;artık kendi dalgaya kapılabilecek durumda değildi.</p>

  <p>İlk aylarda kaçmayı, Andronikos'un adaya kaçmasından ayrı, değişik sonuç verebilecek bir iş diye görmüyor, düşünemiyordu.&nbsp;Andronikos gitmiş, dönmek zorunda kalmıştı. Andronikos niye&nbsp;kaçmış, niye dönmüştü, biliyordu. Onun kaçışı bu adamların vadiye kaçışına ise, hiç benzemiyordu. Bunlar, görünüşte, dışlarındaki bir inancı korumak üzere kaçıyorlardı. Andronikos ise, dışındaki inancı değil, kendi namusunu korumak üzere kaçmış, gene onun için dönmüş, kendi namusu uğruna ölüme katlanarak&nbsp;bencillikle suçlanabilmesini olanaksız kılmıştı. İoakim işkenceyi&nbsp;göze alamıyordu.</p>

  <p>İşkenceyi göze alamadığı için, kaçtıktan sonra dönebileceğini, aklına sığdıramıyordu. Kaçsa, dönmemek üzere kaçmalıydı. Kaçmadıkça kendisini sıkan bir şey olamazdı. Ancak kaçtığı zaman baş kaldıranlara karışmış olacak, o zaman dönemeyecekti,&nbsp;dönüş yolunu kesecekti.</p>

  <p>Kaçma isteğiyle kaçma korkusu arasında uzun uzun durmuştu durduğu yerde.</p>

  <p>Kaçmayanlar neredeyse ayıplanır hale gelecekti, geliyordu zamanla. Kappadokya'dan gelenler arasında tanıdık yüzler de görülmeğe başlamıştı. Kaçanlar kendilerini biraz unutturduktan&nbsp;sonra geri geliyor, arkadaşlarını da vadiye kaçmaları için kandırmağa&nbsp;çalışıyorlardı. Artık, kaçtıkları halde yakalanmaktan, daha&nbsp;doğrusu, ele verilmekten korkmuyorlardı. İoakim'e de birkaç kez&nbsp;yanaşmıştı bu adamlar.</p>

  <p>Önceleri vadiyi anlatmışlardı. Gerçek manastırların, gerçek manastır yaşayışının orada bulunduğunu söylemişlerdi. Oranın&nbsp;güzelliği, oranın bereketi, diyorlardı. Yavaş yavaş genişleyen&nbsp;bağlan, artan hayvanları söylüyorlardı.</p>

  <p>Oyula oyula genişleyen odaları, evleri, büyüyen tapınakları anlatıyorlardı. Sonra sonra</p>

  <p>Gençliğine getirir oldular sözlerini. Gençliğini fırsat bilip, kaçmadığı için gözdağı verenler çıktı. Ama sonunda, işlenemeyecek bir tarla olduğuna karar verdiler galiba, kendisine yanaşarak&nbsp;gözleri ileride bir noktaya dikili, vadiyi anlatanlar, azaldı.</p>

  <p>Bir gün farkına vardı ki artık kimse ona kaçmasını önermiyor, kaçmayı kabul etmediği için ona kimse çıkışmıyor, kimse azarlamağa kalkmıyor onu. O gün bir parçacık kırılmış, üzülmüş&nbsp;gibi bir şey duymuştu içinde galiba. Çocukluk.</p>

  <p>Oysa büyümüştü. Andronikos gibi değil, vadiye kaçanlar gibi değil, daha başka türlü kaçmağı düşünebilecek hale gelmişti. Kendinden genç keşişler hiç de az değildi manastırda.</p>

  <p>Uykusu gelmiyor. Bunları, kendi kendine masal anlatır gibi anmağa başlayalı saatler oldu sanki. Gün ışıyabilir artık, diye düşündüğünden bu yana bile ne kadar zaman geçmiş gibi. Oysa, uykusu gelmediğine bakılırsa</p>

  <p>Uyuklayıp uyuklamadığının da farkında değil ama bunları kendi kendine kesintiye uğratmadan anlattığına bakılırsa</p>

  <p>Gecenin ilk saatleri daha.</p>

  <p>Uykusunun gelmesini hem istiyor, hem istemiyor.</p>

  <p>Uykusu gelse, bu saatlerdir süren düşüncelerden kurtulacak, bu zinciri koparacak. Zincir kopacak, daha doğrusu, kendiliğinden.</p>

  <p>Yoksa, durmağa, zinciri isteyerek koparmağa gönlü yatmıyor.</p>

  <p>Gönlü yatamamak diye düşünmesi, belki yorulduğunun bir belirtisi sayılabilir. Demin, ne zaman, bir ara işte, istemiyordu.&nbsp;Şimdi, gönlü yatmıyor diye düşünüyor.</p>

  <p>Başladığı bir şey var bu akşam, bitirecek, bitirmesi gerek. Bitirmek istediği işin küçüklüğü, önemsizliği karşısında alçakgönüllülük dersi alması gerek.</p>

  <p>Alçakgönüllülük, vadililerin erdemlerinden biri olmaktan çıkmıştı. Bunu rahat rahat söyleyebilir şimdi. Yeni bir devlet kurmuş gibi, gurur içindeydiler. Ayrılığın, başkalığın, başına buyrukluğun gururu içinde başkalarını yanlarına, sayılarını artırmağa, çağırıyor, bir takımın adamlarını başka bir takıma geçsinler&nbsp;diye kandırmağa bakıyorlardı.</p>

  <p>Bunun için de her türlü yoldan gidiyor, hiçbir şeyden çekinmiyorlardı. Vadinin ele geçirilmezliği başlarını döndürüyordu. Toplulukları genişliyor, genişledikçe güçlerini artmış görüyorlardı.</p>

  <p>O zaman mıydı, daha sonra mıydı?</p>

  <p>İoakim kendi kendine bir soru sormağa başlamıştı. Bu soruyu, sonraları, oradan gelen gözleri açlık pırıltılarına boğulmuş adamlara da sordu. Ama karşılık vereceklerine, yanına uğramaz&nbsp;oldulardı.</p>

  <p>Devletin, eski inanca bağlı kalmış bütün uyruklarını oraya mı toplayacaklardı? Toplamaları mümkün müydü? Toplayacak bile&nbsp;olsalar, tek güvendikleri, vadinin savunulmasındaki kolaylık ise,&nbsp;oradan çıkamayacaklarına, ya da çıkmağa istek duymayacaklarına göre, oraya çekilip eski inançlarına bağlı kalmakla, eski inancın yeniden devletçe kabul edilmesini nasıl sağlayabilirlerdi?&nbsp;Yoksa, istedikleri bu değil miydi?</p>

  <p>Bu sorular belki biraz çocukçaydı. Ama karşılık vermemişlerdi bunlara.</p>

  <p>Anlattıklarına göre, ürkmüş bir kedinin sırtında dikilen tüyleri andıran sıklıkta, konilerle, bacalarla, sönmüş bir ocağın tepesi tıkanmış, birçoğu taşlarla kapanmış bacalarıyla dolu gibi olan bu&nbsp;vadilerde, eteklerde, artan kalabalığın çoğunluğunu keşişler meydana getiriyordu. Yeni gelenler de keşiş olduğuna göre, orada,&nbsp;çoğalma olanağını kendiliğinden yok etmiş, çoğalmak için ancak&nbsp;dışarıdan gelenlerin sayısına, gönlüne bağlı kalan bir keşiş ordusu, hiçbir şeye karşı yürümemek niyetiyle yığılıyordu.</p>

  <p>Oysa, giden keşişler, belki de yarlığların en az dokunduğu, en özgür bıraktığı kişilerdi.</p>

  <p>Onlara gerçekten karışan, onlara gerçekten baskı yapan yoktu. Hele İoakim'in manastırı gibi "yazıcı" manastırları, baskı görenlerin baskıdan kurtulmak için sığındıkları yerlerdendi. Bu manastırlarda, sayısı gitgide artan keşişler, başka işleri unutarak, başka yapabilecekleri de bulunduğunu akıllarından çıkarmış görünerek, yazı yazmağa dalıyor, tartışıyor, eski inanca ister istemez bir gün dönüleceğini</p>

  <p>Oysa İoakim, bütün bunları anmanın gerekliğini görmüyor... Anlıyor. Bu da başka bir kaçış yolu. Kaçış olsa da olmasa da yürümeli, bu yolda ilerlemeliyim, diye düşündüğü andan bu yana&nbsp;kendini gitgide artan bir kolaylıkla koyveriyor. Gerçekte bu kolaylık, kendi kendini aldatmak.</p>

  <p>Gene de değil.</p>

  <p>Aldatmak değil.</p>

  <p>Kese yoldan gitmek varken, kese yolu seçmek mümkünken, kime karşı, neye karşı, bunu bilmeden, kestirmeden, kestiremeden, bir çeşit vakit kazanma tasası içinde en uzun yoldan gitmek,&nbsp;sağa sola saparak, çıkmazlara dalıp çıkarak...</p>

  <p>İpi, koptuğu yerden bağlamağa çalışmalı.</p>

  <p>Denemeli, hiç değilse.</p>

  <p>Andronikos'la işkenceyi paylaşırken işkenceyi, olsa olsa, susarak paylaştığı için&nbsp;işkencenin susma yüzünün yükünü bütün ömrünce omuzlarında, sırtında duyduğu söylense şimdi, İoakim buna, hayır, yanlış, yalan, der mi?</p>

  <p>Bu yükün altında soluya soluya bugüne erişmiş olduğu Başka deyimle, susmanın utancından, bu utanca katlanma&nbsp;utancından.</p>

  <p>Başka deyimle, olanı biteni olduğu gibi kabul etmek utancından</p>

  <p>Başka deyimle, bu utancı dağıtmak için konuşup bir şey yapacak yerde aklının en kuytu köşelerine, gönlünün en izbe yerlerine dalıp davranışım haklı çıkaracak tutarlı, köklü, temelli sebepler bulup gün ışığına getirmek</p>

  <p>Bunları ortaya sürerek gerçekten de haklı çıkarılan bir davranışın utancından</p>

  <p>Ama kendini suçlamak, kendini suçlamak için bu kadar ustaca sebepler aramak, aynı kapıya çıkacak bir yol olmaz mı?</p>

  <p>Bu utançtan kurtulamadığı ne kadar doğruysa, bu utancın yüküyle konuşmağa kalktığı zaman gevezelikten başka bir şeye ulaşmadan ömrünü harcadığı ne kadar doğruysa, şimdi, kapanan&nbsp;bir tecimevinin, bir ömrün, bir kitabın hesabını yapmağa, eğrisini&nbsp;doğrusunu tartmağa kalkışması da o kadar yanlış. O işi yapmak&nbsp;meleklere düşer, kendinden sonra yaşayacak olanlara düşer.</p>

  <p>O mimar</p>

  <p>Aynı renkli iki taşı, ancak bir kez yan yana yerleştirebileceğini, bunu bir yaptı mıydı artık elini kolunu bağlamış olacağından herhangi bir çıkmaza girdiği zaman kendisini ancak ölümün kurtarabileceğini düşünerek, bu çıkmaza gireceği anı elinden geldiğince kendinden uzak tutmağa çalışıp korku içinde hiçbir</p>

  <p>Ama hiç, hiç, hiçbir şey yapmadan Tanrının yazdığı ölüm karşısına dikildiğinde şaşkınlık, pişmanlık, umutsuzluk</p>

  <p>Bunları, bu duygulan, mimara yakıştırmak ne ölçüde doğru olur, umursamıyor artık,</p>

  <p>Umutsuzluk, boşluk, hiçlik içinde kalacak yerde, o iki taşı yan yana getirmekten, bir yaşayışın akışına uymaktan, yaşamaktan çekinmeden</p>

  <p>Korkmadan, o anda yaptığını bilerek, yaptığının ağırlığını duyup onurunu benimseyerek</p>

  <p>O iki taşı yan yana koyabilseydi işinin bir yerinde, duvarının, sırasının bir yerinde o iki taşı yan yana koyabilseydi</p>

  <p>Bütün duvarları yıkılıyor İoakim'in, içinin bölmelerini yılların geçişiyle artırmış, pekiştirmiş bütün duvarları yıkılıyor şimdi, sağır edici, sağır, sessiz bir gürültü içinde.</p>

  <p>Bütün taşların ağırlığı yok oluyor. Uzun bir ömrün sonunda böylesine çocukça bir düşünceye kapılmanın yersizliğini, yakışıksızlığını bile bile.</p>

  <p>Yıkılan duvarların ardına güneş doluyor. Güneş, deşilmiş karınlar gibi, kendisine karşı yapılmışçasına, kendisine meydan okurcasına ışığına kapalı kalmış, kapalı tutulmuş saraylar gibi,&nbsp;dünyayı sarsarak çöken dağların, setlerin, toprakların</p>

  <p>Çöken dağların, setlerin, toprakların üzerinden, boğazların üzerinden kavuşan denizler gibi, üç koldan gürül gürül akan bir&nbsp;deniz gibi</p>

  <p>O güne dek aydınlanmamış bir yeri aydınlatıyor, bir kuruluğu suya boğuyor.</p>

  <p>O iki taşı yan yana koyabilseydi o mimar, ömrünü hiç değilse bir parçacık daha az harcamış olmayacak mıydı?</p>

  <p>Bunu, Ravenna'ya giden gemide düşünememişti, düşünemezdi de. Oysa yaptığı, o anda yapmakta olduğu, buydu, başka bir şey değil.</p>

  <p>Buz tutmuş bir yokuşun başından aşağı kendini koy veren bir çocuğun hızıyla düşünüyor şimdi, düşüncelerinin ardından koşmağa, yetişmeğe, onları toparlamağa, ipi elinden kaçırmamağa&nbsp;çabalıyor İoakim.</p>

  <p>Bunu yapıyor, kendini Tanrıya adamak istemiş bir insanın alçakgönüllülüğüne</p>

  <p>Göstermesi gereken alçakgönüllülüğe meydan okurcasına, bu alçakgönüllülüğü hiçe sayarcasına</p>

  <p>Eksiksiz, kusursuz, yanlış iş işlemez bir insan olmak isteğinin, isteği gururunun içinde Tanrıdan uzaklaştığını</p>

  <p>İnsanın Tanrı katında göstermesi beklenen alçakgönüllülüğe karşılık, bir insan olarak, insan katında, insan ölçüleri içinde iyi,&nbsp;yetkin bir insan olabilme çabası ile ömür tüketmezse bu hayatın&nbsp;değerini neyle biçeceğini</p>

  <p>Gene de bu çabanın güzelliği karşısında yanılmanın, yanlış iş işlemenin de bir güzelliği olması gerektiğini</p>

  <p>Yanlışlık yapsa bile buna bir onur payı ayırmak gerekirse iyiliğin, kötülüğün tek ölçüsünün, ister istemez, niyete, inanca dayanacağını</p>

  <p>Oysa niyetin, inancın, sağlam bir yola götürmeğe yeterli olamayacağını, dolayısıyla döngünün kendi kuyruğunu yemeğe kalkan bir yılan gibi</p>

  <p>Düşünüyor, düşüncelerinin arkasından sürükleniyor İoakim, yuvarlanıyor.</p>

  <p>Ama artık tilkinin de, Andronikos'a yapılan işkencenin de</p>

  <p>Konuşmuş, akşamdan beri aklından geçenleri aynı hızla, sesli, sözlü söylemiş olsaydı, Andronikos'un yaptığına yaklaşır mı?</p>

  <p>Yaklaşmazdı.</p>

  <p>Andronikos tam sekiz gün konuşturulmuştu.</p>

  <p>Tam sekiz gün, yiyecekten çok, sudan çok, hava yutması için uğraşılmıştı. Tam sekiz gün.</p>

  <p>Sekiz gün sekiz gece</p>

  <p>Önce Tanrıyı, sonra yaptıklarını, sonra inandıklarını, sonra inanmadıklarını, sonra inanmamayı, sonra yüreğindeki temel değerleri, sonra temel değersizliklerini, sonra acılarını, sonra yorgunluğunu, sonra dostluğu, sevgiyi, sonra umursamazlığı, sonra&nbsp;çocukluğunu, sonra akima, sonra ağzına geleni, sonra artık yüreğinden, akimdan bile kopmayanı söylemişti.</p>

  <p>Söylememişti.</p>

  <p>Bütün bunlar söyletilmişti kendisine.</p>

  <p>Sonra aldığı hızla, araba devrildiği halde hâlâ dönen tekerleklere dönmüştü. Sonra bu dönme azalmıştı, azalmıştı, sonra durmuştu, gene döndürülmüş, gene durmuş, gene döndürülmüştü, sonra, daha sonra</p>

  <p>Kandilin yağı tükenmişti. Tekerlek artık takılmıştı. Gıcırdamıştı daha sonra, gıcırdadıktan sonra da</p>

  <p>Durmuştu. Düpedüz. Hata işlememenin gururunun boşluğunu söyleye söyleye, haykıra haykıra.</p>

  <p>Oysa İoakim, şimdi</p>

  <p>Şimdi, bu sabah gelip kendisini gören genç bir keşişin gizlice, tek başlarına kalmalarım istedikten sonra, başkalarının duymamasına özellikle önem vererek ulaştırdığı habere göre</p>

  <p>Bu, alçakgönüllülüğün de ötesinde.</p>

  <p>Burnu, hem suç işlediği, hem bağışlanmak dilediği, hem cezasını çektiği için yere sürtülen, kanatılan, parçalatılan bir insan durumunda.</p>

  <p>Bütün yolların kapandığı, bütün akşamların bittiği, bütün kışların başladığı bir noktada.</p>

  <p>Köle ile efendinin arasındaki ilişki nedir? Düşündüğü, kötü efendiyle, dayak yiyerek iş görmekten başka bir yol bulmayan,&nbsp;sonunda ya ölen ya öldüren, ya kaçan ya da baş kaldıran köle arasındaki ilişki değil. Yüzyıllardır insanlar bu kalıp içinde düşünmüş. Yüzyıllardan beri, insanlar varolmağa başlayalı beri, köleler&nbsp;dayak yemiş, terlemiş, işte öğütülmüş, efendilerse dayak atmış,&nbsp;yelpazelerini kölelerine sallatmış, tembellikten yorulan bacaklarını kölelerine ovdurmuştur. Ama kölelerin efendilerine sevgiyle,&nbsp;aşkla bağlı oldukları, efendilerin kölelerinin aşkını kazanmak&nbsp;için toz toprak içinde sürüklendikleri bir ilişkiyi düşünmek yanlış&nbsp;mı olur?</p>

  <p>Ya köle, ölümünün efendisinin elinden gelmesini isteyecek ölçüde seviyorsa efendisini? Ya kaçan köle, ölümünün efendisinden gelmesi için, ölümünü efendisinden dilenmek için ona dönerse? Ya efendi, kölesini öldürdüğü zaman kendisini hiç kimsenin&nbsp;sevemeyeceği kadar, sevemeyeceği gibi sevmiş olan bir insanın&nbsp;istediği en büyük şeyi, yerine getirmek, ona istediği en korkunç&nbsp;şeyi vermekle kölesi karşısındaki köleliğinin en büyük belirtisini&nbsp;gösterirse... Köleliğinin, dolayısıyla sevgisinin, saygısının en büyük belirtisini?...</p>

  <p>Böyle düşünmek, gerçekten çılgınlık mı olur? Bunu yaşayanlar, bunu duyanlar, gerçekten birinin kölesi, birinin efendisi olanlar, bu düşünceyi çılgınlık diye görürler mi?</p>

  <p>İoakim hiç sanmıyor böyle göreceklerini.</p>

  <p>Kendisini öldürmesini isteyen kölesinin bu isteğini yerine getirecek kadar onu sevmeyen bir efendinin, kölesinin elinden ölümünü bulması, işin en doğrusu değil mi? Hak değil mi?</p>

  <p>Ya da, kendini kölesine öldürtecek, kölenin kendisinden istediğini kendi hesabına isteyebilmek için bu isteği reddedecek bir efendi düşünülemez mi?</p>

  <p>Sabah bir türlü gelmeyecek sanki bu gece. Oysa sabah gelir, gelmemesi görülmemiş bir şey. Bu gece yolculuğundan, yorulsa&nbsp;bile, dönmemesi gerekiyor İoakim'in.</p>

  <p>Kahramanlık, acaba</p>

  <p>Niye korkmalı? Kahramanlık, acaba, köleliği kabul etmek anlamına gelemez mi?</p>

  <p>Bunlar, sanki, hem kendi düşüncesi, hem değil.</p>

  <p>Sanki, bir yerde okumuş, başka biri söylemiş bunları.</p>

  <p>Oysa, başka biri, bu biri İsa da olsa, Andronikos da olsa, bunları söylemiş, kendisinden önce düşünmüş olsa bile, bu düşünceler ona hiç de yabancı değil. Sanki kendi düşünmüş bunları, çok eskiden. Artık önemsiz de böyle olup olmadığı. Hangi düşünce,&nbsp;yalnız bizimdir? Bir şeyi bir başkası bizden önce söylediği zaman, onun başka birinden yararlanmadığı söylenebilir mi? Nasıl&nbsp;söylenebilir? Nasıl düşünülebilir öyle bir şey?</p>

  <p>Köleliği kabul etmek olamaz mı kahramanlık? Bir bakıma? Bu köleliği öylesine kabul etmek, öylesine benimsemek, öylesine&nbsp;özümlemek ki, kahramanlığın başlangıcı olan baş kaldırma, insana en çok sevdiği, dolayısıyla en çok kızdığı varlığın elinden&nbsp;ölüm getirsin, onun içinde eriyerek ölmek olanağını versin?</p>

  <p>Baş kaldırmak içinse, bir şeyi benimsemek, ciddiye almak, ona bağlanmak, o bağlılığın yükünü duymak gerekmez mi?</p>

  <p>Andronikos'un yaptığı, böyle de düşünülürse, kahramanlıktı.</p>

  <p>Baş kaldırmasının nedeni olan küçük alışkanlıkları da, bir çeşit köleliğinin koşullarıydı. Bir köleliğin kendiydi bunlar.</p>

  <p>Ya sözler? Söylenen sözler, hele hele, verilen sözler, köleliğin katmerleşmesi diye görülemez miydi? Bir kölelik adına başka bir köleliğin karşısındaki kahraman olmak, ama aynı efendiye dönüp beni öldür, beni içine al, erit demek</p>

  <p>Şimdi boşlukta dönen bir tekerlek var ama, İoakim duruyor bu tekerleğin merkezinde.</p>

  <p>İoakim, kahraman olmak istemiyor hâlâ.</p>

  <p>Erit, demek. Dediği o olmuştu Andronikos'un. İoakim ise, kahramanlığın ötesinde durmak, berisinde kalmak istemişti.&nbsp;İnanç konusunu kendi içinde fazla eşelememiş, insana kalan son&nbsp;yolu, mutluluğa yönelmeyi</p>

  <p>Mutluluk &nbsp;&nbsp;&nbsp;</p>

  <p>Yeni bir düşünce değil ya, son yol olarak mutluluğa yönelme kalıyor, diye düşüneli kaç yıl geçmişti?</p>

  <p>Mutluluğa yönelmeyi de aklından geçirmediğine, geçirmeğe yanaşmadığına göre, yolların hepsi kapanmıştı onun için.</p>

  <p>O da kaçmıştı.</p>

  <p>Ama bir adaya, Ada'ya kaçsaydı, Kappadokya'ya kaçsaydı, Yarlığa karşı gelmek, Yarlığı reddetmekle hain, Yarlığa karşı gelenlere katılmakla kahraman olurdu. Oysa Ravenna’ya kaçmakla&nbsp;Ravenna'da kalmayacağını daha o zamandan beri biliyordu&nbsp;sanki. Ravenna'da eski inancı tazelemek bir bahaneydi, niye kaçtığını soranların önüne atılacak. Roma'ya kaçmak, Roma'nın Baş&nbsp;Papazına sığınmakla, gerek Başkentin, gerek kaçaklar vadisinin&nbsp;ilençle anacağı biri olacaktı. Kahraman olmayacaktı. Efendisine&nbsp;dönmeyecekti, efendisinden kaçanlara katılmayacaktı. Ne köle&nbsp;olacaktı ne kahraman. Konuşmağa zorlanmayacaktı. Susacaktı.&nbsp;Gerçekten.</p>

  <p>Andronikos Ada'da saltık susmayı öğrenmişti, Ada'dan dönerek saltık konuşmayı başarmıştı. Herkesin konuştuğu bir toplantıda kendisinden de birkaç söz istenince, herkesin şarkı söylediği bir toplulukta kendisinden de bir şarkı istenince, konuşmak, şarkı&nbsp;söylemek, korkunç bir küçültücülük taşıyordu içinde.</p>

  <p>Ama her zaman mı?</p>

  <p>Bunun da önemi kalmadı artık.</p>

  <p>İoakim başka bir efendiye sığınacaktı.</p>

  <p>Efendisini, gönlünün isteğince değiştirmiş bir köle olacaktı.</p>

  <p>Ama efendisini değiştirdiği anda, kölelik durumundan da sıyrılacaktı. Bir daha köle olamazdı ki, kendi ayağıyla gitse de başka bir efendiye. Köleliğe zorlanmak şarttı.</p>

  <p>Ravenna, zavallı, güdük bir bahaneden başka ne olmuştu ki?</p>

  <p>Ravenna'daki İmparator temsilcilerini, Roma, İmparator'un kendi gibi karşılardı. Ravenna'da efendiden kurtulmak olanaksızdı. Ravenna'da kalmağa çalışmak, insanın kendine söyleyebileceği yalanların en kötüsüydü. Yalan da köleliğin şartıdır oysa. Mızıkçılık kabul etmeyecek bir düzendi yalan. Yalan söylerken doğruyu söylemeğe başlamak, doğru söylerken yalan söylemek kadar mızıkçılıktı.</p>

  <p>Ondan çabuk sıyrılmağa bakmıştı.</p>

  <p>Daha geçen yıl, Frankların İmparatoru Roma'ya geldiğinde, karşılanışı, Ravenna'ya gönderilen valilerin karşılanışına benzetilecek düzenlenmişti. O zaman da ürpermişti sırtı. Ondan kurtulduğunu sandıktan bunca yıl sonra bile İmparator ardını bırakmıyordu. Oysa Roma, o gün efendi değiştirmişti görünüşe bakılırsa.&nbsp;Oysa, Bizans'ta, o zamandan bu yana değişen bir şey vardı.</p>

  <p>Bu sabah, o keşişin söylediği</p>

  <p>Yalandan da çabuk sıyrılmağa bakmıştı. Şimdi daha iyi farkına varıyor. O zamanlar varmadığı şeyin.... Yalandan sıyrılmak için inmişti Roma'ya. Roma'nın bataklıklarının kıyısına. Düşmanından, düşmanlığını sürdürebilmesi için yanına sığınmağı dilemek&nbsp;gibi bir şeydi yaptığı. Sığınağı da verilmişti nitekim kendisine.</p>

  <p>Roma'nın Baş Papazından eski inancı taze tutacak bir yer vermesini isterken, İoakim, inanç çerçevesini aşmayacak bir davranış içerisinde kalmağa özellikle dikkat etmişti. Ölümsek hastaların saçlarını taratmak istemeleri gibi.</p>

  <p>Bu davranışı şimdi anlıyordu. Yani yorumunu yapabiliyordu. Şimdi dediği, birkaç saat öncesi; birkaç ay, birkaç yıl öncesi gibi&nbsp;uzaklarda kalmış... Şimdi, başka bir yere varmış durumda çünkü.</p>

  <p>Gerçekte, bir batağa ağır ağır saplanmış, battığının farkına varmadan, debelenip durmuştu. Kurduğu kilise, resimli kilise, yurdunun inancını korumak için çırpınır görünerek yükselttiği anıt, şu&nbsp;anda, bu sabahki haberle, tamamıyla gereksiz kılınmış oluyor.</p>

  <p>Otuzbeş yıl önce</p>

  <p>Otuzbeş mi, daha mı az, daha mı çok? Hesabını şaşırmış gibi, ama, ne çıkar? Resimlere yeniden izin verildiği zaman</p>

  <p>Önceleri, hile, düzen demişlerdi çevresindekiler. İnanmak istememişlerdi. İzne uyacaklar kim diye bakacak, sonra hepsini birden zindana atacaklar demişlerdi.</p>

  <p>Kendi ise, resimsiz geçen onüç ondört yıldan sonra resimlere dönüldüğü için ne sevinç duyuyor, ne de öbürleri gibi kuşkulara&nbsp;kapılıyordu. Bir ara yalnız, Andronikos'un ölümü bu kadar boşu&nbsp;boşuna mıydı? diye düşünmüştü. Daha sonra, Andronikos'un,&nbsp;onun gibilerin acıları, ölümleri bir işe yaramış mıdır? diye düşünmeğe kalkmış, ardından vazgeçmişti. Bunu düşünmek daha da küçültücüydü onlar için.</p>

  <p>Çünkü resimlerin dönmesi, hiçbir şeyi değiştirmiyordu.</p>

  <p>içinde en ufak bir kıpırtı duymuyordu. Manastırlılar, manastırlardaki keşişler, en ufak bir baskı duymamışlardı üzerlerinde. Bildikleri gibi hareket ediyorlardı. Başka manastırlardan gelip&nbsp;kendi manastırına sığınan keşişler vardı. Kendilerininki yazıcı&nbsp;manastın, kimse onlara dokunmuyor diye.</p>

  <p>Oysa İmparatorluk resimsizlikten batmış falan değildi. Resimden vazgeçmeyip, vazgeçemeyip, kendilerine sığınarak eski inançlarını herkesin bildiği bir gizlilik içinde sürdürenler için&nbsp;dünya daha başka mı oluyordu?</p>

  <p>Şimdi ise kendi de</p>

  <p>Kendi de küçültücü bir hareket içinde, küçültücü bir durum içinde, kaçışının küçültücülüğü içinde</p>

  <p>Yoksa kendini temize çıkarmak için mi düşünüyor böyle bütün</p>

  <p>Ama aradan bir yıl geçince, tahta yeni Doğulu yerine eski Doğulu geçince</p>

  <p>Hâlâ böyle düşünmesi tuhaf. Burada, Batıda, yurdunun Doğulu hükümdarlarına bunca yıldan sonra hâlâ yabancıymış gibi bakması... Oysa</p>

  <p>Eski Doğulu tahta dönünce, o korkunç baskı başlamıştı. İoakim'in manastırına sığınmış keşişler uzak manastırlara kaçmağa başlamışlardı. Artlarından, manastırın öz keşişleri de. Bunlar,&nbsp;böylelikle, en inatçı "resimci"ler olduklarını anlatıyor, kendilerine karşı amansız bir savaş açılması için ellerinden geleni yapıyorlardı.</p>

  <p>İoakim, kaçtıktan sonra, çok çok sonra, ne korkunç haberler almıştı. Yeni yasalar, yeni yarlığlar çıkıyordu. Keşiş yetiştirilmesi önleniyordu, yeni keşişler alınması yasak ediliyordu manastırlara.</p>

  <p>Daha sonra, keşişlerin, keşişlik antlarından dönmeleri, din dışı hayata yeniden karışmaları, manastırların boşaltılması buyurulmuştu.</p>

  <p>Bu haberler geldikçe, çevresinde toplananlar, İoakim'i bunu çok önceden sezdiği, eski inancı kurtarmak için, keşişliği sürdürmek için, uzak topraklarda da olsa, bu kadar uğraştığı, bunca güçlüğe göğüs gerdiği için, kutluluyor, övüyorlardı. Kahraman diyorlardı ona. O da bu sözü işittikçe kahroluyor, bu yeni yolun, bu&nbsp;kendi ayağıyla girdiği yolun, kendi için yarattığı yeni köleliği duyuyordu içinde.</p>

  <p>Zavallı, hasta bir tilki yavrusunu nasıl boğduğunu anlatmağa kalksa, onu gene övecekler, gençliğine, üzüntüsüne yoracaklardı&nbsp;o yaptığını.</p>

  <p>Suçların, kötülüklerin bile bağışlandığı bu kahramanlıktan sıyrılabilmesi için bu sabahı beklemesi gerekirmiş.</p>

  <p>Şimdi, herkesin, kapıcıların bile uyuduğu, yurdundan haber getiren ulak keşişin, gencecik, incecik, utangaç ama gözleri ateşli&nbsp;keşişin, yorgun olduğu bahanesiyle rahatsız edilmemesi için alınmasını buyurduğu bitişik hücrede, aralık duran perdenin arkasında ölüm uykusuna yatmış kadar kıpırtısız göründüğü bu saatte,&nbsp;herkes bir kahramanın çobanlığındaki bir sürünün rahatlığı içinde&nbsp;korkusuz uyurken, İoakim, belki de ömrünün en büyük sevincini&nbsp;en büyük acısıyla bir arada duyuyor, yaşıyor.</p>

  <p>Bu sabaha dek ne olmadığını bilmişti İoakim, manastır öğretiminin, din eğitiminin insana öğrettiği başlıca ölçü içinde, salt, ne olmadığını bilmişti.</p>

  <p>Şimdi, karşısında esner gibi duran saray içlerinin, onların yerinde parıltılar içinde yanarak üç koldan akacak bir denizin, gözlerinde hâlâ canlı görüntüler, resimler gibi durabildiği bu anda</p>

  <p>Ne olduğunu biliyor artık.</p>

  <p>Ne olduğunu</p>

  <p>Yenik olduğunu</p>

  <p>Dolayısıyla utkuya varmış olduğunu.</p>

  <p>Biliyor.</p>

  <p>Bu andaki durum gene değişebilir. Ancak, hesabım bir daha yapmak zorunda kalmayacaktır. İoakim bunu biliyor.</p>

  <p>Tepede, güneşin batışını ardına aldığı sırada, öbür tepede, güneş solunda battığında, ne aramıştı, biliyor şimdi.</p>

  <p>Açlığı bilmeyen, herhangi bir açlığı doyurmak mutluluğunu aramadan yaşamış, bunu aklından bile geçirmemiş bir insan olarak, yaşayışının özüne inmek, bu yaşayışa bir yorum, bir anlam&nbsp;getirmek, yakıştırmak istemişti. Tamam şimdi... Anlamı buldu.</p>

  <p>İnsan, nasıl olsa, birtakım yapıntılarla yaşayabiliyor, diyor. Gençliğimde, daha çok kaçıp yapıntılara daha çok sarılmış, kahramanlığı</p>

  <p>Kahramanlığı kabul etmiş olsaydım, bugün bu noktaya varamazdım herhalde. Olgun yapıntının bir adım ötesi ölüm, biliyorum ama artık kendimi aldatmadan, gözümü karartmadan, ulu, engin bir yapıntı içinde, bütün ömrüm boyunca olgunlaşması için&nbsp;uğraşıp didindiğim bir yemiş, bu akşam, tepeye çıkarken gözümün önüne getirdiğim olgun yemiş imişçesine bir yapıntı içinde&nbsp;ölebilirim artık, diyor.</p>

  <p>Bundan böyle güneş, sağında doğabilecek</p>

  <p>Ama dönmeyecek yurduna</p>

  <p>Önünde doğacak</p>

  <p>Bir daha tepeye çıkarsa.</p>

  <p>Ama çıkmaz gibi geliyor ona.</p>

  <p>Bundan böyle iniş yolu başlıyor. Küçük alışkanlıklarının içinde ineceği yol.</p>

  <p>Bu alışkanlıklardan artık kurtulmağa çalışmayacağı, her türlü çarpışmanın, direnmenin artık anlamını yitirdiği, ölüme doğru&nbsp;dümdüz inen yol. Batının yolu.</p>

  <p>Üç kol denizin en darına, yıkık duvarların içinden, geriye doğru, yağmur sularının bulandırdığı, sepetleri, köpek leşlerini&nbsp;sürükleyen ırmağa doğru inen yol. Büyük lâğımın ağzından biraz&nbsp;ötede belki, duracak olan yol.</p>

  <p>Kahramanlığın kırıntısını taşımayacak bir yenikliğin utkusu bu.</p>

  <p>Sabaha, tören giysileriyle çıkmalı kuzularının karşısına.</p>

  <p>Onlara bir kıssa anlatır gibi şöyle bir şey anlatmalı belki: Bir zamanlar bir adam, herkesin üzüntüsüne, derdine</p>

  <p>Bu adamın en büyük üzüntüsü, başkalarının dertlerine, üzüntülerine ortak olmaktan, onların yardımına koşmaktan kendi hayatını yaşayamaması, kendi üzüntülerine, kendi sevinçlerine dalamaması olacaktı. Geçimini ondan bekleyenlere geçim, sevincini ondan bekleyenlere sevinç yetiştirmekten yorulmuş olacaktı. Bu haline karşı gönlü ayaklandığı zaman da bencil bir kişi olmağa karar veriyor ama daha bu kararını verirken kendisine seslenen&nbsp;birine "şimdi geliyorum" diye karşılık veriyordu. Bu kararla bu&nbsp;"şimdi geliyorum" arasında gide gele, ölüm döşeğine düştüğü&nbsp;gün, ansızın, bir şey aydınlanacaktı bu adamın gözlerinde, bir şeyi apaçık görecekti bu adam: Kendi yaşayışı, bu "şimdi geliyorum"dan başka bir şey değildi. Olmamıştı. "Şimdi geliyorum" diyerek yaşamak istemiş, öyle yaşamıştı.</p>

  <p>Buna benzer bir şey anlatmalı onlara.</p>

  <p>Ama hemen ardından, bu kıssayı yalanlıyora benzer bir şey demeli.</p>

  <p>Bizans'tan, yapılabilecek bir şey görmediğim için buraya gelmedim, bir şey yapmak istemediğim için kaçtım, demeli.</p>

  <p>Ardından, kafalarını büsbütün karıştıracak tek şeyi söylemeli:</p>

  <p>Yavrularım, karşınıza tören giysimle geldim, çünkü bir cenaze kaldırmamız gerek. Gerçekte iki cenaze. Ömrümünki ile sizlerinkini.</p>

  <p>Bugünden başlayarak bu çatının altında değişik bir inancın kullan olarak yaşayabilirsiniz. Baş Papazın bu konuda en ufak bir&nbsp;baskısı olmadığı halde, bu baskıyı da beklemeden, bu kiliseyi Roma kilisesine bağlayacak, sonra da, ölümümü beklemek üzere&nbsp;hücreye çekileceğim. Bunu kabul etmeyenler, ister Ravenna'ya,</p>

  <p>ister Büyük Konstantinus'un başkentine dönerler.</p>

  <p>Dönerler, çünkü</p>

  <p>İoakim'in kendi kendine söylev çekmesi, söylevini kendine dönerek hazırlaması gereksiz. Dönerler, çünkü genç keşişin bu&nbsp;sabah getirdiği haber buydu.</p>

  <p>İoakim, tepeye artık hiç çıkmayacak. Kesin karan bu.</p>

  <p>Yeni imparator, eski yasaları gevşetiyordu. Elverişli gördüğü anda da, onları bütün bütün kaldıracağını, kaldırmağa kararlı olduğunu işitenler, bu sözleri bütün şehre yaymışlardı ulak keşişe&nbsp;göre.</p>

  <p>Kitap bitti. Dükkân kapandı. Barış kuruldu.</p>

  <p>Şansız, şerefsiz.</p>

  <p>Bir akşam, Thessaloniki'nin kıyısında, denize doğru, yelkenlerin arasından açık denize doğru, dakikalarca, saatlerce uzun sürmüş gibi gelen dakikalarca, bakmıştı. Batan güneşin ardından&nbsp;görünen, o, dünyanın en güzel morunun, İmparatorların doğdukları odanın, somakilerin morunun, gezginlerin Doğu dağlarının&nbsp;kayalarında gördüklerini söyledikleri morun, ağır ağır karanlığa&nbsp;dönüşümünü seyretmesi geliyor aklına. Pencereden görünen&nbsp;renk, o gecenin son rengi olmuştu.</p>

  <p>Bugünün ilk rengi.</p>

  <p>Yoruldum artık, diye düşünüyor İoakim. Yoruldum. Tanrı canımı almayacak mı daha?</p>

  <p style="text-align: right;"><span style="font-weight:bold;font-style:italic;">1964-65</span></p>
</body>
</html>
