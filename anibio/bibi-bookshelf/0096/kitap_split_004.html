<html xmlns="http://www.w3.org/1999/xhtml">
<head>
		<meta content="text/html;charset=utf-8" http-equiv="content-type"/>
		<title>kitap.html</title>
		<meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style></head>
	<body class="calibre">
<h1 class="h1baslik" id="calibre_toc_2">BORİS GODUNOV</h1>
	<p class="ortayazi">Kremlin Sarayı<br class="chapter"/>
(20 Şubat 1598)<br class="chapter"/>
    (Prens Vorotinski, Prens Şuyski.)</p>
<p class="normal1">VOROTİNSKİ</p>
				<p class="normal">Şehrin güvenliğini sağlamayı ikimize yüklediler,</p>
				<p class="normal">Ama sanırım tek kişi bile bulamayız gözetecek:</p>
				<p class="normal">Moskova bomboş. Bütün halk</p>
				<p class="normal">Patriğin ardından manastıra gitti.</p>
				<p class="normal">Sen ne dersin bu işe; ne zaman bitecek bu bela?</p>
	<p class="normal1">ŞUYSKİ</p>
				<p class="normal">Ne zaman mı bitecek? Bunu kestirmek hiç zor değil.</p>
				<p class="normal">Halk biraz bağırır çağırır, biraz ağlar sızlar;</p>
				<p class="normal">Boris de evvela yüzünü buruşturur,</p>
				<p class="normal">Ayyaşın bir bardak şarabı görünce</p>
				<p class="normal">Önce yüzünü buruşturması gibi.</p>
				<p class="normal">Sonra lütfedip, uysalca tacı giymeye razı olur</p>
				<p class="normal">Ve bizi yönetmeye başlar, tıpkı eskisi gibi.</p>
	<p class="normal1">VOROTİNSKİ</p>
				<p class="normal">Ama Boris tam bir aydır</p>
				<p class="normal">Manastıra kapanmış kız kardeşiyle.</p>
				<p class="normal">Sanırım çekmiş dünya işlerinden elini eteğini,</p>
				<p class="normal">Bugüne dek ne patrik, ne Duma boyarları,</p>
				<p class="normal">Bir türlü ikna edemedi.</p>
				<p class="normal">Kimseye aldırdığı yok,</p>
				<p class="normal">Ne gözyaşlarına, ne öğütlere,</p>
				<p class="normal">Ne yakarışlara, ne tüm Moskova’nın feryadına,</p>
				<p class="normal">Hatta Meclisin sözlerine.</p>
				<p class="normal">Boris’i tahta geçmeye razı etmek için</p>
				<p class="normal">Kız kardeşine edilen ricalar da boşa çıktı;</p>
				<p class="normal">Yaslı rahibe çariçe de</p>
				<p class="normal">Kardeşi gibi amansız ve inatçı.</p>
				<p class="normal">Sanki Boris ekmiş onun ruhuna bunları;</p>
				<p class="normal">Ya hükümdar gerçekten</p>
				<p class="normal">Bıkmışsa devlet işlerinden,</p>
				<p class="normal">Ya çıkmazsa başsız kalmış tahta?</p>
				<p class="normal">Sen ne dersin bu işe?</p>
	<p class="normal1">ŞUYSKİ</p>
				<p class="normal">Derim ki,</p>
				<p class="normal">Boşuna döktüler <span>Çareviç</span>’in<sup class="calibre3"><a href="kitap_split_005.html#footnote-426-1" id="footnote-426-1-backlink">[1]</a></sup> kanını;</p>
				<p class="normal">Dimitri yaşayabilirdi aslında,</p>
				<p class="normal">Madem böyle olacaktı.</p>
	<p class="normal1">VOROTİNSKİ</p>
				<p class="normal">Ne korkunç cinayet! Acaba Boris’in</p>
				<p class="normal">Veliahda kıydığı doğru mu?</p>
	<p class="normal1">ŞUYSKİ</p>
				<p class="normal">Ya kim olacaktı?</p>
				<p class="normal">Çepçugov’u boş yere ayartmaya çalışan kim?</p>
				<p class="normal">Bityagovskiler’i Kaçalov’la birlikte yollayan kim?</p>
				<p class="normal">Ben de inceleme için Ugliç’e yollandım:</p>
				<p class="normal">Gittiğimde izler henüz tazeydi;</p>
				<p class="normal">Tüm şehir cinayetin tanığıydı;</p>
				<p class="normal">Sokaktaki halk söz birliği etmiş,</p>
				<p class="normal">Aynı şeyi söylüyordu.</p>
				<p class="normal">Döndüğümde, güya bilinmeyen asıl caniyi</p>
				<p class="normal">Tek sözümle ifşa edebilirdim.</p>
	<p class="normal1">VOROTİNSKİ</p>
				<p class="normal">Peki neden etmedin?</p>
	<p class="normal1">ŞUYSKİ</p>
				<p class="normal">İtiraf edeyim, Boris’in sükûneti,</p>
				<p class="normal">Beklenmedik pişkinliği</p>
				<p class="normal">Karşısında şaşırıp kalmıştım o zaman.</p>
				<p class="normal">Masum bir adam gibi bakıp gözlerimin içine,</p>
				<p class="normal">Durmadan beni sorguya çekti,</p>
				<p class="normal">Ayrıntıları anlatayım diye.</p>
				<p class="normal">Ben de onun uydurup kulağıma fısıldadığı</p>
				<p class="normal">Saçmalıkları tekrar ettim kendisine.</p>
	<p class="normal1">VOROTİNSKİ</p>
				<p class="normal">Hiç de dürüstçe değil bu Prens.</p>
	<p class="normal1">ŞUYSKİ</p>
				<p class="normal">Başka ne yapabilirdim?</p>
				<p class="normal">Her şeyi Çar Fyodor’a mı söylemeliydi?</p>
				<p class="normal">Ama Çar, hep Godunov’un gözleriyle bakar,</p>
				<p class="normal">Godunov’un kulaklarıyla işitirdi her şeyi.</p>
				<p class="normal">Onu inandırmış olsaydım bile,</p>
				<p class="normal">Boris ossaat aklını çeliverirdi.</p>
				<p class="normal">O zaman da beni doğruca hapse gönderirler</p>
				<p class="normal">Ve saati gelince ben de amcam gibi</p>
				<p class="normal">O ıssız zindanda boğdurulurdum.</p>
				<p class="normal">Övünmek gibi olmasın ama,</p>
				<p class="normal">Beni hiçbir ceza korkutamaz aslında.</p>
				<p class="normal">Korkak değilim, ama hiç aptal da değilim.</p>
				<p class="normal">Boş yere ipe çekilmek de</p>
				<p class="normal">Hiç bana göre değil.</p>
	<p class="normal1">VOROTİNSKİ</p>
				<p class="normal">Ne korkunç cinayet! Baksana,</p>
				<p class="normal">Katil bana kalırsa şu anda,</p>
				<p class="normal">Vicdan azabı çekiyordur şimdi:</p>
				<p class="normal">Tahta çıkmasına engel olan şey,</p>
				<p class="normal">O günahsız yavrunun dökülen kanı elbette.</p>
	<p class="normal1">ŞUYSKİ</p>
				<p class="normal">Meraklanma çabuk atlatır!</p>
				<p class="normal">O kadar hassas değildir Boris.</p>
				<p class="normal">Ne mutlu bize, ne mutlu tüm Rus halkına ki,</p>
				<p class="normal">Daha dünkü kölenin, Tatar Malyuta’nın,<sup class="calibre3"><a href="kitap_split_006.html#footnote-426-2" id="footnote-426-2-backlink">[2]</a></sup></p>
				<p class="normal">Şu cellat Malyuta’nın damadı,</p>
				<p class="normal">Kendi de cellat ruhu taşıyan bir adam</p>
				<p class="normal">Monomah’ın<sup class="calibre3"><a href="kitap_split_007.html#footnote-426-3" id="footnote-426-3-backlink">[3]</a></sup> tahtına konacak...</p>
	<p class="normal1">VOROTİNSKİ</p>
				<p class="normal">Doğru, asil bir aileden gelmiyor,</p>
				<p class="normal">Soy açısından ondan üstünüz.</p>
	<p class="normal1">ŞUYSKİ</p>
				<p class="normal">Orası öyle tabii...</p>
	<p class="normal1">VOROTİNSKİ</p>
				<p class="normal">Ne olsa Şuyski ve Vorotinski’yiz...</p>
				<p class="normal">Biz doğuştan prensiz.</p>
	<p class="normal1">ŞUYSKİ</p>
				<p class="normal">Hem doğuştan, hem de Ryurik<sup class="calibre3"><a href="kitap_split_008.html#footnote-426-4" id="footnote-426-4-backlink">[4]</a></sup> kanından.</p>
	<p class="normal1">VOROTİNSKİ</p>
				<p class="normal">Baksana Prens, madem öyle</p>
				<p class="normal">Fyodor’un tahtında bizim de hakkımız var.</p>
	<p class="normal1">ŞUYSKİ</p>
				<p class="normal">Godunov’dan çok daha fazla.</p>
	<p class="normal1">VOROTİNSKİ</p>
				<p class="normal">Gerçekten de öyle!</p>
	<p class="normal1">ŞUYSKİ</p>
				<p class="normal">Tabi ya!</p>
				<p class="normal">Boris kurnazlığı bırakmazsa,</p>
				<p class="normal">Ondan yüz çevirmesi için</p>
				<p class="normal">Halkı ayaklandırmak işten bile değil.</p>
				<p class="normal">Bizde prensin sürüsüne bereket,</p>
				<p class="normal">Halk kimi isterse onu Çar seçer.</p>
	<p class="normal1">VOROTİNSKİ</p>
				<p class="normal">Varyag<sup class="calibre3"><a href="kitap_split_009.html#footnote-426-5" id="footnote-426-5-backlink">[5]</a></sup> soyundan gelenler az değil aramızda,</p>
				<p class="normal">Ama Godunov’la aşık atmak kolay değil.</p>
				<p class="normal">Üstelik halk artık bizi eski komutanların</p>
				<p class="normal">Çocukları olarak görmeye alıştı.</p>
				<p class="normal">Beyliklerimizi kaybedeli çok oldu.</p>
				<p class="normal">Uzun süre önce olduk Çar uşağı.</p>
				<p class="normal">Boris’se korku, sevgi ve zaferle,</p>
				<p class="normal">Kamaştırmış halkın gözünü.</p>
	<p class="normal1">ŞUYSKİ</p>
	<p class="indentmetin">(Pencereden dışarı bakarak.)</p>
				<p class="normal">Cesur adam işte; oysa biz... Neyse, yeter.</p>
				<p class="normal">Bak, halk dağılmış dönüyor,</p>
				<p class="normal">Çabuk gidelim de kararı öğrenelim.</p>
	<p class="ortayazi">Kızıl Meydan<br class="chapter"/>
	(Halk.)</p>
	<p class="normal1">BİRİNCİ ADAM</p>
				<p class="normal">İnsafsız! Kovmuş yanından</p>
				<p class="normal">Patriği, boyarları, rahipleri.</p>
				<p class="normal">Boş yere kapanmışlar önünde yere;</p>
				<p class="normal">Galiba korkutuyor tahtın ışıltısı.</p>
	<p class="normal1">İKİNCİ ADAM</p>
				<p class="normal">Tanrım! Ya bizi kim idare edecek o zaman?</p>
				<p class="normal">Vay başımıza gelen!</p>
	<p class="normal1">ÜÇÜNCÜ ADAM</p>
				<p class="normal">İşte başkâtip de göründü.</p>
				<p class="normal">Bize Duma’nın kararını bildirmeye geliyor.</p>
	<p class="normal1">HALK</p>
				<p class="normal">Susun, susun</p>
				<p class="normal">Duma’nın başkâtibi konuşuyor;</p>
				<p class="normal"> Şiişt! Dinleyin!</p>
	<p class="normal1">ŞÇELKALOV</p>
	<p class="indentmetin">(Kırmızı verandadan.)</p>
				<p class="normal">Ey ahali,</p>
				<p class="normal">Meclis son defa denemeye karar verdi,</p>
				<p class="normal">Ricanın gücünü, kederli naibenin ruhunda.</p>
				<p class="normal">Yarın sabah yüce Patrik,</p>
				<p class="normal">Kremlin’de töreni bitirdikten sonra,</p>
				<p class="normal">Önde azizlerin tasvirleri, Vladimir ve Don ikonaları,</p>
				<p class="normal">Seçilmiş asiller, boyarlar, kentin ileri gelenleri</p>
				<p class="normal">Ve Moskova’nın tüm Ortodoks ahalisi,</p>
				<p class="normal">Hep beraber çıkıp yola,</p>
				<p class="normal">Yine yakaracağız çariçeye,</p>
				<p class="normal">Acıyıp da öksüz Moskova’ya,</p>
				<p class="normal">Kutsasın Boris’in tahta çıkışını diye.</p>
				<p class="normal">Tanrı yardımcımız olsun.</p>
				<p class="normal">Şimdi dağılın evlerinize ve dua edin.</p>
				<p class="normal">Ortodoksların samimi duaları göklere yükselsin.</p>
	<p class="indentmetin">(Halk dağılır.)</p>
	<p class="ortayazi">Novodeviçi Manastırı. Deviçi Meydanı<br class="chapter"/>
    (Halk.)</p>
<p class="normal1">BİRİNCİ ADAM</p>
				<p class="normal">Şimdi girdiler çariçenin hücresine,</p>
				<p class="normal">Boris, Patrik, boyarlar...</p>
				<p class="normal">Hepsi içeride.</p>
	<p class="normal1">İKİNCİ ADAM</p>
				<p class="normal">Bir haber var mı?</p>
	<p class="normal1">ÜÇÜNCÜ ADAM</p>
				<p class="normal">İnat ediyor; ama ümit var.</p>
	<p class="normal1">BİR KADIN</p>
	<p class="indentmetin">(Kucağında çocuğu vardır.)</p>
				<p class="normal">Ee-ee-e, ağlama, bak öcü geliyor,</p>
				<p class="normal">Öcüye veririm seni! Ağlama!</p>
	<p class="normal1">BİRİNCİ ADAM</p>
				<p class="normal">Çitin öte yanına geçsek mi?</p>
	<p class="normal1">İKİNCİ ADAM</p>
				<p class="normal">Olmaz. Nereye geçiyorsun?</p>
				<p class="normal">Alan bile sıkış tıkış.</p>
				<p class="normal">Kimbilir nasıl öteki taraf?</p>
				<p class="normal">Kolay mı? Tüm Moskova buraya akın etmiş.</p>
				<p class="normal">Baksana duvarların üstü, çatılar,</p>
				<p class="normal">Çan kulesi, kilise kubbeleri,</p>
				<p class="normal">Hatta istavrozları bile insanla dolmuş.</p>
	<p class="normal1">BİRİNCİ ADAM</p>
				<p class="normal">Pek de güzel olmuş!</p>
	<p class="normal1">İKİNCİ ADAM</p>
				<p class="normal">Bu gürültü de ne?</p>
	<p class="normal1">ÜÇÜNCÜ ADAM</p>
				<p class="normal">Dinleyin! Bu gürültü ne?</p>
				<p class="normal">Halk bağırıp çağırıyor.</p>
				<p class="normal">Diz çöküp dalgalar gibi yerlere kapanıyorlar.</p>
				<p class="normal">İşte bir sıra, işte bir sıra daha... Haydi kardeş,</p>
				<p class="normal">Sıra bize geldi bile; çabuk diz çök!</p>
	<p class="normal1">HALK</p>
	<p class="indentmetin">(Herkes diz çöker. Feryatlar ağlamalar.)</p>
				<p class="normal">Acı bize babamız! Başımıza geç!</p>
				<p class="normal">Babamız ol, Çar’ımız ol!</p>
	<p class="normal1">BİRİNCİ ADAM</p>
	<p class="indentmetin">(Alçak sesle.)</p>
				<p class="normal">Ne diye ağlıyoruz?</p>
	<p class="normal1">İKİNCİ ADAM</p>
				<p class="normal">Nereden bilelim? Orasını boyarlar bilir,</p>
				<p class="normal">Bizim işimiz değil bu...</p>
				<p class="normal">BİR KADIN</p>
	<p class="indentmetin">(Kucağında çocuğu olan.)</p>
				<p class="normal">Sustu velet iyi mi?</p>
				<p class="normal">Tam ağlamak gerekirken!</p>
				<p class="normal">Seni ağlatmasını bilirim ben;</p>
				<p class="normal">Bak öcü geliyor! Ağlasana şımarık!</p>
	<p class="indentmetin">(Çocuk ağlamaya başlar.)</p>
				<p class="normal"> Ha şöyle.</p>
	<p class="normal1">BİRİNCİ ADAM</p>
				<p class="normal">Herkes ağlıyor birader,</p>
				<p class="normal">Haydi biz de ağlayalım.</p>
	<p class="normal1">İKİNCİ ADAM</p>
				<p class="normal">Kendimi zorluyorum kardeşim,</p>
				<p class="normal">Ama ağlayamıyorum.</p>
	<p class="normal1">BİRİNCİ ADAM</p>
				<p class="normal">Ben de öyle. Soğan falan yok mu?</p>
				<p class="normal">Gözlerimize süreydik.</p>
	<p class="normal1">İKİNCİ ADAM</p>
				<p class="normal">Hayır yok. Ama ben tükürük sürdüm.</p>
				<p class="normal">Orada neler oluyor acaba?</p>
	<p class="normal1">BİRİNCİ ADAM</p>
				<p class="normal">Hiçbir şey anlaşılmıyor ki.</p>
	<p class="normal1">HALK</p>
				<p class="normal">Taç onundur! Çar odur! Kabul etti!</p>
				<p class="normal">Çar’ımız Boris! Yaşasın Boris!</p>
	<p class="ortayazi">Kremlin Sarayı<br class="chapter"/>
	(Boris, Patrik, Boyarlar.)</p>
	<p class="normal1">BORİS</p>
				<p class="normal">Ey yüce Patrik, ey boyarlar;</p>
				<p class="normal">Yüreğim apaçık karşınızda:</p>
				<p class="normal">Büyük bir korkuyla, itaatkârca</p>
				<p class="normal">Kabul ediyorum saltanatı.</p>
				<p class="normal">Öylesine ağır ki yüklendiğim görev!</p>
				<p class="normal">Kudretli İvan’ların yerine geçiyor</p>
				<p class="normal">Ve bir melek kadar masum</p>
				<p class="normal">Çar Fyodor’un tahtına çıkıyorum.</p>
				<p class="normal">Ey yüce azizler! Ey ulu Tanrım!</p>
				<p class="normal">Göklerdeki katından sadık</p>
				<p class="normal">Kullarının gözyaşlarına bak.</p>
				<p class="normal">Bu kadar kutsal bir makama</p>
				<p class="normal">Yükseltmek lütfunda bulunduğun</p>
				<p class="normal">Sevgili kuluna yardım et.</p>
				<p class="normal">Ki ben de şanla yöneteyim halkımı,</p>
				<p class="normal">Senin gibi lütufkâr ve adil olayım.</p>
				<p class="normal">Sizin de yardımınızı bekliyorum ey boyarlar,</p>
				<p class="normal">Halk iradesiyle seçilmeden önce,</p>
				<p class="normal">Birlikte nasıl hizmet ettiysek Çar’a,</p>
				<p class="normal">Şimdi de öyle hizmet edin bana.</p>
	<p class="normal1">BOYARLAR</p>
				<p class="normal">Biz ettiğimiz yemini bozmayız.</p>
	<p class="normal1">BORİS</p>
				<p class="normal">Şimdi gidip müteveffa Rus hükümdarlarının</p>
				<p class="normal">Mezarlarını ziyaret edelim.</p>
				<p class="normal">Sonra halkı ziyafete davet edelim.</p>
				<p class="normal">En soylusundan, bir kör dilenciye kadar</p>
				<p class="normal">Herkesi çağıralım.</p>
				<p class="normal">Özgürce gelsin dileyen,</p>
				<p class="normal">Herkesi hoş karşılayalım.</p>
	<p class="indentmetin">(Boris, arkasından da boyarlar çıkarlar.)</p>
	<p class="normal1">VOROTİNSKİ</p>
	<p class="indentmetin">(Şuyski’yi durdurarak.)</p>
				<p class="normal">Dediğin çıktı işte.</p>
	<p class="normal1">ŞUYSKİ</p>
				<p class="normal">Neymiş benim dediğim?</p>
	<p class="normal1">VOROTİNSKİ</p>
				<p class="normal">Hani geçenlerde burada konuşmuştuk,</p>
				<p class="normal">Hatırlamıyor musun?</p>
	<p class="normal1">ŞUYSKİ</p>
				<p class="normal">Hayır, hiçbir şey hatırlamıyorum.</p>
	<p class="normal1">VOROTİNSKİ</p>
				<p class="normal">Halk Deviçi’ye gidince demiştin ya...</p>
	<p class="normal1">ŞUYSKİ</p>
				<p class="normal">Şimdi hatırlamanın zamanı değil.</p>
				<p class="normal">Sana da unutmayı tavsiye ederim.</p>
				<p class="normal">Ben zaten seni sınamak için</p>
				<p class="normal">Söylemiştim onları.</p>
				<p class="normal">Bak, halk alkışlıyor Çar’ı.</p>
				<p class="normal">Yokluğum dikkatleri çekebilir.</p>
				<p class="normal">Ben arkalarından gidiyorum.</p>
	<p class="normal1">VOROTİNSKİ</p>
				<p class="normal">Seni kurnaz mabeyinci!</p>
	<p class="ortayazi">Gece. Çudov Manastırı’nda Bir Hücre<br class="chapter"/>
	(Peder Pimen, Grigori. Grigori uyumaktadır.)</p>
	<p class="normal1">PİMEN</p>
	<p class="indentmetin">(Önünde kandil, yazı yazmaktadır.)</p>
				<p class="normal">Bu olayı da yazdıktan sonra</p>
				<p class="normal">Tarihim sona erecek,</p>
				<p class="normal">Böylece Tanrı tarafından bana,</p>
				<p class="normal">Bu günahkâr adama verilen görev de</p>
				<p class="normal">Yerine getirilmiş olacak.</p>
				<p class="normal">Tanrı’nın bana yıllar boyunca</p>
				<p class="normal">Olayları göstermesinde</p>
				<p class="normal">Ve yazıcılık sanatını öğretmesinde</p>
				<p class="normal">Bir hikmet varmış demek ki.</p>
				<p class="normal">Elbet bir gün ileride, çalışkan bir rahip</p>
				<p class="normal">Benim bu isimsiz, hamarat eserimi bulacak,</p>
				<p class="normal">Tıpkı benim gibi yakıp kandilini,</p>
				<p class="normal">Silkecek asırların tozunu cildin üzerinden,</p>
				<p class="normal">Aktaracak gelecek Ortodoks nesillere,</p>
				<p class="normal">Anayurtlarının geçmiş kaderini;</p>
				<p class="normal">Ve büyük çarlarının işlerini, iyiliklerini,</p>
				<p class="normal">Çektikleri zorlukları saygıyla ansınlar diye,</p>
				<p class="normal">Günahları için kurtarıcılarına yalvarsınlar diye</p>
				<p class="normal">Suretini çıkaracak gerçeğin sözlerinin.</p>
				<p class="normal">Bu ihtiyarlık günlerimde ben</p>
				<p class="normal">Tekrar yaşıyorum geçen zamanları;</p>
				<p class="normal">Bir bir gözümün önünden geçip gidiyor olup biten.</p>
				<p class="normal">Peki çok mu oldu</p>
				<p class="normal">Onca olayla dolu olan bu zaman,</p>
				<p class="normal">Bir okyanus dalgası gibi geçeli?</p>
				<p class="normal">Şimdi sessiz ve ıssız her yan.</p>
				<p class="normal">Hafızamda kalmadı pek kimse.</p>
				<p class="normal">Pek az söz ulaşabiliyor kulağıma.</p>
				<p class="normal">Geri kalan her şey,</p>
				<p class="normal">Çekip gitti dönmemecesine!..</p>
				<p class="normal">Gün ağarıyor. Kandilim sönmek üzere.</p>
				<p class="normal">Bir olay, son bir olay daha yazmalıyım.</p>
				<p class="normal">(Yeniden yazmaya başlar.)</p>
	<p class="normal1">GRİGORİ</p>
	<p class="indentmetin">(Uyanır.)</p>
				<p class="normal">Yine aynı rüya. İnanamıyorum,</p>
				<p class="normal">Üçüncü kez aynı rüyayı görüyorum.</p>
				<p class="normal">Ne lanet bir rüyaymış.</p>
				<p class="normal">İhtiyar hâlâ kandilin ışığında yazıyor.</p>
				<p class="normal">Bütün gece durmadan yazmış demek.</p>
				<p class="normal">Onun bu sakin hali hoşuna gidiyor.</p>
				<p class="normal">Bütün ruhuyla geçmiş zamanın derinliklerine dalmış,</p>
				<p class="normal">Durmaksızın tarihi yazıyor.</p>
				<p class="normal">Hep bilmek istemişimdir neler yazdığını.</p>
				<p class="normal">Tatarların karanlık egemenliğini mi?</p>
				<p class="normal">İvan’ın acımasız idamlarını mı?</p>
				<p class="normal">Novgorod Meclisinin</p>
				<p class="normal">Gürültülü toplantılarını mı?</p>
				<p class="normal">Ülkenin zaferlerini mi?</p>
				<p class="normal">Bunu anlamak çok zor.</p>
				<p class="normal">Ne açık alnından, ne de bakışlarından</p>
				<p class="normal">Düşüncelerini okumak imkânsız.</p>
				<p class="normal">O sakin ve heybetli duruşu hiç değişmiyor.</p>
				<p class="normal">Tıpkı saçlarını mahkemelerde</p>
				<p class="normal">Ağartmış bir kâtip gibi; iyiye kötüye,</p>
				<p class="normal">Haklıya, haksıza acıma duymadan,</p>
				<p class="normal">Öfke duymadan sakin sessiz bakıyor.</p>
	<p class="normal1">PİMEN</p>
				<p class="normal">Uyandın mı kardeş?</p>
	<p class="normal1">GRİGORİ</p>
				<p class="normal">Beni takdis et aziz peder.</p>
	<p class="normal1">PİMEN</p>
				<p class="normal">Seni yalnız bugün değil, her zaman,</p>
				<p class="normal">Ebediyen Tanrı takdis etsin.</p>
	<p class="normal1">GRİGORİ</p>
				<p class="normal">Demek hiç uyumadın ve durmadan yazdın,</p>
				<p class="normal">Benimse huzurum kaçtı şeytani bir rüyayla,</p>
				<p class="normal">Uykumu altüst etti bir düşman.</p>
				<p class="normal">Rüyamda dik bir merdiven gördüm,</p>
				<p class="normal">Beni bir kulenin tepesine götüren,</p>
				<p class="normal">Oradan Moskova’ya baktım;</p>
				<p class="normal">Meydanda karınca gibi kaynaşan</p>
				<p class="normal">Kalabalık beni gösteriyordu, gülerek.</p>
				<p class="normal">Utandım, korktum ve</p>
				<p class="normal">Tam kuleden baş aşağı düşerken uyandım.</p>
				<p class="normal">Aynı rüyayı üç kere gördüm.</p>
				<p class="normal">Şaşırtıcı değil mi?</p>
	<p class="normal1">PİMEN</p>
				<p class="normal">Senin genç kanın kaynıyor.</p>
				<p class="normal">Oruç tut, dua et, nefsine hakim olmaya çalış.</p>
				<p class="normal">O zaman rahat uyku uyur,</p>
				<p class="normal">Hafif rüyalar görürsün.</p>
				<p class="normal">Ben bile bu yaşımda, yatmadan önce</p>
				<p class="normal">Uzun uzun dua etmezsem</p>
				<p class="normal">Sakin ve günahsız olmuyor benim uykum da.</p>
				<p class="normal">Bazen gürültülü ziyafetler,</p>
				<p class="normal">Bazen de savaş alanlarını,</p>
				<p class="normal">Oradaki çarpışmaları ya da</p>
				<p class="normal">Çılgın eğlencelerini görüyorum</p>
				<p class="normal">Gençlik zamanlarımın!</p>
	<p class="normal1">GRİGORİ</p>
				<p class="normal">Sen geçliğini çok eğlenceli geçirdin.</p>
				<p class="normal">Kazan’ın kulelerinin önünde dövüştün.</p>
				<p class="normal">Şuyski’yle birlikte</p>
				<p class="normal">Litvanya ordularını püskürttün.</p>
				<p class="normal">İvan’ın sarayının şaşaalı yaşantısını gördün.</p>
				<p class="normal">Ne mutlu sana.</p>
				<p class="normal">Bense zavallı bir çömez olarak,</p>
				<p class="normal">Delikanlılık çağımdan bu yana,</p>
				<p class="normal">Manastırların hücreleri arasında</p>
				<p class="normal">Dolanıp duruyorum.</p>
				<p class="normal">Ben de savaşlara gidemez miydim?</p>
				<p class="normal">Çar sofralarında bulunamaz mıydım?</p>
				<p class="normal">Ben de senin gibi dünyadan,</p>
				<p class="normal">Onun her kaygısından uzak,</p>
				<p class="normal">Her şeyden el etek çekmiş olarak</p>
				<p class="normal">Rahip unvanını alıp,</p>
				<p class="normal">Issız bir manastıra çekilebilirdim.</p>
	<p class="normal1">PİMEN</p>
				<p class="normal">Hayıflanma kardeşim,</p>
				<p class="normal">Bu günahkâr dünyayı çabuk terk ettiğine</p>
				<p class="normal">Tanrı senin kör nefsini erken susturdu.</p>
				<p class="normal">Şan, şöhret, şatafat, kadınların aldatıcı sevgisi</p>
				<p class="normal">Uzaktan gözünü kamaştırır insanın, inan bana.</p>
				<p class="normal">Ben çok hazlar tattım</p>
				<p class="normal">Bu gereğinden uzun hayatımda,</p>
				<p class="normal">Ama gerçek bahtiyarlığa ancak,</p>
				<p class="normal">Tanrı beni manastıra gönderince ulaştım.</p>
				<p class="normal">Düşün bakalım evladım;</p>
				<p class="normal">Büyük çarlardan daha üstün kim vardır dünyada?</p>
				<p class="normal">Sadece Tanrı değil mi?</p>
				<p class="normal">Kim onlara karşı gelmeye cesaret edebilir?</p>
				<p class="normal">Hiç kimse, değil mi?</p>
				<p class="normal">Sıklıkla onlara da ağır gelir,</p>
				<p class="normal">Başlarındaki altın taç</p>
				<p class="normal">Ve değişiverirler onu papaz takkesiyle.</p>
				<p class="normal">Çar İoan ancak dini işlerle bulurdu huzuru;</p>
				<p class="normal">O zamanlar bir manastır gibiydi</p>
				<p class="normal">Gururlu gözdeleriyle dolu olan sarayı.</p>
				<p class="normal">Saray erkânı, kaba saba</p>
				<p class="normal">Keçeden elbiseler giyerek</p>
				<p class="normal">Papaz gibi gezerdi.</p>
				<p class="normal">Çar Korkunç İvan’sa</p>
				<p class="normal">Bir mütevazi rahipti sanki.</p>
				<p class="normal">Bunu bizzat gördüm, işte bu hücrede,</p>
				<p class="normal">(Çilekeş Kiril, Tanrı’nın değerli kulu,</p>
				<p class="normal">Burada yaşardı.</p>
				<p class="normal">O zamanlar ben de</p>
				<p class="normal">İkna olmuştum dünyanın faniliğine.)</p>
				<p class="normal">O Korkunç İvan’ı burada</p>
				<p class="normal">Gaddar cezalarından bıkmış,</p>
				<p class="normal">Kötü düşüncelerinden yorulmuş,</p>
				<p class="normal">Tasalı, üzgün, sessiz sessiz</p>
				<p class="normal">Aramızda otururken gördüm.</p>
				<p class="normal">Biz onun karşısında öyle</p>
				<p class="normal">Kımıldamadan dururduk. Bir gün,</p>
				<p class="normal">Başrahibe ve diğer kardeşlere dönerek</p>
				<p class="normal">Ağır ağır konuşmaya başladı:</p>
				<p class="normal">“Ey rahiplerim, bir gün gelecek</p>
				<p class="normal">Burada, bir kurtuluş isteği ile</p>
				<p class="normal">Yanıp tutuşarak karşınıza çıkacağım.</p>
				<p class="normal">Sen Nikodim, sen Sergi ve sen Kiril,</p>
				<p class="normal">Hepiniz benim bu candan dileğime kulak verin.</p>
				<p class="normal">Biliyorsunuz ki, bir gün buraya gelerek</p>
				<p class="normal">Pişman olmuş, cehennemlik bir cani gibi</p>
				<p class="normal">Senin ayaklarına kapanıp</p>
				<p class="normal">Yüksek rahiplik mertebesine ulaşacağım.”</p>
				<p class="normal">O kudretli hükümdar söyledi bütün bunları</p>
				<p class="normal">Ve ağır ağır, tatlı tatlı konuşurken,</p>
				<p class="normal">Bir yandan da ağlıyordu.</p>
				<p class="normal">Biz de Tanrı onun çok azap çekmiş,</p>
				<p class="normal">Fırtınalı ruhunu huzura, sevgiye kavuştursun diye</p>
				<p class="normal">Gözyaşı döküyorduk.</p>
				<p class="normal">Ya oğlu Fyodor’a ne demeli?</p>
				<p class="normal">Daha tahttayken bile</p>
				<p class="normal">Huzurlu manastır hayatını özlemiş,</p>
				<p class="normal">Bir manastır hücresine çevirmişti</p>
				<p class="normal">Saraydaki dairesini.</p>
				<p class="normal">Zafere, refaha kavuşmuştur</p>
				<p class="normal">Onun zamanında Rusya,</p>
				<p class="normal">Bir mucize de oldu inanılmaz:</p>
				<p class="normal">Tam ölüm döşeğindeyken;</p>
				<p class="normal">Nurlu bir varlık belirdi.</p>
				<p class="normal">Yatağının karşısında yalnız ona görünen,</p>
				<p class="normal">Onunla konuşmaya başladı Çar Fyodor</p>
				<p class="normal">Kendisine büyük patrik diye hitap ederek.</p>
				<p class="normal">Odadakiler korkuya kapıldı,</p>
				<p class="normal">Gökten bir hayal indiğini anlayıp...</p>
				<p class="normal">O zaman Patrik sarayda değildi.</p>
				<p class="normal">Her yanı kutsal kokular içinde buldu.</p>
				<p class="normal">Ve güneş gibi parlıyordu Çar’ın yüzü.</p>
				<p class="normal">Ne yazık ki göremeyeceğiz artık</p>
				<p class="normal">Onun gibi bir Çar.</p>
				<p class="normal">Ah bu ne korkunç, ne duyulmamış bir acıdır!</p>
				<p class="normal">Tanrı’nın gazabını üstümüze çektik,</p>
				<p class="normal">Günah işledik:</p>
				<p class="normal">Çar katilini kendimize hükümdar yaptık.</p>
	<p class="normal1">GRİGORİ</p>
				<p class="normal">Uzun zamandır aziz peder,</p>
				<p class="normal">Çareviç Dimitri’nin ölümünü</p>
				<p class="normal">Sormak istiyordum sana,</p>
				<p class="normal">Diyorlar ki Ugliç’teymişsin o zaman.</p>
	<p class="normal1">PİMEN</p>
				<p class="normal">Ah hatırlıyorum!</p>
				<p class="normal">Tanrı bana bu kötü olayı,</p>
				<p class="normal">Bu kanlı günahı göstermişti.</p>
				<p class="normal">Dini görevle gönderilmiştim o uzak Ugliç’e.</p>
				<p class="normal">Vardığımda geceydi.</p>
				<p class="normal">Ertesi gün öğle duasında</p>
				<p class="normal">Hep birden acı acı çalmaya başladı</p>
				<p class="normal">Tüm kiliselerin çanları</p>
				<p class="normal">Çığlıklar, gürültüler yükseldi her yandan.</p>
				<p class="normal">Halk çariçenin sarayına doğru koştu.</p>
				<p class="normal">Ben de arkalarından.</p>
				<p class="normal">Tüm şehir oradaydı neredeyse.</p>
				<p class="normal">Öldürülen veliahdın yere yatırıldığını,</p>
				<p class="normal">Ana çariçenin de kendini kaybetmiş halde</p>
				<p class="normal">Üzerine kapandığını,</p>
				<p class="normal">Sütannesinin acı çığlıklarla ağladığını gördüm.</p>
				<p class="normal">Hiddetinden kendini kaybetmiş halk,</p>
				<p class="normal">Sürükleye sürükleye cinayet yerine getirdi</p>
				<p class="normal">O dinsiz dadıyı.</p>
				<p class="normal">Ansızın çıkıverdi ortaya hain Bityagovski,</p>
				<p class="normal">Beti benzi garezinden sararmış.</p>
				<p class="normal">“İşte, işte cani!”diye bağırdı herkes</p>
				<p class="normal">Ve bir anda işini bitirdiler oracıkta.</p>
				<p class="normal">Sonra kaçan diğerlerinin peşine düşüp,</p>
				<p class="normal">Saklanan üç caniyi yakaladılar;</p>
				<p class="normal">Ve yavrucağın henüz ılık cesedinin başına getirdiler.</p>
				<p class="normal">Tam o sırada bir mucize oldu;</p>
				<p class="normal">Kımıldadı birden ölü.</p>
				<p class="normal">“İtiraf edin!” diye gürledi halk;</p>
				<p class="normal">Korkuyla anlattı her şeyi caniler,</p>
				<p class="normal">Ve Boris’in adını verdiler.</p>
	<p class="normal1">GRİGORİ</p>
				<p class="normal">Kaç yaşındaydı Çareviç,</p>
				<p class="normal">Öldürüldüğü zaman?</p>
	<p class="normal1">PİMEN</p>
				<p class="normal">Yedi yaşındaydı.</p>
				<p class="normal">(O zamandan bu yana on... yok daha fazla:</p>
				<p class="normal">Neredeyse on iki yıl);</p>
				<p class="normal">Yaşasa seninle akran olacak</p>
				<p class="normal">Ve ülkeyi idare edecekti.</p>
				<p class="normal">Ama Tanrı başka türlü yazmış.</p>
				<p class="normal">İşte bu kederli konuyla bitiriyorum tarihimi.</p>
				<p class="normal">O zamandan beri pek az ilgilendim</p>
				<p class="normal">Dünyevi işlerle. Grigori kardeş,</p>
				<p class="normal">Sen aklını bilgiyle aydınlattın,</p>
				<p class="normal">Ben de eserimi sana bırakıyorum.</p>
				<p class="normal">İbadetten artan zamanlarında,</p>
				<p class="normal">Bilgiçlik taslamadan, hayatta</p>
				<p class="normal">Gördüğün her şeyi olduğu gibi yaz.</p>
				<p class="normal">Savaşları, barışları, hükümdarların idaresini,</p>
				<p class="normal">Azizlerin mucizelerini,</p>
				<p class="normal">Kehanetleri, göksel işaretleri,</p>
				<p class="normal">Hepsini, hepsini yaz.</p>
				<p class="normal">Artık kandilimi söndürüp</p>
				<p class="normal">Dinlenme zamanı geldi...</p>
				<p class="normal">İşte sabah töreni için çanlar çalıyor.</p>
				<p class="normal">Tanrım! Kullarını takdis et.</p>
				<p class="normal">Bastonumu ver Grigori.</p>
	<p class="indentmetin">(Çıkar.)</p>
	<p class="normal1">GRİGORİ</p>
				<p class="normal">Boris, Boris!</p>
				<p class="normal">Herkes karşında tir tir titriyor!</p>
				<p class="normal">Hiç kimse cesaret edemiyor,</p>
				<p class="normal">O bahtsız yavrunun kaderini</p>
				<p class="normal">Sana hatırlatmaya.</p>
				<p class="normal">Ama şu anda, bu karanlık hücrede</p>
				<p class="normal">Bir keşiş sana karşı korkunç</p>
				<p class="normal">İthamlar kaleme alıyor.</p>
				<p class="normal">Ama kaçamayacaksın dünyevi adaletten,</p>
				<p class="normal">Tıpkı Tanrı’nın adaletinden</p>
				<p class="normal">Kaçamayacağın gibi.</p>
	<p class="ortayazi">Çudov Manastırı<br class="chapter"/>
	  Duvarın Önü<sup class="calibre3"><a href="kitap_split_010.html#footnote-426-6" id="footnote-426-6-backlink">[6]</a></sup><br class="chapter"/>
	(Grigori, Kötü Keşiş.)</p>
<p class="normal1">GRİGORİ</p>
				<p class="normal">Ne çok keder, ne çok sıkıntı dolu</p>
				<p class="normal">Şu zavallı hayatımız!</p>
				<p class="normal">Günler gelip geçiyor ama</p>
				<p class="normal">Görülen, işitilen hep aynı:</p>
				<p class="normal">Yalnız kara cübbeler görür,</p>
				<p class="normal">Yalnız çan sesleri işitirsin.</p>
				<p class="normal">Gündüzleri esneye esneye dolanır durur,</p>
				<p class="normal">Yapacak bir şey kalmayınca da yatarsın;</p>
				<p class="normal">Keşiş’in uzun geceleri,</p>
				<p class="normal">Gün ağarana dek göz kırpmadan geçer.</p>
				<p class="normal">Uykuya dalacak olsan ruhun kâbuslarla bunalır.</p>
				<p class="normal">Çan ya da sopa sesiyle uyanmaya bile sevinir insan.</p>
				<p class="normal">Yok, katlanamayacağım! Gücüm kalmadı artık.</p>
				<p class="normal">Şu duvardan atlar, kaçar giderim.</p>
				<p class="normal">Dünya büyük: Dört bucağı bana yol olur.</p>
				<p class="normal">Ardımdan adımı anan olmaz.</p>
	<p class="normal1">KÖTÜ KEŞİŞ</p>
				<p class="normal">Doğru, sizin gibi ateşli, genç keşişler</p>
				<p class="normal">Gerçekten acınacak bir hayat sürüyor.</p>
	<p class="normal1">GRİGORİ</p>
				<p class="normal">Ah bir Tatar Hanı memleketi istila etse!</p>
				<p class="normal">Ah Litvanya bize savaş açsa!</p>
				<p class="normal">Hemen sarılıp kılıca, giderdim onlara karşı savaşa.</p>
				<p class="normal">Ya da dirilip mezarından çıksa Çareviç ve haykırsa bize:</p>
				<p class="normal">“Çocuklarım, sadık kullarım neredesiniz?</p>
				<p class="normal">Boris’i, benim katilimi kovun,</p>
				<p class="normal">Yakalayın düşmanımı, bana getirin!..” diye.</p>
	<p class="normal1">KÖTÜ KEŞİŞ</p>
				<p class="normal">Yeter! Boş lafları bırak. Diriltemeyiz ölüleri.</p>
				<p class="normal">Veliahdın kaderi başkaymış besbelli.</p>
				<p class="normal">Sen onu bırak da beni dinle:</p>
				<p class="normal">Bir iş yapacaksa yapmalı insan...</p>
	<p class="normal1">GRİGORİ</p>
				<p class="normal">Ne demek o?</p>
	<p class="normal1">KÖTÜ KEŞİŞ</p>
				<p class="normal">Senin gibi genç olsaydım,</p>
				<p class="normal">Sakalımı şu aklar kaplamasaydı...</p>
				<p class="normal">Anlıyor musun?</p>
	<p class="normal1">GRİGORİ</p>
				<p class="normal">Hayır, hiçbir şey anlamıyorum.</p>
	<p class="normal1">KÖTÜ KEŞİŞ</p>
				<p class="normal">Dinle: Bizim halk aptaldır, kolay kanar,</p>
				<p class="normal">Pek düşkündür yenilik ve mucizeye.</p>
				<p class="normal">Boyarlarsa unutmuyor elbet,</p>
				<p class="normal">Godunov’un onlardan üstün olmadığını.</p>
				<p class="normal">Halk da seviyor Varyag soyundan olanları.</p>
				<p class="normal">Sen veliahdın akranısın...</p>
				<p class="normal">Yeterince kurnaz ve dayanıklıysan...</p>
				<p class="normal">Anlıyor musun?</p>
	<p class="indentmetin">(Kısa bir sessizlik.)</p>
	<p class="normal1">GRİGORİ</p>
				<p class="normal">Anlıyorum.</p>
	<p class="normal1">KÖTÜ KEŞİŞ</p>
				<p class="normal">Peki, ne diyorsun?</p>
	<p class="normal1">GRİGORİ</p>
				<p class="normal">Kararımı verdim. Ben Dimitri’yim.</p>
				<p class="normal">Ben Çareviç’im.</p>
	<p class="normal1">KÖTÜ KEŞİŞ</p>
				<p class="normal">Ver elini şimdi, sen bir gün</p>
				<p class="normal">Mutlaka çar olacaksın.</p>
	<p class="normal1">GRİGORİ</p>
				<p class="normal">Nerede o? Neredesin ey keşiş Leonid?<sup class="calibre3"><a href="kitap_split_011.html#footnote-426-7" id="footnote-426-7-backlink">[7]</a></sup></p>
				<p class="normal">Yapayalnız kaldım, her şey de sessizlik içinde.</p>
				<p class="normal">Soğuk bir nefes vuruyor yüzüme</p>
				<p class="normal">Bir üşüme geliyor başıma...</p>
				<p class="normal">Bu ne? Bunun anlamı ne?</p>
				<p class="normal">Benim <span>ya da Moskova’nın üzerine</span></p>
				<p class="normal">Bir bela mı gelecek yoksa?</p>
				<p class="normal">Ey sinsi Boris, lanet olsun sana!</p>
				<p class="normal">Çareviç’in kanlı gövdesi</p>
				<p class="normal">Benimle birlikte o aydınlık evine girecek.</p>
				<p class="normal">Lanet olsun sana! Günahkâr başını ne pişmanlık,</p>
				<p class="normal">Ne de Monomah’ın tacıyla kurtarabilirsin.</p>
	<p class="ortayazi">Patrik Sarayı<br class="chapter"/>
	(Patrik, Çudov Manastırı’nın Başrahibi.)</p>
	<p class="normal1">PATRİK</p>
				<p class="normal">Papazlardan biri mi kaçmış peder?</p>
	<p class="normal1">BAŞRAHİP</p>
				<p class="normal">Evet, Patrik hazretleri.</p>
				<p class="normal">Kaçalı tam üç gün oluyor.</p>
	<p class="normal1">PATRİK</p>
				<p class="normal">Demek kaçmış melun.</p>
				<p class="normal">Hangi sülaledendi?</p>
	<p class="normal1">BAŞRAHİP</p>
				<p class="normal">Otrepyev sülalesinden.</p>
				<p class="normal">Galiçli Boyar çocuklarından.</p>
				<p class="normal">Daha genç yaşında bir manastıra girmiş,</p>
				<p class="normal">Suzdal’da Yefimevski Manastırı’nda bulunmuş,</p>
				<p class="normal">Sonra oradan da ayrılarak</p>
				<p class="normal">Birçok manastır dolaşmış.</p>
				<p class="normal">En sonunda bizim</p>
				<p class="normal">Çudov Manastırı’na geldi.</p>
				<p class="normal">Ben onu genç ve toy görünce,</p>
				<p class="normal">Yumuşak, uysal tabiatlı</p>
				<p class="normal">Peder Pimen’in yanına verdim.</p>
				<p class="normal">Çok okumuş bir gençti.</p>
				<p class="normal">Tarihlerimizi okuyor, dini ağıtlar yazıyordu.</p>
				<p class="normal">Fakat Tanrı vergisi değildi bu yetenekleri...</p>
	<p class="normal1">PATRİK</p>
				<p class="normal">Ah bu okumuşlar neler uyduruyorlar!</p>
				<p class="normal">Moskova’da Çar olacakmış güya!</p>
				<p class="normal">Şeytan kanına girmiş bir kere.</p>
				<p class="normal">Yine de bunu Çar’a bildirmeye gerek yok.</p>
				<p class="normal">Boş yere neden kaygılandıralım</p>
				<p class="normal">Hükümdar babamızı?</p>
				<p class="normal">Yalnız Kâtip Smirnov’a veya</p>
				<p class="normal">Yefimyev’e kaçtığını haber vermek yeterli.</p>
				<p class="normal">Moskova’da Çar olacakmış!..</p>
				<p class="normal">Bu ne sapkın bir düşünce!</p>
				<p class="normal">Düşmanın yoldaşı bu alçağı yakalayıp</p>
				<p class="normal">Ölünceye kadar Solovetski’ye sürmeli.</p>
				<p class="normal">Buna sapıklıktan başka ne denir?</p>
	<p class="normal1">BAŞRAHİP</p>
				<p class="normal">Haklısınız Patrik hazretleri,</p>
				<p class="normal">Düpedüz sapıklık.</p>
	<p class="ortayazi">Çar’ın Sarayı<br class="chapter"/>
	(İki sofra hizmetçisi.)</p>
	<p class="normal1">BİRİNCİ HİZMETÇİ</p>
				<p class="normal">Hükümdar nerede?</p>
	<p class="normal1">İKİNCİ HİZMETÇİ</p>
				<p class="normal">Bir büyücüyle yatak odasına kapandı.</p>
	<p class="normal1">BİRİNCİ HİZMETÇİ</p>
				<p class="normal">Öyle ya, en çok falcıların,</p>
				<p class="normal">Müneccimlerin, büyücülerin</p>
				<p class="normal">Sohbetinden hoşlanır.</p>
				<p class="normal">Gelinlik kızlar gibi fala baktırıp duruyor.</p>
				<p class="normal">Öğrenmek isterdim doğrusu,</p>
				<p class="normal">Böyle neyi merak ediyor?</p>
	<p class="normal1">İKİNCİ HİZMETÇİ</p>
				<p class="normal">İşte geliyor. İstersen kendisine sor.</p>
	<p class="normal1">BİRİNCİ HİZMETÇİ</p>
				<p class="normal">Tanrım, amma da suratsız!</p>
	<p class="indentmetin">(İkisi de çıkar.)</p>
	<p class="normal1">ÇAR</p>
	<p class="indentmetin">(Girerken.)</p>
				<p class="normal">En yüce güce kavuştum,</p>
				<p class="normal">Altı yıldır sükûnet içinde hüküm sürüyorum,</p>
				<p class="normal">Ama ruhumda mutluluktan eser yok.</p>
				<p class="normal">Gençliğimizde de sevgi hasretiyle</p>
				<p class="normal">Yanıp tutuşan yüreğimiz,</p>
				<p class="normal">Bir kez susuzluğunu giderdi mi,</p>
				<p class="normal">Başlamaz mı soğumaya, sıkılmaya, bıkmaya?..</p>
				<p class="normal">Şimdi ben de aynen öyleyim.</p>
				<p class="normal">Müneccimler, falcılar, ömrümün uzun olacağını,</p>
				<p class="normal">Kaygısız bir saltanat süreceğimi</p>
				<p class="normal">Söyleyip duruyorlar. Ama ne iktidar,</p>
				<p class="normal">Ne hayat bana keyif veriyor.</p>
				<p class="normal">Göklerin gazabını, gelecek felaketi</p>
				<p class="normal">Şimdiden sezebiliyorum.</p>
				<p class="normal">Bana bu dünyada mutluluk yok.</p>
				<p class="normal">Halkı bolluk, bereket ve şan içinde yaşatmakla,</p>
				<p class="normal">Cömertliğimle sevgisini kazanırım sanmıştım.</p>
				<p class="normal">Ama bütün emeklerim boşaymış:</p>
				<p class="normal">Halk yaşayan hükümdarı değil,</p>
				<p class="normal">Sadece ölü olanını severmiş.</p>
				<p class="normal">Biz kafasızlarsa onların alkışları ya da</p>
				<p class="normal">Coşkulu feryatlarıyla kendimizden geçeriz bir de!</p>
				<p class="normal">Tanrı topraklarımıza kıtlığı reva görmüştü,</p>
				<p class="normal">İnsanlar ağlayıp inliyor, sefalet içinde ölüyordu;</p>
				<p class="normal">Ben onlara ambarları açtım,</p>
				<p class="normal">Avuç avuç altın dağıttım, iş buldum.</p>
				<p class="normal">Onlarsa kudurmuşçasına lanetlediler beni!</p>
				<p class="normal">Yangınlarda harap olan evlerinin</p>
				<p class="normal">Yerine yenilerini yaptırdım.</p>
				<p class="normal">Onlarsa yangın çıkarmakla suçladılar beni!</p>
				<p class="normal">İşte halkın mahkemesi; kolaysa bul burada sevgiyi.</p>
				<p class="normal">Ailemin de huzur bulacağını sandım,</p>
				<p class="normal">Kızımı evlendirip mutlu edecektim;</p>
				<p class="normal">Bir kasırga gibi alıp götürdü nişanlısını ölüm...</p>
				<p class="normal">Halkın arasında dolaşan iğrenç dedikoduyla,</p>
				<p class="normal">Kızımın dul kalmasında da beni,</p>
				<p class="normal">Bahtsız bir babayı suçladılar!..</p>
				<p class="normal">Kazara birisi ölünce,</p>
				<p class="normal">Gizli katili mutlaka ben oluyorum.</p>
				<p class="normal">Fyodor’u çocuk yaşta öldüren benim,</p>
				<p class="normal">Kız kardeşim çariçeyi, bir uysal rahibeyi</p>
				<p class="normal">Zehirleyen yine benmişim!</p>
				<p class="normal">Ah! Bu dünya dertleri arasında hiç,</p>
				<p class="normal">Ama hiçbir şey avutamaz bizi.</p>
				<p class="normal">Belki bir tek vicdan...</p>
				<p class="normal">Eğer tertemizse vicdan,</p>
				<p class="normal">Kötülüğü, iftirayı rahatça ezer.</p>
				<p class="normal">Fakat ufak da olsa bir leke varsa vicdanda,</p>
				<p class="normal">İşte o zaman felaket!</p>
				<p class="normal">Ruh tutuşur, yürek zehirle şişer,</p>
				<p class="normal">Sitemler çekiç darbesi gibi iner kulaklara,</p>
				<p class="normal">Mide bulanır, baş döner,</p>
				<p class="normal">Ve gelir gözlerin önüne kan içindeki çocuklar...</p>
				<p class="normal">Ne iyi olurdu kaçmak ama yer mi var kaçacak?</p>
				<p class="normal">Korkunç!</p>
				<p class="normal">Ah perişandır hali, vicdanı temiz olmayanın.</p>
	<p class="ortayazi">Litvanya Sınırında İçkili Bir Han<br class="chapter"/>
	(Serseri rahipler Misail ile Varlaam; Grigori Otrepyev, sivil giyimli; hancı kadın.)</p>
	<p class="normal1">HANCI KADIN</p>
				<p class="normal">Size ne ikram edebilirim sayın ihtiyarlar?</p>
	<p class="normal1">VARLAAM</p>
				<p class="normal">Tanrı ne verdiyse onu kadın.</p>
				<p class="normal">Şarap yok mu?</p>
	<p class="normal1">HANCI KADIN</p>
				<p class="normal">Olmaz olur mu hiç aziz pederlerim!</p>
				<p class="normal">Hemen getiriyorum.</p>
	<p class="indentmetin">(Çıkar.)</p>
	<p class="normal1">MİSAİL</p>
				<p class="normal">Hâlâ surat asıp duracak mısın dostum?</p>
				<p class="normal">Varmak için can attığın Litvanya sınırına geldik işte.</p>
	<p class="normal1">GRİGORİ</p>
				<p class="normal">Oraya ayak basmadıkça içim rahat etmez.</p>
	<p class="normal1">VARLAAM</p>
				<p class="normal">Nedir bu Litvanya aşkı?</p>
				<p class="normal">Bak biz, Peder Misail ve ben, iki günahkâr,</p>
				<p class="normal">Manastırdan kaçalı beri</p>
				<p class="normal">Hiçbir şeye aldırmadan yaşıyoruz.</p>
				<p class="normal">Bizim için ha Litvanya, ha Rusya fark etmez.</p>
				<p class="normal">Yeter ki şarap olsun... Hah, işte o da geldi!..</p>
	<p class="normal1">MİSAİL</p>
				<p class="normal">Tastamam dediğin gibi Varlaam kardeş.</p>
	<p class="normal1">HANCI KADIN</p>
				<p class="normal">İşte getirdim pederler.</p>
				<p class="normal">Sağlığınıza için.</p>
	<p class="normal1">MİSAİL</p>
				<p class="normal">Çok yaşa iyi kadın.</p>
				<p class="normal">Tanrı senden razı olsun</p>
	<p class="indentmetin">(İçerler. Varlaam Kazan’da bir zaman türküsünü </p>
	<p class="indentmetin">söylemeye başlar.)</p>
	<p class="normal1">VARLAAM</p>
	<p class="indentmetin">(Grigori’ye.)</p>
				<p class="normal">Sen niye söylemiyorsun?</p>
				<p class="normal">Haydi sen de söyle...</p>
	<p class="normal1">GRİGORİ</p>
				<p class="normal">Canım istemiyor.</p>
	<p class="normal1">MİSAİL</p>
				<p class="normal">Sen bilirsin...</p>
	<p class="normal1">VARLAAM</p>
				<p class="normal">Aslında cennet de ayyaşlar için</p>
				<p class="normal">Değil midir Peder Misail?</p>
				<p class="normal">Haydi bir kadeh de</p>
				<p class="normal">Hancının sağlığına içelim.</p>
	<p class="indentmetin">(İçerler.)</p>
				<p class="normal">Ben içerken yanımda ayık biri olmasını</p>
				<p class="normal">Hiç sevmem Peder Misail.</p>
				<p class="normal">Sarhoşluk başka, kibir başka.</p>
				<p class="normal">Bizim gibi yaşamak istersen	</p>
				<p class="normal">Başımızın üstünde yerin var;</p>
				<p class="normal">İstemezsen topla bohçanı,</p>
				<p class="normal">Cehenneme kadar yolun var!</p>
				<p class="normal">Maskaradan olmaz peder yoldaşı.</p>
	<p class="normal1">GRİGORİ</p>
				<p class="normal">İç içebildiğince,</p>
				<p class="normal">Ama tut fikirlerini kafanın içinde;</p>
				<p class="normal">İşte böyle Peder Varlaam!</p>
				<p class="normal">Kimi zaman ben de okkalı konuşurum.</p>
	<p class="normal1">VARLAAM</p>
				<p class="normal">Ya tutmazsam fikirlerimi kafamın içinde?</p>
	<p class="normal1">MİSAİL</p>
				<p class="normal">Bırak şunun yakasını Varlaam.</p>
	<p class="normal1">VARLAAM</p>
				<p class="normal">İyi de niye böyle perhizde gibi?</p>
				<p class="normal">Hem kendi geldi bize yamandı,</p>
				<p class="normal">Nereden geldiği, kim olduğu belirsiz biri.</p>
				<p class="normal">Tutmuş bir de büyüklük taslıyor;</p>
				<p class="normal">Belki bir hapishane kaçkınıdır.</p>
	<p class="indentmetin">(İçer ve “Genç rahip tıraş olmuş...” türküsünü </p>
	<p class="indentmetin">söylemeye başlar.)</p>
	<p class="normal1">GRİGORİ</p>
	<p class="indentmetin">(Hancı kadına.)</p>
				<p class="normal">Bu yol neredeye gider kadın?</p>
	<p class="normal1">HANCI KADIN</p>
				<p class="normal">Litvanya’ya gider efendim,</p>
				<p class="normal">Luyov Dağları’na ulaşır.</p>
	<p class="normal1">GRİGORİ</p>
				<p class="normal">Çok mu uzak bu dağlar?</p>
	<p class="normal1">HANCI KADIN</p>
				<p class="normal">Değil. Akşama kadar oraya varılabilir,</p>
				<p class="normal">Tabii sınır nöbetçilerine, bir de</p>
				<p class="normal">Çar’ın devriyelerine rastlamazsan.</p>
	<p class="normal1">GRİGORİ</p>
				<p class="normal">Devriye mi? Neden?</p>
	<p class="normal1">HANCI KADIN</p>
				<p class="normal">Moskova’dan biri mi ne kaçmış,</p>
				<p class="normal">Gelip geçenleri arama emri varmış.</p>
	<p class="normal1">GRİGORİ</p>
	<p class="indentmetin">(Kendi kendine.)</p>
				<p class="normal">Yağmurdan kaçarken doluya tutulduk desene.</p>
	<p class="normal1">VARLAAM</p>
				<p class="normal">Hey arkadaş!</p>
				<p class="normal">Amma da yanaştın hancı kadına.</p>
				<p class="normal">Demek sana votka değil piliç lazımmış.</p>
				<p class="normal">Aferin kardeş, aferin.</p>
				<p class="normal">Herkesin âdeti farklı.</p>
				<p class="normal">Peder Misail ile benim de tek işimiz var:</p>
				<p class="normal">Şişenin dibine dek içmek,</p>
				<p class="normal">Bitince de ters çevirip şişenin dibine vurmak.</p>
	<p class="normal1">MİSAİL</p>
				<p class="normal">Tastamam dediğin gibi Varlaam kardeş...</p>
	<p class="normal1">GRİGORİ</p>
				<p class="normal">Peki kimi arıyorlarmış?</p>
				<p class="normal">Kimmiş şu Moskova’dan kaçan?</p>
	<p class="normal1">HANCI KADIN</p>
				<p class="normal">Hırsız mı, arsız mı Tanrı bilir?</p>
				<p class="normal">Bildiğimiz tek şey dürüst,</p>
				<p class="normal">Namuslu adamları bile</p>
				<p class="normal">Buradan geçirmedikleridir.</p>
				<p class="normal">Peki, sonunda ne olacak?</p>
				<p class="normal">Tabii ki hiçbir şey.</p>
				<p class="normal">Kimseyi yakalayamayacaklar.</p>
				<p class="normal">Hem anayoldan başka,</p>
				<p class="normal">Litvanya’ya giden yol mu yok?</p>
				<p class="normal">İşte şuradan sola sap, koruluktaki patikadan</p>
				<p class="normal">Çekanski Deresi kıyısındaki kiliseye varırsın.</p>
				<p class="normal">Oradan ver elini Hlopino Bataklığı,</p>
				<p class="normal">Sonra da doğruca Zaharyevo’ya geçersin.</p>
				<p class="normal">Orayı geçtikten sonra bir çocuk bile</p>
				<p class="normal">Seni Luyov Dağları’na götürebilir.</p>
				<p class="normal">Bu sınır nöbetçilerinin gelen geçeni sıkıştırıp,</p>
				<p class="normal">Soymaktan başka bir şey becerdikleri yok.</p>
	<p class="indentmetin">(Bir gürültü duyulur.)</p>
				<p class="normal">O da nesi? Hah, yine o melunlar!</p>
				<p class="normal">Yoklamaya geliyorlar.</p>
	<p class="normal1">GRİGORİ</p>
				<p class="normal">Kadın! Bu handa gizlenecek bir kuytu yok mu?</p>
	<p class="normal1">HANCI KADIN</p>
				<p class="normal">Yok evladım. Olsa ben kendim gizlenirdim.</p>
				<p class="normal">İşleri güçleri her deliği araştırmak.</p>
				<p class="normal">Biz de onlara hizmet edeceğiz,</p>
				<p class="normal">Şarap, ekmek ne isterlerse vereceğiz,</p>
				<p class="normal">Bizim vazifemiz de bu.</p>
				<p class="normal">Canları çıkasıcalar...</p>
	<p class="indentmetin">(Nöbetçiler girer.)</p>
	<p class="normal1">NÖBETÇİ</p>
				<p class="normal">Merhaba kadın!</p>
	<p class="normal1">HANCI KADIN</p>
				<p class="normal">Hoş geldiniz değerli misafirlerim, buyurun lütfen.</p>
	<p class="normal1">BİRİNCİ NÖBETÇİ</p>
	<p class="indentmetin">(Arkadaşına.)</p>
				<p class="normal">Aman ne hoş, içki âlemine denk geldik.</p>
				<p class="normal">Yaşadık desene.</p>
	<p class="indentmetin">(Rahiplere.)</p>
				<p class="normal">Siz kimsiniz?</p>
	<p class="normal1">VARLAAM</p>
				<p class="normal">Tanrı için çalışanlardanız efendim.</p>
				<p class="normal">Köy köy dolaşıp imanlı Hıristiyanlardan</p>
				<p class="normal">Manastır için yardım toplayan,</p>
				<p class="normal">Kendi halinde rahipleriz.</p>
	<p class="normal1">BİRİNCİ NÖBETÇİ</p>
	<p class="indentmetin">(Grigori’ye.)</p>
				<p class="normal">Ya sen kimsin?</p>
	<p class="normal1">MİSAİL</p>
				<p class="normal">O da arkadaşımız.</p>
	<p class="normal1">GRİGORİ</p>
				<p class="normal">Civardanım. İhtiyarları sınıra kadar getirdim,</p>
				<p class="normal">Şimdi de evime dönüyorum.</p>
	<p class="normal1">MİSAİL</p>
				<p class="normal">Demek vazgeçtin.</p>
	<p class="normal1">GRİGORİ</p>
	<p class="indentmetin">(Alçak sesle.)</p>
				<p class="normal">Sus şimdi...</p>
	<p class="normal1">BİRİNCİ NÖBETÇİ</p>
				<p class="normal">Şarap getir buraya kadın!</p>
				<p class="normal">İhtiyarlarla çene çalarken ağzımız kurumasın.</p>
	<p class="normal1">İKİNCİ NÖBETÇİ</p>
	<p class="indentmetin">(Alçak sesle.)</p>
				<p class="normal">Delikanlı züğürt gibi,</p>
				<p class="normal">Ondan iş çıkmaz, ama ihtiyarlardan...</p>
	<p class="normal1">BİRİNCİ NÖBETÇİ</p>
				<p class="normal">Sus, onun da sırası gelecek tabii.</p>
				<p class="normal">Ee pederler, işler yolunda mı bakalım?</p>
	<p class="normal1">VARLAAM</p>
				<p class="normal">Çok kötü evlat, çok kötü!</p>
				<p class="normal">Şimdiki Hıristiyanlar pek cimri olmuş;</p>
				<p class="normal">Parayı pek sevdiklerinden,</p>
				<p class="normal">Herkes kendine saklıyor;</p>
				<p class="normal">Tanrı’ya bile vermek istemiyorlar.</p>
				<p class="normal">Bu dinsizlerin başına gelecek</p>
				<p class="normal">Kimbilir ne felaketler var.</p>
				<p class="normal">Herkesin işi gücü ticaret, vurgunculuk.</p>
				<p class="normal">Dünya malından başka bir şey düşünmüyorlar,</p>
				<p class="normal">Ruhlarının kurtuluşu için</p>
				<p class="normal">Kılını kıpırdatmıyor kimse.</p>
				<p class="normal">Günler boyu yürürüz, taban teperiz,</p>
				<p class="normal">Yalvarırız yakarırız, ama kimi zaman</p>
				<p class="normal">Üç günde üç metelik bile toplayamayız.</p>
				<p class="normal">Ne büyük günah! Bir hafta geçer,</p>
				<p class="normal">İki hafta geçer, dönüp kesemize bakarız,</p>
				<p class="normal">O kadar az para olur ki manastıra</p>
				<p class="normal">Eli boş dönmekten utanırız.</p>
				<p class="normal">Yapacak bir şey yok.</p>
				<p class="normal">Biz de üzüntüden içer dururuz.</p>
				<p class="normal">Neresinden baksan durum berbat.</p>
				<p class="normal">Bunlar hep kıyamet alametleri evladım...</p>
	<p class="normal1">HANCI KADIN</p>
	<p class="indentmetin">(Ağlar.)</p>
				<p class="normal">Tanrım kullarının haline acı, kurtar bizi!</p>
	<p class="normal1">BİRİNCİ NÖBETÇİ</p>
	<p class="indentmetin">(Varlaam konuşurken birinci nöbetçi sürekli </p>
	<p class="indentmetin">Misail’i süzmüştür.)</p>
				<p class="normal">Çar’ın emri yanında mı Aleksi?</p>
	<p class="normal1">İKİNCİ NÖBETÇİ</p>
				<p class="normal">Yanımda.</p>
	<p class="normal1">BİRİNCİ NÖBETÇİ</p>
				<p class="normal">Ver bakalım.</p>
	<p class="normal1">MİSAİL</p>
				<p class="normal">Sen ne diye deminden beri</p>
				<p class="normal">Beni süzüp duruyorsun?</p>
	<p class="normal1">BİRİNCİ NÖBETÇİ</p>
				<p class="normal">Sus da dinle ihtiyar;</p>
				<p class="normal">Moskova’dan Grişka Otrepyev adında</p>
				<p class="normal">Bir kâfir kaçmış.</p>
				<p class="normal">Kulağına bu herifle ilgili</p>
				<p class="normal">Bir şeyler çalındı mı?</p>
	<p class="normal1">MİSAİL</p>
				<p class="normal">Hayır.</p>
	<p class="normal1">BİRİNCİ NÖBETÇİ</p>
				<p class="normal">Öyle mi? Peki, Çar bu kâfirin</p>
				<p class="normal">Yakalanıp asılmasını emretti,</p>
				<p class="normal">Bundan da haberin yok mu?</p>
	<p class="normal1">MİSAİL</p>
				<p class="normal">Hayır yok.</p>
	<p class="normal1">BİRİNCİ NÖBETÇİ</p>
	<p class="indentmetin">(Varlaam’a.)</p>
				<p class="normal">Sen okuma yazma bilir misin?</p>
	<p class="normal1">VARLAAM</p>
				<p class="normal">Gençliğimde bilirdim,</p>
				<p class="normal">Ama sonradan unuttum.</p>
	<p class="normal1">BİRİNCİ NÖBETÇİ</p>
	<p class="indentmetin">(Misail’e.)</p>
				<p class="normal">Ya sen?</p>
	<p class="normal1">MİSAİL</p>
				<p class="normal">Tanrı bu nimeti bana bağışlamadı.</p>
	<p class="normal1">BİRİNCİ NÖBETÇİ</p>
				<p class="normal">İşte Çar’ın seninle ilgili emri böyle.</p>
	<p class="normal1">MİSAİL</p>
				<p class="normal">Ne ilgisi varmış benimle?</p>
	<p class="normal1">BİRİNCİ NÖBETÇİ</p>
				<p class="normal">Bence kaçan şu kâfir,</p>
				<p class="normal">hırsız, serseri sensin.</p>
	<p class="normal1">MİSAİL</p>
				<p class="normal">Ben mi? Eh insaf!</p>
				<p class="normal">Ne dediğinden haberin yok senin.</p>
	<p class="normal1">BİRİNCİ NÖBETÇİ</p>
				<p class="normal">Kımıldama! Kapatın kapıları.</p>
				<p class="normal">Şimdi her şeyi anlarız.</p>
	<p class="normal1">HANCI KADIN</p>
				<p class="normal">Ah melun zalimler!</p>
				<p class="normal">İhtiyarcığı bile rahat bırakmıyorlar!</p>
	<p class="normal1">BİRİNCİ NÖBETÇİ</p>
				<p class="normal">Burada okuması olan var mı?</p>
	<p class="normal1">GRİGORİ</p>
	<p class="indentmetin">(Öne çıkar.)</p>
				<p class="normal">Ben varım.</p>
	<p class="normal1">BİRİNCİ NÖBETÇİ</p>
				<p class="normal">Bak hele! Kimden öğrendin peki?</p>
	<p class="normal1">GRİGORİ</p>
				<p class="normal">Bizim köyün zangocundan.</p>
	<p class="normal1">BİRİNCİ NÖBETÇİ</p>
	<p class="indentmetin">(Emri Grigori’ye verir.)</p>
				<p class="normal">Yüksek sesle oku bakalım.</p>
	<p class="normal1">GRİGORİ</p>
	<p class="indentmetin">(Okumaya başlar.)</p>
				<p class="normal">“Çudov Manastırı’nın hain papaz çömezi,</p>
				<p class="normal">Otrepyev soyundan Grigori,</p>
				<p class="normal">Şeytana uyarak dinsizlik yoluna sapmış,</p>
				<p class="normal">Manastırdaki kardeşlerini ayartıp</p>
				<p class="normal">Kanunsuz hareketlere, dünya zevklerine</p>
				<p class="normal">Teşvik etmek alçaklığında bulunmuştur.</p>
				<p class="normal">Yapılan araştırmalar sonucu,</p>
				<p class="normal">Bu melun Grişka’nın,</p>
				<p class="normal">Litvanya sınırına doğru kaçtığı anlaşılmıştır...”</p>
	<p class="normal1">BİRİNCİ NÖBETÇİ</p>
	<p class="indentmetin">(Misail’e.)</p>
				<p class="normal">Bu adam senden başkası olamaz.</p>
	<p class="normal1">GRİGORİ</p>
	<p class="indentmetin">(Devamla.)</p>
				<p class="normal">“Çar, onun yakalanmasını emretmektedir...”</p>
	<p class="normal1">BİRİNCİ NÖBETÇİ</p>
				<p class="normal">Ve asılmasını...</p>
	<p class="normal1">GRİGORİ</p>
				<p class="normal">Burada asılmasını diye bir şey yazmıyor.</p>
	<p class="normal1">BİRİNCİ NÖBETÇİ</p>
				<p class="normal">Yanlış. Her şeyin yazılması gerekmez.</p>
				<p class="normal">Sen benim dediğim gibi oku:</p>
				<p class="normal">Yakalanmasını ve asılmasını...</p>
	<p class="normal1">GRİGORİ</p>
				<p class="normal">“...ve asılmasını emretmiştir.</p>
				<p class="normal">Bu hırsız Grişka...</p>
	<p class="indentmetin">(Varlaam’a bakar.)</p>
				<p class="normal">Elli yaşlarında,</p>
				<p class="normal">Orta boylu çıplak kafalı,</p>
				<p class="normal">Kır sakallı, iri göbekli...”</p>
	<p class="indentmetin">(Hepsi Varlaam’a bakar.)</p>
	<p class="normal1">BİRİNCİ NÖBETÇİ</p>
				<p class="normal">İşte Grişka bu çocuklar!</p>
				<p class="normal">Çabuk yakalayın onu!</p>
				<p class="normal">İnanılır gibi değil,</p>
				<p class="normal">Bu hiç aklıma gelmezdi doğrusu.</p>
	<p class="normal1">VARLAAM</p>
	<p class="indentmetin">(Kâğıdı Grigori’nin elinden kapar.)</p>
				<p class="normal">Durun bakalım alçaklar!</p>
				<p class="normal">Benim Grişka olduğumu da nereden çıkarıyorsunuz?</p>
				<p class="normal">Nasıl? Elli yaşlarında, kır sakallı,</p>
				<p class="normal">İri göbekliymiş!</p>
				<p class="normal">Yok kardeş, sen daha çok toysun,</p>
				<p class="normal">Bana oyun edecek kadar olmadın.</p>
				<p class="normal">Çoktandır okumuyorum, kolay sökemem,</p>
				<p class="normal">Ama iş asılmaya gelince durum değişir.</p>
				<p class="normal">O zaman pekâlâ okurum.</p>
	<p class="indentmetin">(Heceleyerek okumaya başlar.)</p>
				<p class="normal">“Yaş... yaşı yirmi”</p>
				<p class="normal">Sen ne diyorsun kardeş</p>
				<p class="normal">Elliyi nereden çıkardın?</p>
				<p class="normal">Bak burada yirmi yazıyor.</p>
	<p class="normal1">İKİNCİ NÖBETÇİ</p>
				<p class="normal">Evet, ben de şimdi hatırladım yirmi olduğunu.</p>
				<p class="normal">Bize de böyle demişlerdi.</p>
	<p class="normal1">BİRİNCİ NÖBETÇİ</p>
	<p class="indentmetin">(Grigori’ye.)</p>
				<p class="normal">Demek sen dalaverecinin birisin ha?</p>
	<p class="indentmetin">(Varlaam okurken Grigori başını önüne eğmiş, </p>
	<p class="indentmetin">eli koynundadır.)</p>
	<p class="normal1">VARLAAM</p>
	<p class="indentmetin">(Okumaya devam eder.)</p>
				<p class="normal">“Kısa boylu, geniş göğüslü,</p>
				<p class="normal">Bir kolu diğerinden kısa,</p>
				<p class="normal">Mavi gözlü, saçları kızıla çalar,</p>
				<p class="normal">Yanağında ve alnında birer siğil var...”</p>
				<p class="normal">Bu tarif edilen sen değil misin kardeş?</p>
	<p class="indentmetin">(Grigori ansızın koynundan bıçağını çıkarır, </p>
	<p class="indentmetin">etrafındakiler kaçışırken o da pencereden </p>
	<p class="indentmetin">atlayarak kaçar.)</p>
	<p class="normal1">NÖBETÇİLER</p>
				<p class="normal">Yakalayın şunu çabuk!</p>
	<p class="indentmetin">(Hepsi birden oraya buraya koşuşturmaya başlar.)</p>
	<p class="ortayazi">Moskova. Şuyski’nin Evi<br class="chapter"/>
	(Şuyski, kalabalık konuklar, akşam yemeği.)</p>
	<p class="normal1">ŞUYSKİ</p>
				<p class="normal">Daha şarap getirin masaya!</p>
	<p class="indentmetin">(Ayağa kalkar, ardından herkes kalkar.)</p>
				<p class="normal">Değerli konuklar, şimdi son kadehimizi içelim.</p>
				<p class="normal">Duayı oku çocuğum.</p>
	<p class="normal1">ÇOCUK</p>
				<p class="normal">Ey, her zaman ve her yerde olan</p>
				<p class="normal">Göklerin Çar’ı,</p>
				<p class="normal">Kullarının duasına kulak ver.</p>
				<p class="normal">Bütün Hıristiyanların Çar’ı olarak</p>
				<p class="normal">Seçtiğin yüce hükümdarımız</p>
				<p class="normal">İçin sana yalvarıyoruz.</p>
				<p class="normal">Sarayında, yatağında, yollarda,</p>
				<p class="normal">Savaş alanlarında onu koru.</p>
				<p class="normal">Onu düşmanlarına muzaffer kıl,</p>
				<p class="normal">Şanı bir denizden diğerine dek yayılsın.</p>
				<p class="normal">Ailesi sağlık, selamet içinde yaşasın.</p>
				<p class="normal">Soyu tüm dünyayı aydınlatsın.</p>
				<p class="normal">Biz kullarına karşıysa her zamanki gibi</p>
				<p class="normal">Lütufkâr, merhametli, sabırlı olsun.</p>
				<p class="normal">Çar’ımızın sonsuz hikmeti</p>
				<p class="normal">Üzerimize akan, kurumak bilmeyen bir pınar olsun.</p>
				<p class="normal">Ey Göklerin Çar’ı,</p>
				<p class="normal">Çar’ımızın sağlığına kadeh kaldırarak</p>
				<p class="normal">Sana dua ediyoruz.</p>
	<p class="normal1">ŞUYSKİ</p>
	<p class="indentmetin">(Kadehini kaldırıp içer.)</p>
				<p class="normal">Yaşasın yüce hükümdarımız!</p>
				<p class="normal">Güle güle değerli konuklarım.</p>
				<p class="normal">Yemeğimi paylaştığınız,</p>
				<p class="normal">Evime konuk olduğunuz için teşekkür ederim.</p>
				<p class="normal">Güle güle. İyi geceler hepinize.</p>
	<p class="indentmetin">(Konuklar çıkarken, Şuyski onları kapıya </p>
	<p class="indentmetin">kadar uğurlar.)</p>
	<p class="normal1">PUŞKİN</p>
				<p class="normal">Sonunda gittiler.</p>
				<p class="normal">Kalabalıktan fırsat bulup,</p>
				<p class="normal">Baş başa konuşabileceğimizi</p>
				<p class="normal">Hiç sanmıyordum Prens Vasili İvanoviç.</p>
	<p class="normal1">ŞUYSKİ</p>
	<p class="indentmetin">(Hizmetçilere.)</p>
				<p class="normal">Ağzınız açık ne bekliyorsunuz orada?</p>
				<p class="normal">İşiniz gücünüz efendilerinizi dinlemek.</p>
				<p class="normal">Haydi sofrayı toplayıp defolun buradan.</p>
	<p class="indentmetin">(Puşkin’e.)</p>
				<p class="normal">Ne konuşacakmışız Afanasiy Mihayloviç?</p>
	<p class="normal1">PUŞKİN</p>
				<p class="normal">Bir mucizeden söz edeceğim size.</p>
				<p class="normal">Bugün yeğenim Gavril Puşkin</p>
				<p class="normal">Krakov’dan bir haberci gönderdi bana.</p>
	<p class="normal1">ŞUYSKİ</p>
				<p class="normal">Ee?</p>
	<p class="normal1">PUŞKİN</p>
				<p class="normal">Çok şaşırtıcı haberler var.</p>
				<p class="normal">Korkunç İvan’ın oğlu... dur biraz...</p>
	<p class="indentmetin">(Kapıya gidip etrafı kolaçan eder.)</p>
				<p class="normal">Hani Boris’in öldürttüğü şu Çareviç...</p>
	<p class="normal1">ŞUYSKİ</p>
				<p class="normal">Bunun neresi yeni?</p>
	<p class="normal1">PUŞKİN</p>
				<p class="normal">Dur da dinle biraz: Dimitri yaşıyormuş.</p>
	<p class="normal1">ŞUYSKİ</p>
				<p class="normal">Bak sen! Gerçekten şaşırtıcı bir haber!</p>
				<p class="normal">Demek Çareviç yaşıyor! Gerçekten mucize.</p>
				<p class="normal">Peki hepsi bu mu?</p>
	<p class="normal1">PUŞKİN</p>
				<p class="normal">Dur da bitireyim.</p>
				<p class="normal">İster öldüğünü sandığımız Çareviç olsun,</p>
				<p class="normal">İster onun kılığına girmiş bir ruh,</p>
				<p class="normal">İster cüretkâr bir düzenbaz,</p>
				<p class="normal">İsterse de utanmaz düzmecenin biri.</p>
				<p class="normal">Sonuçta ortada bir Dimitri var.</p>
	<p class="normal1">ŞUYSKİ</p>
				<p class="normal">Bu imkânsız.</p>
	<p class="normal1">PUŞKİN</p>
				<p class="normal">Yeğenim Puşkin onu gözleriyle görmüş.</p>
				<p class="normal">Saraya ilk geldiğinde</p>
				<p class="normal">Litvanya beylerinin arasına katılarak,</p>
				<p class="normal">Sarayın gizli dairesine girmiş.</p>
	<p class="normal1">ŞUYSKİ</p>
				<p class="normal">Peki kimmiş bu adam? Nereden çıkmış?</p>
	<p class="normal1">PUŞKİN</p>
				<p class="normal">Sadece bir zamanlar</p>
				<p class="normal">Vişnevetski’nin hizmetçisi olduğu biliniyor.</p>
				<p class="normal">Bir defasında yatağında ağır hasta yatarken</p>
				<p class="normal">Günah çıkartmaya gelen rahibe sırrı açmış.</p>
				<p class="normal">Bunu öğrenen gururlu Leh beyi de</p>
				<p class="normal">Onun bakımını üstlenmiş,</p>
				<p class="normal">İyileştikten sonra da tutup</p>
				<p class="normal">Kral Zygmunt’a götürmüş.</p>
	<p class="normal1">ŞUYSKİ</p>
				<p class="normal">Peki nasıl biriymiş bu cüretkâr adam?</p>
	<p class="normal1">PUŞKİN</p>
				<p class="normal">Dediklerine bakılırsa zeki,</p>
				<p class="normal">Becerikli ve hoş biriymiş.</p>
				<p class="normal">Moskova’dan kaçanları büyülemiş.</p>
				<p class="normal">Katolik rahipler de onunla birlik olmuş.</p>
				<p class="normal">Kral onu el üstünde tutuyormuş.</p>
				<p class="normal">Ona yardım edeceğine de söz vermiş diyorlar.</p>
	<p class="normal1">ŞUYSKİ</p>
				<p class="normal">O kadar karmaşık şeyler anlattın ki</p>
				<p class="normal">İnsanın başını döndürüyor kardeş.</p>
				<p class="normal">Bu adam kuşkusuz düzmece biri.</p>
				<p class="normal">Ama tehlikesiz olduğunu söylemek de zor.</p>
				<p class="normal">Gerçekten çok önemli bir haber!</p>
				<p class="normal">Halkın arasında yayılırsa,</p>
				<p class="normal">Büyük bir fırtına koparabilir!</p>
	<p class="normal1">PUŞKİN</p>
				<p class="normal">Hem öyle bir fırtına ki,</p>
				<p class="normal">Çar Boris o akıllı başındaki tacı</p>
				<p class="normal">Yerinde tutmakta çok zorlanacaktır.</p>
				<p class="normal">Ama hak etti de bunu! Zira bizi,</p>
				<p class="normal">Tıpkı Çar İvan gibi yönetiyor.</p>
				<p class="normal">(O karanlığı andığım için bağışla beni.)</p>
				<p class="normal">Bugün açıktan açığa</p>
				<p class="normal">Adam öldürüldüğünü söyleyemeyiz,</p>
				<p class="normal">Halkın gözü önünde, kanla sulanmış kazıklar yok,</p>
				<p class="normal">Meydanlarda diz çöküp İsa’ya dualar etmiyoruz,</p>
				<p class="normal">Çar’ın asasıyla karıştırıp harladığı</p>
				<p class="normal">Odun yığınlarının ortasında insanlar yakılmıyor,</p>
				<p class="normal">Ama neye yarar tüm bunlar?</p>
				<p class="normal">Zavallı hayatımız güvende mi sanki?</p>
				<p class="normal">Her gün zindan, Sibirya sürgünü,</p>
				<p class="normal">Manastır ya da pranga, boğulmak,</p>
				<p class="normal">Açlıktan ölmek, hatta asılmak bekliyor bizi.</p>
				<p class="normal">Nerede en ünlü soylar şimdi?</p>
				<p class="normal">Nerede Sitski Prensleri, nerede Şestunovlar?</p>
				<p class="normal">Vatanın umudu olan Romanovlar nerede?</p>
				<p class="normal">Ya hapisteler, ya da sürgün azabında.</p>
				<p class="normal">Çok geçmeden bunlar senin de başına gelebilir.</p>
				<p class="normal">Evimizde tıpkı Litvanya’da olduğu gibi</p>
				<p class="normal">Dört bir yanımızı hain köleler sarmış durumda!</p>
				<p class="normal">Bütün ağızlar satın alınmış,</p>
				<p class="normal">Hükümet tüm hırsızlara rüşvet vermiş,</p>
				<p class="normal">İspiyoncular bizi ele vermeye hazır bekliyor.</p>
				<p class="normal">Hayatımız, küçük de olsa</p>
				<p class="normal">Ceza verdiğimiz herhangi bir uşağın elinde.</p>
				<p class="normal">Bak şimdi de Yuri Günü’nü<sup class="calibre3"><a href="kitap_split_012.html#footnote-426-8" id="footnote-426-8-backlink">[8]</a></sup></p>
				<p class="normal">Kaldırmayı düşünüyor Boris.</p>
				<p class="normal">Kendi topraklarımızda bile hükmümüz geçmeyecek.</p>
				<p class="normal">Tembel bir adamı kovamayacaksın artık!</p>
				<p class="normal">İster istemez besleyeceksin.</p>
				<p class="normal">Bir işçiyi çıkarmaya kalkıştın mı yandın.</p>
				<p class="normal">Çar İvan zamanında bile</p>
				<p class="normal">Böyle korkular yaşanmamıştır.</p>
				<p class="normal">Ya halk daha mı iyi?</p>
				<p class="normal">Bir dokun bin ah işit.</p>
				<p class="normal">Eğer bu düzmece,</p>
				<p class="normal">Eski Yuri Günü’nü halka yeniden vaat ederse,</p>
				<p class="normal">Gör bak neler oluyor.</p>
	<p class="normal1">ŞUYSKİ</p>
				<p class="normal">Çok haklısın Puşkin.</p>
				<p class="normal">Ama zamanı gelinceye kadar</p>
				<p class="normal">Bütün bunları gizli tutmalıyız.</p>
	<p class="normal1">PUŞKİN</p>
				<p class="normal">Elbette aramızda kalacak.</p>
				<p class="normal">Sen akıllı bir adamsın. Her zaman</p>
				<p class="normal">Seninle konuşmaktan hoşlanmışımdır.</p>
				<p class="normal">Beni kaygılandıran bir şey oldu mu,</p>
				<p class="normal">Gelip sana anlatmadan duramam.</p>
				<p class="normal">Üstelik bugün nefis yemeklerin,</p>
				<p class="normal">İçkilerin dilimi daha da fazla çözdü...</p>
				<p class="normal">Hoşça kal prens.</p>
	<p class="normal1">ŞUYSKİ</p>
				<p class="normal">Güle güle dostum, yine görüşelim.</p>
	<p class="indentmetin">(Puşkin’i uğurlar.)</p>
	<p class="ortayazi">Çar’ın Sarayı<br class="chapter"/>
	(Çareviç Fyodor bir harita çizmektedir; Kseniya, Dadı.)</p>
	<p class="normal1">KSENİYA</p>
	<p class="indentmetin">(Resmi öper.)</p>
				<p class="normal">Sevgili nişanlım, güzel prens,</p>
				<p class="normal">Bana, nişanlına değil de yaban ellerde,</p>
				<p class="normal">Kara topraklara kavuştun.</p>
				<p class="normal">Asla avunamam artık.</p>
				<p class="normal">Ölünceye kadar senin için ağlayacağım.</p>
	<p class="normal1">DADI</p>
				<p class="normal">Hayır Çar’ımın kızı ağlama!</p>
				<p class="normal">Genç kızların gözyaşları</p>
				<p class="normal">Sabah ışıldayan çiye benzer.</p>
				<p class="normal">Güneş doğunca çiy de buharlaşır.</p>
				<p class="normal">Senin de bir gün güzel,</p>
				<p class="normal">Sevimli yeni bir nişanlın olacak.</p>
				<p class="normal">Yavrum benim, sen de onu sevecek,</p>
				<p class="normal">Prensini unutacaksın.</p>
	<p class="normal1">KSENİYA</p>
				<p class="normal">Hayır dadı,</p>
				<p class="normal">Onun anısına da sadık kalacağım.</p>
	<p class="indentmetin">(Boris girer.)</p>
	<p class="normal1">BORİS</p>
				<p class="normal">Nen var Kseniya? Nen var sevgili kızım?</p>
				<p class="normal">Nişanlı pırıl pırıl bir genç kızken,</p>
				<p class="normal">Yaslı bir dula döndün!</p>
				<p class="normal">Ölen nişanlına ağlıyorsun hâlâ.</p>
				<p class="normal">Kader, babana yardım etmedi yavrum,</p>
				<p class="normal">Mutsuzluğunun suçlusu benim.</p>
				<p class="normal">Belki ben çektim üstümüze göklerin gazabını,</p>
				<p class="normal">Senin mutluluğunu sağlayamadım.</p>
				<p class="normal">Masum kızım benim, neden acı çekiyorsun?</p>
				<p class="normal">Ya sen oğlum, sen ne yapıyorsun orada?</p>
				<p class="normal">Nedir o önündeki?</p>
	<p class="normal1">FYODOR</p>
				<p class="normal">Çarlığımızın, Moskova topraklarının haritası.</p>
				<p class="normal">Bir uçtan bir uca kadar.</p>
				<p class="normal">İşte bak: Burası Moskova,</p>
				<p class="normal">Burası Novgorod, burası Astrahan.</p>
				<p class="normal">İşte şurası deniz,</p>
				<p class="normal">Sonra Perm’in engin ormanları.</p>
				<p class="normal">Şurası da Sibirya.</p>
	<p class="normal1">BORİS</p>
				<p class="normal">Ya bu kıvrımlı şerit nedir?</p>
	<p class="normal1">FYODOR</p>
				<p class="normal">O da Volga Nehri.</p>
	<p class="normal1">BORİS</p>
				<p class="normal">Ne güzel! İşte eğitimin tatlı meyvesi!</p>
				<p class="normal">İşte okuryazar olmanın yararları.</p>
				<p class="normal">Bunları çizerken sınırları,</p>
				<p class="normal">Şehirleri, nehirleri, her şeyiyle</p>
				<p class="normal">Bütün çarlığımıza bulutlardan bakıyorsun.</p>
				<p class="normal">Oku oğlum, oku. Bilim, hızla gelip geçen</p>
				<p class="normal">Hayatın tecrübelerini</p>
				<p class="normal">Kısa zamanda kazanmamıza yarar.</p>
				<p class="normal">Günün birinde, belki de çok yakında,</p>
				<p class="normal">Şimdi kâğıt üzerine ustaca çizdiğin</p>
				<p class="normal">Bu toprakları yöneteceksin.</p>
				<p class="normal">Oku oğlum, böylece devleti daha iyi,</p>
				<p class="normal">Daha kolay yönetmeyi öğrenirsin.</p>
	<p class="indentmetin">(Semyon Godunov girer.)</p>
				<p class="normal">Hah, işte Godunov da raporunu getirdi.</p>
	<p class="indentmetin">(Kseniya’ya.)</p>
				<p class="normal">Sen odana çekil yavrum haydi.</p>
				<p class="normal">Tanrı sana sabır versin.</p>
	<p class="indentmetin">(Kseniya dadıyla birlikte çıkar.)</p>
				<p class="normal">Bana neler anlatacaksın bakalım Semyon Nikitiç?</p>
	<p class="normal1">SEMYON GODUNOV</p>
				<p class="normal">Prens Vasili’nin vekilharcı</p>
				<p class="normal">Ve Puşkin’in hizmetçisi bu sabah erkenden</p>
				<p class="normal">Çok önemli bir haber getirdiler.</p>
	<p class="normal1">BORİS</p>
				<p class="normal">Neymiş?</p>
	<p class="normal1">SEMYON GODUNOV</p>
				<p class="normal">Puşkin’in hizmetçisi, dün sabaha karşı</p>
				<p class="normal">Evlerine Krakov’dan bir haberci geldiğini,</p>
				<p class="normal">Bir saat sonra da herhangi bir mektup götürmeden</p>
				<p class="normal">Geri döndüğünü söyledi.</p>
	<p class="normal1">BORİS</p>
				<p class="normal">Hemen haberciyi yakalasınlar.</p>
	<p class="normal1">SEMYON GODUNOV</p>
				<p class="normal">Arkasından adam gönderildi zaten.</p>
	<p class="normal1">BORİS</p>
				<p class="normal">Ya Şuyski’nin adamı neler anlattı?</p>
	<p class="normal1">SEMYON GODUNOV</p>
				<p class="normal">Dün, dostlarına ziyafet vermiş.</p>
				<p class="normal">Miloslavski’yi, Buturlinler’i, Mihail Saltıkov’u,</p>
				<p class="normal">Puşkin’i ve birkaç kişiyi daha çağırmış.</p>
				<p class="normal">Misafirler geç vakitte evden ayrılmışlar.</p>
				<p class="normal">Yalnız Puşkin kalmış,</p>
				<p class="normal">Ev sahibiyle uzun uzun konuşmuşlar.</p>
	<p class="normal1">BORİS</p>
				<p class="normal">Şuyski’ye adam gönderin hemen buraya gelsin.</p>
	<p class="normal1">SEMYON GODUNOV</p>
				<p class="normal">Çoktan geldi ve dışarıda bekliyor.</p>
	<p class="normal1">BORİS</p>
				<p class="normal">Çağırın gelsin hemen.</p>
	<p class="indentmetin">(Godunov çıkar.)</p>
				<p class="normal">Litvanya’yla görüşmeler yapmak ha!</p>
				<p class="normal">Bu da ne demek oluyor?</p>
				<p class="normal">Bıktım zaten o asi Puşkin’in soyundan.</p>
				<p class="normal">Şuyski’ye de hiç güvenilmez.</p>
				<p class="normal">Cesur, zeki ama dönek bir adam.</p>
	<p class="indentmetin">(Şuyski girer.)</p>
				<p class="normal">Seninle konuşmam gerek Prens.</p>
				<p class="normal">Ama senin kendiliğinden</p>
				<p class="normal">Bir iş için geldiğin anlaşılıyor;</p>
				<p class="normal">Önce seni dinleyelim bakalım.</p>
	<p class="normal1">ŞUYSKİ</p>
				<p class="normal">Doğru hükümdarım,</p>
				<p class="normal">size çok önemli bir haber vermeyi görev bilirim.</p>
	<p class="normal1">BORİS</p>
				<p class="normal">Dinliyorum.</p>
	<p class="normal1">ŞUYSKİ</p>
	<p class="indentmetin">(Fyodor’u işaret ederek alçak sesle.)</p>
				<p class="normal">Ama hükümdarım...</p>
	<p class="normal1">BORİS</p>
				<p class="normal">Şuyski’nin bildiğini,</p>
				<p class="normal">Çareviç de bilebilir, anlat bakalım.</p>
	<p class="normal1">ŞUYSKİ</p>
				<p class="normal">Çar’ım, Litvanya’dan bir haber geldi...</p>
	<p class="normal1">BORİS</p>
				<p class="normal">Puşkin’e dün gece gelen habercinin</p>
				<p class="normal">Getirdiği haber mi?</p>
	<p class="normal1">ŞUYSKİ</p>
	<p class="indentmetin">(Kendi kendine.)</p>
				<p class="normal">Her şeyi de biliyor!</p>
	<p class="indentmetin">(Yüksek sesle.)</p>
				<p class="normal">Sizin bu sırrı henüz öğrenmediğinizi</p>
				<p class="normal">Sanıyordum hükümdarım.</p>
	<p class="normal1">BORİS</p>
				<p class="normal">Sen anlat Prens,</p>
				<p class="normal">Haberleri karşılaştırmak istiyorum;</p>
				<p class="normal">Aksi halde gerçeği öğrenemeyiz.</p>
	<p class="normal1">ŞUYSKİ</p>
				<p class="normal">Krakov’da düzmece biri ortaya çıkmış,</p>
				<p class="normal">Kral ve Leh beyleri de onu destekliyormuş;</p>
				<p class="normal">İşte bütün bildiğim bu.</p>
	<p class="normal1">BORİS</p>
				<p class="normal">Peki hakkında neler anlatılıyor?</p>
				<p class="normal">Kimmiş bu düzmece?</p>
	<p class="normal1">ŞUYSKİ</p>
				<p class="normal">Bu konuda hiçbir şey bilmiyorum.</p>
	<p class="normal1">BORİS</p>
				<p class="normal">İyi de... bizim için nasıl bir tehlikesi var?</p>
	<p class="normal1">ŞUYSKİ</p>
				<p class="normal">Kudretinizin büyüklüğünden</p>
				<p class="normal">Hiç kuşkum yok Çar’ım.</p>
				<p class="normal">Merhamet, gayret ve cömertliğinizle</p>
				<p class="normal">Kullarınızın kalplerinde yer edindiniz.</p>
				<p class="normal">Ama şuursuz kalabalığın aynı zamanda</p>
				<p class="normal">Dönek olduğunu da unutmamak gerek:</p>
				<p class="normal">İsyankârdır, boş inançların ardından gider,</p>
				<p class="normal">Boş umutlara kolayca kanar,</p>
				<p class="normal">Her telkine uysalca itaat eder.</p>
				<p class="normal">Gerçekler karşısında sağır, kayıtsızdır.</p>
				<p class="normal">Ruhu masallarla beslenir.</p>
				<p class="normal">Utanmazlığa, pervasızlığa da bayılır.</p>
				<p class="normal">Eğer bu meçhul serseri</p>
				<p class="normal">Litvanya sınırını aşarsa,</p>
				<p class="normal">Yeniden canlanmış Dimitri’nin adıyla</p>
				<p class="normal">Akılsız kalabalığı arkasına alabilir.</p>
	<p class="normal1">BORİS</p>
				<p class="normal">Dimitri mi? Ne dedin sen, ne dedin?</p>
				<p class="normal">O çocuk Dimitri mi? Çareviç sen dışarı çık.</p>
	<p class="normal1">ŞUYSKİ</p>
	<p class="indentmetin">(Kendi kendine.)</p>
				<p class="normal">Kıpkırmızı kesildi: Fırtına geliyor!..</p>
	<p class="normal1">FYODOR</p>
				<p class="normal">Hükümdarım, izin verirseniz...</p>
	<p class="normal1">BORİS</p>
				<p class="normal">Çık dedim oğlum, olmaz.</p>
	<p class="indentmetin">(Fyodor çıkar.)</p>
				<p class="normal">Demek Dimitri ha?</p>
	<p class="normal1">ŞUYSKİ</p>
	<p class="indentmetin">(Kendi kendine.)</p>
				<p class="normal">Pek de bir şey bilmiyormuş.</p>
	<p class="normal1">BORİS</p>
				<p class="normal">Beni dinle prens:</p>
				<p class="normal">Hemen gereken önlemler alınsın;</p>
				<p class="normal">Litvanya-Rusya sınırı sıkı bir kontrol altına alınmalı.</p>
				<p class="normal">Öyle ki, bu sınırı tek bir kişi bile geçmemeli.</p>
				<p class="normal">Polonya’dan bu tarafa</p>
				<p class="normal">Bir tavşan bile geçmemeli.</p>
				<p class="normal">Krakov’dan bu tarafa bir</p>
				<p class="normal">Karga bile uçmamalı.</p>
				<p class="normal">Haydi git şimdi.</p>
	<p class="normal1">ŞUYSKİ</p>
				<p class="normal">Baş üstüne.</p>
	<p class="normal1">BORİS</p>
				<p class="normal">Dur biraz. Bu haber</p>
				<p class="normal">Biraz garip değil mi sence de?</p>
				<p class="normal">Hiç ölülerin mezardan kalkarak çarı,</p>
				<p class="normal">Hem de halkın seçerek tahta oturttuğu,</p>
				<p class="normal">Yüce patriğin taç giydirdiği bir çarı</p>
				<p class="normal">Sorguladıklarını duydun mu?</p>
				<p class="normal">Gülünç değil mi bu? Ha?</p>
				<p class="normal">Sen neden gülmüyorsun?</p>
	<p class="normal1">ŞUYSKİ</p>
				<p class="normal">Ben mi hükümdarım?</p>
	<p class="normal1">BORİS</p>
				<p class="normal">Bak Prens Vasili,</p>
				<p class="normal">Aklımda kaldığına göre bu çocuk...</p>
				<p class="normal">Bu çocuk öldüğünde</p>
				<p class="normal">Oraya incelemeye gönderilmiştin;</p>
				<p class="normal">Şimdi kutsal istavroz ve Tanrı adına</p>
				<p class="normal">Elini vicdanına koyup, bana gerçeği söyle:</p>
				<p class="normal">Ölü çocuğun Dimitri olduğundan eminsin, değil mi?</p>
				<p class="normal">Sakın yerine başka bir ceset konmuş olmasın?</p>
				<p class="normal">Söyle haydi.</p>
	<p class="normal1">ŞUYSKİ</p>
				<p class="normal">Size yemin ederim ki...</p>
	<p class="normal1">BORİS</p>
				<p class="normal">Hayır Şuyski, yemin etme,</p>
				<p class="normal">Sadece gerçeği söyle:</p>
				<p class="normal">O gerçekten Çareviç miydi?</p>
	<p class="normal1">ŞUYSKİ</p>
				<p class="normal">Evet, oydu.</p>
	<p class="normal1">BORİS</p>
				<p class="normal">İyi düşün Prens, söz veriyorum</p>
				<p class="normal">Sana karşı merhametli davranacağım.</p>
				<p class="normal">Üstünden çok uzun zaman geçmiş olan</p>
				<p class="normal">Bir yalan için seni boş yere cezalandıracak değilim.</p>
				<p class="normal">Ama eğer şimdi karşımda kurnazlık edersen,</p>
				<p class="normal">Oğlumun başı üstüne yemin ederim,</p>
				<p class="normal">Sana öyle bir ceza veririm ki,</p>
				<p class="normal">Çar Korkunç İvan bile</p>
				<p class="normal">Dehşetinden mezarında tir tir titrer.</p>
	<p class="normal1">ŞUYSKİ</p>
				<p class="normal">Beni ceza değil,</p>
				<p class="normal">Sizin gözünüzden düşmek korkutur Çar’ım.</p>
				<p class="normal">Karşınızda yalan söylemeye</p>
				<p class="normal">Nasıl cesaret edebilirim?</p>
				<p class="normal">Hem Dimitri’yi tanımayacak kadar kör olmama,</p>
				<p class="normal">Aldanmama imkân var mı?</p>
				<p class="normal">Bütün Ugliç halkıyla birlikte,</p>
				<p class="normal">Üç gün boyunca onun ölüsünü</p>
				<p class="normal">Görmek için katedrale gittim.</p>
				<p class="normal">Etrafında halk tarafından parçalanmış</p>
				<p class="normal">On üç ölü daha vardı.</p>
				<p class="normal">Sadece Çareviç’in çocuk yüzü,</p>
				<p class="normal">Sanki uykudaymışçasına ışıklı,</p>
				<p class="normal">Taze ve sakin duruyordu.</p>
				<p class="normal">Henüz kapanmamış olan</p>
				<p class="normal">Derin yarası apaçık görünüyordu,</p>
				<p class="normal">Ama yüzünün çizgileri hiç değişmemişti.</p>
				<p class="normal">Hayır hükümdarım,</p>
				<p class="normal">Bundan hiç kuşkum yok:</p>
				<p class="normal">Dimitri mezarında uyuyor.</p>
	<p class="normal1">BORİS</p>
	<p class="indentmetin">(Sakin bir sesle.)</p>
				<p class="normal">Yeter, git artık.</p>
	<p class="indentmetin">(Şuyski çıkar.)</p>
				<p class="normal">Ah, boğuluyorum!..</p>
				<p class="normal">Biraz nefes alıp kendime gelmeliyim...</p>
				<p class="normal">Bütün kanımın başıma hücum ettiğini</p>
				<p class="normal">Ve ağır bir yük gibi beni ezdiğini hissettim...</p>
				<p class="normal">Neden on üç yıldır hiç arasız,</p>
				<p class="normal">Rüyalarımda o ölü yavruyu gördüğümü</p>
				<p class="normal">Şimdi anlıyorum ancak!</p>
				<p class="normal">Evet, evet, şimdi anlıyorum!</p>
				<p class="normal">Peki, ama üzerime saldırmaya kalkışan</p>
				<p class="normal">Bu korkunç düşman kim?</p>
				<p class="normal">İçi boş bir isim, bir gölgeden ibaret değil mi?</p>
				<p class="normal">Bir gölge şu kaftanımı</p>
				<p class="normal">Sırtımdan çekip alabilir mi?</p>
				<p class="normal">Ya da boş bir ses çocuklarımı</p>
				<p class="normal">Saltanat haklarından mahrum edebilir mi?</p>
				<p class="normal">Ah ne akılsızım ben! Korkacak ne var sanki?</p>
				<p class="normal">Böyle bir hayalet, bir üflemeyle kaybolur gider.</p>
				<p class="normal">O halde karar verildi:</p>
				<p class="normal">Asla korkuya kapılmayacağım.</p>
				<p class="normal">Ama hiçbir şeyi de küçümsemeye gelmez...</p>
				<p class="normal">Ah Monomah’ın tacı, ne kadar ağırmışsın!</p>
	<p class="ortayazi">Krakov. Vişnevetski’nin Evi<br class="chapter"/>
	(Düzmece Dimitri, Katolik Rahip Çernikovski.)</p>
	<p class="normal1">DÜZMECE</p>
				<p class="normal">Hayır aziz peder,</p>
				<p class="normal">Hiçbir güçlükle karşılaşmayacağız.</p>
				<p class="normal">Ben halkımın ruhunu bilirim;</p>
				<p class="normal">Onun dindarlığı aşırı öfkelerden uzaktır.</p>
				<p class="normal">Çar’ın örneği onlar için kutsaldır.</p>
				<p class="normal">Hoşgörüsüyse sonsuzdur.</p>
				<p class="normal">Sizi temin ederim ki tüm halkım,</p>
				<p class="normal">Tüm Ortodoks Kilisesi,</p>
				<p class="normal">İki yıla varmadan Papa’nın kudretini tanıyacaktır.</p>
	<p class="normal1">ÇERNİKOVSKİ</p>
				<p class="normal">O gün geldiğinde Aziz İgnatius yardımcın olsun.</p>
				<p class="normal">Ama o güne dek, bu Tanrı vergisi tohumu,</p>
				<p class="normal">İçinde gizli tut Çareviç.</p>
				<p class="normal">Şimdilik bunu açıklamak sakıncalı olabilir.</p>
				<p class="normal">Yeri geldiğinde böyle davranmayı</p>
				<p class="normal">Ruhani görevlerimiz emreder.</p>
				<p class="normal">Halk söylediklerini ve yaptıklarını yargılar,</p>
				<p class="normal">Niyetleriniyse yalnız Tanrı bilir.</p>
	<p class="normal1">DÜZMECE</p>
				<p class="normal">Âmin. Kim var orada?</p>
	<p class="indentmetin">(Hizmetçi girer.)</p>
				<p class="normal">Söyle buyursunlar.</p>
	<p class="indentmetin">(Bir grup Rus ve Leh girer.)</p>
				<p class="normal">Dostlar! Yarın Krakov’dan hareket edeceğiz.</p>
				<p class="normal">Sambor’da, evinde üç gün kalacağım Mnişek.</p>
				<p class="normal">Asaletiyle ışıldayan konuksever şatonun</p>
				<p class="normal">Genç ev sahibesiyle ün saldığını biliyorum.</p>
				<p class="normal">Güzel Marina’yı da orada bulacağımı umuyorum.</p>
				<p class="normal">Bana kıymak isteyen o sinsi caniye,</p>
				<p class="normal">O korkunç düşmanımıza karşı,</p>
				<p class="normal">Kardeş bayrakları açarak yanımda yürüyen</p>
				<p class="normal">Litvanyalı ve Rus dostlarım,</p>
				<p class="normal">Ey siz Slav çocukları, pek yakında,</p>
				<p class="normal">Özlenen nihai çarpışmada,</p>
				<p class="normal">Kahraman birliklerinizin başına geçeceğim.</p>
				<p class="normal">Fakat aranızda yeni yüzler görüyorum.</p>
	<p class="normal1">GAVRİL PUŞKİN</p>
				<p class="normal">Kendilerine kılıç ve görev vermek</p>
				<p class="normal">Lütfunda bulunmanız için geldiler.</p>
	<p class="normal1">DÜZMECE</p>
				<p class="normal">Hoş geldiniz dostlarım.</p>
				<p class="normal">Yaklaşın bana. Yalnız söyle bana Puşkin,</p>
				<p class="normal">Kim bu yakışıklı delikanlı?</p>
	<p class="normal1">GAVRİL PUŞKİN</p>
				<p class="normal">Prens Kurbski.</p>
	<p class="normal1">DÜZMECE</p>
				<p class="normal">Ne ünlü bir isim.</p>
	<p class="indentmetin">(Kurbski’ye döner.)</p>
				<p class="normal">Kazan kahramanının akrabalarından mısın?</p>
	<p class="normal1">KURBSKİ</p>
				<p class="normal">Oğluyum.</p>
	<p class="normal1">DÜZMECE</p>
				<p class="normal">Baban hâlâ hayatta mı?</p>
	<p class="normal1">KURBSKİ</p>
				<p class="normal">Hayır öldü.</p>
	<p class="normal1">DÜZMECE</p>
				<p class="normal">Yiğit adamdı baban! Hem savaşta, hem mecliste!</p>
				<p class="normal">Uğradığı hakaretlerin öcünü almak için</p>
				<p class="normal">Eski Olga Şehri önünde,</p>
				<p class="normal">Bir Litvanya ordusunun başına geçtiği günden</p>
				<p class="normal">Bu yana adı duyulmaz olmuştu.</p>
	<p class="normal1">KURBSKİ</p>
				<p class="normal">Babam, ömrünün son yıllarını Volın’da,</p>
				<p class="normal">Batori’nin bağışladığı malikânede geçirdi.</p>
				<p class="normal">Orada tek başına sakin bir hayat sürerek</p>
				<p class="normal">Mutluluğu bilimde aradı.</p>
				<p class="normal">Ama bu sakin hayat avutamadı onu:</p>
				<p class="normal">Hayatının sonuna kadar</p>
				<p class="normal">Gençliğini geçirdiği vatanını andı,</p>
				<p class="normal">Onun hasretiyle yanıp tutuştu.</p>
	<p class="normal1">DÜZMECE</p>
				<p class="normal">Bahtsız kumandan! Ne de parlak geçti,</p>
				<p class="normal">Gürültülü, fırtınalı hayatı!</p>
				<p class="normal">Ah soylu yiğit, ne kadar mutlu oldum,</p>
				<p class="normal">Babanın kanının vatanıyla barıştığını görünce.</p>
				<p class="normal">Babaların hataları hatırlanmamalı;</p>
				<p class="normal">Hepsi huzur içinde yatmalı.</p>
				<p class="normal">Yaklaş Kurbski. Ver elini!</p>
				<p class="normal">Tuhaf değil mi? Kurbski’nin oğlu,</p>
				<p class="normal">Taht için İvan’ın oğluna yardım ediyor.</p>
				<p class="normal">Kader de, insanlar da benden yana.</p>
				<p class="normal">Ya sen kimsin?</p>
	<p class="normal1">LEH</p>
				<p class="normal">Sobanski, özgür bir Leh asilzadesi.</p>
	<p class="normal1">DÜZMECE</p>
				<p class="normal">Ne mutlu sana özgürlüğün çocuğu!</p>
				<p class="normal">Aylığının üçte biri verilsin kendisine, hemen!</p>
				<p class="normal">Ya diğerleri kim?</p>
				<p class="normal">Anayurdumuzun kıyafetlerini giymişler.</p>
				<p class="normal">Onlar bizimkiler demek.</p>
	<p class="normal1">HRUŞÇEV</p>
	<p class="indentmetin">(Eğilerek selam verir.)</p>
				<p class="normal">Öyle hükümdarım, öyle babamız.</p>
				<p class="normal">Bizler Moskova’dan kovulup,</p>
				<p class="normal">Sana koşan sadık kullarınız.</p>
				<p class="normal">Uğrunuzda başımızı vermeye hazırız.</p>
				<p class="normal">Çarlık tahtına giderken</p>
				<p class="normal">Cesetlerimiz sana basamak olsun.</p>
	<p class="normal1">DÜZMECE</p>
				<p class="normal">Metin olun günahsız kardeşlerim.</p>
				<p class="normal">Hele bir Moskova’ya varalım,</p>
				<p class="normal">Size yaptıklarının hesabını</p>
				<p class="normal">Boris’ten tek tek soracağım.</p>
				<p class="normal">Moskova’da durum nasıl?</p>
	<p class="normal1">HRUŞÇEV</p>
				<p class="normal">Şimdilik sakin, ama halk çoktan</p>
				<p class="normal">Çareviç’in kurtulduğunu öğrenmiştir.</p>
				<p class="normal">Her yerde sizin bildirinizi okuyorlar.</p>
				<p class="normal">Herkes sizi bekliyor. Geçenlerde,</p>
				<p class="normal">Sizin sağlığınıza kadeh kaldıran iki boyarı</p>
				<p class="normal">Boris ölüme mahkûm etti.</p>
	<p class="normal1">DÜZMECE</p>
				<p class="normal">Ah zavallı, cesur boyarlar. Ama kısasa kısas!</p>
				<p class="normal">Boris de belasını bulacak!</p>
				<p class="normal">Onun hakkında ne diyorlar peki?</p>
	<p class="normal1">HRUŞÇEV</p>
				<p class="normal">Kasvetli sarayına çekilmiş,</p>
				<p class="normal">Korkunç tasalı görünüyormuş.</p>
				<p class="normal">Yeni yeni idamlar hazırladığı kesin.</p>
				<p class="normal">Ama hastalık, içini kemiriyor şimdi.</p>
				<p class="normal">Ayakta duracak hali yok Boris’in.</p>
				<p class="normal">Galiba o da yolun sonuna geldi.</p>
	<p class="normal1">DÜZMECE</p>
				<p class="normal">Asil bir düşman olarak Boris’e,</p>
				<p class="normal">Tez zamanda, kendiliğinden bir ölüm dilerim.</p>
				<p class="normal">Yoksa o katilin hali perişan olacak.</p>
				<p class="normal">Acaba yerine kimi geçirmek istiyor?</p>
	<p class="normal1">HRUŞÇEV</p>
				<p class="normal">Bu konuda ne düşündüğünü</p>
				<p class="normal">Hiçbir zaman açık etmiyor,</p>
				<p class="normal">Ama oğlu Fyodor’u geçirmek istediği kesin.</p>
	<p class="normal1">DÜZMECE</p>
				<p class="normal">Evdeki hesap çarşıya uymaz ama.</p>
	<p class="indentmetin">(Oradakilerin birine dönerek.)</p>
				<p class="normal">Sen kimsin bakalım?</p>
	<p class="normal1">KARELA</p>
				<p class="normal">Bir Kazak. Hür Don ordularının,</p>
				<p class="normal">Yiğit atamanları, küçük büyük</p>
				<p class="normal">Bütün Kazaklar adına, Çar’ımızın</p>
				<p class="normal">Aydınlık gözlerini görmeye,</p>
				<p class="normal">Onlar adına sizi selamlamaya geldim.</p>
	<p class="normal1">DÜZMECE</p>
				<p class="normal">Don Kazaklarını bilirim. Hiç şüphem yoktu</p>
				<p class="normal">Kazak atlarını saflarımda göreceğimden.</p>
				<p class="normal">Teşekkür ederim Don ordumuza.</p>
				<p class="normal">Kazakların haksız yere yurtlarından kovulduğunu,</p>
				<p class="normal">Eziyete uğradığını biliyorum elbet.</p>
				<p class="normal">Ama Tanrı babamızın tahtına geçmemize</p>
				<p class="normal">Yardım ederse, sadık ve hür Don Kazakları’nı</p>
				<p class="normal">Eskisi gibi memnun edeceğiz.</p>
	<p class="normal1">ŞAİR</p>
	<p class="indentmetin">(Yaklaşıp yerlere kadar eğilerek Grişka’nın </p>
	<p class="indentmetin">eteğinden tutar.)</p>
				<p class="normal">Yüce Prens, şanlı Çareviç!</p>
	<p class="normal1">DÜZMECE</p>
				<p class="normal">Bir dileğin mi var?</p>
	<p class="normal1">ŞAİR</p>
	<p class="indentmetin">(Bir kâğıt uzatır.)</p>
				<p class="normal">İçten emeklerimin</p>
				<p class="normal">Şu değersiz mahsulünü</p>
				<p class="normal">Kabul buyurunuz lütfen.</p>
	<p class="normal1">DÜZMECE</p>
				<p class="normal">Gözlerime inanamıyorum: Latince mısralar!</p>
				<p class="normal">Yüz defa kutsasın Tanrı,</p>
				<p class="normal">Kılıçla sanatın buluşmasını.</p>
				<p class="normal">Bir defne tacında kardeşçe kucaklaşsın ikisi.</p>
				<p class="normal">Ben uzak kuzey göğü altında doğdum.</p>
				<p class="normal">Ama Latin Musaların sesi</p>
				<p class="normal">Bana hiç yabancı değil.</p>
				<p class="normal">Parnas çiçeklerini severim.</p>
				<p class="normal">Şairlerin peygamberliğine inanırım.</p>
				<p class="normal">Evet, ateşli göğüslerinin</p>
				<p class="normal">Heyecanla kaynayışı nedensiz değildir.</p>
				<p class="normal">Dizelerinde kutsanan zaferleri önceden görürler!</p>
				<p class="normal">Yaklaş dostum. Anı olarak bu armağanı kabul et.</p>
	<p class="indentmetin">(Ona bir yüzük verir.)</p>
				<p class="normal">Bir gün kaderin iradesi yerine gelir de</p>
				<p class="normal">Atalarımın tacını giyersem eğer,</p>
				<p class="normal">Tatlı sözlerini, coşkun dizelerini</p>
				<p class="normal">Yeniden dinleyeceğimi umarım.</p>
				<p class="normal">Musa gloriam coronat, gloriaque Musam<sup class="calibre3"><a href="kitap_split_013.html#footnote-426-9" id="footnote-426-9-backlink">[9]</a></sup></p>
				<p class="normal">Şimdilik hoşça kalın dostlarım, yarın yine görüşeceğiz.</p>
	<p class="normal1">HEPSİ</p>
				<p class="normal">Savaşa, haydi savaşa! Yaşasın Dimitri,</p>
				<p class="normal">Yaşasın Moskova’nın büyük prensi!</p>
	<p class="ortayazi">Sambor’da Voyvoda Mnişek’in Şatosu<sup class="calibre3"><a href="kitap_split_014.html#footnote-426-10" id="footnote-426-10-backlink">[10]</a></sup><br class="chapter"/>
	(Marina’nın Odası. Marina, Ruzya, hizmetçiler. Ruzya Marina’yı giydirmektedir.)</p>
	<p class="normal1">MARİNA</p>
	<p class="indentmetin">(Aynanın karşısında.)</p>
				<p class="normal">Her şey hazır mı?</p>
				<p class="normal">Daha çabuk olamaz mısınız?</p>
	<p class="normal1">RUZYA</p>
				<p class="normal">Müsaade edin.</p>
				<p class="normal">Hele şu seçme işini bir bitirin.</p>
				<p class="normal">Hangisini takacaksınız?</p>
				<p class="normal">İnci gerdanlığınızı mı, zümrüt tacı mı?</p>
	<p class="normal1">MARİNA</p>
				<p class="normal">Elmas tacımı.</p>
	<p class="normal1">RUZYA</p>
				<p class="normal">Pek güzel! Hatırlıyor musunuz?</p>
				<p class="normal">Elmas tacınızı ilk kez,</p>
				<p class="normal">Saraya gittiğinizde takmıştınız.</p>
				<p class="normal">Baloda güneş gibi parıldadığınızı söylüyorlardı.</p>
				<p class="normal">Erkekler iç geçiriyor, kadınlar fısıldaşıyormuş...</p>
				<p class="normal">Sonradan kendini öldüren genç Hotkeviç de</p>
				<p class="normal">İlk kez o gece görmüştü galiba sizi.</p>
				<p class="normal">Sizi her gören mutlaka âşık oluyor.</p>
				<p class="normal">Herkes böyle düşünüyor.</p>
	<p class="normal1">MARİNA</p>
				<p class="normal">Daha çabuk olamaz mısınız?</p>
	<p class="normal1">RUZYA</p>
				<p class="normal">Şimdi bitiyor. Biliyor musunuz,</p>
				<p class="normal">Babanız size çok güveniyor.</p>
				<p class="normal">Çareviç sizi görmüş,</p>
				<p class="normal">Bir türlü heyecanını gizleyemiyormuş.</p>
				<p class="normal">Bir defa aşk okuyla yaralanmış,</p>
				<p class="normal">Son bir darbeyle elde edebilirsiniz onu.</p>
				<p class="normal">Size gerçekten tutulmuş hanımım.</p>
				<p class="normal">Krakov’dan ayrılalı neredeyse bir ay oluyor.</p>
				<p class="normal">Savaşı da, Moskova tahtını da unuttu.</p>
				<p class="normal">Burada eğlence, cümbüş içinde konaklıyor.</p>
				<p class="normal">Ruslarla, Lehler de çileden çıkıyor.</p>
				<p class="normal">Ah Tanrım! O günü görebilecek miyim?</p>
				<p class="normal">Dimitri Moskova çariçesini payitahtına</p>
				<p class="normal">Çağırdığında beni bırakmazsınız değil mi?</p>
	<p class="normal1">MARİNA</p>
				<p class="normal">Sen benim gerçekten çariçe olacağımı mı sanıyorsun?</p>
	<p class="normal1">RUZYA</p>
				<p class="normal">Siz değil de kim olacak?</p>
				<p class="normal">Benim hanımımın güzellikte eşi var mı?</p>
				<p class="normal">Mnişek’in soyuna kimse erişemez;</p>
				<p class="normal">Siz zekâ bakımından da her türlü övgüye lâyıksınız.</p>
				<p class="normal">Bir bakışınızı üzerine çeken,</p>
				<p class="normal">Gönlünüzdeki sevgiyi elde eden</p>
				<p class="normal">Kendini bahtiyar sayar.</p>
				<p class="normal">Yalnız Çareviç’iniz değil,</p>
				<p class="normal">Bizim kralımız,</p>
				<p class="normal">Hatta Fransa veliahdı da olsa fark etmez.</p>
				<p class="normal">Ayrıca bu Çareviç’in kim olduğunu,</p>
				<p class="normal">Nereden geldiğini bir tek Tanrı biliyor.</p>
	<p class="normal1">MARİNA</p>
				<p class="normal">Özbeöz çarın oğlu;</p>
				<p class="normal">Tüm dünya bunu kabul ediyor.</p>
	<p class="normal1">RUZYA</p>
				<p class="normal">İyi ama daha geçen kış</p>
				<p class="normal">Vişnevetski’nin yanında hizmetçiymiş.</p>
	<p class="normal1">MARİNA</p>
				<p class="normal">O zaman gizleniyordu.</p>
	<p class="normal1">RUZYA</p>
				<p class="normal">Neyse sözü uzatacak değilim.</p>
				<p class="normal">Yalnız biliyor musunuz</p>
				<p class="normal">Halk arasında neler konuşuluyor?</p>
				<p class="normal">Güya Moskova’dan kaçmış bir papaz çömeziymiş,</p>
				<p class="normal">Çevresinde de düzenbaz olarak tanınıyormuş.</p>
	<p class="normal1">MARİNA</p>
				<p class="normal">Ne budalaca sözler!</p>
	<p class="normal1">RUZYA</p>
				<p class="normal">Ben yalnızca söylüyorum,</p>
				<p class="normal">Yalnız diğerleri arasından</p>
				<p class="normal">Onu seçerseniz, şansına bin kere şükretmelidir.</p>
	<p class="normal1">BİR HİZMETÇİ</p>
	<p class="indentmetin">(Koşarak girer.)</p>
				<p class="normal">Bütün misafirler geldi.</p>
	<p class="normal1">MARİNA</p>
				<p class="normal">Görüyor musun yaptığın işleri?</p>
				<p class="normal">Sana kalsa sabaha kadar gevezelik edip duracaksın.</p>
				<p class="normal">Hâlâ beni giydirmedin.</p>
	<p class="normal1">RUZYA</p>
				<p class="normal">Şimdi her şey hazır olur.</p>
	<p class="indentmetin">(Hizmetçiler sağa sola koşuşur.)</p>
	<p class="normal1">MARİNA</p>
				<p class="normal">Bütün gerçeği öğrenmeliyim.</p>
	<p class="ortayazi">Voyvoda Mnişek’in Şatosu<br class="chapter"/>
	(Aydınlatılmış odalar, müzik. Vişnevetski, Mnişek.)</p>
	<p class="normal1">MNİŞEK</p>
				<p class="normal">Bir tek benim Marina’yla konuşuyor,</p>
				<p class="normal">Tek ilgilendiği Marina.</p>
				<p class="normal">Bu iş fena halde düğüne gidiyor.</p>
				<p class="normal">Doğru söyle Vişnevetski, kızımın bir gün</p>
				<p class="normal">Çariçe olacağını düşündün mü hiç?</p>
	<p class="normal1">VİŞNEVETSKİ</p>
				<p class="normal">Evet, şaşılacak bir şey.</p>
				<p class="normal">Peki, hizmetçilerimden birinin</p>
				<p class="normal">Moskova tahtına çıkacağı</p>
				<p class="normal">Senin aklına gelir miydi hiç Mnişek?</p>
	<p class="normal1">MNİŞEK</p>
				<p class="normal">Benim Marina nasıl ama?</p>
				<p class="normal">Ben onun kulağına sadece “Dikkat et,</p>
				<p class="normal">Sakın Dimitri’yi kaçırma.” diye fısıldadım o kadar.</p>
				<p class="normal">Şimdi kızımın avcunda.</p>
	<p class="indentmetin">(Orkestra polka çalar. Dimitri ile Marina ilk çift </p>
	<p class="indentmetin">olarak gelir.)</p>
	<p class="normal1">MARİNA</p>
	<p class="indentmetin">(Dimitri’ye alçak sesle.)</p>
				<p class="normal">Tamam, yarın gece on birde,</p>
				<p class="normal">Söğütlü yolda, çeşmenin yanında.</p>
	<p class="indentmetin">(Ayrılırlar. İkinci çift girer.)</p>
	<p class="normal1">ERKEK</p>
				<p class="normal">Şu Dimitri de bu kızda ne buluyor acaba?</p>
	<p class="normal1">KADIN</p>
				<p class="normal">Anlamayacak ne var; kız çok güzel!</p>
	<p class="normal1">ERKEK</p>
				<p class="normal">Doğru, mermerden bir su perisi gibi,</p>
				<p class="normal">Gözleri, dudakları cansız, tek bir gülücük yok yüzünde...</p>
	<p class="indentmetin">(Yeni bir çift girer.)</p>
	<p class="normal1">KADIN</p>
				<p class="normal">Yakışıklı sayılmaz ama edası hoş,</p>
				<p class="normal">Çar soyu da hemen göz çarpıyor.</p>
	<p class="indentmetin">(Yeni bir çift girer.)</p>
	<p class="normal1">KADIN</p>
				<p class="normal">Sefere ne zaman çıkılacak?</p>
	<p class="normal1">ERKEK</p>
				<p class="normal">Çareviç ne zaman emrederse.</p>
				<p class="normal">Biz hazırız. Ama öyle anlaşılıyor ki</p>
				<p class="normal">Bayan Mnişek, Dimitri’yle birlikte</p>
				<p class="normal">Bizi de burada esir alacak.</p>
	<p class="normal1">KADIN</p>
				<p class="normal">Hoş bir esaret olurdu.</p>
	<p class="normal1">ERKEK</p>
				<p class="normal">Tabii, ama eğer siz...</p>
	<p class="indentmetin">(Ayrılırlar, odalar boşalır.)</p>
	<p class="normal1">MNİŞEK</p>
				<p class="normal">Biz ihtiyarlar artık dans etmiyoruz.</p>
				<p class="normal">Müzik sesi artık bizi heyecanlandırmıyor,</p>
				<p class="normal">O zarif elleri ne sıkıyor, ne de öpüyoruz.</p>
				<p class="normal">Ah eski çapkınlıklarım hâlâ aklımdan çıkmıyor!</p>
				<p class="normal">Ama şimdi öyle değil, eskisi gibi değil artık:</p>
				<p class="normal">Ne o kadar cesur şimdiki gençlik,</p>
				<p class="normal">Ne de o kadar çekici güzellik.</p>
				<p class="normal">Kabul et dostum, artık her şey daha bir sönük.</p>
				<p class="normal">Rahat bırakalım onları; haydi dostum gidelim,</p>
				<p class="normal">Asırlık bir Macar şarabı açtıralım,</p>
				<p class="normal">Oturup baş başa bir köşecikte,</p>
				<p class="normal">Bu güzel kokulu, yoğun,</p>
				<p class="normal">Enfes şarabı indirelim gövdeye.</p>
				<p class="normal">Hem konuşuruz öteberiden.</p>
				<p class="normal">Gidelim kardeşim.</p>
	<p class="normal1">VİŞNEVETSKİ</p>
				<p class="normal">İyi fikir dostum, gidelim.</p>
	<p class="ortayazi">Gece. Bahçe. Çeşme<br class="chapter"/>
	(Düzmece Dimitri.)</p>
	<p class="normal1">DÜZMECE</p>
	<p class="indentmetin">(Girerken.)</p>
				<p class="normal">İşte çeşme. Buraya gelecek.</p>
				<p class="normal">Ben hiç de korkak bir adam değilim;</p>
				<p class="normal">Ölümü tam burnumun ucunda gördüğüm oldu,</p>
				<p class="normal">Ama gözümü bile kırpmadım karşısında.</p>
				<p class="normal">Sonsuz esaretle tehdit edildim,</p>
				<p class="normal">Peşime düştüler ama bir an olsun titremedi yüreğim,</p>
				<p class="normal">Ve cesaretimle kurtuldum esaretten.</p>
				<p class="normal">Peki nedir şimdi nefesimi kesen?</p>
				<p class="normal">Nedir bir türlü yatışmayan bu heyecan?</p>
				<p class="normal">Arzularımın şiddetinden mi acaba?</p>
				<p class="normal">Yok, korku bu. Tüm gün bekledim,</p>
				<p class="normal">Marina’yla gizlice buluşmayı,</p>
				<p class="normal">Hep ona ne diyeceğimi,</p>
				<p class="normal">Mağrur zekâsını nasıl avlayacağımı,</p>
				<p class="normal">Ona Moskova çariçesi demeyi düşündüm;</p>
				<p class="normal">Ama vakit geldi ve hiçbir şey hatırlamıyorum.</p>
				<p class="normal">Ezberlediğim sözler, şimdi aklıma gelmiyor.</p>
				<p class="normal">Aşk aklımı başımdan aldı...</p>
				<p class="normal">Ama karşıda bir ışık mı var?..</p>
				<p class="normal">Bir ses mi yoksa?</p>
				<p class="normal">Hayır, ayın aldatıcı ışığı</p>
				<p class="normal">Ve rüzgârın hışırtısıymış.</p>
	<p class="indentmetin">(Marina girer.)</p>
	<p class="normal1">MARİNA</p>
				<p class="normal">Çareviç!</p>
	<p class="normal1">DÜZMECE</p>
				<p class="normal">Oymuş!..</p>
				<p class="normal">Vücudum buz kesti birden bire.</p>
	<p class="normal1">MARİNA</p>
				<p class="normal">Siz misiniz, Dimitri?</p>
	<p class="normal1">DÜZMECE</p>
				<p class="normal">Ne büyüleyici, ne tatlı bir ses!</p>
	<p class="indentmetin">(Ona yaklaşır.)</p>
				<p class="normal">Sonunda gelebildin demek?</p>
				<p class="normal">Issız gecenin koynunda,</p>
				<p class="normal">Yanı başımda gördüğüm sen misin?</p>
				<p class="normal">Ne ağır geçti can sıkıcı gündüz!</p>
				<p class="normal">Ne uzun sürdü akşamın alacakaranlığı!</p>
				<p class="normal">Ve ben bu karanlık gecede ne uzun bekledim seni!</p>
	<p class="normal1">MARİNA</p>
				<p class="normal">Vakit geçiyor, zamanımsa çok az.</p>
				<p class="normal">Hem ben buraya bir âşığın</p>
				<p class="normal">Tatlı sözlerini dinlemeye gelmedim.</p>
				<p class="normal">Ne gerek var söze,</p>
				<p class="normal">İnanıyorum beni sevdiğine.</p>
				<p class="normal">Ama dinle, kaderimi senin fırtınalı,</p>
				<p class="normal">Kararsız kaderinle birleştirmeye karar verdim.</p>
				<p class="normal">Yalnız tek isteğim var senden Dimitri:</p>
				<p class="normal">İçindeki gizli umutları, niyetleri,</p>
				<p class="normal">Hatta korkuları bile bana açıkça söylemelisin.</p>
				<p class="normal">Ben çocukça, gözü kapalı bir erkeğin</p>
				<p class="normal">Hafif isteklerine boyun eğen,</p>
				<p class="normal">Sessiz bir cariye gibi değil,</p>
				<p class="normal">Seninle el ele vererek, sana yaraşır bir eş,</p>
				<p class="normal">Moskova çarının bir yardımcısı olarak</p>
				<p class="normal">Atılmak istiyorum hayata.</p>
	<p class="normal1">DÜZMECE</p>
				<p class="normal">Ah bırak da bir saatliğine</p>
				<p class="normal">Unutayım kaderimi, sıkıntımı, kaygımı!</p>
				<p class="normal">Sen de unut karşında bir Çareviç olduğunu.</p>
				<p class="normal">Marina! Bana isteyerek seçtiğin,</p>
				<p class="normal">Bir bakışınla mutlu olan</p>
				<p class="normal">Bir sevgili gözüyle bak.</p>
				<p class="normal">Ah, aşkımın yakarışlarına kulak ver,</p>
				<p class="normal">Bırak kalbimi dolduran her şeyi anlatayım.</p>
	<p class="normal1">MARİNA</p>
				<p class="normal">Bunların sırası değil prens.</p>
				<p class="normal">Bir an önce harekete geçmen gerek.</p>
				<p class="normal">Yoksa emrindekilerin bağlılıkları azalacak.</p>
				<p class="normal">Her dakika artıyor tehlike,</p>
				<p class="normal">Güçlükler, engeller gittikçe çoğalıyor.</p>
				<p class="normal">Kuşku uyandıracak sözler,</p>
				<p class="normal">Dedikodular dolaşmaya başladı,</p>
				<p class="normal">Yeni bir haberi, hemen bir yenisi izliyor.</p>
				<p class="normal">Godunov’sa önlemlerini alıyor.</p>
	<p class="normal1">DÜZMECE</p>
				<p class="normal">Godunov’dan bana ne?</p>
				<p class="normal">Benim tek mutluluğum, senin aşkın</p>
				<p class="normal">Boris’in elinde mi?</p>
				<p class="normal">Hayır, hayır. Şu an umurumda değil,</p>
				<p class="normal">Ne tahtı, ne çarlık kudreti.</p>
				<p class="normal">Ah, senin aşkın... aşkın olmadan</p>
				<p class="normal">Neyleyeyim hayatı, şan şöhreti,</p>
				<p class="normal">Ya da Rus saltanatını?</p>
				<p class="normal">Issız bir bozkırın ortasında,</p>
				<p class="normal">Yoksul bir barakada seninle</p>
				<p class="normal">Baş başa geçireceğim bir hayatı,</p>
				<p class="normal">Çar’ın tacına, tahtına değişmem.</p>
				<p class="normal">Senin aşkın...</p>
	<p class="normal1">MARİNA</p>
				<p class="normal">Utan bu düşüncelerden ve unutma</p>
				<p class="normal">Yüce, kutsal görevini.</p>
				<p class="normal">Senin için unvanın,</p>
				<p class="normal">Hayattaki tüm sevinçlerden,</p>
				<p class="normal">Tüm zevklerden daha üstün olmalı.</p>
				<p class="normal">Hiçbir şeyi onunla kıyaslayamazsın.</p>
				<p class="normal">Şunu hiç aklından çıkarma; ben elimi,</p>
				<p class="normal">Güzelliğime vurgun bir delikanlıya değil,</p>
				<p class="normal">Kaderin bağışlamasıyla ölümden kurtulan</p>
				<p class="normal">Moskova tahtının mirasçısına,</p>
				<p class="normal">Bir Çareviç’e uzatıyorum iftiharla.</p>
	<p class="normal1">DÜZMECE</p>
				<p class="normal">Eziyet etme bana güzel Marina.</p>
				<p class="normal">Beni değil de unvanımı seçtiğini söyleme!</p>
				<p class="normal">Marina! Sözlerinin kalbimde, ne onulmaz</p>
				<p class="normal">Bir yara açtığını biliyor musun?</p>
				<p class="normal">Buna inanamıyorum. Eğer...</p>
				<p class="normal">Ah, bu ne korkunç şüphe?</p>
				<p class="normal">Söyle bana, eğer kör talihin iradesiyle</p>
				<p class="normal">Çar soyundan gelmemiş olsaydım,</p>
				<p class="normal">Eğer dünyanın çoktandır unuttuğu</p>
				<p class="normal">İvan’ın oğlu değil de bir başkası olsaydım,</p>
				<p class="normal">O zaman... O zaman beni sevmeyecek miydin?</p>
	<p class="normal1">MARİNA</p>
				<p class="normal">Dimitri, sen bir başkası olamazsın;</p>
				<p class="normal">Ben de bir başkasını sevemem.</p>
	<p class="normal1">DÜZMECE</p>
				<p class="normal">Ah, yeter artık!</p>
				<p class="normal">Sevdiğimi, aslında ait olduğu</p>
				<p class="normal">Ölüyle paylaşmak istemem.</p>
				<p class="normal">Bu kadar ikiyüzlülük yeter!</p>
				<p class="normal">Gerçeği olduğu gibi söyleyeceğim sana.</p>
				<p class="normal">Bilmeni isterim ki, senin Dimitri</p>
				<p class="normal">Uzun zaman önce öldü, gömüldü</p>
				<p class="normal">Ve bir daha da dirilmeyecek.</p>
				<p class="normal">Kim olduğumu öğrenmek ister misin?</p>
				<p class="normal">İyi dinle şimdi:</p>
				<p class="normal">Ben manastır hayatından sıkılarak</p>
				<p class="normal">Kaçan yoksul bir papaz çömeziyim.</p>
				<p class="normal">Manastırdayken bir plan hazırlamıştım</p>
				<p class="normal">dünyaya parmak ısırtacak...</p>
				<p class="normal">Düşündüğümü de yaptım;</p>
				<p class="normal">Kaçtım bir gün manastırdan;</p>
				<p class="normal">Sığındım Ukrayna’nın coşkun ruhlu Kazaklarına;</p>
				<p class="normal">At binmeyi, kılıç kullanmayı öğrendim orada.</p>
				<p class="normal">Sonra size geldim,</p>
				<p class="normal">Kendimi Dimitri olarak tanıttım.</p>
				<p class="normal">Kuş beyinli Polonyalıları kandırdım.</p>
				<p class="normal">Sen ne dersin buna kibirli Marina?</p>
				<p class="normal">İtiraflarım hoşuna gitti mi?</p>
				<p class="normal">Neden susuyorsun?</p>
	<p class="normal1">MARİNA</p>
				<p class="normal">Vah bana! Vah başıma gelenler!</p>
	<p class="indentmetin">(Kısa bir sessizlik olur.)</p>
	<p class="normal1">DÜZMECE</p>
	<p class="indentmetin">(Kendi kendine.)</p>
				<p class="normal">Sinirlerime hâkim olamamak başıma neler açtı!</p>
				<p class="normal">Bunca uğraş vererek elde ettiğim bir mutluluğu,</p>
				<p class="normal">Belki de ebediyen kaybettim.</p>
				<p class="normal">Ne yaptım ben, ne akılsızlık ettim?</p>
	<p class="indentmetin">(Yüksek sesle.)</p>
				<p class="normal">Görüyorum ki prens olmayan birinin</p>
				<p class="normal">Aşkından bile utanıyorsun.</p>
				<p class="normal">Artık o meşum kelimeyi söyleyebilirsin.</p>
				<p class="normal">Kaderim şimdi senin elinde;</p>
				<p class="normal">Kararını ver, bekliyorum.</p>
	<p class="indentmetin">(Diz çöker.)</p>
	<p class="normal1">MARİNA</p>
				<p class="normal">Ayağa kalk, zavallı düzmece.</p>
				<p class="normal">Gururlu gönlümü tıpkı görgüsüz,</p>
				<p class="normal">Zayıf bir kıza yapıldığı gibi</p>
				<p class="normal">Önümde diz çökerek</p>
				<p class="normal">Yumuşatacağını mı sanıyorsun?</p>
				<p class="normal">Aldanıyorsun dostum:</p>
				<p class="normal">Ben nice asil şövalyelerin,</p>
				<p class="normal">Nice kontların ayaklarıma kapandığını gördüm;</p>
				<p class="normal">Onların yalvarışlarını bile soğukça reddettim.</p>
				<p class="normal">Sanıyor musun ki bunu senin gibi </p>
				<p class="normal">Bir manastır kaçkını için...</p>
	<p class="normal1">DÜZMECE</p>
	<p class="indentmetin">(Ayağa kalkar.)</p>
				<p class="normal">Genç düzmeceyi hakir görme.</p>
				<p class="normal">Belki onda Moskova tahtına yaraşır,</p>
				<p class="normal">Senin paha biçilmez eline yaraşır,</p>
				<p class="normal">Meziyetler gizlidir.</p>
	<p class="normal1">MARİNA</p>
				<p class="normal">Sen ancak darağacına yaraşırsın, küstah!</p>
	<p class="normal1">DÜZMECE</p>
				<p class="normal">Suçluyum; gurura kapılarak</p>
				<p class="normal">Tanrı’yı ve çarları aldattım,</p>
				<p class="normal">Bütün dünyaya yalan söyledim,</p>
				<p class="normal">Ama sana değil Marina;</p>
				<p class="normal">Belki idamı hak ettim ama sana karşı dürüsttüm.</p>
				<p class="normal">Yo, seni aldatmak gelmedi elimden.</p>
				<p class="normal">Önünde ikiyüzlü davranmaya cesaret edemediğim</p>
				<p class="normal">Yegâne kutsal varlıksın benim için.</p>
				<p class="normal">Aşk, hem de kıskanç,</p>
				<p class="normal">Körü körüne bir aşktır</p>
				<p class="normal">Bunları bana söyleten.</p>
	<p class="normal1">MARİNA</p>
				<p class="normal">Övündüğü şeye de bakın şu çılgının!</p>
				<p class="normal">Kim senden itiraf istedi ki?</p>
				<p class="normal">Sen adı sanı belirsiz bir serseriyken,</p>
				<p class="normal">Akla hayale sığmaz bir dalavereyle</p>
				<p class="normal">İki milleti kandırdın madem,</p>
				<p class="normal">Hiç olmazsa bu başarına layık olup,</p>
				<p class="normal">Sonuna dek yürütseydin.</p>
				<p class="normal">Ve bu büyük, cüretkâr yalanını</p>
				<p class="normal">Gizli tutmayı becerseydin.</p>
				<p class="normal">Sen budalalık edip,</p>
				<p class="normal">Ayıbını meydana vurduktan sonra,</p>
				<p class="normal">Ben soyumu, genç kızlık onurumu</p>
				<p class="normal">Unutur da nasıl birleştiririm kaderimi seninkiyle?</p>
				<p class="normal">Hem de rezilliğini böyle kafasız</p>
				<p class="normal">Ve basitçe açık etmişken?</p>
				<p class="normal">Aşk yüzünden boşboğaz olmuş!</p>
				<p class="normal">Bugüne kadar dostluğuna güvenerek</p>
				<p class="normal">Babama, sevince kapılarak Kralımıza,</p>
				<p class="normal">Hatta sadık bir hizmetçisi olduğun</p>
				<p class="normal">Vişnevetski’ye sırrını açmamansa,</p>
				<p class="normal">Çok şaşırtıcı doğrusu.</p>
	<p class="normal1">DÜZMECE</p>
				<p class="normal">Yemin ederim ki kalbimdeki bu sırrı</p>
				<p class="normal">Söyletebilen tek insan sensin.</p>
				<p class="normal">Yemin ederim ki hiçbir zaman,</p>
				<p class="normal">Hiçbir yerde, ne ziyafetlerde</p>
				<p class="normal">Ne çılgınca kadeh kaldırdığımız masalarda,</p>
				<p class="normal">Ne senlibenli dost sohbetlerinde,</p>
				<p class="normal">Ne silah zoruyla,</p>
				<p class="normal">Ne işkencelerin dayanılmaz acıları içinde,</p>
				<p class="normal">Bu büyük sırrı ağzımdan kaçıracağım.</p>
	<p class="normal1">MARİNA</p>
				<p class="normal">Mademki yemin ediyorsun,</p>
				<p class="normal">Demek inanmam gerekiyor.</p>
				<p class="normal">Evet inanıyorum sana!</p>
				<p class="normal">Ama ne üzerine yemin ettiğini</p>
				<p class="normal">Öğrenebilir miyim?</p>
				<p class="normal">Cizvitlerin evlat edindiği</p>
				<p class="normal">Dindar bir çocuk gibi Tanrı adına mı?</p>
				<p class="normal">Asil bir şövalye gibi</p>
				<p class="normal">Namusun üzerine mi,</p>
				<p class="normal">Yoksa bir çar oğlu olduğun için,</p>
				<p class="normal">Doğrudan doğruya bir</p>
				<p class="normal">Çar sözüyle mi yemin ediyorsun?</p>
				<p class="normal">Söyle!</p>
	<p class="normal1">DÜZMECE</p>
	<p class="indentmetin">(Gururlu.)</p>
				<p class="normal">Korkunç İvan’ın ruhu beni evlat edindi,</p>
				<p class="normal">Mezarından kalktı ve bana Dimitri adını verdi.</p>
				<p class="normal">İşte bu ruh, halkı etrafıma toplayıp ayaklandırdı.</p>
				<p class="normal">Bu ruh, Boris’i benim elimle</p>
				<p class="normal">Kurban olmaya mahkûm etti.</p>
				<p class="normal">Ben Çareviç’im. Gururlu bir Leh kızı karşısında</p>
				<p class="normal">Kendimi bunca küçülttüğüm için utanıyorum.</p>
				<p class="normal">Bir daha görüşmemek üzere elveda.</p>
				<p class="normal">Öyle umuyorum ki kanlı savaş oyunları,</p>
				<p class="normal">Kaderimin karşıma çıkaracağı büyük davalar,</p>
				<p class="normal">Aşk acımı dindirecektir.</p>
				<p class="normal">Ah, bu utanılacak ihtirasın ateşi söndüğünde,</p>
				<p class="normal">Senden öyle nefret edeceğim ki!</p>
				<p class="normal">Artık gidiyorum. Rusya’da başımı</p>
				<p class="normal">Ya bir mezar bekliyor ya da taç.</p>
				<p class="normal">Ya şerefli bir asker gibi savaşta öleceğim,</p>
				<p class="normal">Ya da bir cani gibi meydanda vurulacak başım.</p>
				<p class="normal">Sen benim sevgilim olamazsın,</p>
				<p class="normal">Kaderimi de paylaşamazsın;</p>
				<p class="normal">Ama bir gün, belki de pişman olacaksın</p>
				<p class="normal">Böyle bir şansı teptiğin için.</p>
	<p class="normal1">MARİNA</p>
				<p class="normal">Ya senin bu küstah yalanını</p>
				<p class="normal">Herkesin önünde açığa vurursam</p>
				<p class="normal">Ne olur halin?</p>
	<p class="normal1">DÜZMECE</p>
				<p class="normal">Senden korkacağımı mı sanıyorsun?</p>
				<p class="normal">Bir Leh kızına, Rus Çareviç’inden</p>
				<p class="normal">Daha mı çok inanacaklar?</p>
				<p class="normal">Şunu bil ki ne kral, ne Papa, ne de soylular bakıyor</p>
				<p class="normal">Söylediklerimin doğru olup olmadığına.</p>
				<p class="normal">Dimitri olmuşum, olmamışım, onlara ne?</p>
				<p class="normal">Ben kargaşa için, savaş için bir bahaneyim.</p>
				<p class="normal">Onlara da bir bu lazım zaten.</p>
				<p class="normal">Sana gelince hırçın kız, inan bana,</p>
				<p class="normal">Seni hemen sustururlar.</p>
				<p class="normal">Elveda.</p>
	<p class="normal1">MARİNA</p>
				<p class="normal">Dur Çareviç. Artık çocukça değil,</p>
				<p class="normal">Erkekçe konuşmaya başladın.</p>
				<p class="normal">Bu sözlerinden sonra seninle barışabilirim.</p>
				<p class="normal">Çılgınlığını, taşkınlığını unutuyor,</p>
				<p class="normal">Karşımda yine Dimitri’yi görüyorum.</p>
				<p class="normal">İşte şimdi tam sırasıdır.</p>
				<p class="normal">Uyan artık, vakit kaybetmeden</p>
				<p class="normal">Ordularını Moskova üzerine sür.</p>
				<p class="normal">Kremlin’i temizle, Rus tahtına otur;</p>
				<p class="normal">Sonra da evlenmek için bana bir elçi gönder.</p>
				<p class="normal">Yalnız Tanrı şahit olsun ki,</p>
				<p class="normal">Godunov’u devirip, tahta ayak basıncaya kadar,</p>
				<p class="normal">Senden aşk sözleri duymak istemiyorum.</p>
	<p class="indentmetin">(Çıkar.)</p>
	<p class="normal1">DÜZMECE</p>
				<p class="normal">Yok... Benim için Godunov’la çarpışmak,</p>
				<p class="normal">Ya da bir saray Cizvit’i ile kurnazlık yarışına girmek,</p>
				<p class="normal">Bir kadınla uğraşmaktan daha kolaydır.</p>
				<p class="normal">Tanrı cezalarını versin, onlara güç yetmez.</p>
				<p class="normal">Kadın karıştırır kafanı, kıvrılıp bükülür,</p>
				<p class="normal">Kayıp gider elinden, tıslar, korkutur ve sokar.</p>
				<p class="normal">Yılan! Yılan işte! Boşuna titrememişim meğer.</p>
				<p class="normal">Az kalsın beni mahvedecekti.</p>
				<p class="normal">Ama artık kararımı verdim:</p>
				<p class="normal">Yarın ordumla sefere çıkıyorum.</p>
	<p class="ortayazi">Litvanya Sınırı<br class="chapter"/>
	(16 Ekim 1604)<br class="chapter"/>
	(Prens Kurbski, Düzmece Dimitri. İkisi de at üstündedir; ordu sınıra yaklaşmıştır.)</p>
	<p class="normal1">KURBSKİ</p>
	<p class="indentmetin">(En önde atını koşturur.)</p>
				<p class="normal">İşte işte orada! Rusya sınırı!</p>
				<p class="normal">Kutsal Rusya, vatanım! İşte evladın!</p>
				<p class="normal">Üstümden yabancı ülkelerin tozunu</p>
				<p class="normal">Tiksinerek silkiyor, yurdumun temiz havasını</p>
				<p class="normal">Kana kana içime çekiyorum!</p>
				<p class="normal">Sevgili babacığım, ruhun da, kemiklerin de</p>
				<p class="normal">Sürgün yerindeki mezarında artık rahat uyusun!</p>
				<p class="normal">Kazan’ı yıldıran ata yadigârı ünlü kılıcımız,</p>
				<p class="normal">Moskova çarlarına hizmet eden yaman kılıcımız</p>
				<p class="normal">İşte yine parıldadı!</p>
				<p class="normal">Çarpışmanın ziyafetinde,</p>
				<p class="normal">Müstakbel çarı adına cümbüşünü yapacak yine!</p>
	<p class="normal1">DÜZMECE</p>
	<p class="indentmetin">(Başını önüne eğmiş, at üzerinde gelir.)</p>
				<p class="normal">Ne mutlu bir adam!</p>
				<p class="normal">Temiz ruhu, sevinçle, şerefle coşuyor.</p>
				<p class="normal">Seni kıskanıyorum yiğidim.</p>
				<p class="normal">Sürgünde büyüyen Kurbski’nin oğlu,</p>
				<p class="normal">Babana yapılan hakaretleri unutuyor</p>
				<p class="normal">Ve hakça çar olan İvan’ın oğlu uğruna kan dökerek,</p>
				<p class="normal">Onu yurduna götürmeye hazırlanıyorsun.</p>
				<p class="normal">Böylece bağışlatmış oluyorsun</p>
				<p class="normal">Müteveffa babanın günahlarını da.</p>
				<p class="normal">Ruhun sevinç içinde yüzse yeridir...</p>
	<p class="normal1">KURBSKİ</p>
				<p class="normal">Senin ruhun da neşe dolmuyor mu sanki?</p>
				<p class="normal">İşte Rusya’mız karşıda,</p>
				<p class="normal">Hem de baştan başa senin Çareviç.</p>
				<p class="normal">Orada işte seni seven tüm kalpler,</p>
				<p class="normal">Moskova’n, Kremlin’in,</p>
				<p class="normal">Vatanın kucak açmış seni bekliyor.</p>
	<p class="normal1">DÜZMECE</p>
				<p class="normal">Ama yine Rus kanı dökülecek Kurbski!</p>
				<p class="normal">Sizler Çar için kılıç çekiyorsunuz,</p>
				<p class="normal">Bu yüzden içiniz rahat.</p>
				<p class="normal">Bense sizi, kardeşlerimizin üzerine saldırtıyorum.</p>
				<p class="normal">Litvanya’yı Rusya’ya karşı ayaklandırdım,</p>
				<p class="normal">Düşmanımıza güzel Moskova’nın</p>
				<p class="normal">Kutsal yolunu gösteriyorum.</p>
				<p class="normal">Ama bunun günahı benim değil,</p>
				<p class="normal">Senin boynunda Çar katili Boris!</p>
				<p class="normal">İleri!</p>
	<p class="normal1">KURBSKİ</p>
				<p class="normal">İleri! Kahrolsun Godunov!</p>
	<p class="indentmetin">(Atlarını sürerler. Askerler sınırı aşar.)</p>
	<p class="ortayazi">Çarlık Duması<br class="chapter"/>
	(Çar, Patrik, Şuyski, Boyarlar.)</p>
	<p class="normal1">ÇAR</p>
				<p class="normal">Nasıl olur da bir manastır kaçkını,</p>
				<p class="normal">Askerlerini üstümüze saldırtmaya,</p>
				<p class="normal">Bize tehdit mektupları yazmaya yeltenir?</p>
				<p class="normal">Artık bu kadarı yeter. Zamanı gelmiştir</p>
				<p class="normal">Bu çılgın herife haddini bildirmenin!</p>
				<p class="normal">Trubetski, Basmanov gidip</p>
				<p class="normal">Sadık voyvodalarıma yardım edin.</p>
				<p class="normal">Asiler Çernigov’u kuşatmışlar.</p>
				<p class="normal">Şehri de, halkı da kurtarın.</p>
	<p class="normal1">BASMANOV</p>
				<p class="normal">Hükümdarım,</p>
				<p class="normal">Üç aya varmadan her şey yoluna girecek,</p>
				<p class="normal">Düzmecenin adı bile duyulmaz olacak.</p>
				<p class="normal">Tanrı adına yemin ederim ki, onu tuhaf bir hayvan gibi,</p>
				<p class="normal">Demir kafes içinde Moskova’ya getireceğiz.</p>
	<p class="indentmetin">(Trubetski ile birlikte çıkarlar.)</p>
	<p class="normal1">ÇAR</p>
				<p class="normal">İsveç hükümdarı,</p>
				<p class="normal">Bana bir elçi gönderip ittifak teklif etti,</p>
				<p class="normal">Ama bizim yabancıların yardımına ihtiyacımız yok.</p>
				<p class="normal">Hainleri, Lehleri ezecek kadar</p>
				<p class="normal">Kuvvetimiz olduğu için bu teklifi kabul etmedim.</p>
				<p class="normal">Şçelkalov! Komutanlara buyruklar gönderilsin,</p>
				<p class="normal">Atlarına atlayıp, eskiden olduğu gibi,</p>
				<p class="normal">Herkesi hizmete çağırsınlar.</p>
				<p class="normal">Manastırdan da gönüllü toplansın.</p>
				<p class="normal">Eski zamanlarda, vatan tehlikeye düşünce,</p>
				<p class="normal">Keşişler bile savaşa koşardı.</p>
				<p class="normal">Ama şimdi onları rahatsız etmek istemeyiz,</p>
				<p class="normal">Bize dua etsinler yeter.</p>
				<p class="normal">Çar’ın buyruğu, boyarların kararı bu yöndedir.</p>
				<p class="normal">Şimdi şu önemli sorunu çözelim:</p>
				<p class="normal">Biliyorsunuz ki bu küstah düzmece,</p>
				<p class="normal">Her yanda kötü kötü söylentiler yayıyor,</p>
				<p class="normal">Gönderdiği mektuplarla her yere kaygı,</p>
				<p class="normal">Şüphe tohumları saçıyor.</p>
				<p class="normal">Meydanlarda isyankâr fısıltılar dolaşıyor.</p>
				<p class="normal">Akıllar için için kaynıyor... Bunları yatıştırmalı.</p>
				<p class="normal">Ölüm cezasının önünü almak isterdim,</p>
				<p class="normal">Ama nasıl, neyle? Şimdi bunu çözelim,</p>
				<p class="normal">İlk önce sen düşünceni söyle aziz peder.</p>
	<p class="normal1">PATRİK</p>
				<p class="normal">Asil hükümdarımız, ruhuna merhamet,</p>
				<p class="normal">şefkat, sabır bahşeden ulu Tanrı’ya şükürler olsun.</p>
				<p class="normal">Sen yüce hükümdarım, aslında içten içe</p>
				<p class="normal">Bir günahkârı yok etmek istemiyorsun.</p>
				<p class="normal">Aldanmışların yola gelmesini bekliyorsun sessizce.</p>
				<p class="normal">Hepsi doğru yola gelecek,</p>
				<p class="normal">Hakikat güneşi yine sonsuza kadar parlayacak,</p>
				<p class="normal">Herkesi aydınlatacak.</p>
				<p class="normal">Dünya işlerine pek hâkim olmayan</p>
				<p class="normal">Bu sadık din adamın, bugün sana</p>
				<p class="normal">Fikrini söyleme cüretini gösteriyor.</p>
				<p class="normal">Şeytana uyan bir papaz bozuntusu,</p>
				<p class="normal">Tıpkı ayin cübbesini aşırıp giyen bir hırsız gibi,</p>
				<p class="normal">Çareviç’in adını almış,</p>
				<p class="normal">Halk arasında kendisini Dimitri diye tanıtabilmiş.</p>
				<p class="normal">Ama sırtından bu cübbe alınınca</p>
				<p class="normal">Ne mal olduğu meydana çıkacak,</p>
				<p class="normal">Kendisi bile bu halinden utanacaktır.</p>
				<p class="normal">Tanrı da bize şimdiden bunu kanıtlayacak</p>
				<p class="normal">Bir alâmet vermiş bulunuyor.</p>
				<p class="normal">Dinle hükümdarım: Bundan altı yıl önce,</p>
				<p class="normal">Tanrı’nın seni Çar olarak kutsadığı yılda,</p>
				<p class="normal">Bir akşamüzeri yanıma ihtiyar,</p>
				<p class="normal">Kendi halinde bir çoban geldi</p>
				<p class="normal">Ve bana şu mucizeli sırrı açtı:</p>
				<p class="normal">“Genç yaşımda kör oldum.</p>
				<p class="normal">O günden ihtiyarlık çağıma kadar,</p>
				<p class="normal">Gündüzle geceyi ayırt edemiyordum.</p>
				<p class="normal">Birtakım ilaçlarla, birtakım esrarlı</p>
				<p class="normal">Okuyup üflemelerle boş yere</p>
				<p class="normal">Gözlerimi tedaviye çalıştım.</p>
				<p class="normal">Boş yere büyük manastırlara gidip</p>
				<p class="normal">Dualar ediyordum,</p>
				<p class="normal">Kutsal kaynakların şifalı sularını</p>
				<p class="normal">Kapalı gözlerime sürüyordum.</p>
				<p class="normal">Bir türlü Tanrı bana şifa vermedi.</p>
				<p class="normal">Böylece bütün umutlarım kayboldu,</p>
				<p class="normal">Gitgide karanlığıma alıştım.</p>
				<p class="normal">Artık rüyalarımda bile,</p>
				<p class="normal">Eskiden gördüğüm şeyleri göremiyor,</p>
				<p class="normal">Yalnız sesleri işitiyordum.</p>
				<p class="normal">Bir gün derin uykuya dalmışken,</p>
				<p class="normal">Bir çocuk sesi çalındı kulağıma.</p>
				<p class="normal">Bana şöyle diyordu:</p>
				<p class="normal">‘Kalk babacığım, Ugliç şehrine git,</p>
				<p class="normal">Preobrajenye Kilisesi’ndeki mezarım üzerinde dua et.</p>
				<p class="normal">Tanrı merhametlidir. Ben de sana şefaat ederim...’</p>
				<p class="normal">Bu çocuk sesine ‘Sen kimsin?’ diye sordum.</p>
				<p class="normal">‘Ben Çareviç Dimitri’yim.’ karşılığını verdi.</p>
				<p class="normal">‘Göklerin Çar’ı beni melekleri arasına aldı;</p>
				<p class="normal">Bana büyük mucizeler gösterme gücünü verdi.</p>
				<p class="normal">Durma ihtiyar, git oraya...’</p>
				<p class="normal">Uyandım, olur ya belki Tanrı</p>
				<p class="normal">Son günlerimde bana şifa vermeyi istemiştir diye</p>
				<p class="normal">Uzun bir yolculuğu göze alarak Ugliç’e vardım.</p>
				<p class="normal">Kutsal kiliseye girip ayini dinledim.</p>
				<p class="normal">İçten yanıp tutuşarak kana kana ağladım,</p>
				<p class="normal">Öyle tatlı tatlı ağladım ki,</p>
				<p class="normal">Körlüğüm de gözyaşlarımla birlikte aktı gitti sanki.</p>
				<p class="normal">Halk kiliseden çıkmaya başlayınca,</p>
				<p class="normal">Torunuma ‘İvan.’ dedim,</p>
				<p class="normal">‘Beni Çareviç Dimitri’nin mezarına götür.’</p>
				<p class="normal">Çocuk beni götürdü.</p>
				<p class="normal">Orada, mezarın başında sessizce dua ettim.</p>
				<p class="normal">Sonra gözlerim açıldı.</p>
				<p class="normal">Karşımda Tanrı’nın dünyasını,</p>
				<p class="normal">Torunumu, mezarı gördüm.”</p>
				<p class="normal">İşte hükümdarım,</p>
				<p class="normal">İhtiyar bana bunları anlattı.</p>
	<p class="indentmetin">(Genel bir şaşkınlık olur. Patrik konuşurken </p>
	<p class="indentmetin">Boris birkaç defa mendiliyle yüzündeki terleri siler.)</p>
				<p class="normal">O zaman Ugliç’e adamlar gönderdim,</p>
				<p class="normal">Bu işin aslını öğrenmek için.</p>
				<p class="normal">Döndükleri zaman birçok hastanın,</p>
				<p class="normal">Çareviç’in mezarı başında şifa bulduğunu anlattılar.</p>
				<p class="normal">Bana kalırsa bu kutsal kemikleri,</p>
				<p class="normal">Kremlin’e getirip Arhangelsk’e koymalı.</p>
				<p class="normal">O zaman halk bu dinsiz caninin yalanını anlar,</p>
				<p class="normal">Şeytanın kuvveti de ortadan kaybolur gider.</p>
	<p class="indentmetin">(Kısa bir sessizlik olur.)</p>
	<p class="normal1">ŞUYSKİ</p>
				<p class="normal">Ulu Tanrı’nın yöntemlerini</p>
				<p class="normal">Kim bilebilir aziz peder?</p>
				<p class="normal">Hüküm vermek bana düşmez.</p>
				<p class="normal">Belki Tanrı bu çocuğun ölüsüne</p>
				<p class="normal">Mucizeli bir şifa kudreti vermiştir.</p>
				<p class="normal">Ama halk arasındaki söylentilere</p>
				<p class="normal">Daha dikkatli, daha soğukkanlı yaklaşmalı.</p>
				<p class="normal">Bu fırtınalı, bulanık zamanlarda</p>
				<p class="normal">Böyle büyük bir işe kalkışmak için</p>
				<p class="normal">Evvela iyice düşünmeliyiz değil mi?</p>
				<p class="normal">Bunu yaparsak dünya işleri için</p>
				<p class="normal">Kullanmakla dine saygısızlık ettiğimizi söylemezler mi?</p>
				<p class="normal">Zaten halkın sağı solu belli değil,</p>
				<p class="normal">Çılgın gibi bir oraya, bir buraya koşuyor.</p>
				<p class="normal">Ortalıktaki bunca karmaşa yetmiyormuş gibi,</p>
				<p class="normal">Bir de böyle önemli, şaşırtıcı bir haberle</p>
				<p class="normal">Kafalarını karıştırmak doğru olmasa gerek.</p>
				<p class="normal">Bu papaz bozuntusunun yaydığı,</p>
				<p class="normal">Yalan yanlış sözlerin önüne geçmek gerekiyor,</p>
				<p class="normal">Bunu ben de biliyorum.</p>
				<p class="normal">Ama daha başka, daha basit yolları da var.</p>
				<p class="normal">Siz bana sadece izin verin hükümdarım,</p>
				<p class="normal">Ben meydana bizzat çıkar, halka</p>
				<p class="normal">Bu serserinin iğrenç yalanını açıkça anlatır,</p>
				<p class="normal">Çılgınca hareketlerin önüne geçebilirim.</p>
	<p class="normal1">ÇAR</p>
				<p class="normal">Öyle olsun! Patrik hazretleri,</p>
				<p class="normal">Bugün bana bir uğra lütfen,</p>
				<p class="normal">Seninle baş başa konuşmaya ihtiyacım var.</p>
	<p class="indentmetin">(Çıkar, bütün boyarlar da onu izler.)</p>
	<p class="normal1">BİRİNCİ BOYAR</p>
	<p class="indentmetin">(Alçak sesle bir diğerine.)</p>
				<p class="normal">Dikkat ettin mi, hükümdarın benzi attı;</p>
				<p class="normal">Yüzünden de durmaksızın iri iri</p>
				<p class="normal">Ter damlaları akıyordu?</p>
	<p class="normal1">İKİNCİ BOYAR</p>
				<p class="normal">Doğrusunu istersen,</p>
				<p class="normal">Ben cesaret edip de</p>
				<p class="normal">Başımı kaldıramadım,</p>
				<p class="normal">Kımıldamak şöyle dursun</p>
				<p class="normal">Nefes bile alamadım.</p>
	<p class="normal1">BİRİNCİ BOYAR</p>
				<p class="normal">Aferin Prens Şuyski’ye!</p>
				<p class="normal">Durumu iyi kurtardı.</p>
	<p class="ortayazi">Novgorod-Severski Yakınında Bir Ova<br class="chapter"/>
	(21 Aralık 1604)<br class="chapter"/>
	(Meydan Savaşı.)</p>
	<p class="normal1">ASKERLER</p>
	<p class="indentmetin">(Karmakarışık kaçarlar.)</p>
				<p class="normal">Felaket, felaket! Çareviç!</p>
				<p class="normal">Lehler! İşte onlar! İşte onlar!</p>
	<p class="indentmetin">(Yüzbaşı Margeret’le Walter Rosen girerler.)</p>
	<p class="normal1">MARGERET</p>
				<p class="normal">Nereye, nereye? Allons...<sup class="calibre3"><a href="kitap_split_015.html#footnote-426-11" id="footnote-426-11-backlink">[11]</a></sup> geri dönün!</p>
	<p class="normal1">KAÇANLARDAN BİRİ</p>
				<p class="normal">Çok meraklıysan kendin dön geri lanetli kâfir!</p>
	<p class="normal1">MARGERET</p>
				<p class="normal">Quoi? Quoi ?<sup class="calibre3"><a href="kitap_split_016.html#footnote-426-12" id="footnote-426-12-backlink">[12]</a></sup></p>
	<p class="normal1">DİĞERİ</p>
				<p class="normal">Kva! kva! Seni Fransız kurbağa seni,</p>
				<p class="normal">Rus Çareviç’ine vıraklamak hoşuna gidiyor anlaşılan!</p>
				<p class="normal">Ama biz Ortodoks’uz.</p>
	<p class="normal1">MARGERET</p>
				<p class="normal">Qu’est-ce à dire pravoslavni? Sacrés gueux,</p>
				<p class="normal">maudite canailles! Mordieu, mein Herr, j’enrage:</p>
				<p class="normal">on dirait que ça n’a pas de bras pour frapper, ça</p>
				<p class="normal">n’a que des jambes pour foutre le camp.<sup class="calibre3"><a href="kitap_split_017.html#footnote-426-13" id="footnote-426-13-backlink">[13]</a></sup></p>
	<p class="normal1">W. ROSEN</p>
				<p class="normal">Es ist Schande.<sup class="calibre3"><a href="kitap_split_018.html#footnote-426-14" id="footnote-426-14-backlink">[14]</a></sup></p>
	<p class="normal1">MARGERET</p>
				<p class="normal">Ventre-saint-gris! Je ne bouge plus d’un pas</p>
				<p class="normal">–puisque le vin est tiré il faut le boire. Qu’en</p>
				<p class="normal">dites-vous, mein Herr?<sup class="calibre3"><a href="kitap_split_019.html#footnote-426-15" id="footnote-426-15-backlink">[15]</a></sup></p>
	<p class="normal1">W. ROSEN</p>
				<p class="normal">Sie haben Recht.<sup class="calibre3"><a href="kitap_split_020.html#footnote-426-16" id="footnote-426-16-backlink">[16]</a></sup></p>
	<p class="normal1">MARGERET</p>
				<p class="normal">Tudieu, il y fait chaud! Ce diable de Samozvanetz,</p>
				<p class="normal">comme ils l’appellent, est un bougre qui a</p>
				<p class="normal">du poil au cul. Qu’en pensez vous, mein Herr?<sup class="calibre3"><a href="kitap_split_021.html#footnote-426-17" id="footnote-426-17-backlink">[17]</a></sup></p>
	<p class="normal1">W. ROSEN</p>
				<p class="normal">Oh, ja!<sup class="calibre3"><a href="kitap_split_022.html#footnote-426-18" id="footnote-426-18-backlink">[18]</a></sup></p>
	<p class="normal1">MARGERET</p>
				<p class="normal">Hé! Voyez donc, voyez donc! L’action s’engage</p>
				<p class="normal">sur les derrières de l’ennemi. Ce doit être le brave</p>
				<p class="normal">Basmanoff qui aurait fait une sortie.<sup class="calibre3"><a href="kitap_split_023.html#footnote-426-19" id="footnote-426-19-backlink">[19]</a></sup></p>
	<p class="normal1">W. ROSEN</p>
				<p class="normal">Ich glaube das.<sup class="calibre3"><a href="kitap_split_024.html#footnote-426-20" id="footnote-426-20-backlink">[20]</a></sup></p>
	<p class="indentmetin">(Almanlar girer.)</p>
	<p class="normal1">MARGERET</p>
				<p class="normal">Ha, ha! Voici nos Allemands. Messieurs!..</p>
				<p class="normal">Mein Herr, dites leur donc de se rallier et, sacrebleu,</p>
				<p class="normal">chargeons!<sup class="calibre3"><a href="kitap_split_025.html#footnote-426-21" id="footnote-426-21-backlink">[21]</a></sup></p>
	<p class="normal1">W. ROSEN</p>
				<p class="normal">Sehr gut. Halt!<sup class="calibre3"><a href="kitap_split_026.html#footnote-426-22" id="footnote-426-22-backlink">[22]</a></sup></p>
	<p class="indentmetin">(Almanlar sıraya geçer.)</p>
				<p class="normal">Marsch!<sup class="calibre3"><a href="kitap_split_027.html#footnote-426-23" id="footnote-426-23-backlink">[23]</a></sup></p>
	<p class="indentmetin">(Almanlar yürüyüşe geçer.)</p>
				<p class="normal">Hilf Gott!<sup class="calibre3"><a href="kitap_split_028.html#footnote-426-24" id="footnote-426-24-backlink">[24]</a></sup></p>
	<p class="indentmetin">(Çarpışma başlar, Ruslar tekrar kaçarlar.)</p>
	<p class="normal1">LEHLER</p>
				<p class="normal">Zafer! Zafer! Yaşasın Çar Dimitri!</p>
	<p class="normal1">DİMİTRİ</p>
	<p class="indentmetin">(At üstünde.)</p>
				<p class="normal">Ateşkes borusu çalınsın! Zaferi kazandık.</p>
				<p class="normal">Daha fazla Rus kanı akıtmayalım.</p>
				<p class="normal">Ateşkes!</p>
	<p class="indentmetin">(Borular çalar, trampetler vurulur.)</p>
	<p class="ortayazi">Moskova’da Katedral Meydanı<br class="chapter"/>
	(Halk.)</p>
	<p class="normal1">BİRİNCİ ADAM</p>
				<p class="normal">Çar kiliseden çabuk çıkar mı dersin?</p>
	<p class="normal1">İKİNCİ ADAM</p>
				<p class="normal">Öğlen ayini bitti. Şimdi dua başlamıştır.</p>
	<p class="normal1">BİRİNCİ ADAM</p>
				<p class="normal">Ee? Onu lanetlediler mi?</p>
	<p class="normal1">İKİNCİ ADAM</p>
				<p class="normal">Ben kilisenin kapısına yakındım.</p>
				<p class="normal">Papazın “Grişka Otrepyev aforoz edilmiştir!”</p>
				<p class="normal">Diye bağırdığını duydum.</p>
	<p class="normal1">BİRİNCİ ADAM</p>
				<p class="normal">İstedikleri kadar lanetlesinler.</p>
				<p class="normal">Çareviç’in Otrepyev’le ne ilgisi var?</p>
	<p class="normal1">İKİNCİ ADAM</p>
				<p class="normal">Şimdi de Çareviç’i anmak için ayin yapıyorlar.</p>
	<p class="normal1">BİRİNCİ ADAM</p>
				<p class="normal">Yaşayan bir adamı ayin ha!</p>
				<p class="normal">Bu dinsizlerin başına neler gelecek göreceksin.</p>
	<p class="normal1">ÜÇÜNCÜ ADAM</p>
				<p class="normal">Bir uğultu geliyor.</p>
				<p class="normal">Sakın Çar olmasın?</p>
	<p class="normal1">DÖRDÜNCÜ ADAM</p>
				<p class="normal">Hayır, meczup Nikola geliyor.</p>
	<p class="indentmetin">(Meczup Nikola girer. Demir bir şapka takmış; </p>
	<p class="indentmetin">zincirlere sarınmıştır. Etrafını çocuklar alır.)</p>
	<p class="normal1">ÇOCUKLAR</p>
				<p class="normal">Nikola, Nikola, demirkafa Nikola... tırr, tırrr...</p>
	<p class="normal1">BİR KOCAKARI</p>
				<p class="normal">Sizi gidi yaramazlar,</p>
				<p class="normal">Rahat bırakın mübareği.</p>
				<p class="normal">Ben günahkâr için</p>
				<p class="normal">Dua et ne olur Nikola.</p>
	<p class="normal1">NİKOLA</p>
				<p class="normal">Ver, ver, ver, bir kapik ver.</p>
	<p class="normal1">İHTİYAR KADIN</p>
				<p class="normal">Al sana bir kapik ama unutma beni.</p>
	<p class="normal1">NİKOLA</p>
	<p class="indentmetin">(Yere oturur, türkü söyler.)</p>
				<p class="normal">Ay parıldar,</p>
				<p class="normal">Kedi ağlar,</p>
				<p class="normal">Oturma ey meczup,</p>
				<p class="normal">Kalk Tanrı’ya yalvar.</p>
	<p class="normal1">BİR ÇOCUK</p>
				<p class="normal">Merhaba Nikola,</p>
				<p class="normal">Niye şapkanı çıkarmıyorsun?</p>
	<p class="indentmetin">(Demir şapkasına parmağı ile vurur.)</p>
				<p class="normal">Öf, amma da çınlıyor!</p>
	<p class="normal1">NİKOLA</p>
				<p class="normal">Ama benim bir kapiğim var.</p>
	<p class="normal1">ÇOCUK</p>
				<p class="normal">Yalan! Hele göster bakalım.</p>
	<p class="indentmetin">(Parayı elinden kapıp kaçar.)</p>
	<p class="normal1">NİKOLA</p>
	<p class="indentmetin">(Ağlar.)</p>
				<p class="normal">Kapiğimi çaldılar,</p>
				<p class="normal">Nikola’yı kırdılar!</p>
	<p class="normal1">HALK</p>
				<p class="normal">Çar geliyor. Çar geliyor.</p>
	<p class="indentmetin">(Çar kiliseden çıkar. Bir boyar dilencilere sadaka </p>
	<p class="indentmetin">verir. Arkadan diğer boyarlar gelir.)</p>
	<p class="normal1">NİKOLA</p>
				<p class="normal">Boris, Boris!</p>
				<p class="normal">Çocuklar Nikola’yı kırdılar.</p>
	<p class="normal1">ÇAR</p>
				<p class="normal">Sadaka versinler ona.</p>
				<p class="normal">Sorun bakalım niçin ağlıyor?</p>
	<p class="normal1">NİKOLA</p>
				<p class="normal">Nikola’yı rahat bırakmıyor çocuklar...</p>
				<p class="normal">Emret de kessinler onları,</p>
				<p class="normal">Senin küçük Çareviç’i kestiğin gibi.</p>
	<p class="normal1">BOYARLAR</p>
				<p class="normal">Defol git aptal!</p>
				<p class="normal">Tutun şu aptalı!</p>
	<p class="normal1">ÇAR</p>
				<p class="normal">Bırakın onu.</p>
				<p class="normal">Zavallı Nikola, benim için dua et.</p>
	<p class="indentmetin">(Çıkar.)</p>
	<p class="normal1">NİKOLA</p>
	<p class="indentmetin">(Arkasından.)</p>
				<p class="normal">Olmaz, olmaz!</p>
				<p class="normal">Çar Hirodes<sup class="calibre3"><a href="kitap_split_029.html#footnote-426-25" id="footnote-426-25-backlink">[25]</a></sup> için dua edilmez.</p>
				<p class="normal">Meryem anamız bunu emretmiyor.</p>
	<p class="ortayazi">Sevsk<br class="chapter"/>
	(Düzmece Dimitri ve adamları.)</p>
	<p class="normal1">DÜZMECE</p>
				<p class="normal">Esir nerede?</p>
	<p class="normal1">LEH</p>
				<p class="normal">Burada efendimiz.</p>
	<p class="normal1">DÜZMECE</p>
				<p class="normal">Onu bana getirin.</p>
	<p class="indentmetin">(Rus esir girer.)</p>
				<p class="normal">Sen kimsin?</p>
	<p class="normal1">ESİR</p>
				<p class="normal">Rojnov, bir Moskova asilzadesi.</p>
	<p class="normal1">DÜZMECE</p>
				<p class="normal">Çoktan beri mi hizmettesin?</p>
	<p class="normal1">ESİR</p>
				<p class="normal">Bir ay kadar var.</p>
	<p class="normal1">DÜZMECE</p>
				<p class="normal">Utanmıyor musun Rojnov,</p>
				<p class="normal">Bana karşı kılıç çekmeye?</p>
	<p class="normal1">ESİR</p>
				<p class="normal">Ne yapalım, elimizde değil ki.</p>
	<p class="normal1">DÜZMECE</p>
				<p class="normal">Severski çarpışmasında bulundun mu?</p>
	<p class="normal1">ESİR</p>
				<p class="normal">Hayır, çarpışmadan iki hafta sonra geldim Moskova’dan.</p>
	<p class="normal1">DÜZMECE</p>
				<p class="normal">Godunov ne yapıyor?</p>
	<p class="normal1">ESİR</p>
				<p class="normal">Savaşın kaybedilmesi,</p>
				<p class="normal">Mstislavski’nin yaralanması onu çok sarstı.</p>
				<p class="normal">Şuyski’yi başkomutanlığa getirdi.</p>
	<p class="normal1">DÜZMECE</p>
				<p class="normal">Peki, Basmanov’u neden Moskova’ya çağırttı?</p>
	<p class="normal1">ESİR</p>
				<p class="normal">Çar, gösterdiği yararlıklara karşılık</p>
				<p class="normal">Ona şerefli bir mevki verdi,</p>
				<p class="normal">Bir o kadar da altın...</p>
				<p class="normal">Basmanov Çarlık Duması’nda şimdi.</p>
	<p class="normal1">DÜZMECE</p>
				<p class="normal">Orduda daha yararlı olurdu ya, neyse.</p>
				<p class="normal">Moskova’da daha neler olup bitiyor?</p>
	<p class="normal1">ESİR</p>
				<p class="normal">Tanrı’ya şükür, ortalık sakin.</p>
	<p class="normal1">DÜZMECE</p>
				<p class="normal">Peki, beni bekliyorlar mı?</p>
	<p class="normal1">ESİR</p>
				<p class="normal">Tanrı bilir.</p>
				<p class="normal">Bugünlerde hiç kimse</p>
				<p class="normal">Senin sözünü bile etmeye cesaret edemiyor.</p>
				<p class="normal">Edenin dilini, hatta kafasını kesiyorlar.</p>
				<p class="normal">Her gün bir idam. Hapishaneler tıklım tıklım.</p>
				<p class="normal">Meydanda üç kişi bir araya gelsin,</p>
				<p class="normal">Hemen süzülüyor yanlarına bir hafiye.</p>
				<p class="normal">Hükümdar boş zamanlarında,</p>
				<p class="normal">Jurnalcileri kendisi sorguya çekiyor.</p>
				<p class="normal">Durum korkunç, en iyisi susmak.</p>
	<p class="normal1">DÜZMECE</p>
				<p class="normal">Hah, Boris’in halkının hayatı,</p>
				<p class="normal">İmrenilecek gibiymiş doğrusu!</p>
				<p class="normal">Peki ordu nasıl?</p>
	<p class="normal1">ESİR</p>
				<p class="normal">Nasıl olacak? Giydiriliyor, yediriliyor, içiriliyor.</p>
				<p class="normal">Herkes halinden memnun.</p>
	<p class="normal1">DÜZMECE</p>
				<p class="normal">Peki kalabalık mı?</p>
	<p class="normal1">ESİR</p>
				<p class="normal">Tanrı bilir.</p>
	<p class="normal1">DÜZMECE</p>
				<p class="normal">Otuz bin var mı?</p>
	<p class="normal1">ESİR</p>
				<p class="normal">Elli bin kadar olsa gerek.</p>
	<p class="indentmetin">(Düzmece Dimitri düşünceye dalar, </p>
	<p class="indentmetin">etrafındakiler bakışırlar.)</p>
	<p class="normal1">DÜZMECE</p>
				<p class="normal">Peki, karargâhınızda benim için neler söyleniyor?</p>
	<p class="normal1">ESİR</p>
				<p class="normal">İyi bir adam olduğunu söylüyorlar.</p>
				<p class="normal">Senin için (kızma ama), </p>
				<p class="normal">“Hırsızın biri, ama mert adam.” diyorlar.</p>
	<p class="normal1">DÜZMECE</p>
	<p class="indentmetin">(Güler.)</p>
				<p class="normal">Nasıl biri olduğumu</p>
				<p class="normal">Yapacaklarımla onlara göstereceğim elbet.</p>
				<p class="normal">Şuyski’nin gelmesini beklemeyelim,</p>
				<p class="normal">Dostlarım; şimdiden sizleri kutlarım,</p>
				<p class="normal">Yarın savaşımız var.</p>
	<p class="indentmetin">(Çıkar.)</p>
	<p class="normal1">HEPSİ</p>
				<p class="normal">Yaşasın Dimitri!</p>
	<p class="normal1">LEH</p>
				<p class="normal">Demek yarın savaş var?</p>
				<p class="normal">Onlar elli bin, bizse on beş bin bile değiliz.</p>
				<p class="normal">Çıldırmış bu adam.</p>
	<p class="normal1">BİR BAŞKASI</p>
				<p class="normal">Saçmalama kardeş, bir Leh,</p>
				<p class="normal">Tek başına beş yüz Rus’a meydan okuyabilir.</p>
	<p class="normal1">ESİR</p>
				<p class="normal">Evet, meydan okursun,</p>
				<p class="normal">Ama iş dövüşe gelince</p>
				<p class="normal">Tabanları yağlarsın, palavracı seni.</p>
	<p class="normal1">LEH</p>
				<p class="normal">Eğer elinde kılıcın olsaydı,</p>
				<p class="normal">Seni bununla hizaya getirirdim.</p>
	<p class="indentmetin">(Kılıcını gösterir.)</p>
				<p class="normal">Seni küstah esir!</p>
	<p class="normal1">ESİR</p>
				<p class="normal">Biz Ruslar kılıç olmadan da,</p>
				<p class="normal">İşimizi görürüz;</p>
				<p class="normal">Nah bunu ister misin?</p>
	<p class="indentmetin">(Yumruğunu gösterir, Leh onu aşağılayarak süzer, </p>
	<p class="indentmetin">bir yana çekilir. Hepsi gülüşür.)</p>
	<p class="ortayazi">Orman<br class="chapter"/>
	(Düzmece Dimitri, Puşkin.)</p>
	<p class="indentmetin">(Uzakta can çekişen bir at görülür.)</p>
	<p class="normal1">DÜZMECE</p>
				<p class="normal">Zavallı atım,</p>
				<p class="normal">Bugün son çarpışmada</p>
				<p class="normal">Ne kadar güçlü koşuyor,</p>
				<p class="normal">Yaralıyken bile beni sırtında taşıyordu.</p>
				<p class="normal">Zavallı atım benim!</p>
	<p class="normal1">PUŞKİN</p>
	<p class="indentmetin">(Kendi kendine.)</p>
				<p class="normal">Şunun acıdığı şeye bak!</p>
				<p class="normal">Bütün ordu darmadağın olmuş,</p>
				<p class="normal">Bu hâlâ atına ağlıyor!</p>
	<p class="normal1">DÜZMECE</p>
				<p class="normal">Belki yarası yüzünden</p>
				<p class="normal">Bitkin düşmüştür.</p>
				<p class="normal">Belki az sonra kendine gelir,</p>
				<p class="normal">Ayağa kalkar, ne dersin?</p>
	<p class="normal1">PUŞKİN</p>
				<p class="normal">Hiç sanmam! Can çekişiyor.</p>
	<p class="normal1">DÜZMECE</p>
	<p class="indentmetin">(Ata yaklaşır.)</p>
				<p class="normal">Zavallı atım benim!</p>
				<p class="normal">Senin için ne yapabilirim?</p>
				<p class="normal">Bari gemini çıkarıp, eyerini alayım da</p>
				<p class="normal">Rahat ölsün.</p>
	<p class="indentmetin">(Eyeri alır, birkaç Leh girer.)</p>
				<p class="normal">Merhaba baylar. Kurbski nerede?</p>
				<p class="normal">Aranızda onu göremiyorum.</p>
				<p class="normal">Bugün savaşın en çok kızıştığı yerde,</p>
				<p class="normal">İleri atılırken gördüm onu;</p>
				<p class="normal">Düşman kılıçlarının gölgeleri,</p>
				<p class="normal">Sık başaklar gibi sarmıştı çevresini,</p>
				<p class="normal">Ama hepsinden yüksekteydi onun kılıcı</p>
				<p class="normal">Ve tüm sesleri bastırıyordu korkunç narası.</p>
				<p class="normal">Nerede benim yiğidim?</p>
	<p class="normal1">LEH</p>
				<p class="normal">Ölüsü savaş alanında yatıyor.</p>
	<p class="normal1">DÜZMECE</p>
				<p class="normal">Bu yiğit adama her türlü şeref yaraşır.</p>
				<p class="normal">Huzur içinde yatsın!</p>
				<p class="normal">Savaşta ne kadar da çok kayıp verdik.</p>
				<p class="normal">Hain Kazaklar, bizi mahvetti.</p>
				<p class="normal">Üç dakika bile dayanamadılar</p>
				<p class="normal">Düşman saldırısına.</p>
				<p class="normal">Göstereceğim onlara! Sallandıracağım ipte</p>
				<p class="normal">Her on Kazak’tan birini.</p>
				<p class="normal">Haydutlar!</p>
	<p class="normal1">PUŞKİN</p>
				<p class="normal">Kim suçlu, kim suçsuz bilmem,</p>
				<p class="normal">Ama biz tam bir hezimete uğradık,</p>
				<p class="normal">Perişan olduk.</p>
	<p class="normal1">DÜZMECE</p>
				<p class="normal">Savaşı kazanmak üzereydik,</p>
				<p class="normal">Ben ilk safı eziyordum ki</p>
				<p class="normal">Almanlar bizi adamakıllı hırpaladı,</p>
				<p class="normal">Yiğit adamlar doğrusu!</p>
				<p class="normal">Bu yüzden onları sevdim.</p>
				<p class="normal">Muhafız alayımı mutlaka onlardan kuracağım.</p>
	<p class="normal1">PUŞKİN</p>
				<p class="normal">Peki bu gece nerede yatacağız?</p>
	<p class="normal1">DÜZMECE</p>
				<p class="normal">Nerede olacak, ormanda tabii.</p>
				<p class="normal">Burada yatamaz mıyız?</p>
				<p class="normal">Gün ağarınca yola çıkar,</p>
				<p class="normal">Öğleye doğru Rilsk’e varırız.</p>
				<p class="normal">Haydi iyi geceler.</p>
	<p class="indentmetin">(Başının altına eyeri koyarak yatar, uykuya dalar.)</p>
	<p class="normal1">PUŞKİN</p>
				<p class="normal">İyi uykular Çareviç.</p>
	<p class="indentmetin">(Diğerlerine alçak sesle.)</p>
				<p class="normal">Bozguna uğradık,</p>
				<p class="normal">Güçbela kurtardı yakasını,</p>
				<p class="normal">Ama saf bir çocuk gibi kaygısız.</p>
				<p class="normal">Hiç kuşku yok ki, Tanrı’nın gücü onu koruyor.</p>
				<p class="normal">Bizler de dostlarım,</p>
				<p class="normal">Cesaretimizi kaybetmeyelim.</p>
	<p class="ortayazi">Moskova, Çar’ın Sarayı<br class="chapter"/>
	(Boris, Basmanov.)</p>
	<p class="normal1">ÇAR</p>
				<p class="normal">Onu yendik ama neye yarar?</p>
				<p class="normal">Bu zaferi boşuna kazandık.</p>
				<p class="normal">Dağılan ordusunu yeniden toplamış,</p>
				<p class="normal">Putivl kalesinden bizi tehdit ediyor.</p>
				<p class="normal">Bu arada bizim kahramanlar ne yapıyor dersiniz?</p>
				<p class="normal">Krom’u kuşatmış, bekliyorlar;</p>
				<p class="normal">Bir avuç Kazak da çürük kale mazgalları arasından</p>
				<p class="normal">Onlarla alay ediyor.</p>
				<p class="normal">Ne zafer ama! Hayır, onlardan hoşnut değilim,</p>
				<p class="normal">Seni onlara komutan olarak göndereceğim;</p>
				<p class="normal">Ben komutanlarda asaleti değil,</p>
				<p class="normal">Aklı üstün tutarım.</p>
				<p class="normal">Varsın kibirleri örselensin.</p>
				<p class="normal">Bu soylular takımının homurtularına son vermenin</p>
				<p class="normal">Bu zararlı geleneği yıkmanın zamanı geldi çoktan.</p>
	<p class="normal1">BASMANOV</p>
				<p class="normal">Ah hükümdarım, bunca kargaşaya,</p>
				<p class="normal">Bunca soy üstünlüğü kavgalarına yol açan</p>
				<p class="normal">Asalet saçmalığının ateşe atıldığı gün,</p>
				<p class="normal">En hayırlı gün olacak!</p>
	<p class="normal1">ÇAR</p>
				<p class="normal">O gün uzak değil.</p>
				<p class="normal">Hele bir halk arasındaki şu kargaşayı yatıştıralım...</p>
	<p class="normal1">BASMANOV</p>
				<p class="normal">Halka bakmayın siz.</p>
				<p class="normal">Nasıl hoyrat bir binek atı gemi azıya alırsa,</p>
				<p class="normal">Nasıl bir oğul babasına karşı gelirse,</p>
				<p class="normal">Halkta da her zaman kargaşaya karşı</p>
				<p class="normal">Gizli bir meyil vardır.</p>
				<p class="normal">Sonunda iş yine olacağına varır.</p>
				<p class="normal">Binici, atının dizginlerini kolayca ele alır,</p>
				<p class="normal">Baba da oğluna baş eğdirir.</p>
	<p class="normal1">ÇAR</p>
				<p class="normal">Öyle, ama kimi zaman</p>
				<p class="normal">Atın da binicisini sırtından attığı,</p>
				<p class="normal">Oğlun da daima babasının</p>
				<p class="normal">Her isteğine boyun eğmediği olur.</p>
				<p class="normal">Ancak uyanık bir sertlikle</p>
				<p class="normal">Halkın dizginlerini elde tutabiliriz.</p>
				<p class="normal">Nice kasırgaları yatıştıran,</p>
				<p class="normal">Yüce hükümdar Korkunç İvan da,</p>
				<p class="normal">Onun gaddar torunu da böyle düşünürdü.</p>
				<p class="normal">Yok, halk iyilikten anlamaz.</p>
				<p class="normal">İyilik edersin, teşekkür etmez.</p>
				<p class="normal">Onu soyarsın, öldürürsün,</p>
				<p class="normal">O zaman da seni kötülemez, suçlamaz.</p>
	<p class="indentmetin">(Bir boyar girer.)</p>
				<p class="normal">Ne var?</p>
	<p class="normal1">BOYAR</p>
				<p class="normal">Yabancı misafirler geldi.</p>
	<p class="normal1">ÇAR</p>
				<p class="normal">Şimdi gelir, kendilerini kabul ederim.</p>
				<p class="normal">Basmanov, sen burada kalıp beni bekle.</p>
				<p class="normal">Seninle daha konuşacaklarım var.</p>
	<p class="indentmetin">(Çıkar.)</p>
	<p class="normal1">BASMANOV</p>
				<p class="normal">Ne yüksek saltanat adamı...</p>
				<p class="normal">Şu melun Otrepyev’i ortadan kaldırırsa,</p>
				<p class="normal">Tanrı’nın yardımıyla</p>
				<p class="normal">Rusya’ya büyük, çok büyük iyilikleri dokunacak.</p>
				<p class="normal">Kafasında önemli bir fikir doğmuş.</p>
				<p class="normal">Bunu gerçekleştirmek için çalışmalı.</p>
				<p class="normal">Boyarların asillik boynuzlarını kırdığı zaman,</p>
				<p class="normal">Önümde ne kadar geniş,</p>
				<p class="normal">Ne kadar parlak bir ufuk açılacak.</p>
				<p class="normal">Savaşta rakibim yok.</p>
				<p class="normal">Çar’ın yanında da rakipsiz olacağım,</p>
				<p class="normal">Belki de bir gün... Bu gürültü ne?</p>
	<p class="indentmetin">(Ortalık karışır, boyarlar, saray hizmetçileri öteye </p>
	<p class="indentmetin">beriye koşuşurlar, aralarında fısıltı ile konuşurlar.)</p>
	<p class="normal1">BİRİSİ</p>
				<p class="normal">Hekim çağırın!</p>
	<p class="normal1">DİĞERİ</p>
				<p class="normal">Çabuk Patrik’e koşun.</p>
	<p class="normal1">ÜÇÜNCÜSÜ</p>
				<p class="normal">Çareviç’i istiyor, Çareviç’i!</p>
	<p class="normal1">DÖRDÜNCÜSÜ</p>
				<p class="normal">Bir rahip çağırın!</p>
	<p class="normal1">BASMANOV</p>
				<p class="normal">Neler oluyor acaba?</p>
	<p class="normal1">BEŞİNCİSİ</p>
				<p class="normal">Çar bayıldı.</p>
	<p class="normal1">ALTINCISI</p>
				<p class="normal">Çar ölüyor.</p>
	<p class="normal1">BASMANOV</p>
				<p class="normal">Tanrım!</p>
	<p class="normal1">BEŞİNCİSİ</p>
				<p class="normal">Tahtında otururken birdenbire düştü.</p>
				<p class="normal">Ağzından, kulaklarından kan fışkırdı.</p>
	<p class="indentmetin">(Çar’ı bir koltuk üzerine oturtup ortaya getirirler, </p>
	<p class="indentmetin">arkasından ailesi ile boyarlar girer.)</p>
	<p class="normal1">ÇAR</p>
				<p class="normal">Hepiniz çekilin,</p>
				<p class="normal">Çareviçle beni yalnız bırakın.</p>
	<p class="indentmetin">(Hepsi çıkar.)</p>
				<p class="normal">Ölüyorum oğlum,</p>
				<p class="normal">Gel kucaklaşalım, elveda.</p>
				<p class="normal">Artık Çar olacaksın... Ah Tanrım, Tanrım!</p>
				<p class="normal">Biraz sonra huzuruna çıkacağım,</p>
				<p class="normal">Tövbe etmeye vakit kalmadı.</p>
				<p class="normal">Ama oğlum, şu anımda sen,</p>
				<p class="normal">Ruhumun kurtuluşundan</p>
				<p class="normal">Daha önemlisin.</p>
				<p class="normal">Ben sıradan biri olarak doğdum,</p>
				<p class="normal">Yine bilinmeyen, sıradan bir adam olarak</p>
				<p class="normal">Ölmek alnıma yazılmıştı,</p>
				<p class="normal">Ama en yüce makama ulaştım.</p>
				<p class="normal">Bu nasıl oldu?</p>
				<p class="normal">Hiç sorma. Sen şimdi günahsız,</p>
				<p class="normal">Adil bir çar ol, bana yeter.</p>
				<p class="normal">Bense her şeyin hesabını vereceğim Tanrı’ya.</p>
				<p class="normal">Sevgili oğlum, yalana kapılma;</p>
				<p class="normal">Kendi iradenle kendini kör etme.</p>
				<p class="normal">Fırtınalı bir zamanda alıyorsun iktidarı:</p>
				<p class="normal">Şu yaman düzmece tehlikeli bir adam,</p>
				<p class="normal">Çünkü korkunç bir adı kuşanmış silah yerine.</p>
				<p class="normal">Ben, tecrübemle bastırabildim</p>
				<p class="normal">Kargaşalarla isyanları.</p>
				<p class="normal">Herkes karşımda korkudan titredi.</p>
				<p class="normal">İhanet, cesaret bulup da sesini yükseltemedi.</p>
				<p class="normal">Sense genç, tecrübesiz bir hükümdarsın.</p>
				<p class="normal">Bu kasırganın önünü nasıl alırsın?</p>
				<p class="normal">Bir isyanı nasıl bastırır,</p>
				<p class="normal">Hainliği nasıl yakalarsın?</p>
				<p class="normal">Ama Tanrı büyüktür!</p>
				<p class="normal">Gençlerin akıllanmasına yardım eder,</p>
				<p class="normal">Zayıflara kuvvet verir... Dinle:</p>
				<p class="normal">İlk önce soğukkanlı, güvenilir,</p>
				<p class="normal">Halkça sevilir, olgun bir danışman seç kendine.</p>
				<p class="normal">Ama dikkat et, bu adam boyarlar arasında</p>
				<p class="normal">Soyca, ünce tanınmış biri olsun.</p>
				<p class="normal">Mesela Şuyski...</p>
				<p class="normal">Şu sırada orduya da usta bir komutan ister;</p>
				<p class="normal">Basmanov’u gönder ve bu işte sert, kesin davran;</p>
				<p class="normal">Boyarların sızlanmalarına aldırış etme.</p>
				<p class="normal">Küçüklüğünden beri benimle</p>
				<p class="normal">Duma toplantılarında bulundun.</p>
				<p class="normal">Devlet idaresini bilirsin,</p>
				<p class="normal">İşlerin bugünkü gidişini sakın değiştirme.</p>
				<p class="normal">Gelenek saltanatın ruhudur.</p>
				<p class="normal">Son günlerde yasaklara, idamlara</p>
				<p class="normal">Yeniden başvurmak zorunda kaldım.</p>
				<p class="normal">Onları kaldırabilirsin işte.</p>
				<p class="normal">O zaman halk, Korkunç İvan’dan sonra</p>
				<p class="normal">Tahta geçen dayını</p>
				<p class="normal">Sevgi ve saygıyla karşıladığı</p>
				<p class="normal">Gibi karşılar seni.</p>
				<p class="normal">Zamanla, yavaş yavaş alabilirsin dizginlerini iktidarın;</p>
				<p class="normal">Şimdi biraz gevşek tut,</p>
				<p class="normal">Ama sakın büsbütün bırakayım deme.</p>
				<p class="normal">Yabancılarla iyi geçin,</p>
				<p class="normal">Onların hizmetlerini güvenle kabul et.</p>
				<p class="normal">Kilise kanunlarını titizlikle koru, gözet.</p>
				<p class="normal">Ağzını sıkı tut;</p>
				<p class="normal">Çar’ın sözü boş yere karışmasın havaya.</p>
				<p class="normal">Nasıl kutsal bir çan</p>
				<p class="normal">Yalnız büyük bir felaketi ya da</p>
				<p class="normal">Büyük bir bayramı bildirmek için çalarsa,</p>
				<p class="normal">Çar’ın sesi de bu gibi zamanlarda yükselmeli.</p>
				<p class="normal">Sevgili oğlum,</p>
				<p class="normal">Kadın yüzünün kanını coşturduğu yaşa giriyorsun.</p>
				<p class="normal">Kutsal temizliğini, masumluğunu,</p>
				<p class="normal">Gururlu utangaçlığını kaybetme.</p>
				<p class="normal">Gençliğinde duygularını</p>
				<p class="normal">İğrenç zevklere kaptırmaya alışmış olanlar,</p>
				<p class="normal">Yaşlandıklarında kederli,</p>
				<p class="normal">Kan dökücü olurlar.</p>
				<p class="normal">Zekâları vaktinden önce sönmeye yüz tutar.</p>
				<p class="normal">Ailen içinde daima reis ol.</p>
				<p class="normal">Anneni say, ama kendi kendini yönet.</p>
				<p class="normal">Hem bir erkeksin, hem de bir çar.</p>
				<p class="normal">Kız kardeşini sev,</p>
				<p class="normal">Onun biricik koruyucusu sensin artık.</p>
	<p class="normal1">FYODOR</p>
	<p class="indentmetin">(Diz çöker.)</p>
				<p class="normal">Hayır, hayır, sen yaşa da</p>
				<p class="normal">Daha uzun yıllar Çarlık et bize.</p>
				<p class="normal">Sensiz halkın da biz de mahvoluruz.</p>
	<p class="normal1">ÇAR</p>
				<p class="normal">Her şey bitti artık, gözlerim kararıyor.</p>
				<p class="normal">Mezarın serinliğini duyuyorum.</p>
				<p class="normal">(Patrik, rahipler, arkadan bütün boyarlar içeri girerler. </p>
				<p class="normal">Çariçeyi kollarından tutarak getirirler, Kseniya da </p>
				<p class="normal">ağlamaktadır.)</p>
				<p class="normal">Onlar kim?</p>
				<p class="normal">Ah rahip cüppeleri! Kutsal tepe tıraşı<sup class="calibre3"><a href="kitap_split_030.html#footnote-426-26" id="footnote-426-26-backlink">[26]</a></sup> var...</p>
				<p class="normal">Vakit geldi demek: Çar keşiş olacak,</p>
				<p class="normal">Karanlık mezar da hücresi...</p>
				<p class="normal">Biraz bekle yüce Patrik,</p>
				<p class="normal">Ben hâlâ Çar’ım.</p>
				<p class="normal">Dinleyin boyarlar,</p>
				<p class="normal">Çarlığı oğluma bırakıyorum.</p>
				<p class="normal">Fyodor’a bağlı kalacağınıza</p>
				<p class="normal">Sadakat yemini edin...</p>
				<p class="normal">Basmanov, dostlarım...</p>
				<p class="normal">Mezara giderken size yalvarıyorum;</p>
				<p class="normal">Ona canla başla, doğrulukla hizmet edin!</p>
				<p class="normal">Henüz çok genç ve saf.</p>
				<p class="normal">Yemin ediyor musunuz?</p>
	<p class="normal1">BOYARLAR</p>
				<p class="normal">Yemin ederiz!</p>
	<p class="normal1">ÇAR</p>
				<p class="normal">Memnun oldum şimdi.</p>
				<p class="normal">Hırslarımı, günahlarımı,</p>
				<p class="normal">Bilerek bilmeyerek yaptığım</p>
				<p class="normal">Tüm kötülükleri bağışlayın.</p>
				<p class="normal">Yüce Patrik yaklaş, artık hazırım.</p>
	<p class="indentmetin">(Tıraş töreni başlar, kadınları baygın halde </p>
	<p class="indentmetin">dışarı çıkarırlar.)</p>
	<p class="ortayazi">Karargâh<br class="chapter"/>
	(Basmanov, Puşkin.)</p>
	<p class="normal1">BASMANOV</p>
	<p class="indentmetin">(Puşkin’i içeri alır.)</p>
				<p class="normal">Şuraya gir de rahatça anlat.</p>
				<p class="normal">Demek seni bana o gönderdi?</p>
	<p class="normal1">PUŞKİN</p>
				<p class="normal">Sana dostluğunu teklif ediyor.</p>
				<p class="normal">Moskova Çarlığı’nın da en yüksek makamını.</p>
	<p class="normal1">BASMANOV</p>
				<p class="normal">İyi ama Fyodor da beni bu kadar yükseltti.</p>
				<p class="normal">Ordunun başkomutanıyım.</p>
				<p class="normal">Benim için soyluluk usulünü çiğnedi,</p>
				<p class="normal">Boyarların öfkesine kulak asmadı</p>
				<p class="normal">Ve ben ona sadakat yemini ettim.</p>
	<p class="normal1">PUŞKİN</p>
				<p class="normal">Sen tahtın meşru veliahdına yemin ettin,</p>
				<p class="normal">Ama daha meşru bir veliaht hayattaysa ne olacak?</p>
	<p class="normal1">BASMANOV</p>
				<p class="normal">Bak Puşkin, bu kadarı yeter.</p>
				<p class="normal">Boşuna çeneni yorma;</p>
				<p class="normal">Ben onun kim olduğunu bilirim.</p>
	<p class="normal1">PUŞKİN</p>
				<p class="normal">İyi ama Rusya da, Litvanya da</p>
				<p class="normal">Onu çoktan Dimitri olarak tanıdı.</p>
				<p class="normal">Bense bunda ısrar etmiyorum.</p>
				<p class="normal">Belki Dimitri’dir, belki düzmece.</p>
				<p class="normal">Belli olan tek şey, er ya da geç</p>
				<p class="normal">Boris’in oğlu Moskova’yı ona bırakacak.</p>
	<p class="normal1">BASMANOV</p>
				<p class="normal">Genç çar tahttan vazgeçmedikçe</p>
				<p class="normal">Ben de ondan yanayım.</p>
				<p class="normal">Tanrı’ya şükür, yeterli askerimiz de var!</p>
				<p class="normal">Ben onlara zafer ruhunu da aşılayacağım.</p>
				<p class="normal">Ya siz bana karşı kimleri göndereceksiniz?</p>
				<p class="normal">Kazak Karela’yı mı, Mnişka’yı mı?</p>
				<p class="normal">Peki sayınız ne kadar?</p>
				<p class="normal">Olsa olsa sekiz bin.</p>
	<p class="normal1">PUŞKİN</p>
				<p class="normal">Yanılıyorsun, o kadara da varmaz.</p>
				<p class="normal">Sana açık söyleyeyim, bizim ordu</p>
				<p class="normal">Beş para etmez.</p>
				<p class="normal">Kazaklar köy yağmalamayı,</p>
				<p class="normal">Lehler böbürlenip içmeyi bilir sadece.</p>
				<p class="normal">Ruslara gelince...</p>
				<p class="normal">Onların sözünü etmesek daha iyi olur.</p>
				<p class="normal">Karşında ikiyüzlülük edecek değilim;</p>
				<p class="normal">Ama Basmanov, asıl gücümüzün</p>
				<p class="normal">Nereden geldiğini biliyor musun?</p>
				<p class="normal">Ordudan falan değil,</p>
				<p class="normal">Leh yardımından da değil;</p>
				<p class="normal">Yalnız halktan, halkın görüşlerinden gelir!</p>
				<p class="normal">Dimitri’nin başarılarını,</p>
				<p class="normal">Barış yoluyla ele geçirdiği yerleri hatırlasana;</p>
				<p class="normal">Her yerde, tek bir kurşun bile atmadan</p>
				<p class="normal">Şehirler uysalca teslim olmadı mı?</p>
				<p class="normal">Ayaktakımı voyvodalarını bağlayıp teslim etmedi mi?</p>
				<p class="normal">Gözlerinle gördün, askerleriniz,</p>
				<p class="normal">Ne Boris’in sağlığında, ne de şimdi,</p>
				<p class="normal">Hiçbir zaman onunla yürekten çarpışmadı.</p>
				<p class="normal">Doğru değil mi? Yok Basmanov,</p>
				<p class="normal">Savaşın soğumuş küllerini körükleyip,</p>
				<p class="normal">Yeniden dövüşmek için artık geç kaldın.</p>
				<p class="normal">Zekâna ve azmine rağmen</p>
				<p class="normal">Sen bile uzun süre dayanamazsın.</p>
				<p class="normal">Dimitri’yi çar olarak tanıyarak,</p>
				<p class="normal">İlk sağduyulu örneği vermen</p>
				<p class="normal">Ve böylelikle onun ebedi dostluğunu</p>
				<p class="normal">Kazanman iyi olmaz mı?</p>
				<p class="normal">Ne dersin?</p>
	<p class="normal1">BASMANOV</p>
				<p class="normal">Bunu yarın öğrenirsiniz.</p>
	<p class="normal1">PUŞKİN</p>
				<p class="normal">Karar ver.</p>
	<p class="normal1">BASMANOV</p>
				<p class="normal">Güle güle.</p>
	<p class="normal1">PUŞKİN</p>
				<p class="normal">İyice düşün taşın Basmanov.</p>
	<p class="indentmetin">(Çıkar.)</p>
	<p class="normal1">BASMANOV</p>
				<p class="normal">Yerden göğe kadar hakkı var.</p>
				<p class="normal">Her yerde ihanet görülüyor artık.</p>
				<p class="normal">Ne yapmalıyım peki?</p>
				<p class="normal">İsyancıların beni kıskıvrak bağlayıp</p>
				<p class="normal">Otrepyev’e teslim etmelerini mi bekleyeyim?</p>
				<p class="normal">Yoksa bu fırtınalı akışı önlemek için kendim gidip...</p>
				<p class="normal">Ama bu yeminimi bozmak olur!</p>
				<p class="normal">Soydan soya geçecek bir onursuzluğu</p>
				<p class="normal">Hak etmek olur!</p>
				<p class="normal">Genç çarın güvenine iğrenç bir ihanetle</p>
				<p class="normal">Karşılık vermek olur...</p>
				<p class="normal">Gözden düşen bir sürgünün isyana kalkışmasına,</p>
				<p class="normal">Komplolar hazırlamasına akıl erer,</p>
				<p class="normal">Ama benim, çarın gözdesi olan benim...</p>
				<p class="normal">Ölüm... İktidar... Halkın sefilliği...</p>
	<p class="indentmetin">(Düşünür.)</p>
				<p class="normal">Hey, buraya gelin! Kimse yok mu orada?</p>
	<p class="indentmetin">(Islık çalar.)</p>
				<p class="normal">Atımı getirin! Toplanma borusunu çalın!</p>
	<p class="ortayazi">Moskova. Lobnoye Mesto</p>
	<p class="indentmetin">(Puşkin gelir, halk etrafını kuşatır.)</p>
	<p class="normal1">HALK</p>
				<p class="normal">Çareviç bize bir boyar göndermiş,</p>
				<p class="normal">Dinleyelim bakalım neler anlatacak?</p>
				<p class="normal">Buraya gelin! Buraya!</p>
	<p class="normal1">PUŞKİN</p>
	<p class="indentmetin">(Kürsüye çıkar.)</p>
				<p class="normal">Çareviç sizi selamlamamı emretti Moskova halkı.</p>
	<p class="indentmetin">(Selam verir.)</p>
				<p class="normal">Çareviç’in Tanrı’nın inayetiyle,</p>
				<p class="normal">Katilinin elinden kurtulduğunu biliyorsunuz;</p>
				<p class="normal">O, katilini cezalandırmaya gelirken,</p>
				<p class="normal">Katil Boris, Tanrı’nın hükmüyle devrildi.</p>
				<p class="normal">Rusya, Dimitri’ye boyun eğdi.</p>
				<p class="normal">Basmanov da içten bir pişmanlıkla</p>
				<p class="normal">Ordularını ona yemin ettirdi.</p>
				<p class="normal">Dimitri size sevgiyle, barışla geliyor.</p>
				<p class="normal">Godunov ailesine yaranmak için,</p>
				<p class="normal">Monomah’ın torunu olan</p>
				<p class="normal">Meşru Çar’a el kaldırır mısınız?</p>
	<p class="normal1">HALK</p>
				<p class="normal">Hayır! Asla!</p>
	<p class="normal1">PUŞKİN</p>
				<p class="normal">Moskovalılar, bu yabancı,</p>
				<p class="normal">Katı yürekli adamın idaresi altında</p>
				<p class="normal">Neler çektiğinizi tüm dünya biliyor.</p>
				<p class="normal">Sürgün, idam, namussuzluk, ağır vergi,</p>
				<p class="normal">Sıkıntı, açlık, bunların hepsini gördünüz.</p>
				<p class="normal">Dimitri ise sizlere, boyarlara, soylulara,</p>
				<p class="normal">Memurlara, askerlere, yabancılara, tüccarlara,</p>
				<p class="normal">Tüm namuslu halka iyilik etmek,</p>
				<p class="normal">Merhametli davranmak istiyor.</p>
				<p class="normal">Delice bir inada kapılarak</p>
				<p class="normal">Bunca iyi niyeti tepecek misiniz?</p>
				<p class="normal">Unutmayın ki Dimitri o haşmetli tahtın,</p>
				<p class="normal">Atalarının, korkunç ruhunu da taşıyarak geliyor.</p>
				<p class="normal">Çar’ı öfkelendirmeyin, Tanrı’dan korkun,</p>
				<p class="normal">Gerçek Çar’a sadakat yemini edin.</p>
				<p class="normal">İtaatkâr olun ve vakit kaybetmeden</p>
				<p class="normal">Babamızın, hükümdarımızın önünde eğilmek üzere</p>
				<p class="normal">Metropoliti, boyarları, idarecileri, seçilmiş kişileri</p>
				<p class="normal">Dimitri’nin karargâhına gönderin.</p>
	<p class="indentmetin">(Kürsüden inip çıkar. Halkın uğultusu duyulur.)</p>
	<p class="normal1">HALK</p>
				<p class="normal">Söze ne gerek? Boyar haklı.</p>
				<p class="normal">Öyleyse yaşasın Dimitri, yaşasın babamız!</p>
	<p class="normal1">BİR KÖYLÜ</p>
	<p class="indentmetin">(Kürsüye çıkar.)</p>
				<p class="normal">Hey millet, millet! Hemen Kremlin’e,</p>
				<p class="normal">Çar’ın sarayına gidelim!</p>
				<p class="normal">Boris’in eniğini kıskıvrak bağlayalım!</p>
	<p class="normal1">HALK</p>
	<p class="indentmetin">(Bir koşuşturma başlar.)</p>
				<p class="normal">Bağlayalım! Boğalım! Yaşasın Dimitri!</p>
				<p class="normal">Yere batsın Boris Godunov’un soyu!</p>
	<p class="ortayazi">Kremlin, Boris’in Evi.</p>
	<p class="indentmetin">(Kapıda bir nöbetçi vardır. Fyodor pencerede </p>
	<p class="indentmetin">görünür.)</p>
	<p class="normal1">DİLENCİ</p>
				<p class="normal">İsa adına bir sadaka verin!</p>
	<p class="normal1">NÖBETÇİ</p>
				<p class="normal">Defol oradan, mahpuslarla konuşmak yasak.</p>
	<p class="normal1">FYODOR</p>
				<p class="normal">Git ihtiyar,</p>
				<p class="normal">Ben senden daha yoksulum.</p>
				<p class="normal">Sen hiç olmazsa hür bir adamsın.</p>
	<p class="indentmetin">(Kseniya başı örtülü, pencereye yaklaşır.)</p>
	<p class="normal1">HALKTAN BİRİ</p>
				<p class="normal">Ablayla kardeş! Zavallı çocuklar,</p>
				<p class="normal">Kafesteki kuşlar gibi.</p>
	<p class="normal1">DİĞERİ</p>
				<p class="normal">Sen de buldun acıyacak insanları. Lanetli bir aile!</p>
	<p class="normal1">BİRİNCİ</p>
				<p class="normal">Babaları zalimdi ama çocuklar masum.</p>
	<p class="normal1">DİĞERİ</p>
				<p class="normal">Armut dibine düşermiş...</p>
	<p class="normal1">KSENİYA</p>
				<p class="normal">Kardeşim, kardeşçiğim, galiba boyarlar buraya geliyor.</p>
	<p class="normal1">FYODOR</p>
				<p class="normal">Dur bakalım, işte Golitsin’le Mosalski.</p>
				<p class="normal">Öbürlerini tanıyamıyorum.</p>
	<p class="normal1">KSENİYA</p>
				<p class="normal">Ah kardeşim,</p>
				<p class="normal">Yüreğim sıkışıyor.</p>
	<p class="indentmetin">(Golitsin, Mosalski, Molçanov, Şerefedinov </p>
	<p class="indentmetin">arkalarında üç askerle girer.)</p>
	<p class="normal1">HALK</p>
				<p class="normal">Yol verin, yol verin, boyarlar geliyor.</p>
	<p class="indentmetin">(Boyarlar eve girer.)</p>
	<p class="normal1">BİRİNCİ ADAM</p>
				<p class="normal">Neden geldiler dersin?</p>
	<p class="normal1">İKİNCİ ADAM</p>
				<p class="normal">Belki Fyodor Godunov’u,</p>
				<p class="normal">Dimitri’ye sadakat yemini ettirmeye götürecekler.</p>
	<p class="normal1">ÜÇÜNCÜ ADAM</p>
				<p class="normal">Öyle mi? Evdeki gürültüyü duymuyor musun?</p>
				<p class="normal">Ortalık altüst oluyor, dövüşüyorlar...</p>
	<p class="normal1">BİRİNCİ ADAM</p>
				<p class="normal">Duydun mu? Bir çığlık, bir kadın sesi.</p>
				<p class="normal">Haydi biz de girelim!</p>
				<p class="normal">Ama kapılar kapalı. Çığlık kesildi,</p>
				<p class="normal">Gürültü devam ediyor.</p>
	<p class="indentmetin">(Kapılar açılır, Mosalski eşikte görünür.)</p>
	<p class="normal1">MOSALSKİ</p>
				<p class="normal">Ey Moskova halkı! Mariya Godunova ile</p>
				<p class="normal">Oğlu Fyodor kendilerini zehirlediler.</p>
				<p class="normal">Ölülerini gözlerimizle gördük.</p>
	<p class="indentmetin">(Halk dehşetle susar.)</p>
				<p class="normal">Ne susuyorsunuz?</p>
				<p class="normal">Haydi bağırın:</p>
				<p class="normal">Yaşasın Çar Dimitri İvanoviç!</p>
	<p class="indentmetin">(Halk susmaya devam eder.)</p>
	<div class="calibre1" id="calibre_pb_5"/></body>
</html>