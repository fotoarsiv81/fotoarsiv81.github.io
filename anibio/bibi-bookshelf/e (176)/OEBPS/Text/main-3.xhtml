<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <h3 id="u9e1513c3-5cd0-4f7e-8c2a-da496f02c2d3" style="text-align: center;"><span style="font-weight:bold;">I</span></h3>

  <p>İlk cinayet, bir tek hareketin, kurbanı damdan aşağı iten darbenin dünyayı paramparça ettiği andır. Zihni boşalan bir başı çevreleyen kanlı saçlardır, hayvana dönüşmeyen, hayvan bile olamadan bir uçuruma yuvarlanan katildir.</p>

  <h3 style="text-align: center;"><b>***</b></h3>

  <p>Oldukça rahat bir yaşam sürmemi sağlayan bir işim vardı, Goethe’nin doğduğu kentte radyo spikerliği yapıyordum. Çok iyi döşenmiş bir evim bile vardı; güneye bakan eski bir yapı, hem de balkonlu. Çok iyi bir konum; her şey bir yana sağlıklı bir oğlum da vardı. Henüz konuşamadığı dönemlerde, lise son sınıf öğrencisi bir genç kız, oğlumun bakımını üstlenmişti. O günlerde belki aşkı yeniden tanımam da olasıydı, çünkü karım benden ayrılmayı düşünüyordu. Ayrıca Doğu Avrupa’da değişim yaşanıyordu ve ben haber spikeri olarak çok yoğun günler yaşıyordum. Aradan zaman geçti: sonbahar, kış, ilkbahar, yaz. Oysa ben, kısa süre öncesine kadar Almanya’nın tam ortasında yer alan Main kıyısındaki bu kentte tıkıldım kaldım. Birleşmenin yıldönümü, yıllık iznime denk düşüyordu. Güneyde bile rüzgâr farklı olsa da yazın son soluğunu duyumsamak hoşuma giderdi hep.</p>

  <p>Ekim ayında Tunus kentine gittim. Yanımda, pencere kenarında oğlum Julian oturuyordu. Uyuyordu. Julian ufak tefek, toparlak yüzlü, aydınlık bakışlı bir çocuktu.</p>

  <p>Oğlumun varlığı bana huzur veriyordu. Her haliyle aydınlık ve iç açıcı bir çocuk. Saçları, sesi, teni, özellikle de aklı; hepsinden öte duru bakışlı kahverengi gözleri. Hele bir de güldüğünde! Şimdi, yanımdaki koltukta uyuyordu ve ben çok mutluydum. Julian derin uykudayken nedense terlerdi. Burnunun üstünde ter tanecikleri birikmişti. Elimde tuttuğum kartla yüzünü yelpazeledim. Bu kart olmasaydı —eylül sonunda posta ile gelmişti- oğlumla bu yolculuğa asla çıkmazdık. Arka yüzünde şunlar yazılıydı: ‘Yanılmıyorsun, gördüğün benim el yazım. Yaşıyorum. Tunus çok hoş bir yer. Medina’da küçük sakin oteller var; Julian nasıl? Christine ne yapıyor? Ya sen? Umarım iyisindir. Helen.’</p>

  <p>Yazdıklarını neredeyse ezberlemiş gibiydim. Helen kurşun kalem kullanmıştı. Ve ‘sakin’ sözcüğünü yazarken kaleminin ucu kırılmıştı anlaşılan. Julian’ın üzerinden pencereye eğildim, dışarı baktım. Hâlâ deniz uzanıyordu aşağıda. Masmavi ve kıpır kıpır; Julian, Elbe’yi geçerken uyuyakaldı. Yanağı omzunda, elleri kucağında birleşmiş öylece oturuyor ve horluyor. Hosteslerin gözü onun üzerinde. Uykudayken bambaşka bir masumluk sergiliyor. Çevresindekileri etkileyen güçlü bir görüntü. Christine’yle ben, konser ya da yemek davetindeyken, Helen kendinden geçmişçesine onun yatağının başında oturur ve Julian’ı izlerdi; bir gecelik çocuk bakıcılığı için ona parasını uzattığımda ancak kendine gelirdi. Genelde haftada iki ya da üç kez gelirdi, içkisi, sigarası yoktu. Onu asla televizyonun başında yakalamadık. Helen’i işe alan Christıne’ydi, ondan hoşlanıyordu. Aslında Helen’in kendisinden hoşlanıyordu Christine, bense bu durumdan hiç hoşlanmıyordum. Karımın ayrılıktan söz etmesi beni kaygılandırıyordu, çünkü ona çok alışmıştım. Üstelik onun zekâsına da hayrandım. Çok ağır kitaplar çeviriyordu; hatta ödül bile almıştı. Son günlerde bir Rus yazarla birlikte çalışıyordu. İş yolculuğundan döndüğünde bıraktığım pusulayı bulacaktı tabii: ‘Ufaklıkla birlikte Tunus’tayız. Seni ararım!’ Bu habere şaşıracağı kesindi, çünkü bu benim Julian ile yaptığım ilk yolculuktu. Uçak havaalanına indiğinde oğlumu uyandırdım. “Bak, işte çöl!” diye seslendim, pistin ötesinde uzanan ıssız ve bomboş alanı gösterdim. Julian elimi tuttu. Sonra da develeri sordu. Ben de onları az sonra göreceğimizi, henüz yolda olduklarını söyledim. Tabii hemen inandı; sesimdeki inandırıcılık etkisini göstermişti.</p>

  <p>Kentin merkezine doğru yola koyulduk. Binlerce insan bu ekim gününde sokaklara dökülmüş, eski yasalara dönmek için gösteri yapıyordu, insanlar oraya buraya koşuşuyordu ve bir an duralayanı da önlerine katıp sürüklüyorlardı. Güneşin altında kıpırdayan bir kahverengi giysiler ve beyaz maşlahlar karmaşası. Güneş kavuruyordu sanki. Taksi şoförüne yalnızca, ‘Medina,’ dediğim için kocaman bir kapının önünde durdu; kemerin ardında eski kent uzanıyordu. Birden arabanın çevresini dilenciler ve satıcılar sarıverdi. Daha iyi ve modern bir semte gitmeye karar verdim o an. Helen’in kartında sözünü ettiği sakinliği bulmalıydım.</p>

  <p>Bir elimde Julian, öbür elimde eski kente göre oldukça gösterişli bavulum, kemerden geçip Tunus’un Medinasına girdim. Çevremdeki yaşam ve hareketlilikle hiç ilgilenmeden ilerlemeye koyuldum. Julian, annesinin yokluğunu duyumsamış olacak ki koluma yapıştı. Bense otel adlarını inceliyordum. Küçük pansiyonların ve motellerin önünden tek tek geçerken aradığım yerin orası olmadığından kesinlikle emindim. Tam o sırada, çatısında çamaşırların asılı durduğu dar bir yapıya gözüm takıldı. Levhada adı yazılıydı: <span style="font-style:italic;">Petithdtelde la tranquillite</span>.<sup><a href="../Text/main-4.xhtml#note1">1</a></sup></p>

  <p>Oldukça açık tenli, yüzü kırışık dolu otel sahibesi, beni odama çıkardı. Bu odada kısa bir süre öncesine kadar Helen de kalmıştı. Açık tenli kadının dediğine göre, önceki hafta Helen birden otelden ayrılmıştı. Hatta borcunu bile ödemeden ortadan yok olmuştu. “Burada mösyö! Hep burada, bu pencerenin önünde oturuyordu. Odasına yeşil çay servisi yapmak için girdiğimde onu hep aynı yerde buluyordum.” Sonra da cinayet olayını simgesel olarak göstermek isteyen bir tanık gibi Helen’in nasıl oturduğunu gösterdi. Bu arada adını söyledi. Kulağıma hoş gelen ilginç bir addı bu: Madam Melrose. Kendimi Helen’in amcası olarak tanıttım. Sanırım oldukça inandırıcıydım. Küçük otelin sahibesi beni hemen Helen’in eşyalarını sakladığı yere götürdü. Bir yandan da pasaportlarımızı görmek istediğini söyledi. Julian’a bakarak pasaporttaki fotoğrafıyla karşılaştırdı. Sonra da otelin kasasını açtı, içinden yassı siyah bir tahta kutu çıkardı. Kutunun tam ortasında minik bir anahtar deliği vardı, iki yanında da Arapça yazılar. Tam Helen’in tarzıydı bu kutucuk. Madam Melrose, yani otelin sahibesi anahtarı bana uzattı. Kutuyu açtım. Julian ise kendine gelmişti artık. Kutunun içinde basit kapaklı bir defter vardı, üzerindeki etikette de Helen’in adının baş harfleri. Altında kitap harfleriyle bir tür başlık: ‘Quint ile bir yılım.’ Senetlerle karşı karşıya kalan biri gibi irkildim. Madam Melrose elini uzattı, anahtarı avucuna koydum. “Hepsi de makine ile yazılmış,” dedi kadın ve yapması gerekeni yaptı. Kutuyu kilitledi, kasaya yerleştirdi, sonra da kasayı kilitledi.</p>

  <p>“Rahat edeceksiniz burada mösyö. Ayrıca bizim yeşil çayımızdan içeceksiniz. Tabii taze süt de var.”</p>

  <p>Son cümlesini söylerken saçlarımı çekiştiren Julian’a bakıyordu. Helen’in defterine ulaşmanın tek yolu bu kadından geçiyordu. Bu kesindi.</p>

  <h3 id="u3d2fbbae-3f79-42cd-a75c-dc2ee994684a" style="text-align: center;"><span style="font-weight:bold;">II</span></h3>

  <p>O gece ilk kez Julian’ın yanında yattım. Sabaha karşı oğlumun horlaması ile uyandım. Yanıbaşımda yatan minik bedeni görünce bir an şaşırdım: Sanki Christine küçülmüş de yanımda yatıyordu. Sıkıntı kapladı içimi, doğruldum ve gidip Helen’in oturduğu yere oturdum. Döşeme ayaklarımın altında gıcırdadı. Epeydir böyle sıradan ve bakımsız bir otelde kalmamıştım.</p>

  <p>Odanın içinde yalnızca en gerekli eşyalar vardı: yatak, dolap, masa, sandalye, aynalı bir lavabo ve lambalı bir vestiyer. Bir de telefon vardı. Pencereden dışarı sarktım. Dar sokağın ortasında pis, kapkara ve kötü kokan bir su akıyordu, havada ağır bir çöp kokusu vardı. Helen’i burada kalmaya zorlayan neydi acaba? Kimbilir, belki de Madam Melrose’un sevecen, anaç davranışları? Böyle anaç kadınlar kalmadı artık. Bu açık tenli, kırışık yüzlü, takma adlı kadın beni bile etkilemişti neredeyse. Benim için oldukça ilginç bir durum, çünkü Christine benden on yaş küçüktü, Helen ise kızım olacak yaştaydı.</p>

  <p>Julian kıpırdamaya başladı. Yatağa döndüm. Artık kentin bu eski bölgesinde gürültüler duyulmaya başlamıştı. Hatta kaldığım sakin otel bile yeni bir güne uyanıyordu. Helen’in defterini düşündüm bir an. Gerçekten daktilo ile yazıldıysa okunmak için hazırdı. Julian’ın omzunu okşadım, saçlarının arasına üfledim. Yavaşça bana döndü.</p>

  <p>“Christine burada olsaydı ne iyi olurdu.”</p>

  <p>“Ama burada değil. Süt ister misin?”</p>

  <p>“Sen getirme.”</p>

  <p>Sesi kırıcı değildi aslında. Evi özleyip özlemediğini sordum.</p>

  <p>“Belki,” dedi.</p>

  <p>“Neren acıyor?”</p>

  <p>Julian karnını gösterdi. İlk yardım kutumdan bir flaster çıkardım. Doğduğundan beri oğlumun ufak tefek rahatsızlıklarını ben iyileştirirdim. Acıyan ya da ağrıyan yere gerekli ilgiyi gösterdiğimde Christine’i hemen unuturdu. Julian saçlarımı karıştırdı. “Canavarın öyküsünü anlat,” diye sızıldadı. Ve ben yalnızca ikimizin düşlerinde yaşayan o yaratığın öyküsünü anlatmaya başladım. Her an ve her yerde, her biçimde karşımıza dikilebilirdi o yaratık. Onu tümüyle alt etmek olanaksızdı. Şimdi de bizimle birlikte Tunus’taydı ve bir çatıya konmuştu. Şu anda belki de çatının pervazlarını kemirmeye başlamıştı bile. Julian birden öykümü yarıda kesti. “Daha çok saçın olsaydı ne güzel olurdu.”</p>

  <p>Ona hak verdim; yataktan kalktık.</p>

  <p>İlk günümüz oldukça yorucu geçti ve geç saatlere kadar uzadı. Bir labirenti andıran ara sokaklarda, satıcıların ve tüccarların kalabalığı arasında gezinirken, Julian kendisini taşımamı istedi. Gün boyunca aklımda Helen, dolaştık durduk. Kuşkusuz Tunus kentinin bir köşesinde kentin eski mahallelerindeydi, orada onu bulmak zordu. Helen, yapısı gereği yabancı bir ülkede çevresiyle hemen uyum sağlayabilen biriydi. Bukalemun gibi değişiverirdi. İletişim kurabileceği birkaç sözcük, ardından yörenin gelenekleri ve alışkanlıkları onun yaşamına karışıverirdi, duruma göre de her an biçimden biçime girebilirdi. Julian sırtımı çimdikledi. “Şuraya çıkalım ve bir uçurtma fırlatalım aşağı atalım…” Çatıların arasında yükselen beyaz badanalı bir minareyi gösteriyordu. Gördüğü şeyin ne olduğunu ona açıklamak zorundaydım. Minareye herkes çıkamazdı. Tabii çıkmak için diretti, ama onu kandırmayı başardım. Et pazarından geçerken Julian’a açıklamalarımı sürdürdüm.</p>

  <p>Otelimizin çatısına çıkacaktık ve oradan kâğıt kuşlar uçuracaktık. Çevredeki kötü kokular beni hızlı yürümeye zorladı. Bu sırada nargile içenlerin önünden geçmekteydik. Julian buraya bayıldı. Biz de bir kahvehaneye girip oturduk.</p>

  <p>Nargile içenler küçücük iskemlelerin üzerinde oturuyorlardı. Yan yana, ama yine de hepsi kendi nargilesini fokurdatıyordu. Kendilerini, yaptıkları işe vermişlerdi. İskemleler bir tentenin altına, gölgeye dizilmişti. Dükkânların içlerinde soluk pembe ve uçuk mavi kumaş topları görülüyordu. Satıcılar kablosuz telefonlarıyla bir yerlerle konuşup duruyordu. Bütün bu görüntüler güzel ve karşıttı. Kahvehanenin sahibi bize ne istediğimizi sordu. Julian hemen süt istedi. Burada süt bulunmadığını ona anlatmaya çalıştım, ama direttikçe diretiyordu. Kendini yere atıp debelenmeye başlayınca nargile içenler bakışlarını ona çevirdiler. Bense yerel halkın içtiği bu masalımsı şeyden istediğimi söyledim. Julian da birden sakinleşti nedense. Önüme getirilen nargilenin marpuçunu emerken o da bu tuhaf nesneyi ellemeye koyuldu. Ama nargile içmeyi bir türlü beceremiyordum. Yanımdaki iskemlede oturan adam yerinden kalktı. Hiç konuşmadan, eline aldığı bir tütün yaprağını nargilenin gümüş kaplı ateşliğine yerleştirdi. Bir maşayla kor gibi bir ateş parçasını da üzerine koydu. Sonra tütünü yaktı. Tütünün yeterince yanmasını gözlüyordu. Bu arada nargilenin su dolu şişesi fokurdamaya başladı. Bir süre sonra elindeki çubuğunu bana uzattı. İçime dolan, serin ve iliklerime işleyen bir dumandı. Julian da denemek istedi. Üstelik, kendine ayrı bir nargile istiyordu. Onu kandırmanın son çaresi gizli canavarımızı devreye sokmaktı. Canavarı gördüğümü söyleyince hemen oradan ayrıldık.</p>

  <p>Önümüzde dik bir yamaç uzanıyordu, çevremizi saran kalabalığın arasında Büyük Caminin önünden geçtik. Nargilenin dumanı içimi bir tuhaf yapmıştı, kendimi kalabalığın akışına bıraktım. İki elimle Julian’ı tutuyordum. Habire canavarı soruyordu. Çok yakınlarda bir yerde olduğunu yineleyip duruyordum ben de. Sonra bir müzeye girdik ve canavarımızı orada aradık. Hatta bir lokantada bile aramayı sürdürdük. Bir yandan da yemeğimizi yedik. Sonunda bugün için gözümüzden kaçtığına karar verdik. Otele taksiyle döndük. Madam Melrose bizi bekliyordu. Kadınsız, tek başına, üstelik bir de küçük çocukla bir erkeğin yolculuğa çıkmasını yadırgadığını açıkça belli etti. Oldukça yürekli olduğumu vurguladı bir yandan da.</p>

  <p>Aslında kendimi hiçbir zaman yürekli saymamıştım, zaten değildim de. Yalnızca mantıklıydım. Mantıklı yanımın nerede ağır bastığını pek bilmemekle birlikte -belki de biraz korkaktım- genelde kendimi mantıklı hissediyordum, tıpkı insanın kendini sağlıklı ya da hasta hissettiği gibi. Julian’ın yanına uzanıp karanlığın basmasını beklemeye koyuldum. Oğlumun çabuk uyumasını diliyordum. Kafamda biriken düşüncelerimi çözümlemek, iç dünyamla başbaşa kalmak istiyordum. Ama o yine canavardan söz etmeye başladı. Çok mu yakınımıza gelmişti, büyüklüğü neydi, acaba nerede ve ne zaman uyuyordu. Kaçamak yanıtlar veriyordum, o da kentin eski mahallelerine bir kez daha gitmekte diretti.</p>

  <p>Dükkânların çoğu kapanmış, yan sokak karanlığa gömülmüştü. Bu geç saatte sokakta yürüyenler evlerin duvar tiplerinden ve kedi, köpek sürülerinin arasında yürümek zorundaydı. Camiden gelen dua sesi beni etkilemiyordu. Ve bir kez daha Tanrıya olan inançsızlığımdan üzüntü duydum. Güç durumlarda kendimi O’nun yerine koyup kendime olan inancımı güçlendirmek zorunda kalıyordum.</p>

  <p>Medina’da yollar hep yokuş olduğundan, örneğin oteli bulmakta zorlanacağımı sanmıyordum: Kalabalığı izlemem yeterliydi. Oldukça loş, toprak zeminli bir ara sokağa girdik. Az sonra karşımıza birahaneye benzer bir yer çıktı, içerideki insanlar, sokaktan kafes ile ayrılmış bir alan içinde, tutukluydu sanki. Adımlarımı hızlandırdım -kulaklarıma bir yerlerden hoşlandığım müzik sesleri geliyordu-, daha birahanenin aydınlığından tam-uzaklaşmamıştık ki, yanıbaşımda genç bir adam belirdi. Elindeki taşınabilir radyosunu kulağına dayamıştı. Radyo adamın başı kadar büyüktü. Böyle bir insan yüzüne hiç rastlamamıştım; maymun yavrusu gibiydi, müzik olmasa adama bakamazdım. Evet, bu minik kafalı adam Dvorak dinliyordu, çello ve orkestra için konçertodan bir bölüm. Julian da hemen parçayı tanıdı. Çünkü bu klasik parça Christine’nin pazar programında yer alıyordu. Oğlum, “İlk bölüm!” diye haykırdı, ben ise onun gözlerini kapadım ve hemen adamın yanından uzaklaşmaya davrandım. Ama adam beni izlemeyi sürdürdü. Tavuk gibi, öne eğik iri adımlar atarak yanımda yürüyordu. Sonra beni yan yollardan birine iteledi ve gözden kayboldu.</p>

  <p>Yoluma devam ettim ve çukur bir yola girdim. Sigara izmaritleri ve balgamlar kaplamıştı her yanı. Az sonra yol dönemeç yaptı ve ben bir yumurta satıcısına rastladım. Adam durmadan yumurta satıyordu. Sanki kentte kıtlık başlamıştı. Sattığı her yumurtanın tepesini bir vuruşta kırıyor, müşteri de başını geri atıp, gözlerini havaya dikerek çiğ yumurtayı bir hamlede yutuyordu. Bütün bunları açık kapılardan sızan ışıkta görüyordum; bu kapıların önünde hiç konuşmadan pervane gibi toplanmış adamlar vardı. Anlaşılan Medina’nın genelev bölgesindeydim. Elimden geldiğince Julian’ı ceketimin altına sokup, ‘Sen uyu,’ dedim. Onun bu manzarayı görmesine izin veremezdim.</p>

  <p>Açık kapıların yanlarında yaşlı kadınlar oturuyordu. Sigara içiyorlardı, gözlerinde gözlük vardı. İçeri girmek isteyen adamlarla sıkı pazarlık yapıyorlardı. Sonunda içeri almanlar dar bir merdiveni tırmanıp evin ilk katma çıkıyordu. Üst katlarda kadınlar vardı; erkekler ya geri dönüyor ya da yukarda kalıyordu. Biri yukarı çıktığında, aşağıda bekleşenler arasında bir mırıltı yükseliyordu. Daha sonra onlar da yavaşça yaklaşıyorlardı merdivene. Julian’la evin önüne doğru sürüklendik. Büyük bir kalabalık içeri bakarak evin önünden geçiyor ve yakındaki dar ara sokaklarda gözden kayboluyordu. Bu dar sokaklardan birinde, yere oturmuş sakat bir adam şeker ve tuvalet kâğıdı satıyordu. Sakat satıcıya yaklaştım ve kaldığım Petit Hötel de la tranquillite’yi sordum. Bana yolu tarif etti.</p>

  <p>Az sonra Madam Melrose’un otelinin önündeydim. Sanki hiç uzaklaşmamıştım da yalnızca çevresini dolanmıştım. Kimseye görünmeden yukarı, odama çıktım. Verdiğim sözü hatırlayarak kendisini dama çıkartmamı istedi. Karşı çıkarsam ağlayacak, hatta bağıracaktı; daha fazla oyalanmadan bir kat daha çıktık. Terasa açılan kapıyı aramaya koyuldum. Üç kapı vardı, ikisi numaralıydı; ben de üçüncü kapıyı açtım. Karşıma bir merdiven çıktı. Julian’ı yine kucağıma almıştım tabii. Birlikte merdiveni çıktık. Tam yarı yolda, dolu dolu bir kahkahayla irkildim; sanki geçmiş bir olaya gülünüyordu. Alt kattaki odalardan birinden geliyordu ses. Bir an önce çatıyla varmak için acele ettim. Merdiven, bir madeni kapıyla son buldu. Açtım ve kendimi dışarı attım.</p>

  <p>Boydan boya gerilmiş iplere havlular ve çarşaflar asılmıştı. Julian kenara yaklaştı. Terası sınırlayan duvar tek bir sıra tuğla örülüydü. Arkasından seslendim. ‘Daha ileri gitme!’ Tam gerektiği yerde durdu, bir adım daha atmadı. Ama kenara çok yakındı ve aşağı bakmaya başladı. Kolunu sıkıca kavradım, ben de biraz eğildim. Aşağıda sokak yerine yalnızca bir geçit vardı. Pis sidik kokularının yükseldiği bir geçit. İki adam gördüm; cilveleşir gibiydiler. “Korkutmayalım onları,” diyerek Julian’ı geri çektim. Sonra da neden hemen elimden kurtulup terasın kenarına doğru koştuğunu sordum. Bacaklarıma sarıldı. “Christine’ye uçmak istemiştim.”</p>

  <p>“Bu olanaksız, biliyorsun.”</p>

  <p>“Bana bir uçurtma yaparsan belki olur.”</p>

  <p>“Kâğıdım yok. Yapamam.”</p>

  <p>“Budala Quint.”</p>

  <p>Julian’ın kulağını çektim. Bana ‘baba’ demesini istiyordum. Hiç değilse ‘budala baba’. Ama baştan söylenmeyince bir daha söylenemiyordu bu sözcük. “Yarın yaparız uçurtmayı.” Julian, beni yumruklamaya başladı. İstediği bütün modellerden uçurtma yapacağıma söz verdim. Onu inandırıncaya kadar dil döktüm, sonunda sakinleşti. Aslında insanları avutmak benim en iyi becerdiğim işlerden biriydi. Ses tonum sanki salt bunun için yaratılmıştı.</p>

  <h3 id="uddd32cc6-b253-4f89-b3e3-27a8726cedf9" style="text-align: center;"><a id="bookmark0"></a><span style="font-weight:bold;">III</span></h3>

  <p>Ertesi günü, otelin çatısında geçirdik. Hafif rüzgâr vardı, ama gök bulutsuzdu. Uçurtma uçurmak için uygun bir havaydı. Julian’ın masanın çekmecesinde bulduğu bir broşürün sayfalarını, uçurtma yapımında kullandık. Okul döneminde en çok yaptığım üç model uçurtmayı hazırladım. Şeytan, avcı ve kırlangıç. Kâğıdın yarısını kullanmıştım böylece. Ama ne yazık ki çatının kenarından attığım uçurtmaların hiçbiri Julian’ın beklentilerine yanıt vermedi. Ya komşu çatılara uçtu ya da dosdoğru aşağı düşüp yoldan geçen insan kalabalığı arasında yitip gitti. Allah’tan tam o sırada Madam Melrose göğsünde süt lekeleri olan giysisiyle çıkageldi ve beni bu zor durumdan kurtardı.</p>

  <p>Julian’a bir şişe süt, bana da şezlong getirmişti. Belki güneşlenirim, diye düşünmüştü. Bir yandan konuşurken, bir yandan da çamaşırlarını topluyordu. Kentin görülmesi gereken yerlerini anlatırken söz Helen’e geldi. Sanki Helen’i gezip ziyaret edilecek bir yermiş gibi algıladığını fark ettim. Güzel yeğenim hep çatıda oturur ve güneşlenirmiş meğer. “Mayolu tabii mösyö.” Topladığı kuru çarşaflar kucağında aşağı inmeden önce dönüp bir şey daha söyledi. Ben ve Julian’dan başka, otelde bir müşteri daha varmış. Üstelik o da. Almanmış. Anladığına göre sürgündeymiş. Doktor Branzger. Adamın adını çok düzgün söyledi. Şivesiz. Öylesine düzgündü ki şu sürgündeki Alman ona bu sözcüğü doğru söylemeyi sanki özellikle öğretmişti. Bu adamın aslında sıradan bir kaçak ya da toplumdışı biri olmadığı kanısı uyanmıştı bende. Olsa olsa bir tür hastalık hastasıydı. Böylesine de her tür alay ve hor görme yakışır doğrusu.</p>

  <p>Julian, uçurtma konusunda hâlâ diretiyordu, ben de uçurtma yapmaya devam ettim. Uçurtmalar çok kısa bir uçuştan sonra otelle yandaki binanın arasındaki geçitte kayboluyorlardı. Madam Melrose’un son söyledikleri nedense aklımdan çıkmıyordu. Uçurtmalar yere düştükçe o sözler kafamı daha çok kurcalamaya başladı. Demek Helen bu terasta mayo ile güneşlenmişti. Helen’i hiç çıplak görmediğimi düşündüm bir an, yani önümde (ya da yatakta) bütünüyle çıplak dururken görmemiştim. Kısacası onunla yapabileceğim şey hiç gerçekleşmemişti. Birbirimizi hiç çıplak görmemiştik. Bir insanı çok iyi tanıyıp da karnını hiç görmemiş olmak tuhaf değil mi?</p>

  <p>Yeni yaptığım uçurtmaları hâlâ inatla katlayıp duruyordum ki çatıya açılan kapı aralandı ve eşikte bir adam belirdi, bana doğru ilerledi. Biraz geriledim. Bunu yaptığımı çok iyi anımsıyorum. İnsan biriyle ilk karşılaştığı ânı, sonradan hep abartır. Ama ben, karşımdakinin nasıl biri olduğunu bir bakışta anlamıştım.</p>

  <p>Dr. Brazenger’di bu. Benden olsa olsa biraz daha yaşlıydı, ama yaşlılığa bütünüyle teslim olmuş gibiydi. Kalınca bir palto giymişti. Kendini tanıtmadan önce bir-iki adım ilerledi. Üzerindeki paltomsu şeyi sırtında özel bir amaçla taşıdığını göstermek istiyordu sanki. Elinde tuttuğu çoban değneğine dayanıyordu. Bu değneği kullanmasını gerektirecek bir sakatlığı olmadığı besbelliydi. Yere fırlatıp attığım bozuk uçurtmalardan birini değneğinin ucuyla kaldırdı, sonra şezlonga oturdu. Ve oturduğu yerden bana kâğıt uçurtmanın nasıl yapıldığını anlatmaya başladı. Ardından ısı konusundan söz açtı, onun ardından da Saint-Exupery’den söz etti. Adamın yüzünü —yıpranmış, ama nedense en ufak bir zedelenme belirtisi taşımayan o yüzü- ta başından beri kibirli gösteren de bu konferans olmalıydı. Bu yetmezmiş gibi her cümlesinden sonra değneğinin ucunu yere vuruyor, ardından da küçük bir kutudan bir pastil çıkarıp ağzına atıyordu. Bana da uzattı, almadım. Bu arada Julian çoktan şezlongun önünde diz çökmüş, Dr. Brazenger’in benim bozuk uçurtmamı düzeltmesini büyük bir dikkatle izliyordu.</p>

  <p>Ezan sesini fırsat bilerek ben de nihayet kendimi ve Julian’ı ona tanıttım. Hatta sezdirmeden onun hakkında bilgi almayı bile denedim. Dr. Brazenger, Avrupa’da artık nesli tükenmiş’ bir avuç insanın son temsilcisi olarak kendini buraya sürgün etmişti. Paltosunun içini gösterdi. İplikler sarkıyordu. Madam Melrose, müşterilerini seçerken özellikle bazı şeylere dikkat ediyordu sanki. Genellikle herkesten farklı, tuhaf insanlardı bunlar. Sürgündeki yoksul bir adam, çocuklu bir adam ve tabii salt gençliği temsil eden Helen. Gözlerimi, doktorun yırtık pırtık paltosundan ayıramıyordum; bu arada Brazenger sesini hafifçe tizleştirerek -spiker olduğum için ses tonundaki değişmeleri hiç atlamam- Helen’in amcası olduğumu öğrendiğini söyledi. Helen’in, şimdiye kadar tanıdığı en dikkafalı kız olduğunu kuşkusuz söyleyebilirmiş.</p>

  <p>“Onun oturduğu şezlongda oturuyorum şu anda.”</p>

  <p>“Burada mı güneşlenirsiniz?”</p>

  <p>“Cildim güneşe dayanmıyor.”</p>

  <p>Elini paltosunun içine soktu, sırtını kaşıdı. Bu arada Doğu Almanya’daki bir tutukevinden söz etmeye başladı. Sanki artık Doğu diye bir yer kalmış gibi. Cildinin doğal yapısı orada kaldığı süre içinde yıpranmıştı. Üstelik akla gelebilecek en kötü olayları yaşamıştı. “Ayrıca dövme de yaptırdım,” dedi. Konuşmasına ara verince, ona ne tür bir dövme yaptırdığını sordum. Kısa bir süre gözlerini kapadı. “Sekiz yelkenli bir gemi, anladınız mı bilmem. Brecht! Katiller ve aydınlarla birlikte yaşadım.”</p>

  <p>Ayağa kalktı ve uçurtmayı havalandırdı. Buruşturduğum kâğıttan el çabukluğuyla yapıvermişti. Sessizce duvardan aşağı kayarak uçmaya, az sonra da otelin önündeki boşlukta yukarı doğru yükselmeye başladı. Bir ara düşer gibi oldu, uzun bir bekleyişten sonra yeniden yükseldi. Az sonra da yana doğru kayarak çıkış noktasına geri geldi ve Doktor Branzger onu tuttu. Julian çığlık attı. Sevinç içindeydi. “Bu bizim Albatros’umuz olsun,” dedi Dr. Branzger. Bu sözleriyle oğlumun kalbini kazanmıştı bile.</p>

  <p>Eski kentin yakınında bir yerde akşam yemeğimizi yedik. Bu lokale benzeyen yerde, masaların örtüsü vardı; ayrıca içki listesi ve daha birçok turist de (rahatsız olmadım, çünkü tıpkı bana benzeyen yabancılardı onlar da). Aralarında uçak yapımı konusunda konuştuklarını duyuyordum. Dr. Branzger’i anımsadık. Yemekten sonra Julian birden bizim canavardan söz etti yine. Onun da kusursuz uçabildiğini sanıyordu. Otele dönerken canavarın iki başarısız uçuşundan söz ettim. Yolun son bölümünde kucağımda taşıdım Julian’ı. Odaya girer girmez de uykuya daldı.</p>

  <p>Kucağımda tutarak pencereye yaklaştım. Minarelerin sivri uçlarının üzerinde ay duruyordu, iri, sarı ve yusyuvarlaktı. Sanki şişkinlikten patlayacak bir topa benziyordu. Hafif bir esinti vardı. Arada bir acımsı bir ot kokusu geliyordu. Julian’ı gece havasına doğru uzattım ve sonra da sallamaya başladım. O anda onu kollarımda tutacak ve sallayacak güçteydim, ama bir süre sonra ağırlaşacaktı. Birden Julian’ı gelişmiş ve büyümüş olarak düşledim. Önce delikanlılık hali, asi ve hareketli, sonra yetişkin bir erkek, sağlıklı ve sert. Benimle yaptığı bu yolculuğu unutacağını çok iyi biliyordum; hatta büyüdükçe benden kaçacağını, isteksizleşeceğini; bunu düşününce onu kucağımdan bırakmak istedim. Yatağa yatırdım, tam yıkanmaya hazırlanıyordum ki kapı vuruldu.</p>

  <h3 id="u52ece43e-461c-46a6-b3ed-bcf8d9a56194" style="text-align: center;"><a id="bookmark1"></a><span style="font-weight:bold;">IV</span></h3>

  <p>Biri, üç kez kapıya vurdu. Gerçekten odama girmeyi arzulayan birinin vuruşuydu bu, keşke dişlerimi fırçalarken vursaydı da duymasaydım. Lavabodan kapıya gittim, bu saatte gelen kimdir diye sormadan kapıyı açtım. Karşımda bronz teniyle Helen’i de görmüş olsam bu kadar şaşırmazdım. Omuzlarında bir havlu ile Madam Melrose karşımda duruyordu. Yüzünden yansıyan koku, emziren annelerin süt kokusunu çağrıştırıyordu. Nemli bir ten, ılık iç çamaşırları ve saçlar. Herkesin iyi bildiği bir kokuydu bu. Mutluluğun kokusu.</p>

  <p>Hiç konuşmadan yatağa gitti ve Julian’ın üzerine eğildi. Belli belirsiz bir hareketle omzundaki havluyu -sevgili rolü oynayan oyuncu gibi- attı. Julian’ı havluyla sarmaladı, kollarına aldı ve sallamaya başladı. Alelacele toplanmış saçları hafifçe dağılıp tel tel döküldü. Omuzlarında ağ gibi dağıldı ve ben o omuzlara dokunmamak için kendimi zor tuttum. Kapıya doğru yürüdü. “Çok yorgun değilseniz beni izleyin,” dedi. Karar vermem için bana zaman tanımak amacıyla merdivene giden koridora yöneldi. Koridorun sonundaki odalardan birinde Dr. Branzger kalıyordu kuşkusuz. Ancak orada daha önce hiç fark etmediğim bir kapıyı açtı. Oradan da ikinci bir koridora geçti. Birincisine göre daha uzun ve alçaktı. Hiç ses çıkarmadan önümde yürüyordu. Arada bir eliyle tembel kediler gibi duvarlara dokunuyordu. Birden durdu ve bir perdeyi araladı. “Ben burada yaşıyorum mösyö.”</p>

  <p>Kaldığı yer tek bir odadan oluşuyordu. Madam Melrose Julian’ı bir yatağa yatırdı. Yatak neredeyse odanın yarısını kaplıyordu. Her iki yanında komodinler, minik sehpalar, çay masaları ve sandıklar vardı. Bir alay resim tıkış tıkış üzerlerine yerleştirilmişti. Konsolun üzerinde tek bir lamba yandığı için resimleri iyice göremiyordum. Ayrıca gözüme bir de nargile ilişti. “Oturup birlikte içelim,” dedi Madam Melrose. Julian’ı taşımaktan soluk soluğa kalmıştı; bir yandan da Dvorâk’un çello konçertosunu mırıldanmaya devam ediyordu.</p>

  <p>“Yoksa önce bir çay mı istersiniz?”</p>

  <p>Yanıtımı beklemedi. Çaydanlığı, bardakları, şekeri ve çay kaşıklarını hazırlamaya koyuldu. Sakarlıktan mı bilmem (kasıt mı yoksa?) bir kaşığı elinden düşürdü. Eğildim ve Avusturya otellerine özgü, iki yanında bir sıra pirinç pervaz olan kırmızı renkli aşınmış bir yol halısı gördüm. Kapıdan yatağa kadar uzanıyordu. Melrose elimdeki kaşığı aldı. Odasını beğenip beğenmediğimi sordu bu arada. Aslında bu soruyu kayıtsız bir erkeğin tavrıyla sormuştu. Konuşmayı başka bir yöne çekmek istediğimden yine Helen’den söz ettim. Helen ile zevklerimizin aynı olduğunu, dolayısıyla da burayı beğendiğimi belirttim. Madam Melrose bir lamba daha yaktı. Ben de söze defterden başladım, onu görmek istediğimi söyledim. Hiç tepki göstermedi, yalnızca içinde yazılı olanlarla ilgili tahminlerinden söz etmeye başladı. Çay içtiğimiz sürece Helen’i konuştuk.</p>

  <p>Helen’in hâlâ kentin bir yerlerinde yaşadığına o da inanıyordu. Haftada bir, bir adam onu görmeye geliyordu gündüz vakti; Mösyö Mahbaba; adam zenciydi. Belki de o adamın yanında kalıyordu. Ayrıca geçen hafta Dr. Branzger ile yemeğe gitmişti; üstelik, bu yemekleri sık sık yinelemeyi düşündüğünü söylemişti. Zenci hakkında daha ayrıntılı bilgi istedim. Tam o sırada Julian uykusunda inledi ve ben onun başını kollarıma aldım. Gece lambasının yanında duran bir resme takıldı gözüm, Madam Melrose’u yirmi yaşlarındayken gösteriyordu. Yine de güzel sayılmazdı, ama hoştu. Yanında şapkalı iki bey ile Los Angeles’in palmiyelerinin önünde duruyordu. Bu resmin hangi vesileyle çekilmiş olduğunu merak etmiştim doğrusu; birden Fransızca konuşmayı bırakıp İngilizce’ye geçerek merakımı giderdi.</p>

  <p>Küçük Huzur Otelin sahibesinin babası Amerikalıymış (tıpkı Helen’inki gibi), annesi ise Fransız. New Orleans’da büyümüştü. Kolej eğitiminden sonra da film yıldızı olmak istemişti. Bin dokuz yüz altmışlı yıllar, Hollywood. İlk yaptığı Melrose bulvarındaki diş hekimine gitmek olmuştu. Ardından başka girişimler gelmiş; yeni dişler ve yeni bir adla üçüncü adımını atmış. Ama bu son adım olmuş. Ünlü bir lokalde çok tanınmış bir yapımcı ile görüşmeler yapmış. Konuşma sırasında, bir yıla kalmadan adamdan daha ünlü olacağını iddia etmiş. Bu açıklama ile bir gün boyunca gerçekten adı her yerde duyulmuş. Ertesi gün kendini sokakta bulmuş. Eve kapanıp ailesi ile büyük bir tartışma yapmış. Kısa bir süre sonra annesini de yanına alarak eski vatanına, yani annesinin ülkesine dönmüş. Yolculuk sırasında Napolyon hayranı bir adama âşık olmuş. Adam Arapmış, Tunus’ta otel işlettiğini söylemiş; Madam Haddouch adını alarak Tunus’a yerleşmiş. Trafik kazasında ölen kocasından sonra Bonapart Otelini devralmış. Tabii hemen adını değiştirerek Melrose koymuş. “Elimde kalan tek anıydı,” dedi Madam Melrose ve öyküsünü noktaladı (ama daha sonra öğrendiğim iki olay daha vardı).</p>

  <p>Yerinden kalktı ve bana çay ikram etti. Nane yaprağı yeşili bir giysi vardı üzerinde; göğüslerinin başladığı yer açıkça görünüyordu. Soluk renkli, damarları belli olan göğüsler. Yerine oturdu ve bacak bacak üstüne attı. Baldırları boyunca belli belirsiz gölgeler oluştu. Ressamların karalamalarındaki gençliği ve masumiyeti yansıtmak isteyen gölgeler gibi. Bakışlarımı çevirdim, ama o elini kolumun üzerine koydu ve “Şimdi içelim mi?” diye sordu.</p>

  <p>Yanıtımı yine beklemeden hazırlık yapmaya başladı. Çok sakin ve becerikli davranıyordu. İçimi arzuların kapladığını duyumsadım. Kadının kolları arasında olmak arzusu uyandı içimde. Giderek yükselen su kabarcıklarına baktım, suyun gürültüsü duyulmaya başlamıştı. Madam Melrose, mavimsi nargile şişesini dizlerinin arasına koydu, sonra da marpucu ağzına götürdü. Julian dumandan etkilenip de uyanmasaydı gerisi kendiliğinden gelecekti. Oğlumu yataktan kaldırdım, eğilerek ev sahibesini selamladım, elini öptüm. <span style="font-style:italic;">“Bonne nuit</span> Madam.” İki parmağının ucuyla çenemi tutup kaldırdı.</p>

  <p>“Bana bundan sonra Melrose deyin.”</p>

  <p>Bir liseli gencin gizli hevesleri uyandı içimde, ama öte yandan bir şeyleri de sezinliyordum. Odama döndüm. Julian omzumun üzerinde bir kuzu uysallığı içindeydi. Uyanır gibi oldu, sonra yine daldı. Koridorda ilerlerken, kapılardan birinin ardında duyduğum iki sözcüğün beni duraklatmasına karşın, Julian hiç tepki vermedi. Zavallı Almanya denmişti. Kulağımı dayadım. Sesler hafiflemişti. Derinden geliyordu, ama yine de kapının dışındakini sessizce sohbete çağırır gibiydi.</p>

  <p>“Neden zavallı Almanya dediniz?”</p>

  <p>“Dil alışkanlığı işte! Tutukevinden bu yana kullanıyorum. Duvarlara ilk yazı yazan bendim. Daha o spreyli boyalar bulunmadan çok önce. Tüm düzeni alaya alıyordum.”</p>

  <p>“O düzen aşıldı; siz neden sürgündesiniz peki?”</p>

  <p>“Yalnızca bir ilke sorunu. Almanya hep sürgünde yaşayan vatandaşlara sahip oldu şimdiye dek. Ve böyle bir geleneği bozmak olmaz. Kısacası sürgün olgusunu canlı tutmaya çalışıyorum. Yeğeniniz beni çok iyi anlamıştı.”</p>

  <p>“Duyduğuma göre onunla yemek yemişsiniz.”</p>

  <p>“Evet, kuskus yedik. Ve konuştuk.”</p>

  <p>“Almanya’daki son günlerinden söz etti mi?”</p>

  <p>“O dönemle ilgili birşeyler yazdığını söyledi bana, ben de önerilerde bulundum.”</p>

  <p>“Siz de yazıyor musunuz?”</p>

  <p>“Sürgünde olan herkes yazar.”</p>

  <p>“Helen sizin önerilerinizi benimsedi mi peki?”</p>

  <p><a id="bookmark2"></a>Güldü.</p>

  <p>“Neyse, iyi geceler. Size ve ufaklığa mutluluklar. Tanrı sizi korusun. Onu çok sevdim.”</p>

  <p>Bu sözlerden sonra söyleyecek bir şey kalmıyordu. Parmak uçlarıma basarak yürümeye devam ettim. Odama girdiğimde hiç uykum yoktu. Helen’in uzun süre kaldığı bu odada şimdi ben yaşıyordum işte. Julian’ı yatırdım ve hemen derin uykuya dalmasını kıskandım. Son günlerde yaşamım çok değişmiş, tuhaf bir devinim kazanmıştı sanki. Uykuyu bile alt etmişti bu yeni yaşam. Bundan daha kötü ne olabilirdi? Pencereye yaklaştım. Ilık bir rüzgâr esiyor, sokaktaki yaprakları, gazete sayfalarını oraya buraya savurup duruyordu. Birden, sokakta birini gördüm. Üstünde uzun kukuletalı bir giysi vardı, yürürken hafifçe aksıyordu. Helen’in içki içmediğini ve aksamadığını bilmeme karşın, aşağıda yürüyenin o olduğunu düşündüm bir an ve bir türlü aklımdan çıkaramadım bunu. Julian’ın yanına uzandım, ama uyku tutmuyordu.</p>

  <p>Helen çok farklıydı. Dik kafalılığının yanında birçok ilginç yanı vardı. Başladığı her işin sonunu getirirdi. Mr. Henderson -Helen’in babası-, bana, onun annesine çok benzediğini söylemişti. Helen, ansızın ülkeyi terk ettiğinde gidip babasıyla konuşmuştum. Amerikan Konsolosluğunda görevliydi. Her haliyle bir diplomat inceliği sergiliyordu. Karısı Almandı ve onun kendisini Alman yasalarına göre boşamasını bir türlü içine sindirememişti. Bir ara ,Helen’i kayıp kişiler listesine geçirmeyi bile düşünmüştü. Ondan hiç haber alamıyordu. Yine de Helen onun en büyük mutluluk kaynağıydı. Kızı kendini her türlü kötü alışkanlığa, hatta aşka karşı bile korumuştu. Tanrıya inansaydı belki de çevresinde bir manastır oluşurdu. Ama onun inandığı tek şey, gerçeğin kendisiydi, yalansız dolansız bir dünyaydı. Onun bu inancı bir bakıma, benliğimin en tanımadığım bir köşesini Helen’e yöneltmişti. İlk günlerde gözlerimi ondan alamıyordum. Yüzü, beni sanki içine çekip alıyor, buna karşın onun görüntüsünü tam anlamıyla tanımlayamıyordum. Ya da ancak bir sanat yapıtını tanımlarken kullanılan sıradan sözcükler bulabiliyordum. Kimi zaman sinema dergilerindeki hareketsiz bedenler gibi donuk, kimi zaman da yanımda yürürken kıpır kıpırdı.</p>

  <p>Duvara döndüm, gözlerimi yumdum. Uykuyu beklemek sabır ister. Bunu en zor başaranlar da çocuklarla yaşlılardır. Bense hangi gruba girdiğimi bilemiyordum. Aslında bilmek de istemiyordum, hatta bunu düşünmeyi bile gereksiz buluyordum. Kalktım, lavaboya yürüdüm. Aklıma bu kez de Christine takıldı. Çok eskiden, ucuz otellerde kaldığımızda, ben üşengeçlikten lavaboya işediğimde tiksinirdi. O an benden nefret ederdi; aslında hep nefret etmişti. Böyle bir davranışı hoş görmesine olanak yoktu onun. Ama ben ona tapardım, çünkü Christine bambaşka bir kadındı. Bir sürü olumsuz yanı vardı, ama ben hepsine alışmıştım. Bazılarının bende alışkanlık ya da bağımlılık yaptığını bile söyleyebilirim. Boyu benden biraz uzundu. Saçını berbere kabarık taratarak daha da uzun görünmeye dikkat ederdi. Bütün bunlara karşın çevremizdekilerin gözünde olağanüstü uyumlu bir çifttik. Benden daha kültürlü olduğunu da söylemeliyim; ne var ki bu durum, benim kendimi geliştirmeme engel olmuyordu. Yaşamımıza sorun getiren bir yanı da ev kadınlığı imgesine bütünüyle karşı oluşuydu. Öte yandan benim iyi yanlarımı ve yeteneklerimi göstermem de sorun oluyordu doğrusu. Terslik olsun diye ben yemek pişiriyordum, o da arasıra benim gömleğimi yıkıyordu. Christine, insanın dil üstünde tutulmaya çalıştığı, sonunda dayanamayıp yutuverdiği bir eye benziyordu. Christine demek, ayrı yataklar demekti ya da çamur, vazgeçiş ya da ensest.</p>

  <p>Aklıma takılan bu son düşüncelerle sonunda uyumuş olmalıyım ki düşümde Christine ile ortak yaşamımızı yeniden gördüm, öyle anımsıyorum. Karşılıklı yaşadığımız büyük gerilimin ardından gelen uzlaşma, sonra yeniden birleşme. Soluklarımızın hızlanması, kalp atışlarımızın derinden gelen sesi. İkimiz de işimizde oturarak çalıştığımızdan, bunca bedensel zorlanma bizi yorgun düşürüyordu. Yine de önce Christine toparlanıyor, bense normal soluk alma dengemi daha geç buluyordum. Yorgunluktan tükenmiş bir koşucuya benziyordum çoğu kez. Sağa sola tutunarak yatağıma dönüyordum; bütün bunları düşümde yeniden yaşadım. Daha sonra da uzayan bir sabah düşü gördüm. Banyo küvetindeydim, çıplak. Kendi adını yineleyip duran bir çılgına benziyordum. Sesim, sahip olduğu tek hâzineyi yitirmek istemeyen bir çılgın. Quint adını sürekli yineliyordum. Quint.</p>

  <p>Ve sonunda kendi sesimi gerçekten duydum.</p>

  <p>Evet, Julian uyanmış bana sesleniyordu. Gözlerimi ovuşturdum. Ona döndüm. Julian kapıyı gösteriyordu bana. Yarı aralık duran kapının eşiğinde Helen’in defterini gördüm.</p>

  <h3 id="u68181ee2-450d-441f-afaa-ffb800ebe08f" style="text-align: center;"><span style="font-weight:bold;">V</span></h3>

  <p>Az sonra anlatacağım, gerçek bir öykü. Ama görülmeyen bir düşün anlatımı ne denli gerçekse o da o kadar gerçek. Yatakta yazıyorum, böylece başlamak kolay oluyor. Perdenin ardındaki pencere açık, yaz hâlâ sürüyor. Aşırı sıcaklar başladığından beri öğlenleri uyuyorum. Bence bir yıl gecikmeli gelen bir alışkanlık. Çünkü bu anlatacağım öyküdeki insan -rastlantısal olarak bir erkek bu-, çok yumuşak ve derin bir sese sahip biri. Evet, Quint adlı bu adam, benimle genellikle öğlenleri buluşurdu, halbuki ben o saatlerde biraz kestirmeyi yeğlerdim. Yaşadığım o on iki ay içinde tıpkı bir çocuk gibi yorgunluğumu hiç önemsemedim. Oysaki öğleleri uyumak, karşı konulması güç bir şeydir; bugün, saat bir ile iki buçuk arasında düş görebildim yine, anlatmaya değer bir düş. Her şeyi apaçık anlatacağım. Önümdeki kâğıtta yazılı sözcükler bedenimden başka hiçbir şeyi gizlemiyor. Çıplaklığımı biraz olsun örtmek için yazmam gerekiyor.</p>

  <p>Quint ile geçirdiğim o bir yıl, kasım ayının sekizinde başladı, karısı Christine beni işe aldıktan iki ay sonra yani. Quint bir yemekten karısından daha erken dönmüştü eve; ertesi sabah işi vardı ve erkenden yatmak istiyordu. Gitmek için paltomu giyerken bana yardım etti, sonra da ansızın daha kalmamı istedi. ‘Hayır’ diyemeyecek kadar şaşkındım. Ve hiçbir şey demedim. Bu suskunluğum Quint için ‘evet’ anlamını taşıdı. Koridorda durup Almanya hakkında konuşmaya başladık. Quint, gittiği akşam yemeğinden söz ederek, bütün gece Almanya’nın birleşmesinden konuşulduğunu söyledi bana. Şu birleşme sözcüğünü son zamanlarda sık sık kullanır olmuştu, kuşkusuz gelecek günlerde hep kullanacaktı. Bu konuşma daha bir süre böyle sürüp gidecekti anlaşılan, oysa ben Christine ile ilgili birşeyler dinlemek istiyordum. Christine’ye hayrandım çünkü. Rusça biliyordu, iri yapılıydı ve mutfağa da hiç girmiyor sayılırdı. Aslında artık gitmem gerekiyordu, ama Quint numara yaparak ilişkimizi başlattı. Saatine baktı ve yaş günü olduğunu söyledi. Bir gün daha yaşlanmıştı. Böylece orada kaldım. Onun şerefine içtik. Ve ben yeni bir yaşa girdiği yıl için ne gibi planları olduğunu sordum ona. Hiç duraksamadan yanıtladı: Mutluluk, işte o an sesi beni ilk kez etkisi altına aldı. Akıllıydı, daha fazla bir şey söylemedi, bir taksi çağırdı ve beni evin kapısına kadar getirdi. Quint’le geçirdiğim on beş dakika hiç iz bırakmadan sona erebilirdi, ama ev ile cadde arasında Christine’ye rastladık. Beni içtenlikle selamladı ve ben onun Quint’in yaş gününü unutmuş olduğunu düşündüm. Quint ise, karısına bakarak benimle okul hakkında konuştuğunu söylediğinde işin iç yüzü anlaşıldı. Christine, Julian’ı sordu bana. Ben de gerekeni söyledim: Yıkarken, onun bir el hareketiyle banyodaki bütün şişeleri ve tuvalet eşyalarını devirdiğini açıkladım. Quint’in çağırdığı taksi gelinceye kadar ayakta bekledik ve gülüşüp durduk, Quint taksinin kapısını tutarken biz gizli suç ortağıydık artık.</p>

  <p>Bu söylediğim bir çarşamba günü oldu, daha doğrusu perşembe, yani 9 Kasımda, olayların başlangıç günüydü o. Bir yıl kadar sonra Christine’in yeniden gereksiz bir yalanımı yakaladığı ve çanlar, söylevler ve havai fişeklerle dolu ulusal bir geceye götüren olayların başlangıcıydı bu. O geceden sonraki haftalar içinde Christine yalnızca öğleden sonraları bana gereksinim duyduğunu açıkladı. Julian’a geceleri bakmayı daha çok seviyordum oysa. Çünkü o zaman evde kalabiliyordum. Bezgin annelerle dolu parklardan hiç hoşlanmazdım; evlensem bile onlar gibi olmayı asla istemezdim. Bu uzun öğle sonralarının sonuncusunda, sık sık gittiğim nehir kıyısının çimenlerinde Quint ile karşılaştım. Julian koşmayı yeni yeni öğreniyordu, onu aramıza aldık. Tabii, yine o beklenmedik politik değişim hakkında konuşmaya daldık, Böylece o yaş günü yalanından söz etmedik. Quint bana, Christine’in bir Rus yazar ile görüşmek üzere Paris’e gideceğini bildirdi. Julian’ı da yanında götürecekti; çünkü yazar çocuk hastasıydı. Sonra bana ertesi gün öğleyin buluşmayı önerdi, tabii radyoevine gitmeden önce. Julian’ın aramızdaki varlığı sanki bizi bağlıyordu; bana çok doğal gelen bu öneriyi kabul ettim. Quint ertesi gün beni bekliyordu. Buluşma yerimiz ucuz bir marketin dergi satış bölümüydü ve hep öyle kaldı. Bir-iki saat amaçsızca çevrede dolaştık, vitrinleri seyrettik, pek az konuştuk. Her buluşmamızda içimde giderek yoğunlaşan birşeyler gelişiyordu. İlk kez telefonlaşıncaya kadar epey süre geçti. Ben annemle birlikte oturuyordum, ama kendime ait bir telefonum vardı ve bir gece telefonum çaldı: ‘Benim,’ dedi. ‘Ne yapıyorsunuz?’ Bu telefonla ilişkimizin yönü değişti. Gündüz birlikteyken konuşmadığımız şeyleri telefonda konuşuyorduk. Bu telefonlaşmalar çok hoşuma gidiyordu. Sanki derinden gelen, zararsız yer sarsıntıları gibiydi. Böylece, ocak ayının ilk gününe bile katlandım, bütün günlerin en yitik olanıydı bence, yeni yıla girerken tuhaf bir duygu sarmıştı benli imi, yeni bir babaya kavuşmuş gibiydim. Bu baba özlen inin ne kadar güçlü olabileceğini çok sonraları anladım, masum birinin -aşk olarak mı?- yaşayabileceği kadar güçlüydü adeta. Quint de benim gibi bu duygu karmaşasının kurbanıydı. Tunus, 20 Eylül.</p>

  <p>Sonbahar başlangıcı. Param bitmek üzere. Aylarca Quint’ten aldıklarım, hak ettiğimden fazlaydı zaten. Bana bir bakıma borçlu olduğunu düşünmek işin kolayı tabii. Aslında gerçek olan, elime geçen paranın beni daha da duygusallaştırıp kendimi babasından para alan bir kız evlat gibi hissettirmesiydi. Almanya’dan ayrıldığımda bir yıl yetecek kadar param vardı. Bu bana güven veriyordu. Şimdi, asıl anlatılacak şeylere döneyim. Christine, kış boyunca akşam seminerlerine gitti. Pazartesi ve perşembe günleri. Quint ile iki saat süren telefon konuşmaları yaptık bu süreler içinde. Yayın yaptığı geceler ben evde oturuyordum ve Quint aramıyordu. Ama onun haberleri okuyan sesini dinliyordum yine de. Ve ilginç olan, o yılın bütün haberlerini onun ağzından dinleyip öğrenmemdi.</p>

  <p>Martın ortalarına kadar aklımıza gelen her konuda konuştuk. Sonra birden bir konu belirginleşmeye başladı. Quint’in evlilik sorunu, o ve Christine bu konuda hiç konuşmuyorlardı artık; anlattıklarıyla benim de kafamı karıştırmasını istemediğimi söyledim ona, tıpkı şiddet dolu resimlerin çocukları etkilediği gibi ben de ondan etkileniyordum. Quint isteğimi hemen kabul etti; onun için önemli olan, aramızda pek az şeyi karara bağlamaktı; yakınlığı beni, yıllar öncesine götüren, babamda eksikliğini hissettiğim şey de buydu. Ama daha sonra bunun da bir taktik olduğunu anladım. Christine’nin olumsuz yanlarından çok, ikimizin de hayranlık duyduğumuz yanlarından söz etmeye koyuldu. Dolayısıyla karısıyla gurur duyan bir erkek görüntüsü yaratıyordu. Bunca yoğun ve kafa yorucu işinin arasında, istediğinde her tür ev işinin de altından kalkacak kadar becerikliydi. Gerçekten de yediğim en olağanüstü gulaşı o yapmıştı, Anna Ahmatova üzerine bir konuşma da yapmıştı o sırada. Christine’yi yanlış tanıtmak istemem. Onu çok sevdim ve hâlâ da hayranım, ama neden kocasıyla gizli gizli buluşuyordum, işte asıl soru buydu. Yanıt bence çok basit: Christine’nin hakkı olan hiçbir şeyi Quint’ten istemiyordum. Ancak, Quint ile yaptığımız günlük konuşmalar -ki bunlar benim bütün yaşamımı doldurmuştu- giderek hep Christine üzerinde odaklanmaktaydı ve Quint’in tüm dikkati karısına yönelikti. Ben ise çok farklı bir konumdaydım ve birden kendimi suçlu hissettim.</p>

  <p>Nisan ayının ortalarına doğru Quint ile aramdaki yakınlık (uygun sözcüğü bulamıyorum) bir dönüm noktasına geldi. Çünkü Christine ve Quint soğukalgınlığından hasta yatıyorlardı. İki günde bir, ancak ikisinden biri alışveriş için dışarı çıktığında, telefonlaşmaya başlamıştık. Bu kısa konuşmalar sırasında öğrendim ki her nisan ayında yatakta kalmayı hatta pijamalı dolaşmayı bir alışkanlık haline getirmişlerdi. Bir tür nekahat dönemi geçirdiklerinden, hastalığın tekrarlamasından korunmak amacıyla yapıyorlardı bunu. Nisan ayının soğuk ve nemli günlerini ancak böylelikle atlatabiliyorlardı. Dolayısıyla da her türlü toplumsal etkinlikten uzak kalmayı yeğliyorlardı. Hafta sonlarında bir konser yetiyordu ve tabii o konsere ben de çağrılıyordum. Ayın ikinci yarısından sonra Quint dışarı çıkmaya başladı. Yine öğleleri buluşmayı sürdürdük. Yürüyüşlerimiz daha uzun oluyordu; aslında bu, havaya bağlıydı. Ve ben Quint’in yeni bir yanını daha öğrendim bu bahar günlerinde. İlkbahar geldiğinde, giysilerini düzelttirmek için sürekli bir terziye gidiyordu. Hatta her hafta bir pantolon ya da bir gömleğini terziye bırakıyordu. Bazen de bir takım elbise ya da bir ceket. Bugün bedenine tam gelen yarın dar geliyordu, sanki bedeni sürekli değişim gösteriyordu. Bu davranışı çok tuhafıma gitti doğrusu. Amerikalı arkadaşım Ron’dan söz ettim ona, giydiği her şey bedenine tıpatıp uyuyordu. Nisanın son haftasıydı, bir başka yönünü daha öğrendim. Bütün babalarda rastlanan bir tür kıskançlığı vardı, kızı genç bir erkekten söz edince babanın duyduğu kıskançlık gibi. Kimbilir belki de onun yaşı yüzünden aramızda bir bedensel yakınlık olmadığını düşünüyordu; ben yirmi yaşındaydım, ne diye elli yaşındaki bir adamı öpecektim ki? Quint’in ak düşen saçları ve yüz çizgileri hiç de çekici gelmiyordu bana doğrusu. Onun yorgunluğunun sonuçlarıydı bütün bunlar, ama nedenlerini pek bilmiyordum tabii. Tek beğendiğim ve beni çeken yanı sesiydi kuşkusuz.</p>

  <p>Mayıs başlarında benim mesleki geleceğim hakkında konuşmaya başladık. Etnolog olmak istiyordum ve bu meslekteki bir kadının yaşamının nasıl olacağını açıkça biliyordum. Quint benim bu tasarım ve düşümü bilmeden körükledi diyebilirim. Hatta düşümü daha da ilerletti. Ben de öykülerinin beni etkilemesine izin verdim, çünkü henüz çok gençtim, bugünkünden de genç. O sıralar her şey ilgimi çekiyordu, konserlere, filmlere ve sergilere gidiyordum sürekli. Duyduğum her haberin peşinden koşuyordum yani. Hepsi bir yana Quint, sesiyle beni özgürlüğe çağırır gibiydi. Paskalya yaklaştığında ona âşık oldum. Christine, Julian ile yolculuğa çıkmıştı, biz de araba ile bir gezinti yaptık. Yol boyu yine benim gelecek tasarılarımla ilgili görüşlerimizi dile getirdik. Aslında ben değil, o konuştu. Ben yalnızca onun söylediklerine karşılık düşündüklerimi açıkladım. Daha sonra Quint bir öykü uydurdu ve bana anlatmaya koyuldu: Avustralya savanlarında gezdiriyordu beni. Akşam Sydney’de, birbirimizden ayrılırken yüzünü ellerime gömdü, o an şunu düşündüm: Birbirimiz hakkında bundan daha fazla bir şey bilemeyeceğiz.</p>

  <p>Bu araba gezintisinin ardından gelen günler ve haftalar süresince gergin bir bekleyiş içinde yaşadım. Temmuz ayında, bir kuşku bu gerginliğimi aldı götürdü, ‘Quint benim yerimde olmayı hiç istemezdi herhalde,’ diye düşünmüştüm. Vedalaşırken omzuma hafifçe dokunması ve suskun duruşu, Quint’in bana acıdığını belli etmişti. Aslında, onda böyle bir kanı uyandırmak istemiyordum. Bana, duygularımda yanıldığımı açıklayabilirdi pekâlâ; yine de beni acınası bulabilirdi. Quint’in kendi kendini tanıması için giriştiğim çabalar bana yöneliyordu sonunda; temmuz ayında bu işten vazgeçtim. Buluşmalarımızın ardından, saatlerce bir kafede oturuyor ve çevremdeki yabancı yüzleri izliyordum. Yalnız ve yaşlı kadınların görüntüsü beni çok etkiliyordu. Donuk ve bilgiç gülümsemelerle öğleden sonrasını geçiriyorlardı. Quint’e her seferinde, ‘Ben de mi böyle olacağım?’ diye soruyordum. Ağustos ayına kadar benim bu karamsar düşüncelerimle uğraştı Quint. ‘İnsan yaşlandıkça başkalarına daha ilginç görünmeye başlar,’ diyordu. Yaz son bulup da sonbahar yaklaştıkça bu görüşünün aslında erkekler için geçerli olduğunu o da anladı.</p>

  <p>Eylül başında Quint ile karısı bir keman resitaline gittiler. O cumartesi günü evin her yanını araştırmaya koyuldum. İlk kez yapıyordum bunu. Resimlere ve banka kartlarına baktım, yastıkları kokladım, pijamaları da. Yatak çarşaflarını, hatta banyodaki çöp kutusunu bile (mayısın ortalarından beri Christine ile adet günlerimiz denk düşüyordu) araştırdım. Biraz daha ileri gidip Quint’in çekmecelerini açtığımda Julian uyandı ve bağırmaya başladı. Onu susturmak istedim, ama daha çok ağlamaya başladı. Çaresiz kalmıştım, annesinin rolünü oynamaya karar verdim. Odanın içinde dolanırken. Christine’nin yumuşak anaç sözlerini taklit ediyordum, hatta yüzüme onun gece kremini bile sürdüm. Kremin kokusu, belki de yorgunluk, bilemem ama sonunda Julian’ı sakinleştirdi. Derin derin iç çekerek yatağının içinde oturmayı sürdürdü. Bir eli saçımda diğeri hafifçe sertleşmiş minik organındaydı. Julian uykuya dalmıştı ki Quint ile Christine döndü. İkisi de çok şık giyinmişti, oldukça yorgun görünüyorlardı. Ve yüzlerinde okuduğum şey çaresiz bir umutsuzluktu.</p>

  <p>Yirmi iki eylül, öğle. Bu yaz bitmeyecek gibi. Çatıda oturuyorum, çarşafların gölgesinde ve yazıyorum. Quint’in evliliğini kurtarmam gerektiğine bir yıl önce inandığımı düşündüm. Şöyle ya da böyle, Quint ile Christine’nin arasını bulmaya çalışan kurtarıcı meleğe benzetiyordum kendimi. Tabii büyük bir saçmalıktı bu. Üstelik hiç de meleğe benzer bir yanım yoktu. Melek olmayacak kadar koyu tenliydim. Eskiden üstsüz güneşlenirdim. Bir gün Dr. Branzger karşımda beliriverdi. Benimle yemeğe çıkmak istediğini söyledi. Bunu söylerken göğüslerime bir an olsun bakmamıştı bile, oysa dikkati çekecek göğüslerim vardı. Yine de huzursuz olmuştum. Ona, ‘Olur,’ dedim, çünkü bana güven vermişti. Biz yine o geceye dönelim. Quint ile Christine, Julian’ın yatağının başucunda bulmuşlardı beni her zamanki gibi. Ancak daha sonrası alışılmışın dışında gelişti. Christine biraz daha kalmamı istedi. Genelde Quint söylerdi bunu. Ilık bir sonbahar gecesiydi. Balkonda oturduk, ben konserin nasıl geçtiğini sordum. Christine, Japon solist ile Dvorâk’tan, Quint ise onu etkileyen oldukça şık giyimli seyircilerden söz etti. Ben de çok farklı düşünmeme karşın onları onaylamasına başımı salladım. Ancak Quint’in, kemanın, kadın için en ideal müzik aleti olduğunu söylemesine karşı çıktım. Keman benim anılarım arasında en korkunç olanıydı, oysa öğretmenim yeteneğimi övmekten geri durmazdı. Üstelik âşık olduğum bir öğretmendi; ama yine de bugüne dek kemana olan isteksizliğim hiç değişmedi. Bu açıklamayı yaptıktan sonra Quint birden ayağa kalktı ve taksi çağırmaya gitti. Beni daha fazla geciktirmek istemediğini söyledi. Yanımızdan henüz ayrılmıştı ki Christine bana döndü ve keman öğretmeninin aşkıma yanıt verip vermediğini sordu. ‘Bu duygumdan yararlanmaya kalkışmadı,’ diye yanıtladım. Ardından da ilk öpücüğümden söz ettim. Kapı arasında kaçamak bir öpücük işte. Dudaklar ile dilin bir karmaşası. Sanki aceleyle sigarayı filtreli ucundan ağzıma sokmuşum gibi… içimden geldiği gibi rahat konuşuyordum, alışık olduğum tarzdı bu. Sonunda bitirdim ve ‘Çok korkunç bir dönemdi, Quint,’ deyiverdim. Birden bu dil sürçmesinin felakete yol açacağını sezdim, ama Christine sessizce başım kaldırdı ve ağzımdan kaçırdığım o adı sanki yarı uykudayken anlayamadığı bir şey duymuş gibi algıladı. Quint ile çok ileri gitmiş olduğumuzu anladım, öyle ileri ki Christine bu konuda bir şey duymaya katlanamayacaktı.</p>

  <h3 id="ue847de6d-5ba2-474c-bc9c-6f44123db16f" style="text-align: center;"><span style="font-weight:bold;">VI</span></h3>

  <p>“Canavarı anlat.”</p>

  <p>“Şimdi olmaz.”</p>

  <p>“Anlatmak zorundasın.”</p>

  <p>“Bunu okumam gerekiyor şimdi.”</p>

  <p>“Mektup mu o?”</p>

  <p>“Bir öykü.”</p>

  <p>“Bana da oku öyleyse.”</p>

  <p>“Olmaz.”</p>

  <p>“Öyleyse canavarı anlat bana.”</p>

  <p>“Şimdi olmaz.”</p>

  <p>“Ama anlatmalısın.”</p>

  <p>Julian sırtıma abandı ve elimdeki kâğıtları almak istedi. Onu omuzlarımdan ittim, yastıkların üstüne düştü ve ağlamaya başladı. Gözyaşları tane tane iniyordu. Elimdekini bir yana bıraktım. “Ama daha sonra okumama izin vereceksin.” Anlaşmıştık sonunda, anlatmaya koyuldum. Yine aynı başlangıcı yaptım, hiç durmadan anlatıyordum. Sözcükler birbirini izledi, öte yandan düşüncelerim -okul döneminden kalma bir yetenek ile- bambaşka yerdeydi.</p>

  <p>Canavarımız bu kentte, çatının üzerine yerleştikten sonra geceden geceye giderek tembelleşmişti. Ne diye sürekli insanları korkutması gerekiyordu ki? Zaten insanlar kendi aralarında yeterince korkunç şeyler yaşıyorlardı. Enine boyuna düşünüp taşınmış, artık canavar olmak istemediğine karar vermişti. İyi de ne olacaktı şimdi? İşte bu soru Julian’ın kafasına takılmıştı. Hâlâ Helen’i düşünüyordum bunları anlatırken (Julian aslında aklımın başka yerde olduğunu anlamıştı). Tabii ki anlatırken tek yönlü davranmıştı Helen. Ayrıca tarihsel anlatış sırası da beni rahatsız etmişti. Doğru değildi olayları aktarışı. Bin dokuz yüz seksen dokuz, yılbaşı: Asılan bayraklar ve içilen içkiler, ulusal kargaşa; Helen’in kılı bile kıpırdamamıştı oysa. Yalnızca erkek arkadaşından söz etmek için bir nedendi her şey. Dans sırasında tanışmışlardı. Serbest çalışan biri. Genç, esmer tenli ve sağlıklı. En gizemli dansçının gözleri seni çağırıyorsa fırla yerinden, demişti Helen. Gece telefondaydım, bir kulübeden ediyordum. Dansçının elleri kalçalarına inmişse bırak devam etsin, demişti. Oysa bu sözleriyle bana acı verdiğini bilmeliydi; öyle bir acı ki ben bile şaşırmıştım. Aşık olma yeteneğimi yitirdiğimi sanıyordum bunca zamandır. Ve bu şaşkınlık bende izler bırakmış olmalı: Yoksa buraya, Tunus’a asla gelmezdim; bir yandan bunları düşünüyor, öte yandan canavarımızın içine düştüğü çıkmazı çözümlemeye çabalıyordum. Değişmek istiyorsa onca şeyi yememeliydi artık. Ama hâlâ açlık duyuyordu, eskisi kadar hem de. Demek ki acıları sürecekti. Acı çekmek zorundaydı.</p>

  <p>“Bir gün boyunca,” diye anlatmayı sürdürdüm, “bu acıyı çekti. Sonra düşünmeye başladı. Bir sonuca varmalıydı; bir çıkış bulmalı ve yemekten daha önemli bir şeyde karar kılmalıydı. Örneğin, bir insanın dostluğu olabilirdi bu. Ama sonra ‘olmaz’ gibilerden başını iki yana salladı. Hiçbir insana rastlamamıştı ki. Zaten canavarlar insanlara yakın olamazdı. Demek çıkış yolu kapanmıştı. Canavar umutsuzdu ve ağladı. Ama midesi de kazınıyordu. Akşam oluncaya kadar kımıldamadan öylece yattı; ‘Kımıldamazsam yemek yemem de gerekmez,’ diye düşünüyordu. Sonra uykuya daldı ve düş görmeye başladı. Düşünde kendini bir kuş olarak gördü. Yalnızca sinekleri yiyen bir kuş. Ötüşü ile çocukları sevindiren bir kuştu. Ama düşünde bile onu rahat bırakmayan midesi yüzünden uyandı. Canavar inledi. Sürünerek çatının kiremitlerine geldi ve tam ısırmaya hazırlanıyordu ki birden bir ses duydu. Doğruldu ve bir çocuk gördü. Çatının ortasına yaklaşıyordu, saklanmak için zamanı vardı. Ama canavar bulunduğu yerden kımıldamadı. Biraz büzüldü ve beklemeye başladı.”</p>

  <p>“Çocuk kaç yaşında?” diye sordu Julian.</p>

  <p>“Beş olmalı, belki de biraz daha büyük. Canavar bunu bilemezdi. Kendi yaşını bile bilmiyordu. Şöyle ya da böyle, çocuk canavara oldukça küçük görünmüştü; elinde bir kâğıt uçurtma taşıyordu. Canavar soluk bile almadan bekliyordu. Çocuğun, onu görür görmez korkudan öleceğini sanıyordu. Ama çocuk elindeki oyuncağı ile ilgileniyordu. Kâğıdı katlıyor, orasını burasını düzeltip duruyordu. Sonra havaya doğru fırlattı. Kırlangıç biçimli kâğıt önce yükseldi, bir-iki takla attı, sonra gelip canavarın ayak parmaklarının önüne indi. Çocuk peşinden koştu. Bu arada yalnızca uçurtmasını izlemişti -ama şimdi birden o parmakları görüverdi. Ta omzuna kadar uzanan parmaklardı bunlar; oyuncağını eline aldığında başını kaldırdı ve yukarı baktı dikkatlice. Ve korkudan düşüp ölmedi. ‘Kimsin sen?’ diye sordu üstelik. Birkaç dakika sessizlik oldu. Pervazın kenarındaki kuşların ve uzaktaki uçağın sesleri duyuluyordu. Canavar çocuğa yanıt vermek için ağzını açtı. Birden kendini canavar olarak hissetmediğini sezinledi; dev bir balondu o. Kocaman bir deliği olan balon. Ağzından hiç ses çıkmadığı için çocuk ilgisini yitirmişçesine çatının kenarına gitti ve kırlangıcını aşağı bıraktı. Ama kırlangıç dolanıp döndü, yine canavarın durduğu yere uçtu. Yere yakın süzülmesini sürdürdü, sanki ağırlaşmış gibiydi. Ani bir dalış yapıp yine havalanacaktı sanki. Çocuk sonunda kırlangıcını eline aldı ve otele girdi. O andan sonra, çevrede kimse bir daha canavarı göremedi.</p>

  <p>“Öldüğü için mi?”</p>

  <p>“Olabilir.”</p>

  <p>“Ya da büyülendi!” diye haykırdı Julian.</p>

  <p>“Belki de öyledir.”</p>

  <p>“Bunu bilemeyiz.”</p>

  <p>“Bilemeyiz. Şimdi beni rahat bırak da okuyayım artık.</p>

  <p>“Bir şey daha var bilmek istediğim,” dedi Julian omzumun üzerinden abanarak, “canavar nasıl görünüyordu?”</p>

  <p>“Çocuk bunu anımsamıyor.”</p>

  <p>“Ama sen…”</p>

  <p>“Bu öyküyü bana da biri anlatmıştı. Bırak artık da okuyayım, olur mu?”</p>

  <p>“Hayır.”</p>

  <p>Julian’ı üzerimden ittim, elimdeki kâğıtlara baktı.</p>

  <p>“Bu masal sana ait değil, değil mi?”</p>

  <p>“Kime ait olacaktı?”</p>

  <p>Julian bana dikkatle bakıyordu.</p>

  <p>“Ama ne olursa olsun inanmak zorundayız, yani gerçek olduğuna.”</p>

  <p>“Gerçek.”</p>

  <p>“Öyleyse canavarı bulmalıyız.”</p>

  <p>“Eğer okumama izin verirsen.”</p>

  <h3 id="u84f4f292-1183-4eb4-9e0c-38e8740eebfb" style="text-align: center;"><a id="bookmark3"></a><span style="font-weight:bold;">VII</span></h3>

  <p>Eylül ortalarında Quint oldukça ilginç bir açıklamada bulundu: ‘Senin baban olmadığıma üzgünüm, ama olsaydım bazı zorluklar başgösterirdi.’ Benimle hiç bu denli yakın ve candan olmamıştı; öfkelendim ve tepki verdim: ‘Benden ne istiyorsun sen?’ diye haykırdım telefonda. Aramıza giren bu soğukluk sonbaharın ilk günlerine dek sürdü gitti. Quint’in çabalarıyla giderek hava yumuşuyordu. Aslında, beni eylül sonunda yapmayı tasarladığı tatile hazırlıyordu. Aynı tarihlerde benim de tek başıma tatile çıkmamı önerdi. Örneğin, Yunanistan’a; orada dinlenme ve eğlenme olanakları sonsuzdu ona göre. Hatta bana para ve bildiği bir turist acentesinin adını bile verdi. Tek bir neden —kesinlikle gurur değildi— bu önerileri geri çevirtti bana: Christine’nin isteği üzerine Tessin’e gideceklerdi ve ben Quint ile telefonlaşmamı sür dürebilecektim. Sonuçta bu sonbahar konuşmaları aramızdaki duygu bağını daha da derinleştirdi. Genellikle öğleden önce Christine güneşlenirken ya da akşam Julian’ı yatırırken Quint’le telefonlaşıyordum. Neredeyse her gün bir saat konuşuyorduk. Yalnız, Quint’in rahat konuşabilmesi için kendine boş bir telefon kulübesi ve iyi bir mazeret bulması gerekiyordu, istediği ortamı bulunca sesi telefonda neşeli çıkıyordu. Alışılmış bir tatil havası içindeydi ve yaşam sevincini telefon aracılığıyla bana aktarmaya çalışıyordu. Gülüşerek ve hayali planlar yaparak konuşuyorduk; bir İspanya gezisi bile tasarlamaya koyulduk. Barcelona üzerinden Toledo, Andaluzya ve sonra da Ronda. Geceleri küçük lokallerde dolaşacaktık, arada kavga bile edecektik. İspanyolcada ‘boğa güreşi’ sözcüğünün tam karşılığının neden bulunmadığını tartışıyorduk. Düşsel yolculuğumuz sürüyordu. Quint’in dönüşünden bir gün önce öykümüzde Cadiz’e kadar gelmiştik. Akşamları açık havada yemek yiyorduk. Her şey olağanüstüydü, tek sorun, Quint’in sırtını verdiği duvarda, piyango sonuçlarını duyuran bir afiş olmasıydı, ikide bir biri gelip üzerinden eğiliyor ve ilandaki sayıları elindekilerle karşılaştırıyordu. Quint bu durumu çok güzel tanımlıyordu. Gülmekten bayılıyorduk. Ekim ayında buluştuğumuzda telefondaki yolculuğumuza hâlâ gülüyorduk. Ayrı kaldığımız günler boyunca düş gücümüzün yarattığı ortak dünyamızda birlikte olmuştuk ve bu gerçek bir sevinç kaynağıydı. Sonra gerçek yaşam başlamıştı. 2 Ekim gecesi Quint ile Christine, arkadaşlarına bir partiye gittiler. Ben Julian’la kaldım, Ron benimle birlikte havai fişekleri seyretmek istemiş olsa da, fazla bir şey yitirdiğimi düşünmüyordum (birlikteliğimiz hakkında birkaç söz etmeliyim: Her hafta dansa ya da sinemaya gidiyorduk, ama belli bir amacımız yoktu). O gece her zaman yaptığımın dışında bir şey yaptım ve televizyonu açtım. On bir buçuğa doğru üzerime tuhaf bir duygusallık çöktü. Başlayan yeni yıldan korkuyordum. Sessizce ağlamaya başladım, sokak kapısının açıldığını duymamıştım. Quint içeri girdi. Birden ikimiz de irkildik. Ben, onu karşımda gördüğüme; o da benim gözyaşlarıma. Bir süre hiç konuşmadık. Dışarıdan gelen fişek sesleriyle suskunluğumuz son buldu. Quint can sıkıcı partiyi anlatmaya koyuldu; anlatman da sıkıcı, dedim ona. Beni neşelendirmek için Cadiz serüvenimizi yeniden canlandırmaya çalıştı. Doğru sayıları bulan adamın biri tüm lokali yemeğe davet etmişti. Sonra da herkes sokaklarda dans etmeye başlamıştı. Quint ile ben de. Bana neden dans etmediğimizi sormuş, uzun bir kararsızlıktan sonra Paul Anka’nın bir parçasını, fokstrotu seçmiştik. Dışarıda çanlar çalıyordu. Quint iyi dans ediyordu. Ama attığı her adım, onun yaşlı olduğunu, benden çok büyük olduğunu anlamamı sağlıyordu. Ölümle arasında belki yalnızca yirmi yıl vardı. Bir süre sonra Quint gözlerini kapadı ve ben konuşmamızın her şarkıda biraz daha önemsizleştiğini duyumsadım. Plak bitti, hiç konuşmadan koridora yürüdüm, Christine ile çarpıştık ve her şey, az önce yaşananlar korkunç bir çıkmaza dönüştü. Christine kızarmış yüzüme bakarak, ‘Ne yaptın sen?’ diye sordu. Quint peşimden geldi ve ‘Hiç,’ diye açıkladı. ‘Pencereden dışarıyı seyrettik.’ ‘Pencereden mi? Pencerelerin hepsi kapalı!’ diyen Christine hâlâ dönen plağa baktı bir an. Sonra bakışları bana yöneldi. Ben ise Julian’dan söz ettim. Kötü bir rüya görüp uykudan kalkmıştı. Bir saat evin içinde kucağımda taşımıştım onu. Quint onaylamasına başını salladı ve ben gülmeye başladım. Christine elini omzuma koyduğu sırada dişlerimi sıktım. ‘Konuyu değiştirmek istiyorsun,’ diyerek gülümsedi. Paltomu askıdan koparırcasına aldım.</p>

  <p>Gece. Yaşam ile uzlaşma, tabii olasıysa. Dr. Branzger ile yemeğe gittim. Ünlü bir lokantada kuskus yedik, hesabı da paylaştık. Gündüz yazdıklarımın etkisindeyim hâlâ, ama yine de Almanya ve aşk üzerine konuşacak gücü buldum kendimde. İnsanın ne denli deneyimli olursa olsun anlamadığı çok şey olduğunu kavrıyordum artık. Dr. Branzger bu konularla yakından ilgiliydi. Evet, aşk bir gizemdi ve hep öyle kalacaktı. Onunla yarışılamazdı. Ama öyle bir giz ki ne denli saklanırsa o kadar çok güç veriyordu insana. Hele bir de farkına varılmadan gelişmekteyse daha da gizemlilik kazanıyordu. İncelemeye ve kavramaya kalkınca da dağılıp gidiveriyordu. Yalnızca insana özgü yok edici bir doyum biçimi. Almanya’ya sırt çevirmiş olmasının nedenlerinden biri, kutsal olan her şeyin yok edilmesiydi. Ama artık Orta Avrupa ‘gerçeklik ile yetkinlik’ arasındaki seçimini yapmak zorundadır. Ve o kendi adına seçimini yapmıştı.</p>

  <p>Bu açıklamayı da yaptıktan sonra masanın üzerine eğilerek elindeki kürdan ile kuskusun üzerindeki bütün kuru üzümleri topladı. Küçük bir birikim halinde duruyorlardı şimdi. Bana yaklaştı ve otelin çatısında Mahbaba ile yapmış olduğum tartışmayı dinlediğini itiraf etti. Batı ile Doğu arasındaki farklılıkları tartışmıştık onunla. Mahbaba’ya göre en büyük farklılık, Doğu düşünce tarzında bir Voltaire, bir Lessing ve bir Freud felsefesi olmamasıydı. Doğudaki yaşam biçimi daha sınırlıydı. Batı yaşamında beden özgürce dolaşan ruhun gölgesidir. Doğuda ise ruh ile birlikte beden de tutsaktır. Onun bu görüşüne karşı çıkmaktan kendimi alamadım; bence etkilemek için böyle konuşuyordu, Avrupa’nın yaşadığı aydınlanma dönemine sövüyordu. Aramızdaki tartışma öyle bir noktaya geldi ki Mahbaba sırf onu düşünmeye zorlamak için karşı çıkıyorum sandı.</p>

  <p>Bana içki koyuş ya da bakış tarzından -asla küçümseyerek bakmıyordu- bir kavalye olarak değerlendirdiğim Dr. Branzger, ne yazık ki konuyu psikolojiye kaydırdı. Dr. Branzger bana gösterdiği ince kavalyelik ruhuyla beni pek de hafife almadığı belliydi; konuyu psikolojiye kaydırdı. Çok hoşlanmasa da, var olan bir görecelik çatışkısından söz etti. Tabii ben yine farklı düşünüyordum, ancak görüşümü savunmak için kendimi zorlamadım, çünkü yorulmuştum. Konuşmayı onun yönlendirmesine ses çıkarmadım. Ancak konuşurken eski kafalı yanını da gösterdi. Doğrudan konuya girmiyor, kendince yorumlar yaparak sözü döndürüp dolaştırıyordu. Konuşmasının arasına serpiştirdiği sözcükler şunlardı: aydınlanma, geri kafalılık, zenginlik ve yoksulluk, Orta Avrupa ve öteki ülkeler. Çevremizdekilerin sürekli bir sıçrama ve değişme çabası içinde olduklarını görmüyor muydum? Bizim kutsal topraklarımızda olup biteni anlamak isteyen önce Afrika’ya gitmeliydi. Hele yazan insanlar için bu daha da gerekliydi ona göre. Tabii sanatçılar da -Dr. Branzger sesini yükseltti- çünkü Stokholm ile Milano, Berlin ile Madrid arasında kalan tüm o bölgenin sanatı çağların çok önünde gelişmişti; dolayısıyla da bağımsızdı. Yazılanlar tersini iddia etse de. Giderek daha da coşuyordu; hesabı istedim ve onu açık havaya çıkardım. Otelin holünde, ayrılmadan önce benden özür diledi, aşırı gittiği için. ‘Çok başarısızlıklarım oldu,’ dedi.</p>

  <p>24 Eylül, öğleden önce. Benim yaşımda bir insanın yaşamının altüst olmasının çeşitli biçimleri vardır. Quint ile benim için öyle oldu, bir tür yaşamdan el etek çekme kararı almak gibi bir şeydi. O bunun tersini söylese de benim için öyleydi. Bana sağladığı baba sıcaklığından uzak kalmamı doğru bulmuyordu. Ama onun asıl sorununun ne olduğunu artık biliyordum, hele bedenini izlediğimde bu daha da belli oluyordu. Bana dokunma isteği bu bedeni ağırlaştırıyordu; bunu engellemeye çalıştıkça daha da kötü oluyordu. Sanki bedeni içine kapanıyor, sürekli yenilenen ceket ve pantolonlarla örtülüyordu; Quint’in bu durumunu anımsadıkça ona acıyorum şimdi. Belki ona bir kart yazmamın nedeni de budur. Yaşadığımı bilmesi gerekiyor çünkü.</p>

  <p>Günün geç saatleri. Akşama doğru Mahbaba uğradı. Kıyıya demirleyen bir yük gemisinden söz etti. Kuşkusuz binlerce kaçak vardı içinde. Limana girişi yasaklanınca yavaşça kuzeye doğru uzaklaşmış. Mahbaba nedense hep bu tür öyküler anlatıp duruyordu. Bazen- hepsini kendisi uyduruyordu, bazen de bir bölümünü. Ancak pek ender de olsa gerçek olanı vardı aralarında. Onunla alay edersem ya da ciddiye alırsam kendimi gülünç duruma düşürmem olasıydı her an. Bu kez hemen konuyu değiştirmeyi seçtim. Benden ne beklediğini sordum ona, çünkü günlerdir bana ‘arkadaşım’ deyip duruyordu. Bu soruma, bir Arabın tüm kibirliliği içinde karşılık verdi: Hiç ses çıkarmadan aşağı yukarı dolaşmaya başladı; ayağımızı bastığımız zemin çatırdıyordu. İşte böyle biriydi o ve ben ona hayranlık duyuyordum, tıpkı Quint’e birkaç kez duyduğum gibi. Özellikle de karanlıkta sesini radyoda duyduğumda.</p>

  <p>Gece. Biraz uyumuşum, o sırada kapı vuruldu. Dr. Branzger. Bana iyi uykular dilemek istemişti yalnızca. Kapı aralığında bir süre konuştuk yine de. Az önce haberlerde dinlediği bir alay felaketten söz etti. Tabii söz döndü dolaştı yine Almanya’ya geldi. Aslında az da olsa vatan özlemi duymaya başlamıştım, ama Dr. Branzger geri dönmeyi hiç düşünmüyordu. ‘Çünkü benim gibi bir insanı ancak acı bir eleştiri bekliyor o ülkede. Bence artık sen de kendine gel!’ Bu sözlerden sonra hemen uzaklaşıp gitti, tabii ben de uykusuz bir gece geçirdim.</p>

  <p>Quint ile son gecemi düşündüm, aslında Christine’i düşündüm. Yüzümde okunan yalan, bana suçsuzluğumu unutturmuştu ve bir hırsız gibi kaçmıştım yanlarından. Merdivenleri deli gibi inerek kaçtım oradan; Christine ile Quint’in yaşadığı o ortamdan bir an önce uzaklaşmam gerekiyordu. Hatta kentten bile uzaklaşmayı tasarlamıştım. Çünkü hâlâ çanlar çalıyordu. Göklerinde havai fişeklerin patladığı bu ülkeden de gitmeliydim aslında. Öyle bir ülkeye gitmeliydim ki kadınlar peçe takmalı ve yüzlerindeki utanç kızarıklığı görülmemeliydi. O hızla eve geldim ve bavulumu toparlamaya koyuldum. Annem Berlin’e gitmişti; ailesiyle iki Almanya’nın birleşmesini kutlamak istiyordu anlaşılan. O, evde olsaydı yatıp uyurdum belki, ama şimdi yapayalnızdım ve her konuda karar verme özgürlüğü vardı. Quint’in yıl boyunca vermiş olduğu parayı bir andaç gibi dolabıma yerleştirmiştim. Çıkarıp saymaya koyuldum. Giderek sakinleşiyordum. Oturup iki mektup bile yazdım. Anneme yazdığım mektupta onu yatıştıran bir dil kullandım. Benden haber alacağını, merak etmemesini istedim. Babama yazdığım ikinci mektubum acımasızdı. Beni bir daha hiç görmeyecekti. Birşeyler yedim ve uzandım. Ortalık aydınlanıncaya kadar dinlendim. Sabah sekize doğru evden ayrıldım. Pazar günüymüş gibi bomboş olan anacaddeye çıktım. Bir taksi çağırdım; havalimanına giderken, o günü unutmamı engelleyecek bir şey vardı radyoda. Bir müzik programıydı bu. Ve sunucusu, arada anlattığı küçük öykülerle programı renklendiriyordu. 3 Ekim günü doğan, sonradan bir kaza sonucu yaşamını yitiren ünlü şarkıcı Eddie Cochran’ın elli ikinci doğum günüydü ve o gün anısına eski ‘Yaz Aşkları’ adlı parçasını çalmak için yeterli bir nedendi, aynı zamanda da benim yolculuğumun başladığı gündü… Quint’i düşündüm yine, onun, çok eskiden bu duygusal parçalarla dans etmiş olduğunu biliyordum. Pencereden dışarı bakmaya koyuldum. Sonbahar güneşi parlıyordu kentin üzerinde. Birkaç yaya da çevrede yürüyordu. Trafik lambalarının yanması gereksizdi. Deneyimli sesiyle sunucu, ölüme karşı koymak istiyor gibiydi. Daha sonra havalimanında her şey, yavaşlamış gibi geldi; sürekli dolaşıp duruyordum. Hareket halinde olmalıydım. Amacımı belirlemiştim. Ailemle yaptığım son yolculukta Mahbaba’yı tanımıştım, adresi vardı bende. Param da vardı. Biraz da şansım vardı. On bire doğru Tunus’a bir uçak kalkıyordu. Nedense öfke tomurcukları açıldı içimde. Uçakta, bulutların üzerindeyken sezdim öfkenin içime dolduğunu. Soyadını taşıdığım, babam olacak o adamdan daha iyi değildi Quint.</p>

  <p>“Quint, kapı vuruluyor.”</p>

  <p>“Rahat bırak beni…”</p>

  <p>Yatağın üzerinde oturuyordum, Helen’in sayfaları kucağımdaydı; durmadan sıraya diziyordum, sayıyordum. Aklımı toparlayabilmek için yapıyordum bunu. Toplam yirmi dört kâğıt vardı elimde. Bir defterden koparılmış sayfalar. Daha on altı sayfası olmalıydı.</p>

  <p>“Kapıda, Quint, kapıda biri var.”</p>

  <p>Julian döşemeye .oturmuştu ve benim Tunus haritamla bir uçurtma yapmaya çalışıyordu. Hiçbir uyarım onu engellememişti. Lavaboya koştum, bir havluya sarındım. “Kim o?” diye seslendim. Kapının ardındaki sesi tanımıştım. “Benim, Branzger! Bir tek şey söylemek istiyorum.” Buruşturduğu kent haritasını elinde tutarak Julian yanıma geldi. “Lütfen yardım edin.” Kapı yeniden vuruldu. Haritayı yere attım, kâğıtları toparladım, Helen’in defterini yatağımın altına gizledim. Sonra kapıyı açtım, işimin bölünmesinden neredeyse hoşnut olmuştum.</p>

  <h3 id="u9c00c8f7-7f2f-467d-8521-7df7c314000d" style="text-align: center;"><span style="font-weight:bold;">VIII</span></h3>

  <p>Dr. Branzger her zamanki alışkanlığıyla odanın ta ortasına kadar yürüdü. Paltosunun altında, öğleye kadar üstünden hiç çıkarmadığı gece entarisi vardı. Yine iplikler sarkıyordu altından. Çoban değneğinin yanında iki sırık daha vardı. “Günün bu saatlerinde Helen hep pencere kenarında otururdu.” Bunu söylerken sesi çok ciddiydi. Bir yandan da paltosunun altına soktuğu eliyle bir şeyler arar gibiydi. Aslında kaşınıyordu tabii ki. Kaşınması bittikten sonra birlikte yemeğe gitmeyi önerdi. Bu konuyu Madam Melrosa ile de konuşmuştu ve kadının biraz rahatlamasını istiyordu. Kendimi bu yeni duruma uyarlamam gerekiyordu; ama Dr. Branzger, Julian’a yaklaştı ve çocuğun elindeki kent haritasını alarak düzlemeye koyuldu. “İleride pilot falan olmak istiyorsan, önce uçurtma yapmayı iyice öğrenmen gerek. Bu gece erkenden yat bakalım ki yarın daha uyanık ve dikkatli olasın. Tabii yeni bir Albatros istiyorsan.”</p>

  <p>“Ben de yemeğe gelebilirim.</p>

  <p>“Madam Melrose çok iyi bir insan.”</p>

  <p>“Sütü çok tatlı ama.”</p>

  <p>“Saçma. Onun sütünü ben de içiyorum.”</p>

  <p>Artık sabrım taşmıştı. Bu konuyu düşüneceğimizi söyledim. Bu arada Dr. Branzger yavaşça sıvıştı. Yemek için bir Lübnan lokantasına gitmemizi önermişti. Meze türü yemeklerin en güzelleri bu mutfaktaydı. Tabii Helen’in önerisiymiş bu da. Tam kapıdan çıkacağı an bir kez daha dönüp elindeki değnekle Julian’ı şakadan uyardı. Ben ise gözlerimi yumdum. Julian’ın ellerini duyumsuyordum. Doktorun neşeli havası, belki de Helen’in adını duymak beni bir hoş etmişti. Defteri okuduğumdan bu yana ilk kez içimde birşeylerin gevşediğini fark ettim. Kimliğim ortaya çıkıyordu.</p>

  <p>Julian’ın varlığı günü çabuk geçirmeme neden oluyordu. Bilmeceli oyun istedi, bütün Medina’yı dolandık durduk, ama bulamadık. Bu arada Christine için küçük bir armağan da araştırdım. Bu vazgeçilmez bir görevdi benim için. Aslında onun istediği tek şey kitaptı, beğendiği kitapları da zaten alıyordu. Anımsadığıma göre Christine genellikle iç giyimcileri ve kırtasiyecileri dolaşırdı. Ben de dar sokaklardan birinde her şey satan bir dükkân buldum. Yazı yazarken ona zevk verecek nitelikte çok pahalı kâğıtlar aldım. Dükkândan çıkmıştık ki Julian saçıma asıldı. Kâğıdı hazırlayan makinelerin durduğu arka odalardan birinde bir şey görmüştü. Albatrosun yaratıcısı. Beyaz bir bezin içindeymiş. Julian’ın saçmalıklarına inanmadım tabii. Şu Dr. Branzger çocukların düş gücünü uyandıran biriydi. Bu konuda gerçekten ustaydı. Julian’ı yine omzumun üzerine oturttum ve ertesi gün ona bir bilmeceli oyun bulacağıma söz verdim.</p>

  <p>Günün geri kalan saatlerini otelin çatısında geçirdik. Keçi peyniri ve lavaş ekmeği almıştım, Julian için de bir paket kek. İçecek olarak maden suyu. Ekşi şekerlemeler de vardı. Kurumakta olan çamaşırların gölgesinde ağzımızda lokmalar kenti izliyorduk, ikimiz de mutluyduk. Helen’i düşünüyordum. Julian da artık Christine’yi özlemiyordu. Madam Melrose -nedense hâlâ madam diyordum- bizi bu keyif ânında yakaladı. Çamaşırlarını toplamaya gelmişti. Saygıyla selamladım onu. Hafifçe gülümsedi. Çok yavaş hareketlerle çamaşırları topluyordu. Sanki çarşaflar ve havlular aşırı narindiler. Bir yandan da beni süzüyordu. Neden sonra çamaşırların hepsi sepete yerleştiğinde, Julian ile ben karanlıkta oturuyorduk artık. Melrose yanımıza gelip bize katıldı. Ev işi yaparken giyilmeyecek kadar pahalı bir giysi vardı üzerinde. Saçları başının arkasında özenle topuz yapılmıştı. ‘Akşam rüzgârında hafifçe kımıldayan çok ince, ama koyu renkli tüy gibi saçlar ensesini örtüyordu.</p>

  <p>Bir süre hiç konuşmadık. Sonra giysisinin kıvrımları arasından dolu bir şişe çıkardı. Julian’ın çok tatlı bulduğu süt şişesiydi bu. Melrose sütün şekerlendirilmesi gerektiğini söyledi. Getirdiği sütün tadına baktı, benim de denememi istedi. Ama dilim pas tutmuş gibiydi. Julian süt şişesini kadının elinden kaptığı gibi başına dikti. Aramızdaki gerginlik geçmişti. Yanımdaki bu ilginç kadınla yatmayı düşündüm bir an. Ya da daha başka bir deyişle aramızda bedensel bir uyum olmasını diledim. Yıllardır içimde binken o karamsar ve karmaşık duyguları -gerek Christine, gerekse Helen ile aramdaki gerginlik- artık yok etmek istiyordum. Şimdiye dek yaşlı sayılacak bir kadına arzu duymamıştım (annem bu tanımın dışında tabii); bu uyanış beni şaşırttı. Şimdiye dek kaçırdığım, belki gelecekte de elde edemeyeceğim bir mutluluk özlemiyle bu kadına yönelik arzumu canlı tutmaya karar verdim. Christine’yi düşünmek istedimse de Helen aklımdan çıkmıyordu bir türlü. Bu kez Helen’i düşünmek isterken, farkına varmadan Melrose’u istediğimi duyumsadım. Kadın duygu karmaşamı sanki sezmişti; bakışları delici olmaya başladı. “Branzger bu akşam sizinle yemek yiyeceğinden söz etti; Julian’a bakmaktan büyük zevk alacağım.” Oğlumun adını söylerken sevecenlik dolu bir sesle konuşmuş, bu arada Fransızca vurgusu açıkça belli olmuştu. Kadının bu önerisini sevinçle kabullendim. Julian’ın -belli etmeden- ortadan kaybolduğunu göremedim, ancak pervazın yanına geldiğinde birden fark ettim ve kolundan tutup kendime çektim. Julian’ı güvenceye almalıydım. Onu hemen yatağına götürdüm.</p>

  <p>Eski kentin ağaçları arasındaki kuşlar akşam karanlığı çökerken sustu. Julian yıkanmış ve kremlenmişti. Gece sütünü de içirdim. Yine aynı biçimde tutuyordu şişeyi. Başparmağıyla orta parmağı arasında. Bir eliyle de saçlarımı karıştırıyordu. Gece bakıcılığını yapacak Melrose kapının önünde duruyor ve bekliyordu. Julian uykuya dalar dalmaz benim yerime geçecekti. Ben oğlumu izliyordum. Gözleri giderek yumuluyordu, uyku sessizce gelmeye başlamıştı bile. Julian sanki ölmekte olan biri gibi kollarımda gevşemeye başlıyordu. Dalıp gitmeden önce tuhaf bir sesle birşeyler söyledi. Sanki yabancı biri onun içinden bana sesleniyordu. “Çok rahatım…”</p>

  <p>Saat dokuza doğru Dr. Branzger ile ‘Emir’ adlı lokantaya geldik. Doktoru orada iyi tanıyorlardı. Lokantanın sahibi ve ahçısı bizi karşıladı, belli ki yemek siparişi önceden verilmişti. Yalnızca hesap ödenirken iş biraz karıştı. Sanırım Dr. Branzger her gelişinde ayrı bir fiyat ödüyordu. Masaya şarap geldiğinde Dresden’deki arazisinden söz etmeye başladı. Çok iyi bir konumu varmış ve tarihsel geçmişi de ailenin çok eski üyelerine kadar uzanıyormuş. Şimdi kendisine aitmiş; tabii bir de hayırsız bir ağabey varmış ortada. Bunu da yasal yollardan çözümlemek kolaymış. Kendisiyle ilgili bu gereksiz açıklamaların sonunda ellerini açıp benden yüz mark rica etti.</p>

  <p>Geceyi berbat etmek istemiyordum. Sustum ve masanın üzerinden parayı uzattım. Garson bu arada ilk servisi yapmıştı; sıcak ekmek üzerinde zeytin ezmesi, yanında çiğ sebze, tabii soslu. Dr. Branzger kollarını açarak: “Benim konuğumsunuz bu akşam!” dedi. Sonra yine o ortalıkta görünmeyen ağabeyden söz açtı. Yetmişli yılların sonuna kadar birlikte olmuşlardı, daha sonra Kuzey İtalya’da izini kaybettirmişti. Daha başka yiyecekler getirildi masaya. Dr. Branzger her yeni serviste konuyu değiştiriyordu. Yine Dresden’deki arazisine döndü. Elbe Nehrine bakan bir yerdeymiş. Sonra tutukluk döneminin öykülerini anlatmaya koyuldu. Bir süre sonra da ilk aşklarından birini anlatmaya başladı. “Adı Marianne idi ve Helen’den biraz daha büyüktü.” Onunla geçirdiği mutlu günleri anlatmaya girişti. Öylesine içten ve duyarlı konuşuyordu ki ben de kendi evliliğimden söz etmeye karar verdim: “Her insan, yaşamında önemli yer tutan öteki insanlarla ilgili bir anılar listesini yapar, ta ki yaşamı son buluncaya kadar.” Dr. Branzger sanki keyiflenmişçesine bakıyordu. Ben, karımla yaptığımız gezileri bir bir anlatmaya koyuldum. “Tüm dünyayı gezdik,” dedim; sonra da kayıtsız bir ses tonuyla Yunanistan’dan başladım, bizi adadan adaya gezdiren gemilerden söz ettim. Santorini’deki ilk büyük kavgamızı bile anlattım. Tartışma konumuz manzara ya da kumsaldı.</p>

  <p>Christine için bu ayırım, okumak ile yüzmek arasında bir seçim yapmaktı. Yani mutluluk ve mutsuzluk.</p>

  <p>Dr. Branzger sözümü kesti birden. Yunan adaları ona fazla gelmişti. Sonra da şakaklarındaki damarları patlatırcasına, “Tanrım, Ege kıyıları!” diye haykırdı. Ve hemen, bir yaz geçirdiği Akdeniz kıyıları ile Baltık Denizini anlatmaya koyuldu. “Tek kişilik bir çadırda Marianne ile birlikteydik. Gözleri tıpkı Helen’inki gibiydi.” Anılarının tazelenmesi onu rahatlatmıştı, anlatmayı sürdürdü. “Marianne Minwegen, ne olağanüstü bir ad, değil mi? Bir yıl öncesine kadar adlara olan düşkünlüğüm sonsuzdu. San Francisco, Vogue, Ingolstadt, Neglige, Valpolicella, Aubergine, Turbo, Sony…”</p>

  <p>Salata, döner ve sebze servisi başladığında Dr. Branzger konuşmasına ara verdi. Duruldu ve sessizce yemeğe koyuldu. Sonra birden -belki yeni bir servis geldiğinde-canlandı yine. Sözünü ettiği bu adların, en önemlilerini duvarlara yazmıştı. Tabii ardından tutuklanma. Tabletlerini sakladığı küçük kutucuğunu açtı. “Cezalandırıldım ve sistemimizin çöküşünü parmaklıklar arasında yaşadım. Bana yüklenen suç böylece günden güne daha anlamlı olmaya başladı. Özgür kaldıktan sonra bir televizyon programına çıkarıldım ve geçmişimle ilgili ettiğim her söz bir alkış tufanına neden oldu. Benden önce bir porno yıldızı yaşamını anlatmıştı, benden sonra da eşcinsel bir papaz söz aldı. Her konuşma arasında bir küçük orkestra fon müziği yapıyordu. Kameraların önüne çıkmadan önce henüz makyajım bile yapılmamıştı; o ülkeyi terk etmeyi çoktan kararlaştırmıştım. Tabii paraya gereksinimim vardı ve kimliğimle ilgili belgelerin hazırlanması bin mark tutmuştu. Dolayısıyla ikinci kez televizyona çıkmam gerekiyordu. Bana yöneltilen bütün soruları yanıtladım. Ve 8 Ekimde sürgüne çıktım.”</p>

  <p>“Peki neden Tunus’u seçtiniz?”</p>

  <p>“Binbir Gece Masalları. Eski bir gençlik düşü işte.”</p>

  <p>Dr. Branzger, bana pastillerinden ikram etti, bağışıklık kazandırıyormuş, öyle dedi, bense bir an için duraksadım. Beni zehirlemek istiyor sandım. Tabii öldürmek isteyeceğini hiç düşünmedim. Ya da kötürüm olmamı isteyebilirdi. Felç edip bırakabilirdi. Çünkü Helen ile kesin bir ilişkisi vardı. Onun akrabası olabileceğime inanmamıştı herhalde. Zorlanıyormuş duygusunu yenemedim, yine de bir pastil alıp ağzıma attım. Hiçbir tat alamadım, bu beni daha da işkillendirdi. Helen’den söz etmesini engellemek için Melrose’dan söz etmeye başladım. Dr. Branzger hemen söze girdi. Gençliğinde onun çok güzel olduğunu söyledi -sanki kadını gençliğinden beri tanıyormuş gibiydi- sonra da onun cömertliğini övdü. “Herkesle ağlayan, herkesle gülen bir kadın. İnsanın, onun işlerini üstlenesi geliyor. Kuşkusuz biraz cadı yanı da yok değil, ama hangi kadının yok ki.” Tersini savunmak için ağzımı açtım ve tümüyle akılcı olan Christine’den söz etmeye başladım. Dr. Branzger çok ilginç bir şey sordu: Bizim evde çiçek var mıydı ve kim bakıyordu onlara? Christine’nin bu konudaki düşkünlüğünü yadsıyamazdım, evin her yanında fazlaca çiçek olduğunu belirttim. “Ah, demek öyle,” diye haykırdı, “tabii bir de çocuk var!” Julian’ın şerefine kadeh kaldırdı. Christine’yi sevip sevmediğimi sordu sonra da. Çaresizlik içinde ‘evet’ dedim ve bu adamın bende bıraktığı etkiye şaştım. Dr. Branzger masanın üzerine eğildi. Christine ile yatıp yatmadığımı da öğrenmek istedi. Bu kez yanıtlamadım. Kadehimi boşalttım. Hemen bir soru ile onu sıkıştırmayı denedim. Sürgünden söz etmeye nasıl cesaret edebiliyordu? Almanya’da kimse onu ne tehdit ediyor ne de kovalıyordu.</p>

  <p>“Tehdit edilmiyorum, kovalanmıyorum ha?” diye haykırdı; sesi lokantanın içinde çınladı. “Yoksulluk ve güçsüzlük, sizce işkence ya da tutuklanmadan daha az önemli bir kaçma nedeni mi?”</p>

  <p>“Gerçek işkencenin ne olduğunu tam olarak nasıl bilebiliriz ki?” diye karşı çıktım. “Yağmurlu bir günün bile insanı aciz bıraktığı Köln ya da Münih gibi bir kentte kim işkenceye dayanabilir ki?”</p>

  <p>Branzger paltosunun iç cebine daldırdı elini. Bir not defteri çıkardı, içinden siyah-beyaz bir resim aldı. Bana uzattı. Resim oldukça eskiydi. Dr. Branzger’i genç bir adamken gösteriyordu. Muzip, koyu renk bukleli saçlar. Bir kadını tutuyordu kolundan. Kadın yüzünü ters yöne çevirmişti. “Aşk yüzünden çektiği azabı hiçbir şeyden çekmedi,” dedi. “Ben ve Marianne tümüyle ayrılmadan önce epey edepsizlik yaptık. Tıpkı yeni bir evin duvarlarını karalamak gibi bir şeydi bu.” Kadehimi doldurdu yeniden; “Sanki ikimizin de içinde gizli bir hayvan yaşıyordu. Ama bir tek ayrıcalık biliyorum. Yeğeninizin şerefine içelim.” Dr. Branzger kadehime dokundu, ama ben içmedim. Sonra da Helen’in nerede olduğunu bilip bilmediğini sordum.</p>

  <p>“Kuşkusuz hâlâ Tunus’ta bir yerde. Ancak onu bu kentte bulmak oldukça zor. Resmi bir araştırma yaptırmak gerek bence.”</p>

  <p>“Ama dikkati çekecek kadar güzel.”</p>

  <p>“Ben onu çok güzel bulmuyorum. Ayak parmakları iri, üstelik bir tırnağı da nedense kapkara. Onun güzelliği başka yerde aslında. Helen ardında en ufak bir kötü izlenim bırakmayacak biçimde oradan kayboldu.”</p>

  <p>Garson masaya meyve getirdi, sonra papyonunu gevşetti biraz. Lokalin sahibi gelip kirli tabaklarımızı topladı, yarım kalan şarabımı yudumladım. Düşüncelerimi toparlamakta zorlanıyordum. “Onunla yakınlığınız neydi?”</p>

  <p>“Şu tatlı bela oğlunuz sizce ne değerdeyse, benim için de Helen oydu herhalde!” Dr. Branzger baston olarak kullandığı çoban değneğini sallayarak yapay bir heyecanla seslendi. “Adisyon, adisyon!” Ben paltosuna asıldım: “Bir çocuk, bir çocuk,” diye geveledim, “insanın tüm yaşamını altüst edebilir. Hem de bir gecede. Julian’ın uyuması saatler sürerdi, sonunda Christine sapsarı bir yüzle, suskun, saçları dağılmış karanlık çocuk odasından çıkardı. Soğumuş bir akşam yemeğini benimle paylaşmak isterdi yine de. Daha ilk lokmada velet yine koridorda belirirdi. Sonra mutfakta ağlayan, zırlayan ve Christine’ye öfkeli haykırışlarla saldıran bir çocukla karşı karşıya kalırdık. Christine, “Artık dayanamıyorum, dayanamıyorum!” diye çığlıklar atardı. Öyle yüksek sesle haykırırdı ki, sonunda Julian donup kalırdı birden ve susup beklerdi annesini. Ben de kımıldamadan yanlarında durur, içimden gizlice artık son bulması için dua ederdim. Evet bitmeliydi bu. Ve sonra geceyi kurtarmak amacıyla neler yapmazdım. O geceyi, sabahı, hatta yaşamı kurtarmak bana düşerdi.” Branzger’in paltosunu bıraktım ve beni dinleyip dinlemediğini sordum. Başını kaldırdı ve kaşındı. “Sizin adınıza gerçekten üzüldüm. Ben bunu çoktan tahmin etmiştim.”</p>

  <p>Garson hesabı getirdi, yanında da Schnaps’larımızı. Dr. Branzger hesaba baktı ve yüz ifadesi Julian’ın bardak kırdığı zamanki ifadeye dönüştü. Hemen bir banknot daha uzattım ona. içkilerimizi yudumlarken Branzger sağa sola bahşiş dağıtmaya başladı. Lokalin sahibi ve ahçı bizi kapıya kadar geçirdi.</p>

  <p>Yıldızsız ve ılık bir geceydi. Bomboş pazardan geçiyorduk. Yalnızca kemerlerin altında birkaç sokak lambası yanıyordu. “Değneğime güvenin,” dedi Dr. Branzger. “Ya da Tanrıya. Tabii eğer inançlı biriyseniz.”</p>

  <p>“Öyle olmayı çok isterdim.”</p>

  <p>“Demek ki sizin için artık çok geç. Ama Julian için birşeyler yapın; Almanya’nın bugün bile hâlâ bu denli büyük olmasında biraz da inançlıların dik kafalılığının payı var bence. Akşamları yatağın kenarına diz çöküp hafifçe, ‘Tanrım beni inançlı kıl ki yanına gökyüzüne gelebileyim, amin,’ demeye cesaretimiz yok anlaşılan.”</p>

  <p>Kahverengi cüppeli biri yanımızda belirdi birden. Ağzı, burnu bir bezle örtülüydü. Sesimi alçaltarak doktora, “Biraz çok konuşuyorsunuz,” diye fısıldadım. “Çünkü çok yalnız birisiniz.” Branzger durdu. Küçük çığlıkları andıran kahkahalar atmaya başladı. Yanımızda yürüyen adam yan sokaklardan birine saptı, son anda ince sesle birşeyler söyledi. Arkasından bakakaldım. ‘Bekle,’ diye seslenmek istedim bir an. Ama Dr. Branzger beni kolumdan çekti. Hâlâ gülüyor, benimle alay ediyordu. “Yalnız ha? Asla yalnız olmadım ben. Yeteneğimle ve kendimle birlikteydim her zaman!”</p>

  <p>“Siz sarhoşsunuz.”</p>

  <p>“Ancak sizin kadar. Siz de Helen’in sesini duyduğunuzu sanmadınız mı?”</p>

  <p>Branzger, Güney ülkelerinde alışılmış bir biçimde koluma asıldı. Erkekler oralarda birbirlerinin koluna girerdi. O anda öfkem geçti. Yenik düşmüştüm ve yan yana yürüyorduk. Biraz sonra alçak sesle yeteneğinin ne olduğunu sordum. Yanıt kısaydı. Şiir. Ama yoğun bir uğraş gerekiyordu tabii. Bastonuyla havayı gösterdi: Ta madamın çatısına kadar uzanan, beyaz bir çadır yapıp da içinde oturuncaya kadar; bilmem anlayabiliyor musunuz?… Bir Arap olacağım ben de.” Gözleri yaşlarla doldu. Ben utanç içinde başımı öte yana çevirdim. Son metreleri hiç konuşmadan yürüdük ve otele geldik.</p>

  <p>Yalnızca benim odamda, yani Helen’in demek istedim, ışık yanıyordu. Melrose pencerenin yanında oturmuş, dışarıyı seyrediyordu. Saçlarını çözmüştü, biraz da dağıtmış gibiydi. Sanki, arada biraz yatıp kestirmişe benziyordu. Birden yürüyüp gitmek, bütün geceyi dışarıda geçirmek istedim. Sonra da Dr. Branzger’e yemek için teşekkür ettim. Bastonuyla bana dokundu, sanki açık duran bir kitaptım onun için. Geceleri çevrede dolaşmak bir zevkti, insanları etkilemek Brazenger’in en büyük özelliğiydi.</p>
</body>
</html>
