<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="en">
<head>
  <title>ADA</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
  <link href="../Styles/fonts.css" rel="stylesheet" type="text/css" />
</head>

<body class="calibre">
  <h1 class="block_8">6</h1>

  <p class="block_3">Kapı ikilinin ardından kapanınca, «Aman Allah!» diye patladı genç hemşire.</p>

  <p class="block_3">«Duygunuza katılıyorum,» dedi Will.</p>

  <p class="block_3">Voltairimsi bir ışık, bir an için Bay Bahu’nun İncilden çıkma yüzünde ışıldadı. «Aman Allah!» diye yankıladı o da. «Büyük Piramidi ilk kez gören genç bir İngiliz öğrenci böyle tepki göstermişti. Rani de insanı böyle etkiliyor. Anıtsal... Bu kadın, Almanların «<i class="calibre4">eine grosse seele</i>» diye tanımladıklarından.» Işıltı sönmüş, yüz yine su götürmez biçimde sofulaşmıştı, bu sözleriyse, besbelli yayımlanmaları amacıyla söylemişti.</p>

  <p class="block_3">Genç hemşire ansızın gülmeye başladı.</p>

  <p class="block_3">«Neye gülüyorsun?» diye sordu Will.</p>

  <p class="block_3">«Birdenbire, Büyük Piramit beyaz müslinlere bürünmüş haliyle gözümde canlanıverdi,» dedi kahkahalar arasında. «Dr. Robert buna gizemcilerin üniforması diyor.»</p>

  <p class="block_3">«Hoş, çok hoş!» dedi Bay Bahu. Sonra, olanca diplomatlığıyla ekledi, «Gizemciler üniforma giymek istiyorlarsa, kim ne karışır?»!</p>

  <p class="block_3">Genç hemşire derin bir soluk aldı, gözlerinden neşe yaşlarını sildi, ve hastasının iğnesini hazırlamaya girişti.</p>

  <p class="block_3">«Ne düşündüğünüzü biliyorum,» dedi Will’e. «Benim bu işi beceremeyecek kadar genç olduğumu düşünüyorsunuz.»</p>

  <p class="block_3">«Doğrusu, gerçekten de çok gençsiniz.»</p>

  <p class="block_3">«Sizler, on sekiz yaşında Üniversiteye başlar, dört yıl okursunuz. Biz on altı yaşından yirmi dört yaşına kadar, sekiz yıl eğitim görüyoruz. Ancak, yarım gün okuyup, yarım gün bir işte çalışıyoruz. Ben iki yıldır hem biyoloji okuyorum, hem de bu işi yapıyorum. Onun için, göründüğüm kadar deneyimsiz değilim.»</p>

  <p class="block_9">«Bu konuda ben de size güvence verebilirim,» dedi Bay Bahu. «Bayan Radha yalnızca iyi bir hemşire değil, birinci sınıf bir hemşiredir.»</p>

  <p class="block_3">Will, Bay Bahu’nun yüzünde, zorlu bir sınamayla karşılaşan keşiş anlatımını görünce, adamın aslında Bayan Radha birinci sınıf bir kalçaya, birinci sınıf bir göbeğe ve birinci sınıf göğüslere sahiptir, demek istediğini anladı. Ama, bu kalçaların, göbeğin ve göğüslerin sahibi bay Bahu’nun beğenisinden, ya da bu beğeninin açığa vuruluş biçiminden pek hoşlanmışa benzemiyordu. Oysa, bir kez geri çevrilen elçi, umutla, hem de yersiz bir umutla, yeniden saldırıya geçmişti.</p>

  <p class="block_3">İspirto ocağı yakıldı ve iğne kaynarken genç hemşire hastanın ateşini ölçtü.</p>

  <p class="block_3">«Otuz sekiz nokta iki,»</p>

  <p class="block_3">«Odadan çıkmam gerekir mi?» diye sordu Bay Bahu.</p>

  <p class="block_3">«Hasta açısından kalmanızda bir sakınca yok,» diye yanıtladı kız.</p>

  <p class="block_3">«Öyleyse, lütfen kalın,» dedi Will.</p>

  <p class="block_3">Genç hemşire antibiyotik iğnesini yaptı, sonra, çantasından bir şişe çıkartarak bir kaşık yeşilimsi sıvıyı yarım bardak suda karıştırdı.</p>

  <p class="block_3">«Bunu içiver.»</p>

  <p class="block_3">Tadı, sağlıklı beslenme yandaşlarının çay yerine içtikleri bitki karışımlarını andırıyordu.</p>

  <p class="block_3">«Nedir bu?» diye sordu Will ve kedi otu ailesinden bir dağ bitkisinin özü olduğunu öğrendi.</p>

  <p class="block_3">«İnsanları uyutmadan, sorunlarını unutmalarına yardımcı olur.» diye açıkladı genç hemşire. «Hastalık ertesi dönemde kullanırız. Aynca ruh hastalarına da yarar.»</p>

  <p class="block_3">«Ben hangi kategoriye giriyorum! Ruh hastası mı, hastalık sonrası toparlanmaya çalışan kişi mi?»</p>

  <p class="block_3">«Her ikisi de,» diye duraksamadan yanıtladı kız.</p>

  <p class="block_3">Will bir kahkaha attı. «Övgü peşinde koşanın başına bu gelir işte.»</p>

  <p class="block_3">«Kabalık etmek istemedim,» dedi Radha. «Yalnız, dış dünyadan gelip de sağlığı yerinde olan birine hiç rastlamadım da.»</p>

  <p class="block_3">«Ya sayın Büyükelçi?»</p>

  <p class="block_3">Soruyu soruyla karşıladı. «Siz ne dersiniz?»</p>

  <p class="block_3">Will de Bay Bahu’ya iletti bu soruyu. «Ne de olsa bu konuda uzman olan sizsiniz.»</p>

  <p class="block_3">«Bu konuyu ikiniz aranızda çözümlersiniz,» dedi hemşire. «Gidip hastanın yemeğini hazırlamalıyım.»</p>

  <p class="block_3">Bay Bahu kızın ardından baktı, sonra sol kaşını kaldırarak monoklünü çıkarttı ve mendiliyle merceği parlatmaya başladı. «Siz bir yönde sapıksınız,» dedi Will’e, «ben de başka yönde. Bir şizofren (sizi böyle tanımlayabilirim, değil mi) ve dünyanın ta öbür ucundan bir paranoyak. İkimiz de yirminci yüzyılın belalı hastalığının kurbanlarıyız. Kara Veba yerine Gri Yaşam. Siz hiç başkaları üzerinde egemen olma erkiyle ilgilendiniz mi?»</p>

  <p class="block_3">«Hiç bir zaman,» diye şiddetle karşı çıktı Will. «İnsan kendini adamadan güç sahibi olamaz.»</p>

  <p class="block_3">«Demek, sizin için kendini adamanın ürkünçlüğü başkalarını dilediğince itip kakmanın zevkine ağır basıyor?»</p>

  <p class="block_3">«Evet, hem de birkaç bin misli.»</p>

  <p class="block_3">«Anlaşılan güçlülük vaatleri aklınızı çelmiyor.»</p>

  <p class="block_3">«Hem de hiç!» Kısa bir duraklamadan sonra, «Haydi, işimize bakalım,» dedi Will bambaşka bir sesle.</p>

  <p class="block_3">«İşimize,» diye yineledi Bay Bahu. «Bana Lord Adelhyde’ı anlatın.»</p>

  <p class="block_3">«Rani’nin de belirttiği gibi, eli çok açıktır.»</p>

  <p class="block_3">«Erdemleriyle değil, zekasıyla ilgileniyorum. Zeki midir?»</p>

  <p class="block_3">«Kimseden karşılıksız yardım beklemeyecek kadar.»</p>

  <p class="block_3">«İyi,» dedi Bay Bahu. «O zaman ona şunu iletin: kilit noktalarını tutan uzmanlardan yararlanmak istiyorsa, size verdiğinin en az on katını vermeye hazır olsun.»</p>

  <p class="block_3">«Bir mektupla durumu ona anlatırım.»</p>

  <p class="block_3">«Bu işi bugün bitirin,» diye öğütledi Bay Bahu. «Uçak yarın akşam Şivapuram’dan kalkacak. Sonra, tam bir hafta boyunca dış posta yoktur.»</p>

  <p class="block_3">«Uyarınıza teşekkür ederim,» dedi Will. «Ve şimdi, Majesteleri ve o iğrenç delikanlı gittiğine göre, insanları sınamanın ikinci yoluna geçebiliriz. Sekse ne dersiniz?»</p>

  <p class="block_3">Bay Bahu bir sinek bulutunun saldırısından korunmak ister gibi, esmer ve kemikli elini yüzü önünde sallayarak konuştu: «Akıl çelici, hepsi bu. Huzur bozan, küçük düşüren bir tedirginlik. Ama akıllı bir adam her an onunla başa çıkabilir.»</p>

  <p class="block_3">«Başka birinin zayıf noktalarını çözümlemek ne kadar da güçmüş!»</p>

  <p class="block_3">«Haklısınız. Herkes Tanrının kendi başına sardığı ruhsal dengesizlikle uğraşmalı. Pecca fortiter -(günah güç verir)- bunu Luther önermişti. Ama kendi günahlarınızı işleyin, başkalarınınkini değil. Ve en önemlisi, bu adadakilerin yaptığını sakın yapmayın. Sakın özünüzde dengeli ve doğal yapınız gereği erdemli olduğunuzu varsayarak davranmayın. Hepimiz aynı evrensel gemiye binmiş sapık günahkârlarız - ve gemi giderek batmakta.»</p>

  <p class="block_3">«Ve tek bir fare bile batan gemiyi terkedemez - bunu mu anlatmak istiyorsunuz?»</p>

  <p class="block_3">«Aralarından birkaçı kaçmayı deneyecektir. Ama hiçbiri pek uzağa gidemez. Tarih ve diğer fareler onların da herkesle birlikte boğulması için ellerinden geleni yapacaktır. İşte, bu nedenle Pala’nın hiç şansı yok.»</p>

  <p class="block_3">Genç hemşire elinde bir tepsiyle içeri girdi.</p>

  <p class="block_3">«Budist yemekleri,» dedi, Will’in boynuna bir peçete bağlayarak. «Balık dışında, tümü. Gerçi biz balığı da sebzeden sayıp kitabına uydurduk.»</p>

  <p class="block_3">Will yemeye başladı.</p>

  <p class="block_3">«Rani, Murugan ve bizim dışımızda dış dünyadan kaç kişi tanıdın?» diye sordu, ilk lokmayı yuttuktan sonra.</p>

  <p class="block_3">«Bir gurup Amerikalı doktorla tanışmıştım,» diye yanıtladı kız. «Geçen yıl, ben Merkez Hastanesinde çalışırken, Shivapuram’a gelmişlerdi.»</p>

  <p class="block_3">«Ne arıyorlardı orda?»</p>

  <p class="block_3">«Bizde kalp ve sinir hastalıkları oranının neden bu denli düşük olduğunu araştırıyorlardı. Ne doktorlardı onlar!» dedi başını sallayarak. «Aman Bay Farnaby, tüylerim diken diken olduydu - hastanedeki herkesin tüyleri diken diken olmuştu ya!»</p>

  <p class="block_3">«Anlaşılan bizde tıbbın çok ilkel olduğunu düşünüyorsunuz.»</p>

  <p class="block_3">«Bu yanlış bir tanım. İlkel değil. Yüzde elli müthiş, yüzde elli yok sayılır. Olağanüstü antibiyotikler - ama antibiyotikleri işlevsiz kılmak için doğal direnci arttırıcı yöntemleriniz yok. Akıl almaz ameliyatlar - ama insanlara kesilip biçilmeden yaşamayı öğretmiyorsunuz. Diğer alanlarda da aynı ikilem gözleniyor. Tüm çabalar bozulan sağlığı düzeltmeye yönelmiş; ama sağlığın bozulmaması için hiçbir önlem alınmamış. Kanalizasyon ve yapay vitaminler dışında koruyucu hekimlik alanında hiçbir şey yapılmamış. Oysa bu konuda bir atasözünüz bile var: Korumak sağaltmadan yeğdir.»</p>

  <p class="block_3">«Ama sağaltma koruyuculuktan çok daha gösterişli. Üstelik, doktor açısından daha kârlı,» dedi Will.</p>

  <p class="block_3">«Sizin doktorlarınız için öyle olabilir,» dedi genç hemşire. «Ama bizimkiler insan sağlığını korudukları ölçüde para kazanırlar.»</p>

  <p class="block_3">«Bunu nasıl başarıyorsunuz?»</p>

  <p class="block_3">«Aşağı yukarı yüz yıldır bu konuyu araştırıyoruz, ve birçok yanıtlar bulduk. Kimyasal yanıtlar, ruhbilimsel yanıtlar, beslenmeyle, cinsel yaşamla, görüp duyduklarımız, yaşadığımız dünya ve bu dünyadaki yerimiz konusunda duygularımızla ilgili yanıtlar.»)</p>

  <p class="block_3">«En geçerli yanıtlar hangileri?»</p>

  <p class="block_3">«Hiçbiri diğerlerinden ayrı bir işe yaramaz.»</p>

  <p class="block_3">«Yani her derde deva bir ilacınız yok.»</p>

  <p class="block_3">«Nasıl olabilir?» Ve sonra, her hemşire adayına eğitiminin ilk gününde öğretilen dizeleri okudu:</p>

  <p class="block_17">«Ben» üye sayısına eş sayıda yasalarla yönetilen</p>

  <p class="block_17">Bir toplumdur. Kimyasal yapısı karmaşıktır</p>

  <p class="block_17">«Ben’in» bileşiklerinin. Tek bir çözümü yoktur</p>

  <p class="block_17">«Tek bir nedenden kaynaklanmayan hastalıkların.</p>

  <p class="block_1"></p>

  <p class="block_1"></p>

  <p class="block_3">Koruyucu hekimlik ve sağaltma, bu iki alanda da biz her cephede saldırıya geçeriz. Tüm cephelerde,» diye vurguladı, «sağlıklı beslenme, kendi kendine telkin, negatif iyonlar, meditasyon...»</p>

  <p class="block_3">«Akla uygun,» dedi Will.</p>

  <p class="block_3">«Hatta, akla biraz fazla uygun,» dedi Bay Bahu. «Siz hiç manyağın tekiyle akıllıca konuşmaya çalıştınız mı?» Will hayır gibisinden başını salladı. «Ben bir kez denedim.» Alnına düşen kırlaşmış perçemi kaldırdı. Hemen saçlarının bitiminde, esmer teni üzerinde soluk ve biçimsiz bir yara izi seçiliyordu. «Şansım varmış ki kafama attığı şişe eften püften bir şeydi.» Dağılan saçlarını düzelterek genç hemşireye döndü. «Şunu unutmayın Bayan Radha: aklını kaçırmışları hiçbir şey akıl denli çileden çıkartamaz. Pala iki milyar dokuz yüz bin akıl hastası tarafından ablukaya alınmış küçücük bir ada. Onup için aşırı akılcı olmaktan kaçının. Deliler ülkesinde dengeli, barışık kişi kral olamaz.» Bay Bahu’nun yüzü Voltairimsi neşe pırıltılarıyla ışıl ışıldı. «Olsa olsa ipe çekilir.»</p>

  <p class="block_3">Will, nezaketen gülümsedi, sonra yine genç hemşireden yana döndü.</p>

  <p class="block_3">«İçinizde tımarhanelik olanlar da var mı?»</p>

  <p class="block_3">«Sizde olduğu kadar elbet, nüfus yoğunluğuyla oranlarsak, demek istiyorum. En azından, ders kitapları böyle yazıyor.»</p>

  <p class="block_3">«Desenize, aklı başında bir dünyada yaşamanın da pek yararı yok.»</p>

  <p class="block_9">«Kimyasal yapıları akıl hastalığına elverişli insanlara pek yararı yok. Onlarda bu eğilim doğuştan. Başkalarına vız gelen küçük sorunlar onları yıkmaya yetiyor. Ama biz bu eğilimin nedenlerini bulmak üzereyiz. Artık ruhsal çöküntüye uğramadan önce bu tür insanları ayırmaya başladık. Bir kere tanı konulduktan sonra direnç artırıcı önlemler almak kolay. Her şeyin başı koruyucu hekimlik- ve elbette aynı anda tüm cephelerde.»</p>

  <p class="block_3">«Sözün kısası, aklıbaşında bir dünyada doğmuş olmak yazgısal ruh hastalarına bile bir yarar sağlayacak.»</p>

  <p class="block_3">«Nevrozlulara şimdiden azımsanamayacak yararlar sağladık. Sizde nevroz oranı beşte, hatta dörtte bir. Bizde ise yirmide bir. Ruhsal çöküntüye uğrayan bu bir kişi her cepheden yardım görüyor. Geri kalan on dokuz kişi ise çöküntüye karşı koruyucu önlemlerden yararlanıyor. Bunları anlatınca, Amerikalı doktorları anımsadım. Üçü ruh doktoruydu ve bunlardan biri durmadan puro içiyor, İngilizceyi Alman vurgulamasıyla konuşuyordu. Bu adam bize bir konuşma yaptı. Ama ne konuşma!» Genç hemşire başını elleri arasına aldı. «Hiç böyle şey duymamıştım.»</p>

  <p class="block_3">«Hangi konuda konuştu?»</p>

  <p class="block_3">«Nevroz belirtileri gösteren hastalara uyguladıkları sağaltım yöntemleri konusunda. Kulaklarımıza inanamadık. Hiçbir zaman tüm cephelerde saldırıya geçmiyorlar, yalnızca cephelerin yarısına saldırıyorlar. Onlara kalırsa, bedensel cephe diye bir şey yok. Ağız ve kıç dışında hastaların bir bedeni yok. Sanki hasta bir örgenlik değil. Bedensel bir yapıyla, özel bir yaratılışla doğmamış. Yalnızca sindirim borusunun iki ucu, bir aile ve bir ruhtan oluşuyor. Ama nasıl bir ruh? Besbelli bütünlüğüyle zihin, gerçek yapısıyla zihin değil. Çünkü, kişinin gövde yapısını, biyokimyasal, ya da ruhsal yapısını hiç önemsemiyorlar. Bedenden soyutlanmış zihin - onlar yalnızca bu cepheyle uğraşıyorlar. Bu cephenin bile bütünüyle değil. Purolu adam bilinçaltından söz edip durdu. Ama yalnız olumsuz bilinçaltından, insanın gözlerden saklamak için bodruma gömdüğü çöplerden. Yapıcı bilinçaltı üzerine tek bir söz bile etmedi. Hastanın Buda Yaradılışının yaşam veren gücüne uyanması sağlanmıyor. Günlük yaşamında biraz daha uyanık, bilinçli olması da öğretilmiyor. Biliyorsunuz: «Burada ve bu anda çocuklar.» «Dikkat.» Papağanlar gibi bağırıyordu. «Bu adamlar zavallı hastalarını burada ve bu anda olmama kötü alışkanlığının batağında bırakıyorlar. Ne büyük aptallık! Ama, yok, purolu doktorun aptallık özürü bile yoktu. Çok zekiydi. Demek neden aptallık değil. Neden, istemli, kişinin bile bile benimsediği bir şey olmalı - sarhoş olmak, ya da İncilde yazıldığı için birtakım saçmalara inanmak gibi bir şey. Bir de dengeli, sağlıklı kişilik tanımlarına bakın. İster inanın, ister inanmayın, onlarca sağlıklı kişi orgazm olabilen ve içinde yaşadığı topluma uyum sağlayan kişi.» Bir kez daha genç hemşire başını elleri arasına aldı. «Olur şey değil! Orgazmlarınızın sizin için ne anlam taşıdığını sormuyorlar. Duygularınızın, düşünce ve algılarınızın üzerinde de durmuyorlar. Ya uyum sağlamanız gereken toplum? Bu bir çılgınlar toplumu mu, yoksa sağlıklı mı? Hatta, sağlıklıysa, bireyin topluma yüzde yüz uyum sağlaması doğru mu?»</p>

  <p class="block_3">Işıltılı gülümsemelerinden biriyle söze karıştı Büyükelçi. «Tanrı, yok etmek istediklerini önce çıldırtırmış. Bunun, aksini de söyleyebiliriz ki, bu daha da etkileyici olur: Tanrı onları önce aklı başında kılarmış.» Bay Bahu yerinden kalkarak cama gitti. «Arabam gelmiş. Shivapuram’a, işimin başına dönmeliyim,» dedi. Will’e dönerek uzun ve dağdağalı bir ayrılık konuşması yaptı. Sonra büyükelçiliği bir yana bırakarak, «O mektubu yazmayı unutma,» dedi. «Çok önemli.» Suç ortağı olduklarını belirleyen bir gülümsemeyle başparmağını sağ elinin ilk iki parmağı üzerinde aşağı yukarı oynatarak hayali paraları saydı.</p>

  <p class="block_9">«Tanrıya şükür,» dedi genç hemşire, Bahu gidince.</p>

  <p class="block_3">«Suçu neydi?» diye sordu Will.</p>

  <p class="block_3">«Sevişmek istediğiniz kadına para önermek ama bu kadın sizi istemiyor. O zaman daha yüksek bir fiyat öneriyorsunuz. Onun geldiği yerde bu davranış doğal mı?»</p>

  <p class="block_3">«Hem de çok doğal.»</p>

  <p class="block_3">«Her neyse, ben bu işten hiç hoşlanmamıştım.»</p>

  <p class="block_3">«Evet, belli oluyordu. Bir başka soru daha. Murugan’la ilişkiniz?»</p>

  <p class="block_3">«Neden soruyorsunuz?»</p>

  <p class="block_3">«Merak. Daha önce tanıştığınızı farkettim de. İki yıl önce, annesi onu bırakıp gittiğinde mi tanıştınız?»</p>

  <p class="block_3">«Bunu da nereden öğrendiniz?»</p>

  <p class="block_3">«Küçük bir kuş söyledi - daha doğrusu alabildiğine iri bir kuş.»</p>

  <p class="block_3">«Rani! Mutlaka öyküyü Sodom ve Gomore’ye çevirmiştir.»</p>

  <p class="block_9">«Neyse ki ayrıntılara girmedi. Üstü kapalı sözler- o kadar. Örneğin, deneyimli Messalinaların el değmemiş oğlanlara aşk dersleri verdiğine değindi.»</p>

  <p class="block_3">«Bu derslere öyle gereksinimi vardı ki!»</p>

  <p class="block_3">«Bir de erken gelişmiş, azgın genç kızdan bahsetti.» Hemşire Appu kahkahalarla gülmeye başladı.</p>

  <p class="block_3">«Kızı tanıyor musun?»</p>

  <p class="block_3">«O erken gelişmiş, azgın kız bendim.»</p>

  <p class="block_3">«Sen mi? Rani bunu biliyor mu?»</p>

  <p class="block_3">«Murugan ona yalnız olayları anlattı, isim vermedi. İyi ki isim vermedi. Çünkü çok aptalca davranmıştım. Sevmediğim birine tutularak sevdiğim kişiyi incittim. İnsanlar neden bu denli aptal oluyor?»</p>

  <p class="block_3">«Gönlün nedenleri var, salgı bezlerinin de.»</p>

  <p class="block_3">Uzun bir sessizlik oldu. Will balık haşlamasıyla sebzelerini yiyip bitirdi. Hemşire Appu ona bir tabak meyve salatası uzattı.</p>

  <p class="block_3">«Siz Murugan’ı beyaz saten pijamalarıyla hiç görmediniz ki,» dedi.</p>

  <p class="block_3">«Kaybım çok mu büyük?»</p>

  <p class="block_3">«Beyaz saten pijamalarla ne olağanüstü güzel göründüğünü bilemezsiniz. Kimsenin böyle güzel olmaya hakkı yok. Yakışık almıyor. Bu, açıkça üstünlüğü kötüye kullanmak.»</p>

  <p class="block_3">Sulkadan alınma beyaz saten pijamalarla görünümü sonunda kızın aklını başından almıştı. Öyle tutulmuştu ki, iki ay boyunca tüm kişiliği değişmişti. Onu görmeye dayanamayan bir erkeğin peşinden koşan, onu seven ve aslında kendisinin de sevdiği erkeğe sırt çeviren şaşkının teki olmuştu.</p>

  <p class="block_3">«Pijamali güzelle bir yerlere varabildiniz mi bari?» diye sordu Will.</p>

  <p class="block_3">«Yatağa kadar gittik. Ama onu öpmeye başlayınca yataktan fırladığı gibi kendini banyoya attı ve kapıyı yüzüme kilitledi. Hava deliğinden pijamalarını vermeden de dışarı çıkmadı. Ayrıca, ırzına geçmeyeceğime namusum üzerine yemin etmem gerekti. Şimdi bunlar gülünç geliyor, ama o zaman, o zaman...» Başını sallıyordu. «Tam bir ağlatıydı. Herkes benim davranışlarımdan neler olduğunu anlamıştı. Açıkça görülüyordu ki çok gelişmiş, azgın kızlar bir işe yaramayacaktı. Onun sistemli bir eğitime gereksinimi vardı.»</p>

  <p class="block_3">«Öykünün devamını biliyorum,» dedi Will. «Oğlan annesine yazar, anne eve dönerek oğlanı kaptığı gibi İsviçre’ye götürür.»</p>

  <p class="block_3">«Ve ancak altı ay önce buraya dönerler. Bu sürenin yarısını da Rendang’da Murugan’ın teyzesinin yanında geçirdiler.»</p>

  <p class="block_3">Will Albay Dipa’dan söz edecekken, birden Murugan’a bu konuyu kimselere açmayacağına dair verdiği sözü anımsadı ve sustu.</p>

  <p class="block_3">Bahçeden bir ıslık duyuldu.</p>

  <p class="block_3">«İzninizle,» dedi genç hemşire ve cama gitti. Gördüğü şey karşısında mutlulukla gülümseyerek el salladı. «Ranga’ymış »</p>

  <p class="block_3">«Ranga da kim?»</p>

  <p class="block_3">«Az önce size bahsettiğim arkadaş. Size soracakları vardı. Gelsin mi?»</p>

  <p class="block_3">«Elbette.»</p>

  <p class="block_3">Cama dönerek arkadaşına el etti.</p>

  <p class="block_3">«Anlaşılan, beyaz saten pijamaların üzerinizde hiç etkisi kalmamış.»</p>

  <p class="block_3">Kız başıyla onayladı. «Tek perdelik bir ağlatıydı. Aklımı başıma devşirmem uzun sürmedi. Ve aklım başıma geldiğinde Ranga, değişmezlikle, beni bekliyordu.» Kapı açıldı ve ayağında spor pabuçlar, haki şortlu, ince uzun genç bir adam odaya girdi.</p>

  <p class="block_3">«Ranga Karakuran,» diye kendini tanıttı Will’in elini sıkarak.</p>

  <p class="block_3">«Beş dakika önce gelseydin,» dedi Radha, «Bay Bahu’yla tanışma mutluluğuna erecektin.»</p>

  <p class="block_3">«Demek buradaydı,» dedi Ranga yüzünü buruşturarak.</p>

  <p class="block_3">«Adam bu kadar mı kötü?» diye sordu Will.</p>

  <p class="block_3">Ranga adamın kusurlarını bir bir sıraladı: «A: Bizden nefret eder. B: Albay Dipa’nın evcil çakalıdır. C: Tüm petrol şirketlerinin gayriresmi sözcüsüdür. D: Kocamış domuz Radha’ya asılmıştı. E: Sağda solda dinsel inançların güçlendirilmesi gerektiğini savunup durur. Bu konuda yayınlanmış bir kitabı bile var. Hem de, Harvard Üniversitesi İlahiyat Fakültesinden birinin önsözüyle. Bunlar Pala’nın bağımsızlığına karşı yürütülen çalışmaların bir parçası. Tanrı da Dipa’nın Bağlaşığıymış (Müttefiki). Sanki neden suçlular suçları konusunda açıksözlü olmazlar? Bütün bu büyük ülkücülük laf salatası - Mide bulandırıcı.»</p>

  <p class="block_3">Radha elini uzatarak gencin kulağını üç kez sertçe büktü.</p>

  <p class="block_3">Genç adam, «Seni gidi...» diye girişmişti ki, duraksadı ve gülmeye başladı. «Aslında çok haklısın,» dedi. «Yine de bu kadar canımı acıtman gerekmezdi.»</p>

  <p class="block_3">«Tepesi attığında hep böyle mi yaparsın?» diye Will Radha’ya sordu.</p>

  <p class="block_3">«Olur olmaz zamanlarda, ya da değiştiremeyeceği aksaklıklar karşısında tepesi atmışsa, evet.»</p>

  <p class="block_3">Will bu kez gence döndü. «Ya sen, hiç onun kulağını çektiğin oldu mu?»</p>

  <p class="block_3">Ranga güldü. «Poposuna vurmayı yeğliyorum. Ama, ne yazık ki pek fırsat çıkmıyor.»</p>

  <p class="block_3">«Demek o senden daha dengeli.»</p>

  <p class="block_3">«Daha mı dengeli? Olağanüstü aklıbaşında demeniz gerek.»</p>

  <p class="block_3">«Siz ise yalnızca normalsiniz.»</p>

  <p class="block_3">«Hatta ortanın biraz solunda sayılırım.» Başını üzüntüyle salladı. «Zaman zaman müthiş canım sıkılıyor - beş para etmezin teki olduğuma inanıyorum?»</p>

  <p class="block_3">«Oysa, gerçekte öyle değerli ki Manchester Üniversitesinden biyokimya bursu kazandı.»</p>

  <p class="block_3">«O böyle, umutsuz, acınası günahkâr rolü oynayarak ayaklarına yattığında ne yaparsın? Kulağını mı çekersin?»</p>

  <p class="block_3">«Evet,» dedi, «ve... işte, başka şeyler.» Kız Ranga’ya, Ranga da kıza baktı. Derken ikisi de makaraları koyverdiler.</p>

  <p class="block_3">«Anlaşıldı,» dedi Will. «Anlaşıldı. Bu başka şeyleri göz önüne alırsak,» diye sürdürdü, «Ranga Pala’dan uzun süre ayrı kalmaya istekli mi?»</p>

  <p class="block_3">«Pek değil,» diye itiraf etti Ranga.</p>

  <p class="block_3">«Ama gitmesi gerek,» dedi Radha kararlılıkla.</p>

  <p class="block_3">«Orada mutlu olabilecek mi?» diye sordu Will.</p>

  <p class="block_3">«Ben de size bunu soracaktım,» dedi Ranga.</p>

  <p class="block_3">«Pekâlâ, iklimden hiç hoşlanmayacaksın, yemekleri, gürültü patırtıyı, kokuları ve mimariyi beğenmeyeceksin. Ancak, büyük bir olasılıkla, işini seveceksin ve tanıştığın insanların çoğuyla iyi anlaştığını göreceksin.»</p>

  <p class="block_3">«Ya kızlar?» diye sordu Radha.</p>

  <p class="block_3">«Bu soruya nasıl bir yanıt istersin? İçini rahatlatacak palavralar mı, yoksa gerçeği mi?»</p>

  <p class="block_3">«Gerçeği.»</p>

  <p class="block_3">«Öyle olsun canım. Gerçek şu ki, Ranga çok tutulacak. Düzinelerle kız ona bayılacak. Üstelik, bu kızlardan bazıları adamakıllı çekici olacak. Eğer onların çekiciliğine karşı koyamazsa ne yaparsın?»</p>

  <p class="block_3">«Onun adına sevinirim.»</p>

  <p class="block_3">Wiil bu kez de Ranga’ya sordu. «Ya sen, Sen uzaktayken Radha başka erkeklerle avunursa sevinir misin?»</p>

  <p class="block_3">«Sevinebilmek isterdim,» dedi Ranga. «Ama gerçekten sevinir miyim, bu başka mesele.»</p>

  <p class="block_3">«Radha’dan bağlılık sözü alacak mısın?»</p>

  <p class="block_3">«Hiçbir konuda söz almayacağım.»</p>

  <p class="block_3">«Senin sevgilin olduğu halde mi?»</p>

  <p class="block_3">«O yalnız kendine aittir.»</p>

  <p class="block_3">«Ranga da yalnız kendine aittir,» dedi genç hemşire. «Dilediğince davranmakta özgürdür.»</p>

  <p class="block_3">Will Babs’in çilek pembesi odasını anımsayarak abartılı bir kahkaha attı. «Ve her şeyden çok, dilediğinin tersini yapmakta özgür,» dedi. Bir genç yüzden ötekine baktı ve kuşkulu bir şaşkınlık okudu bu yüzlerde. Değişik bir ses ve gülümsemeyle ekledi, «Hay Allah, unutmuştum. Biriniz olağanüstü dengeli, diğerinizse ortanın yalnızca biraz solundaydı. Hal böyleyken, dışardan gelme bu akıl hastasını nasıl olur da anlayabilirsiniz?» Ve, sorusunu yanıtlamalarını beklemeden, sürdürdü. «Söyleyin bakalım ne zamandır...» Sustu. «Belki saygısızlık ediyorum. Eğer öyleyse kendi işime bakmamı söyleyin. Yine de, insanbilimi açısından, ne süredir dost olduğunuzu bilmek isterdim.»</p>

  <p class="block_3">«Dost» mu, yoksa «aşık» mı demek istiyorsunuz? diye sordu genç hemşire.</p>

  <p class="block_3">«Her ikisi de.»</p>

  <p class="block_3">«Ranga’yla ben bebekliğimizden beri arkadaşız. Yatak arkadaşlığımıza gelince, o berbat beyaz saten pijama faslını saymazsak, benim on beş buçuk, onun ise on yedi buçuk yaşından beri sürüyor - iki buçuk yıldır.</p>

  <p class="block_3">«Kimse size karşı çıkmadı mı?»</p>

  <p class="block_3">«Neden karşı çıkacaklarmış?»</p>

  <p class="block_3">«Neden ya,» diye yankıladı Will. «Ama benim geldiğim yerlerde hemen hemen herkes karşı çıkardı.»</p>

  <p class="block_3">«Erkekler arasında ilişkiyi nasıl karşılarlar?» diye sordu Ranga.</p>

  <p class="block_3">«Kuramsal olarak, bu konu kız konusundan bile daha tabu bir konudur. Ama uygulamada beş, altı yüz genç bir yatılı okula tıkıldıklarında neler olabileceğini varın siz düşünün. Burada da bu tür şeyler oluyor mu?»</p>

  <p class="block_3">«Evet.»</p>

  <p class="block_3">«Şaştım doğrusu.»</p>

  <p class="block_3">«Neden şaşırdınız?»</p>

  <p class="block_3">«Kızlara kolaylıkla erişilebildiğine göre...»</p>

  <p class="block_3">«Ama aşkın bir türü diğerini dışlamaz ki.»</p>

  <p class="block_3">«İki tür de törenize uygun mudur?»</p>

  <p class="block_3">«Pek tabi.»</p>

  <p class="block_3">«Demek Murugan bir başka pijamalıya tutulsaydı kimse aldırmayacaktı?»</p>

  <p class="block_3">«İyi bir ilişkiyse, evet.»</p>

  <p class="block_3">«Ne yazık ki,» dedi Radha, «Rani çocuğa çok ustaca işlemişti. Murugan annesinden ve kendinden başka kimseye ilgi duyamıyordu.»</p>

  <p class="block_3">«Erkek arkadaşları da mı yoktu?»</p>

  <p class="block_3">«Belki şimdi vardır. Bilemem. Tek bildiğim, onu tanıdığım zaman yaşamında kimselere yer yoktu. Ne erkeklere, ne de kızlara. Yalnız annesi ve mastürbasyonu ve Ermişler. Yalnız caz plakları ve spor arabalar ve Hitler ülküleri, büyük bir önder olup Pala'yı modern devlet diye tanımladığı bir şeye dönüştürme düşleri.»</p>

  <p class="block_3">«Üç hafta önce,» dedi Ranga, «o ve Rani Shivapuram’da, saraydaydılar. Bir gurup üniversiteliyi Murugan’ın düşlerini dinlemeye çağırdılar: petrol, sanayileşme, televizyon, silahlanma, Manevî Kalkınma, falan.»</p>

  <p class="block_3">«Bari, yandaş topladı mı?»</p>

  <p class="block_3">Ranga başını olumsuzca salladı. «Kötü, sığ, sıkıcı bir şeyi kim iyi, doyurucu, son derece ilginç bir şeye yeğler? Sizin sürat teknelerinize, televizyonunuza gereksinmemiz yok. Hele savaşlarınıza, devrimlerinize, hortlattığınız eskimiş düşüncelere, politik sloganlarınıza, Roma, ya da Moskova kaynaklı fizikötesi saçmalara hiç, ama hiç özenmiyoruz. <i class="calibre4">Maithuna</i> nedir, bilir misiniz,»</p>

  <p class="block_3">«<i class="calibre4">Maithuna</i> mı? Neyin nesi bu?»</p>

  <p class="block_3">«Önce tarihçesinden başlayalım,» dedi Ranga ve yeni öğrendiği bir konuda ders veren üniversitelinin sevimli bilgiçliğiyle açıklamaya koyuldu. Budizm aşağı yukarı bin iki yüz yıl önce Pala’ya gelmiş. Hem de, bize daha yakın olan Seylan’dan değil de, Bengal’den ve Bengal kanalıyla Tibet’ten gelmiş. Sonuç: Bizler Mahayana<sup class="calibre6"><sup class="noteref" id="back_note_6"><a class="calibre5" href="../Text/index_split_024.html#note_6" title="6">6</a></sup></sup> kolundanız ve bizim Budizmimiz Tantra<sup class="calibre6"><sup class="noteref" id="back_note_7"><a class="calibre5" href="../Text/index_split_025.html#note_7" title="7">7</a></sup></sup> ile iç içedir. Tantra’nın ne olduğunu biliyor musunuz?</p>

  <p class="block_3">Will bu konudaki bilgilerinin çok yetersiz olduğunu belirtti.</p>

  <p class="block_9">«Doğrusu,» dedi Ranga, bilgiçlik kabuğunu delip geçen bir kahkahayla, «ben de sizin kadar biliyorum. Tantra çok geniş bir konu ve birçok saçmalıklar, boş inançlar içeriyor, Yine de özünde çok tutarlı. Eğer Tantrikseniz, dünyadan elinizi, ayağınızı çekip onun değerini yadsımazsınız. Güney Budizminin keşişleri gibi yaşamın dışında bir Nirvana aramazsınız. Tersine, dünyayı böylesiliğiyle benimseyip ondan yararlanma yolunu seçersiniz; yaptığınız her şey, başınızdan geçen tüm olaylar, görerek, duyarak, dokunarak algıladıklarınız, size benliğinizin tutsaklığından özgürleşme çabanızda yardımcı olur.»</p>

  <p class="block_3">«Güzel sözler,» dedi Will, kuşkusunu ortaya koyan bir sesle.</p>

  <p class="block_3">«Bunlar sözde kalmıyor ama,» diye diretti Ranga. «Ayırım burada,» diye ekledi - ve gençlere özgü bilgiçlik, yandaş toplama çabalarının ateşini söndürdü. «Sizin düşününüzle bizimki bu noktada farklılaşıyor. Batılı düşünürlerin en bilgeleri bile iyi birer konuşmacıdan başka bir şey değildir. Doğulu düşünürlerin çoğu konuşma sanatını pek bilmezler, ama ne çıkar. Önemli olan konuşmak değil ki. Onların kuramları yararcı ve uygulamalıdır. Tıpkı modern fizik kuramları gibi - şu farkla ki, bunların uygulama alanı ruhsal, sonuçları ise algılarötesi aşkınlıktır. Sizin metafizikçileriniz insanın ve evrenin yaradılış özellikleri üzerine kuramlar geliştirip, ilkeler belirlerler; ama okuyucuya bu ilke ve kuramları doğrulama yöntemlerini göstermezler. Bizim ilkelerimizse onları doğrulamaya yarayan bir dizi işlemle desteklenmiştir. Örnek olarak «<i class="calibre4">Tat tvam asi</i> - Sen de O’sun» ilkesini ele alalım. Bu ilke bizim düşünümüzün temelidir. «<i class="calibre4">Tat tvam asi</i>» diye yineledi. «Doğaötesi düşünde bir önermeyi andırıyor; ama, gerçekte ruhsal bir deneyimi tanımlar ve bu deneyi yaşayıp özümseyebilmek için bilinmesi gereken bütün işlemler düşünürlerimizce ayrıntılı biçimde, açıkça anlatılmıştır. Öyle ki, gerekli işlemleri yerine getiren herhangi biri «<i class="calibre4">Tat tvam asi»</i> ilkesinin doğruluğunu, geçerliliğini ölçebilir. Bu işlemler yoga, Zen, meditasyon veya belli koşullarda, <i class="calibre4">Maithuna</i> adlarını alırlar.»</p>

  <p class="block_3">«Yine başladığımız noktaya döndük. <i class="calibre4">Maithuna</i> nedir?»</p>

  <p class="block_3">«İyisi mi Radha’ya sorun?»</p>

  <p class="block_3">Will genç hemşireye döndü, «Nedir?»</p>

  <p class="block_3">«<i class="calibre4">Maithuna</i>,» diye özenle yanıtladı, «Aşk Yogasıdır.»</p>

  <p class="block_3">«Kutsal mı, bedensel mi?»</p>

  <p class="block_3">«Böyle bir ayırım yok.»</p>

  <p class="block_3">«İşin püf noktası da bu,» diye söze karıştı Ranga. «<i class="calibre4">Maithuna</i> yaptığınızda bedensel aşk kutsal aşkla özdeşleşir.»</p>

  <p class="block_3">«<i class="calibre4">Buddhatvan yoshidyonisansritan</i>,» diye alıntıladı kız.</p>

  <p class="block_3">«Sanskritçeyi kes de ne dediğini anlayalım.»</p>

  <p class="block_3">«Ranga, <i class="calibre4">Buddhatvan'ı</i> nasıl çevirirsin?»</p>

  <p class="block_3">«Budalık, Budalaşmak, aydınlanıp uyanma niteliği.»</p>

  <p class="block_3">Radha onu onaylayarak Will’e döndü. «Budalık <i class="calibre4">yoni</i>dedir<sup class="calibre6"><sup class="noteref" id="back_note_8"><a class="calibre5" href="../Text/index_split_026.html#note_8" title="8">8</a></sup></sup> demek oluyor.»</p>

  <p class="block_3">«<i class="calibre4">Yoni</i>de mi?» Will, Benares kentinde kambur bir satıcıdan dairede çalışan kızlara aldığı Ölümsüz Dişilik simgesi küçük taç yontuları anımsadı. Sekiz annaya bir siyah <i class="calibre4">yoni</i>, on iki annaya daha kutsal sayılan <i class="calibre4">yoni</i>-<i class="calibre4">lingam</i>.<sup class="calibre6"><sup class="noteref" id="back_note_9"><a class="calibre5" href="../Text/index_split_027.html#note_9" title="9">9</a></sup></sup> «Gerçekten mi <i class="calibre4">yoni</i>de, yoksa söz gelişi mi?»</p>

  <p class="block_3">«Amma saçma bir soru!» dedi genç hemşire, pürüzsüz, şen şakrak bir kahkaha atarak. «Bizim söz gelişi seviştiğimizi mi sanıyorsunüz yoksa? <i class="calibre4">Buddhatvan yoshidyonisansritan</i>,» diye yineledi. «Tümüyle, kesinlikle gerçek.»</p>

  <p class="block_3">«Oneida Derneği’ni duymuşluğunuz var mı?» diye sordu Ranga. Will başını eğdi. On dokuzuncu yüzyıl Amerikan dernekleri konusunda uzmanlaşmış bir Amerikalı tarihçi dostu vardı. «Peki, siz bunu nerden duydunuz?» diye sordu.</p>

  <p class="block_3">«Tüm uygulamalı felsefe kitaplarında bu dernekten bahsedilir. Temelde <i class="calibre4">maithuna</i> Oneida üyelerinin «Erkeğin Kendini Tutması» olarak tanımladıkları şeydir. Bu da Roma Katoliklerinin «<i class="calibre4">coitus reservatus</i>»u ile eşanlamlıdır.»</p>

  <p class="block_3">«<i class="calibre4">Reservatus</i>,» diye yineledi genç hemşire. «Bu sözcük beni hep güldürür. «Ne de tutuk bir genç adam!» Yüzünde gamzeler belirdi ve dişleri beyaz beyaz ışıldadı.</p>

  <p class="block_3">«Saçmalama!» dedi Ranga, kızgınlıkla. «Bu önemli bir konu.»</p>

  <p class="block_3">Kız özür diledi. Ne yapsın, «<i class="calibre4">reservatus</i>» gerçekten çok, gülünçtü.</p>

  <p class="block_3">«Kısaca,» diye konuyu toparladı Will, «<i class="calibre4">maithuna</i> araçsız bir gebelikten korunma yöntemi.»</p>

  <p class="block_3">«Hepsi bu değil,» diye atıldı Ranga. «<i class="calibre4">Maithuna</i> aynı zamanda başka bir şey. Çok daha önemli bir şey.» Üniversiteli bilgiç delikanlı yine öne çıkmıştı, «Anımsayın,» dedi, kendini kaptırarak, «Freud’un bıkmadan vurguladığı noktayı anımsayın.»</p>

  <p class="block_9">«Hangi nokta? O kadar çok nokta vurgulamış ki.»</p>

  <p class="block_3">«Çocuk cinselliği konusu. Hepimizde doğuştan varolan ve tüm bebeklik ve çocukluk döneminde yaşadığımız cinsellik, cinsel organlar üzerinde yoğunlaşmamıştır; tüm örgenliğimize yayılmış bir cinselliktir. Kalıtsal cennetimiz. Ama, çocuk büyüdükçe cennet yitirilir. <i class="calibre4">Maithuna</i> bu yitik cenneti yeniden bulmak, yaratmak için geliştirilmiş bir yöntemdir.» Radha’ya döndü. «Senin belleğin güçlüdür. Uygulamalı Felsefe kitabında Spinoza’dan bir alıntı vardı. Nasıldı o?»</p>

  <p class="block_3">«Bedeni birçok şeyler yapabilecek düzeye getirin,» diye ezbere alıntıladı Radha.</p>

  <p class="block_3">«Bu zihninizi mükemmelleştirmenize yardım eder ve böylelikle Tanrıyı aklınızla sevebilirsiniz.»</p>

  <p class="block_3">«İşte bütün yogaların amacı,» dedi Ranga, «<i class="calibre4">maithuna</i> dahil.»</p>

  <p class="block_3">«Ve o gerçek bir yogadır,» diye ısrarla belirtti kız. «Sürekli değişimcilerin yogası, gerekirciliğe inananların yogası, Tanrı aşkında kurtuluş arayanların yogası kadar gerçek. Aslında, çoğu kişi açısından daha bile iyi ve yararlı. Çünkü <i class="calibre4">maithuna</i> onları, oraya ulaştırıyor.»</p>

  <p class="block_3">«Orası da neresi?» diye sordu Will.</p>

  <p class="block_3">‘«Orası» «Bildiğin» yerdir.’</p>

  <p class="block_3">«Neyi bildiğin?»</p>

  <p class="block_3">«Öz varlığının bilincine vardığın yer - ve ister inan, ister inanma, Sen O’sun, ve Ben de O’yum. O benim» Gamzeler yine belirdi, dişler parıldadı. «Ve O aynı zamanda odur,» dedi Ranga’yı göstererek. «İnanmak zor, değil mi?» Genç adama dil çıkarttı. «Ama yine de gerçek.»</p>

  <p class="block_3">Ranga gülümsedi, uzanarak parmağıyla kızın burnunun ucuna dokundu. «Gerçek olmakla kalmayıp, açığa vurmuş bir Hakikat.» Burnun ucuna parmağıyla hafifçe vurdu. Açınlanmış bir Hakikat,» diye yineledi. «Onun için söz ve davranışlarına dikkat et küçük hanım.»</p>

  <p class="block_3">«Kafamı kurcalayan bir sorun var,» dedi Will. «Her şey belli bir yöntemle sevişmeye bağlıysa herkes neden aydınlanamıyor? Buna ne yanıt vereceksiniz bakalım?»</p>

  <p class="block_3">«Açıklaması kolay,» dedi Ranga.</p>

  <p class="block_3">Ama kız onun sözünü keserek, «Dinleyin,» dedi, «Dinleyin!»</p>

  <p class="block_3">Will kulak kabarttı. Uzaktan, duyulur duyulmaz, ama yine de anlaşılır biçimde bir ses geliyordu, Pala’ya ilk geldiğinde onu karşılayan o tuhaf, insan sesine benzemeyen ses. «Dikkat,» diyordu. «Dikkat. Dikkat...»</p>

  <p class="block_3">«Yine mi o allahın belası kuş!»</p>

  <p class="block_3">«Ama bütün giz onda saklı.»</p>

  <p class="block_3">«‘Dikkat?’ Ama az önce gizin çözümünü başka bir şeye bağlamıştın. O tutuk genç adama ne oldu?»</p>

  <p class="block_3">«O yalnızca dikkat etmeyi kolaylaştıran bir yöntem.»</p>

  <p class="block_3">«Ve gerçekten kolaylaştırıyor,» dedi Ranga. «<i class="calibre4">Maithuna’</i>nın önemi şurada. Sevişmeyi yogaya dönüştüren özel tekniğinden çok, bu tekniğin sağladığı uyanıklıkta. Kişinin kendi duyumlarına ve her duyumun özündeki duyum olmayana uyanmasında.»</p>

  <p class="block_3">«Duyum olmayanla neyi kastediyorsun?»</p>

  <p class="block_3">«Benliküstü bölgemin duyumlarım için sağladığı hammaddeyi.»</p>

  <p class="block_3">«Benliküstü bölgenize de dikkat edebiliyorsunuz demek?»</p>

  <p class="block_3">«Elbette.»</p>

  <p class="block_3">Will genç hemşireye döndü. «Ya sen?»</p>

  <p class="block_3">«Evet, benliğime ve aynı zamanda benliküstüme. Ranga’nın benliğine ve onun benliküstüne, Ranga’nın bedenine, kendi bedenime ve bedenimin bütün duyumlarına. Ve aşka ve dostluğa. Ve öbür insanın gizemine - kendi benliğimin diğer yarısı, benliküstüm olan o yabancıya. Ve bu arada, duygucu, ya da daha beteri, Rani gibi maneviyatçı olsaydım, çok kaba, çirkin, duygusuz bulacağım birçok ayrıntıya da dikkat ediyorum. Bu ayrıntılar bence kaba, çirkin değil, çünkü bilinçli, uyanık olduğum sürece onların da diğer şeyler kadar güzel ve olağanüstü olduğu gerçeğine dikkat edebiliyorum.»</p>

  <p class="block_3">«<i class="calibre4">Maithuna dhyana</i>’dır,» diye belirtti Ranga. Yeni bir sözcüğün her şeyi açığa kavuşturmaya yeteceğini düşünüyor olmalıydı.</p>

  <p class="block_3">«Ama <i class="calibre4">dhyana</i> nedir?» diye sordu Will.</p>

  <p class="block_3">«<i class="calibre4">Dhyana</i> meditasyon, derin düşüncedir.»</p>

  <p class="block_3">«Meditasyon?»</p>

  <p class="block_3">Will, Charing Cross caddesi üstündeki o çilek pembesi aşk yuvasını düşünüyordu. Orada geçenleri anlatmak için meditasyon sözcüğünü seçmezdi doğrusu. Ama, aslına bakarsanız, orada bile bir tür kurtuluş, özgürleşme bulmamış mıydı. Porter Cini reklamının değişken ışığının yol açtığı yabancılaşma, o berbat günlük kişiliğinden bağımsızlaşma değil miydi. Ancak, ne yazık ki, aynı anda varlığının tümünden yabancılaşmıştı - sevgiden, akıldan, değer yargılarından, ceset yeşili, ya da sıcak pembede yaşanan, kendinden geçirici bir coşkunun, ucuz, bayağı bir yanılsamanın dışında tüm bilincinden yabancılaşma. Radha’nın aydınlık yüzüne baktı. Ne mutluluk, ne inanç! Hem de Bay Bahu’nun kararlılıkla dünyaya benimsetmeye uğraştığı günaha değil de, onun erinçli, gönül aydınlatan karşıtına inanç. Çok dokunaklıydı doğrusu. Ama o etkilenmeyecekti. «<i class="calibre4">Noli me tangere</i> - bana ilişme, işime karışma» bu kesin bir buyruktu. Zihnini bir başka odağa toplayarak, sorunu gülünesi bir saçmalığa indirgeyerek içini rahatlatmaya çalıştı. Kurtulmak için ne yapmalıyız? Yanıt üç harfte gizli.</p>

  <p class="block_3">İçinden gülerek, alayla sordu. «<i class="calibre4">Maithunayı</i> okulda öğrenmiş olmalısınız?»</p>

  <p class="block_3">«Evet ya, okulda,» diye öyle bir doğallıkla yanıtladı ki Radha, Will’in Rabelais özentisi ince alayı boşa çıkıverdi.</p>

  <p class="block_3">«Bu yöntem herkese öğretilir,» diye ekledi Ranga.</p>

  <p class="block_3">«<i class="calibre4">Maithuna</i> eğitimi ne zaman başlar?»</p>

  <p class="block_3">«Aşağı yukarı trigonometri ve ileri biyoloji ile aynı dönemde, on beş on beş buçuk yaşımızda.»</p>

  <p class="block_3">«<i class="calibre4">Maithunayı</i> öğrenip hayata atıldıktan, evlendikten sonra - tabi, sizde evlilik varsa...»</p>

  <p class="block_3">«Oh, evet, evleniriz,» diye güvence verdi Radha</p>

  <p class="block_3">«Evlendiğinizde de <i class="calibre4">maithuna</i> uygular mısınız?»</p>

  <p class="block_3">«Herkes değilse de çoğunluk uygular.»</p>

  <p class="block_3">«Sürekli olarak mı?»</p>

  <p class="block_3">«Çocuk istedikleri zamanlar dışında, sürekli.»</p>

  <p class="block_3">«Çocuk istemeyen, ama <i class="calibre4">maithuna</i> dışında yenilik arayanlar ne yapar?»</p>

  <p class="block_3">«Doğum kontrol araçları,» dedi Ranga, kısa ve öz.</p>

  <p class="block_3">«Bu araçlar kolayca bulunabiliyor mu?»</p>

  <p class="block_3">«Bulunmak ne kelime! Bunların dağıtımını devlet üstlenmiştir. Bedava, beş kuruş ödenmeksizin dağıtılır - tabi, bunların bedelinin vergilerimizden karşılandığını saymazsak.»</p>

  <p class="block_3">Radha söze karıştı, «Postacı her aybaşı otuz gecelik gereksinimimizi kapımıza bırakır.»</p>

  <p class="block_3">«Ve böylece, bebekler de gelmez?»</p>

  <p class="block_3">«Yalnız istediğimiz bebekler doğar. Aileler en çok üç genellikle iki çocuk yapar.»</p>

  <p class="block_3">«Sonuç olarak,» dedi Ranga, sıra istatistik bilgilere gelince yine bilgiç öğrenci kimliğine bürünerek, «bizde nüfus artış hızı binde üç dolayındadır. Buna karşılık, Rendang’ın nüfus artış hızı hemen hemen Seylan’ın ki kadar: yüzde üç. Çin’in yüzde iki Hindistan’ın, yüzde bir nokta yedi.»</p>

  <p class="block_3">«Bir ay önce Çin’deydim,» dedi Will. «Geçen yıl da Hindistan’da bir ay kalmıştım. Ondan önce de, Rendang ve Seylan’dan bile daha hızla üreyen Güney Amerika’yı görmüştüm. İçinizde Rendang-Lobo’yu bilen var mı?»</p>

  <p class="block_3">Ranga başını eğerek bildiğini belirtti.</p>

  <p class="block_3">«Rendang’da üç gün kaldım,» diye açıkladı. «Sosyoloji dersinde ilk altıya girdiniz mi, dış dünyanın neye benzediğini görmenize fırsat tanırlar.»</p>

  <p class="block_3">«Peki, dış dünyayı nasıl buldun?» diye sordu Will.</p>

  <p class="block_3">Ranga soruyu soruyla karşıladı. «Rendang-Lobo’da iken size gecekondu bölgelerini gösterdiler mi?»</p>

  <p class="block_3">«Tam tersi, gecekonduları görmemem için ellerinden geleni yaptılar. Ama onları atlattım.»</p>

  <p class="block_3">Evet, Rendang Dışişleri Bakanlığındaki o tüyler ürpertici kokteyl partiden oteline dönerken onları nasıl atlattığını olanca canlılığıyla anımsıyordu. Kalburüstü kişilerin hemen hemen tümü partideydi. Yörenin ileri gelenleri ve eşleri - üniformalar, madalyalar, Dior giysileri ve mücevherler. Tüm önemli yabancılar- sürüsüne bereket diplomatlar, İngiliz ve Amerikalı petrolcüler, Japon ticaret heyetinin altı üyesi, Leningrad’dan bir hanım ecza uzmanı, iki PolonyalI mühendis, özelliği Krupp von Bohlen’in kuzeni olmaktan ibaret bir Alman turist, Cezayir’de çok önemli bir Ekonomik Yardım Yürütüm Birliğini temsil eden ne idiği belirsiz bir Ermeni, mutlulukları yüzlerinden okunan on dört Çek teknisyen ki, bu sonuncular geçen ay Skoda’dan Rendang’a sevkedilen tanklar, toplar ve makineli tüfeklerle gelmişlerdi. «İşte bu insanlar,» demişti kendi kendine, Dışişleri Bakanlığının mermer merdivenlerinden Özgürlük alanına inerken, «işte dünyamızı yönetenler.» Üç milyar insanın yazgısı bu bir avuç politikacının, birkaç bin milyonerin, generalin ve tefecinin eline kalmış. «Sizler, bu dünyanın siyanürleri - ve siyanür asla, ama asla ağız sulandıran tadını yitirmeyecek.»</p>

  <p class="block_3">Kokteyl partinin göz alıcı ışıltısından sonra, kahkahalardan ve yiyeceklerin ve Chanel parfümü sürünmüş kadınların iç bayıltan kokularından sonra, yepyeni Adalet Sarayının arkasında kalan daracık sokaklar büsbütün karanlık ve gürültülü, Bağımsızlık Bulvarında, palmiyelerin dibinde geceleyen acınası serseriler Kalküta sokaklarında yığılı cesetler gibi uyuyan umutsuz kalabalıktan bile daha yitik, Tanrı ve insan tarafından büsbütün terkedilmiş görünüyorlardı. Ve birden, o küçük oğlanı anımsadı. Onu taşıyan kendisi kadar küçük ablasının sırtından kayıp, düştüğünde, berelenmiş, sarsılmış, yerden kaldırdığı şiş karınlı oğlanı.</p>

  <p class="block_3">Çocuğu kaldırarak, minik ablasının da yardımıyla evine götürmüş ve (uyuz kafaları sayabildiği kadarıyla) dokuz kişiye yuvalık eden penceresiz bir izbeye indirmişti.</p>

  <p class="block_3">«Bebekleri yaşatabilmek,» dedi, «hastaları iyileştirmek, lağımların içme sularına karışmasını önlemek - insan bu özünde yararlı şeylerle işe başlıyor. Ama neye yarar? Sonuç, yoksulluk ve sefaletin artması, uygarlığın giderek yok olması. Bu Tanrıyı müthiş eğlendiren bir tür eşek şakası olmalı.»</p>

  <p class="block_3">Genç dostlarına o gergin, ürkütücü sırıtışıyla baktı.</p>

  <p class="block_3">«Tanrıyı bu işe karıştırmayın,» dedi Ranga, sertçe. «Bu evrensel değil, kesinlikle insan yapısı bir şaka. Bu işler, çekim kuramına, ya da ikinci termodinamik yasasına benzemez. Ancak insanların aptalca davranışları nedeniyle olurlar. Biz, Pala’da bu tür şeylerin olmasına izin vermedik, onun için bu oyun bizim üstümüzde oynanmadı. Aşağı yukarı yüz yıldır çevre sağlığına önem veriyoruz - üstelik, halen aşırı artmış bir nüfusumuz yok, yoksul değiliz ve dikta ile yönetilmiyoruz. Tüm bunların nedeni çok açık - akılcı ve gerçekçi davranmayı seçtik.»</p>

  <p class="block_3">. «Nasıl oldu da bu seçimi yapabildiniz?» diye sordu Will.</p>

  <p class="block_3">«Uygun insanlar, uygun zamanda akıllarını kullandılar,» dedi Ranga. «Ancak, şunu da belirtmek gerekir ki, çok şanslıydılar. Aslında, genel olarak Pala çok şanslıydı. Öncelikle, kimsenin sömürgesi olmamıştı. Rendang’ın harika bir limanı vardır. Bu da ortaçağlarda Arapları başlarına sardı. Bizim limanımız yok, bu nedenle Araplar bize dokunmadılar ve biz de dinimizi koruyabildik. Halen Budist, ya da Şiva dinindeniz, tabi, Tantrik Agnostik (Bilinemezci) olmadığımız sürece.»</p>

  <p class="block_3">«Kendinizi böyle mi tanımlarsınız?» diye sordu Will, «Tantrik Bilinemezcisi?»</p>

  <p class="block_3">«Evet, hem de Mahayana eklentileriyle,» diye açıkladı Ranga. «Her neyse, Rendang’dan bahsediyorduk. Araplardan sonra Portekizliler geldi. Biz yine kurtulduk. Liman yok, Portekizliler de yok. Buna bağlı olarak, Katolik azınlık da yok, insanların aşırı üreyip insanlık dışı yoksulluğa düşmelerinin Tanrı buyruğu olduğu yolunda dinsel yutturmacalar da yok, doğum kontroluna karşı örgütlü direniş de. İyi yazgımız bu kadarla da kalmıyor: Seylan ve Rendang yüz yirmi yıl süren Portekiz istilasından sonra HollandalIların eline geçti. HollandalIlardan sonra da İngilizler geldi. Biz bu yayılmacılardan da paçamızı kurtardık. Ne Hollandalı, ne İngiliz ve böylece, ne büyük çiftçiler, ne toprak köleliği, ne dışsatıma yönelik bol para getiren ürünler, ne toprak erozyonu. Ayrıca, ne viski, ne Kalvincilik, ne frengi, ne de yabancı yöneticiler. Kendi yolumuzu kendimiz çizebildik, kendi sorunlarımızın sorumluluğunu kendimiz üstlendik.»</p>

  <p class="block_3">«Gerçekten de çok şanslıymışsınız.»</p>

  <p class="block_3">«Bu büyük şansın üstüne, bir de Düzeltimci Murugan ile Andrew MacPhail’in yönetimdeki şaşılası başarılarını eklemeli,» diye sürdürdü Ranga. «Dr. MacPhail size büyük dedesinden bahsetti mi?»</p>

  <p class="block_3">«Yalnızca birkaç sözcükle değindi.»</p>

  <p class="block_3">«Deneme Merkezinin kuruluşunu anlattı mı?»</p>

  <p class="block_3">Will olumsuzca başını salladı.</p>

  <p class="block_3">«Deneme merkezinin nüfus planlamasıyla yakın ilişkisi vardır,» dedi Ranga. «Her şey bir kıtlıkla başlamış. Pala’ya gelmeden önce Dr. Andrew birkaç yıl Madras’ta yaşar. Oradaki ikinci yılında Muson rüzgârları esmez olur. Ekinler kavrulur, sarnıçlar, kuyular kurur. Zenginler ve İngilizler dışımda kimse yiyecek bulamaz. İnsanlar sinek gibi topluca ölürler. Dr. Andrew’un anılarında bu kıtlıkla ilgili çok ünlü bir bölüm vardır. Bir betimleme, ve sonra bir yorum. Çocukluğunda pek çok vaaz dinlemek zorunda kalmış ve açlıktan ölen Hintlilerle ilgilenirken, bunlardan biri aklına takılmış. «İnsan yalnız ekmekle yaşayamaz» vaazın konusu buymuş ve vaiz öyle etkili konuşmuş ki, vaazın sonunda mezhebine epey yandaş toplamış. «İnsan yalnız ekmekle yaşayamaz.» Ama Dr. Andrew o kıtlık anında aymış ki, ekmek olmadan zihin, ruh, iç aydınlanma, Cennetteki Babamız da olamaz. Yalnızca açlık, umutsuzluk, kayıtsızlık ve ölüm vardır.»</p>

  <p class="block_3">«Al sana bir evrensel eşek şakası daha,» dedi Will. «Üstelik, bunu biçimlendiren İsa’nın ta kendisi. «Varlıklı olanlara verilecektir, varlığı olmayanlardan ise ellerindeki de alınacaktır - ellerinde olan ancak ucu ucuna insanca yaşamaya yetse bile. Bu Tanrı’nın oyunları arasında en acımasızı ve en yaygın olan... Bu pis oyunun dünyanın her yanında milyonlarca erkek ve kadına, milyonlarca çocuğa oynandığını gördüm.»</p>

  <p class="block_3">«Öyleyse, kıtlığın Dr. Andrew üzerinde ne denli silinmez bir iz bıraktığını anlayabilirsiniz. O ve dostu Raca, Pala’da en azından her zaman ekmek bulunabilmesi için çalışmaya karar vermişler. Bunu sağlamak için de Deneme Merkezini kurmuşlar. Tropiklerdeki Rothamsted çok başarılı olmuş. Birkaç yıl içinde yeni pirinç, mısır, akdarı, ekmek ağacı türleri geliştirilmiş. Daha verimli sığır ve tavuk türleri yetiştirilmiş. Gübreleme ve üretimde yeni yöntemler denenmiş; öyle ki, ellili yıllarda Berlin’in doğusunda ilk süperfosfat fabrikası bu adada kurulmuş. Bütün bu gelişmeler sonunda insanlarımız daha iyi beslenir, daha uzun yaşar, daha az çocuk yitirir olmuşlar. Tropik bölge Rothamsted’inin kuruluşunun onuncu yılında Raca bir nüfus sayımı yaptırmış. Yüz yıldır nüfus pek değişmezken, artık artmaya başlamış. Dr. Andrew elli, altmış yılda Pala’nın Rendang’ın bugünkü durumunu andıran mikrop yuvası bir gecekondu bölgesine dönüşeceğini öngörebilmiş. Ne yapılmalıydı? Dr. Andrew Malthus’un öğretisini iyi biliyormuş. «Besin üretimi aritmetik artış gösterir; nüfus ise geometrik artış gösterir. İnsanın iki seçeneği vardır; ya sorunun çözümünü doğaya bırakır ve doğa da alışılmış yöntemlerine, kıtlık, salgın hastalık ve savaşa başvurur; ya da (Malthus din âdâmı olduğundan) insan kendi türünün sayısını nefis hakimiyeti yoluyla belli bir düzeyde tutar.»</p>

  <p class="block_3">«Nefis hakimiyeti,» diye sözcükleri yayarak, alayla yineledi genç hemşire. «Nefis hakimiyeti! Söz aramızda,» diye ekledi, «Dr. Andrew Raca’nın on altı yaşındaki körpecik kızıyla daha yeni evlenmişti...»</p>

  <p class="block_3">«Ve bu da,» dedi Ranga, «Malthus kuramını yeniden gözden geçirmesi için iyi bir nedendi. Bir yanda açlık, bir yanda cinsellikten kaçınma. Malthus kıskaçları arasında daha iyi, daha zevkli, daha insanca bir orta yol olmalıydı. Tabii ki o günlerde dahi, lastik koruyucular ve sperm öldürücülerden bile önce, böyle bir yol vardı. Süngerler, sabun, yağlanmış ipekten koyunun kör bağırsağına kadar, akla gelebilecek her türlü su geçirmez maddeden yapılmış koruyucular yaygındı. Taşdevri doğum kontrolünün tüm silahları.»</p>

  <p class="block_3">«Peki, Raca ve tebası Taşdevri doğum kontrolüne nasıl tepki gösterdiler? Dehşete kapılmadılar mı?»</p>

  <p class="block_3">«Yok canım. Çok iyi birer Budisttiler ve her iyi Budist gibi üremenin ertelenmiş kıyım olduğunu biliyorlardı. Doğum-ölüm döngüsünden çıkmak için elinden geleni yap ve Tanrı aşkına, döngüye fazladan kurbanların girmesini önle. İyi bir Budist için doğum kontrolünün doğaötesi geçerliliği vardır. Pirinç yetiştiricisi köylü bir toplum için ise sosyal ve ekonomik geçerlilik taşır. Tarlada çalışmaya, yaşlı ve çocuklara bakmaya yeterli sayıda genç nüfus gereklidir. Ama gençler çok çoğalırlarsa ne yaşlılar, ne emekçiler, ne de onların çocukları yeterli besin bulabilirler. Eskiden çiftler altı çocuktan iki üç tanesini yaşatabilirlerdi. Sonra sular temizlendi, Deneme Merkezi kuruldu. Doğan her altı çocuktan beşi yetişkin olmaya başladı. Eski üreme düzeni geçerliliğini yitirdi. Taşdevri doğum kontrolünün tek tepki uyandıran yanı incelikten yoksun olmasıydı. Allahtan daha estetik bir seçenek vardı. Raca Tantrizmin inceliklerini bilen bir kişiydi ve aşk yogasını öğrenmişti. Dr. Andrew böylece <i class="calibre4">maithuna</i> ile tanıştı ve gerçek bir bilim adamı olduğundan, bu yöntemi denemeyi kabul etti. O ve genç karısı gerekli eğitimi gördüler.»</p>

  <p class="block_3">«Sonuç?»</p>

  <p class="block_3">«Coşkulu bir beğeni.»</p>

  <p class="block_3">«Zaten, bu konuda herkesin ortak tepkisi bu,» dedi Radha.</p>

  <p class="block_3">«Hadi, hadi, bırak şu genellemeleri! Kimi böyle düşünür, kimi başka türlü. Dr. Andrew <i class="calibre4">maithuna</i> yandaşlarındandı. Bu konuyu enine boyuna tartıştılar. Sonunda gebeliği önleyici araçların eğitimle aynı biçimde ele alınmasında karar kıldılar: bedelsiz, vergilerle desteklenen ve zorunlu olmamakla birlikte, olabildiğince yaygın. Daha incelikli yöntemler arayanlar için ise aşk yogası eğitimi yapılacaktı.»</p>

  <p class="block_3">«Şimdi bana bu kararları yürütebildiklerini mi söylüyorsunuz?»</p>

  <p class="block_3">«Bu pek de zor olmadı. <i class="calibre4">Maithuna</i> dinsel töreye uygundu. Kimsenin dine aykırı davranması istenmiyordu. Tam tersi, çok özel, ayrıcalıklı bir şey öğrenerek seçkinlere katılma fırsatı veriliyordu onlara.»</p>

  <p class="block_3">«Ve en önemli noktayı gözden kaçırmayın,» diye söze karıştı genç hemşire. «Kadınlar açısından - hem de tüm kadınlar, genellemelere karşı çıkarsan çık - aşk yogası kusursuzluk, değişip kendi kalıplarını aşarak bütünlenmek demektir.» Kısa bir suskunluk oldu. «Ve artık,» diye ekledi değişik, canlı bir sesle, «senin öğlen uykusu zamanın geldi de geçiyor.»</p>

  <p class="block_3">«Siz gitmeden önce,» dedi Will, «bir mektup yazmak istiyordum. Patronuma hayatta olduğumu ve vahşi yerlilerce yenme tehlikesiyle karşı karşıya bulunmadığımı belirten kısacık bir not.»</p>

  <p class="block_9">Radha Dr. Robert’in çalışma odasında biraz arandıktan sonra kâğıt, kalem ve bir zarfla geri geldi.</p>

  <p class="block_3">«<i class="calibre4">Veni, vidi</i>,» diye karaladı Will. «Rani’yle ve yirmi bin dolar bahşiş karşılığında işimizi göreceğini söyleyen Rendanglı işbirlikçisiyle tanıştım. Görüşmeleri bu fiyat üzerinden sürdüreyim mi? Eğer «<i class="calibre4">Önerdiğiniz mal O.K</i>.» diye tellerseniz işe girişeceğim. «<i class="calibre4">Mal için aceleye gerek yok</i>» derseniz işi bırakacağım. Anneme iyi olduğumu ve yakında yazacağımı bildirin.»</p>

  <p class="block_3">«Tamam,» dedi adresli, mühürlü zarfı Ranga’ya uzatırken. «Sizden bir pul alıp bunu yarınki uçağa yetişecek biçimde postalamanızı rica ediyorum.»</p>

  <p class="block_3">«Bu işi oldu bilin,» diye söz verdi Ranga.</p>

  <p class="block_3">Will genç çiftin ardından bakarken vicdanında bir sızı duydu. Ne de sevimliydiler. Oysa o, Bahu ve tarih güçleriyle işbirliği yaparak onların dünyasını altüst etmeyi kuruyordu. Adam sen de, o yapmasa nasılsa başkası yapacaktı bu işi. Üstelik Joe Adelhyde petrol işletme hakkını elde etse bile, alıştıkları yöntemle sevişmeyi sürdürebilirlerdi. Ya sürdüremezlerse?</p>

  <p class="block_3">Genç hemşire kapıda duraklayarak, «Artık okumak yok,» dedi ve parmağını salladı. «Uyuman gerek.»</p>

  <p class="block_3">«Ben gündüzleri uyuyamam,» diye karşı koydu Will, bu karşı çıkışta sapıkça bir doyum bularak.</p>

  <p class="block_10" id="calibre_pb_9"></p>
</body>
</html>
