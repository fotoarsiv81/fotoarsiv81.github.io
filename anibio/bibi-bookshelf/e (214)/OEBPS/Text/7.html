<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>7.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x7.html" xml:lang="tr-TR">
    <div class="Basic-Text-Frame">
      <p class="B-l-m-Ba-l---" id="toc_marker-1">TIMARHANE BANA<br/>
      NEYZEN TEVFİK’İ TANITTI</p>

      <p class="para-style-override-11"><img alt="028.tif" height="352" src="../Images/028_fmt.jpeg" width="170"/></p>

      <p class="Basic-Paragraph para-style-override-6" xml:lang="en-GB"><span class="char-style-override-16" xml:lang="tr-TR">Neyzen Tevfik (1879-1953)</span></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Onu tanımayan yoktur sanırım o kuşakta ve bizim kuşakta. Yeni kuşak merak sarsa, belki biraz tanıyabilir onun kişiliğini şiirlerinden...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Görmek mümkündü onu Beyoğlu’nda, Havuzlu Beyazıt Meydanı’nda, Küllük Kahvesinde,</span><span class="char-style-override-17" xml:lang="tr-TR">1</span> <span class="char-style-override-10" xml:lang="tr-TR">Kumkapı’da, Samatya’da... İstanbul’un her yerinde, her semtinde, hemen her meyhanesinde. Ya yarı sallanır, ya tam sallanır durumda, ister cebinde para olsun, ister meteliği olmasın, ceplerinde defteri, kurşun kalemi, neyleriyle, nısfiyeleriyle...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Onunla ilk Özcan Meyhanesi’nde karşılaşmıştım uzaktan uzağa. Beş kuruşa, yedi buçuk kuruşaydı o zamanlar rakının tek kadehi. On kuruşa kulplu bardaklı bira ve çeşitli mezeler... Bursa Sokağı’na yakın sokaklardan birindeydi Özcan Meyhanesi. Sanatçılar çıkardı o günlerde oraya. Ve sanatçıları sevenler. Oraya, Degüstasyon’a, Fişer’e, Çiçek Pasajı’na, Tuna Birahanesi’ne. Bilinen yerlerdi sanatçıların çıktığı yerler... Meyhaneler, kahveler, pastaneler, Nisuaz, Petrograd, Moskova ve Viyana kahveleri...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Benim onu asıl tanımam kahvelerde, meyhanelerde olmadı. Benim onu asıl tanımam, Bakırköy Akıl Hastanesi’nde olmuştu:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">İnsan haysiyetini boğazlayarak, kışın soğuk bir gününde, dilim bağlı, dört duvar arasına koydular beni. En uysal delilerin koğuşuydu bu. Her adam kendi dünyasını yaşıyordu. Birkaçı sobanın çevresinde halkalanmışlar, birkaçı pencerelerden dışarıyı seyrediyordu. Biri parke taşlarını sayıyordu. Bir başkası bir köşeye büzülmüş, sigarasını avucunun içinde saklayarak içiyordu. Üçü beşi ellerini arkasına bağlamış, üçü beşi sıralar üstünde ayakta, başlarını havaya sallayarak mırıldanıyorlardı. Çoğu yalınayaktı. Zaman zaman susan, zaman zaman yumruklarını başına ve bacaklarına çarparak dövünen, acı acı uluyan biri çevremde üçgenler dörtgenler çizerek çömeliyor, kalkıyor, gene dolaşıyordu. İki Yahudi hasta, el ele, birbirlerinden hiç ayrılmıyorlardı.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Burada da imtiyaz vardı.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Her sınıftan, her işten, her çeşit insan yan yana yaşıyorduk. Ama pistonlulara ayrı davranış...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Çoğunun üstü başı yırtıktı. Yatağına uzanmış biri kitap okuyordu. Saçları ensesini aşmış ressam, sayfaları yırtarcasına desenler çiziyordu. Şahlanan at resimleri.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Kaptan yere çökmüştü. Gözlerini yere eğdi, tükürdü. Balgamında gemiler gözlüyor, söyleniyordu:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Gelecek pazara!.. Kızım, karım, bana bir bavul getirecekler, temiz çamaşırlar, tertemiz, pazara!..</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ve şoför:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Bekle!.. Zor gelecek!.. Gelir inşallah!.. diye alay ediyordu. Kaptan boyuna tükürüğüne bakıyor:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Pazara!.. diyordu, gemi yanaşacak, rıhtımda karım, nurtopu çocuklarım!.. Ben köşkte, kaptan köşkünde!.. Vapur bir daha ötmeyecek!..</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Bir sigara versene!.. dedi terzi.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Şoför seslendi:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Bekle, hele vapur, gelsin karısı bavulunu getirsin, kaptan bize paket paket sigaralar ikram edecek!.. Yalan mı kaptan?..</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Bir deli acı acı söylendi:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– İskeleyi, vapuru unutmaya bak, beklediğin gelmeyecek denizden!..</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Dilim kopsun!..</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Havada bulut, unut unut!.. Haline köpekler acısın!..</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Halimize!..</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Çok şükür ben terziyim... Elime bir makas vermişler, kes babam kes!.. Fabrika dokudu ben kestim, ben giydirdim eşi dostu... Çoğu da veresiye!.. Ama şimdi bir hırka bile vermiyorlar sırtıma!.. Üşüyorum, üşüyorum!..</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Yanıma geldi, sigara içiyordum.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Bir sigara versene, içim ısınsın, dedi.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Başka sigaram yok, dedim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">En değerli şey sigaradır burada. Kimse kimseye izmarit bile veremez. Kuru ağaç yaprakları tütündür, gazete parçaları kâğıt. Sarıp sarıp içerler. Eğer yazdan yaprak toplamamışlarsa izmarit için kavgalar çıkar, önlenmese cinayet olur.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Terzi yalvarıyordu:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Allahım, büyük Allahım, büyüklüğüne sığınıyorum, bana bir tek sigara gönder!..</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Yalvarma, rahatsız olur!..</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Dövünen adam acı acı uludu, dövündü, dörtgenler çizdi durdu.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Şoför homurdandı:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Susturun şunu be, içimi parçalıyor!..</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Bu hikâye böylece sürebilir. Bir roman olabilir.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Gene böyle bir günde, hastalar akşam saat altı sularında yataklarına yatırılmıştı. Söz dinleyen uysal hastalar. Kimsesizler, itilip kakılmışlar, hor görülmüşler, çıldırmışlar, yalnızlar.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Gece yarısını çoktan geçmişti zaman...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Oh!.. of!..</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Sesleri çınladı önce avluda, sonra koğuşta... Bitmez tükenmez “Of’lar, oh’lar ve ah’lar”...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Gelen Neyzen’di.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Zilzurnaydı, yıkılmış haldeydi.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Üstat geldi!.. dedi hastabakıcılardan biri.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Üstü başı berbattı. Düşe kalka gelmişti, belli...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Kim getirdi seni üstat, buraya? dedi nöbetçi doktor.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Kim mi getirdi beni?.. Kendim geldim, tıpış tıpış, ayaklarımla!.. Benim haysiyetimle oynadılar mı, kalkar gelirim buraya!.. Haysiyetli insanlar arasına!.. Burası benim evim!.. Evim burası!.. Evim!..</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Üstünü başını temizlediler, yıkadılar, temiz pijama giydirdiler. O hâlâ “oh!..” çekiyordu.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Koğuşta bölme bölme, sonradan bölünmüş birkaç oda vardı. Bu odaların birinde yanındaki karyola boştu. Oraya yatırdılar onu.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Duvarın tahta bölümüne birkaç çivi çaktım, defterini kalemini sicimle astım. Neylerini nisfiyesini yerleştirdim, kendine gelince çok sevinmişti buna...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Sen kimsin? dedi bana, necisin?</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Söyledim, anlattım...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Âlâ, âlâ... Demek sen Abidin Dino’nun arkadaşısın! Çok severim, çok severim onları. Severim, severim, severim...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Bir sözü tutturdu mu, tutturur da tuttururdu...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">İğneler, ilaçlar, kusmalar, zor uyuttuk onu o gece.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Sabah erken uyanmıştı, durmadan “of” çekiyordu.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Fahrettin Kerim gelince gelsin beni görsün, dedi.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Fahrettin Kerim başhekimiydi hastanenin. Gerçekten de gelip görmüştü viziteden önce onu. Hatırını, isteklerini sormuştu.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">İyi bir çorba istiyordu önce, sonra söğüş, bir tavuk, sütlaç mahallebi ve komposto...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">İkinci Harbin ortalarıydı. Alman orduları zaferden zafere koşuyordu. Nedense Hitler’e tutkundu üstat o sıralar... Ama Alman orduları kuşatılıp geriledikçe, o da gerilemeye, Hitler sevgisi erimeye başlamıştı. Bir şeyi tutturdu mu tutturur, ertesi günü de yüz seksen derece dönüverirdi... Nedeni yoktu bunun, öyle işte...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Haftada iki gün ziyaret günüydü hastanenin. Ama bizim için böyle bir şey bahis konusu değildi. Abidin Dino’lar, Arif Dino’lar, Asaf Halet Çelebi’ler, Sait Faik’ler vb. isteklerince ziyaretimize gelir, isteklerince otururlardı. Abidin Dino her gelişinde, onun karakalem portrelerini çizerdi. Konuşarak, kahkahalar atarak çizer, çizer, çizerdi. Hayranlığı vardı bu başa...</span> <span class="char-style-override-11" xml:lang="tr-TR">S.E.S.</span><span class="char-style-override-17" xml:lang="tr-TR">2</span> <span class="char-style-override-10" xml:lang="tr-TR">dergisi çıkıyordu o zaman. Orda yazıyorduk yazılarımızı... Orda yayımlıyordu o günlerin önde gidenleri... “Bulunmaz bir yüz!” diyordu Abidin, “ne kadar çizsem doyamıyorum...”</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ve çizmekten yorulmaz,</span> <span class="char-style-override-11" xml:lang="tr-TR">S.E.S.</span><span class="char-style-override-10" xml:lang="tr-TR">’te yayımlardı bu çizgilerini...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ara sıra sinirlenirdi en olmayacak şeye.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Kıvır kıvır beyaz saçlı, lahana yüzlü, harita yüzlü Neyzen Tevfik yarı homurdanır, yarı susar, yemekleri beğenmez, küfreder, aklına estikçe de neyini veya nısfıyesini üflerdi...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Getirin elbisemi; çıkar, kaçarım burdan da ha!.. Kimse beni tutamaz!.. Bu dünyadan da kaçarım ha!.. Adam gibi eşit davranın insanlara!..</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Bu gözdağını sık sık tekrarlardı...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Bir gün tıp öğrencileri gelmişti hastaneye. Koğuş koğuş gezdiriliyorlardı. Bir sirkteymiş gibi eğleniyorlardı hastaları seyrederek... Öyle ya, kimi:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Çörçil’le randevum var yarın, uçağı hâlâ hazırlayamadılar mı? Adam bekler mi beni? Çörçil bu! Londra’da buluşup Rozvelt’e gideceğiz. Waşhington’a! Özel kalem müdürüm de hep gecikir!.. Kovacağım onu bugün de gecikirse! diyor, kimi İsmet Paşa’ya, kimi Stalin’e, kimi Hitler’e sövüp sayıyordu. Görülecek, zevk alınacak şeylerdi herhalde bu görünüş onlar için. Etüt yapıyorlardı...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Bu arada üç güzel kız gelmişti bizim odaya. Birbirinden güzel üç kız. İçlerinden biri üstada:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Bize bir şey çalar mısın? dedi.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Ben hırsız mıyım kızım?</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Hayır, ney demek istiyorum.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Ben çalgıcı mıyım?.. Ney çalınmaz, üflenir. Beni çalgıcı mı sandınız?</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Hayır ama...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Hayırı bayırı yok!.. Ben, benim gönlüm isteyince üflerim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Birbirlerinden üç güzel kız fena bozulmuşlardı. Onların bu haline üzüldü mü ne:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Ver şunu! dedi bana birden.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Neyi mi, nısfiyeyi mi? dedim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Nısfıyeyi, dedi.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Sonra üç güzeli yataklarımıza oturttu, başladı üflemeye. Uzun uzun, çok uzun uzun...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Önce kızlardan biri başladı ağlamaya, sonra ikincisi, sonra üçü birden... Sessiz sessiz ağlıyorlardı. Ne dokunmuştu onlara böyle?.. Yaşlı bir üstadın tımarhanede oluşu mu?.. Böyle büyük bir adamın bu hallere düşüşü mü?.. Ses’ti...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Sonra birden ayırdı nısfiyeyi ağzından:</span></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-13" xml:lang="en-GB"><span class="char-style-override-10" xml:lang="tr-TR">Mehlika Sultan’a âşık yedi genç</span></p>

      <p class="Basic-Paragraph para-style-override-13" xml:lang="en-GB"><span class="char-style-override-10" xml:lang="tr-TR">Gece şehrin kapısından çıktı</span></p>

      <p class="Basic-Paragraph para-style-override-13" xml:lang="en-GB"><span class="char-style-override-10" xml:lang="tr-TR">Mehlika Sultan’a âşık yedi genç</span></p>

      <p class="Basic-Paragraph para-style-override-13" xml:lang="en-GB"><span class="char-style-override-10" xml:lang="tr-TR">Kara sevdalı birer âşıktı...</span><span class="char-style-override-17" xml:lang="tr-TR">3</span></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Neden kendinden değil de Yahya Kemal’den? dedim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Her şey, hepsi benden mi olsun? dedi, biraz da Yahya Kemal’i hatırlayalım. Benim şiirler ağır gelir bu genç güzel kızlara. Bu okuduğum tam onlar için. Hafif, nahif, güzel, tatlı.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Üç güzel çok istediler kendinden okuması için. Ama Neyzen uzun uzun baktı kızlara, uzun uzun süzdü onları, tepeden tırnağa kadar, okumadı...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Kızlar Neyzen’in elini öpmek için eğildiler:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Ben hoca mıyım, papaz mıyım?.. dedi, çekti öptürmedi elini üç güzele.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Sen ne papazsın, ne hoca; sen, bir daha hiç gelmeye-ceklerden’din...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">O bir filmde de oynadı. Bir frak giydirmişlerdi ona... Çok yakışmıştı siyahlar, o güzel başa... Bir konser veriyordu anıma göre. Ama pek beceremediğini sevemediğini söylemişti bu işi...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Gönlünce yaşamalıydı o, dörtgenler, çizgiler içine girmeden, dilediği gibi. Hiç kimseye boyun eğmeden.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ve sonra aylar, aylar geçti aradan... Çiçek Pasajı’nda karşılaştık. Sev-İç Birahanesi’nde. İyice hoştu başı. Dilediği gibi içiyordu, dilediği gibi konuşuyordu. Bana çok kızgındı. Onu o tarihlerde Bakırköyü’nde bırakıp, ondan önce çıktığım için hastaneden...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Evet, dilediği gibi konuşuyordu. Onun dediklerinin birini söyleseydi başka biri götürürlerdi. O zamanlar götürmek âdeti boldu. Ama ona kimse dokunmazdı. Dokunulmazlığı vardı sanki denilebilir. Bir çeşit gelenek dışı...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Bir arife günü ona Küllük’te rastlamıştım. Oturttu beni yanına. Üst üste çay içtik. Bir değil, üç beş bardak. “Bu keser,” dedi. “İçki isteğini keser...” Sonra fakir çocuklarını toplamaya başladı yanına. Çay ikram etti onlara. Bir iki derken, çocuklar top top olmuş birikmişti çevremizde. İki sıra yaptı onları okul çocukları gibi. Kimi yalınayak, kiminin üstü başı yırtık pırtık...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Haydi, dedi, şimdi Mahmut Paşa’ya.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Ne olacak?</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Param var bu gün. Bu yetimler de sevinsin, yarın bayram, giydireceğiz bunları...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Giydirdi o gün o fakir fukara çocuklarını. Sonra gene meyhaneye. Rakıdan önce bir fincan zeytinyağı. Rakı çabuk çarpmasın diye.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">“Kızdım,” deyip, kızına kızdığını anlatmıştın bana bir gün. Doğru muydu bilmem... Evde temizlik yapılıyormuş Pendik’te, tahta siliniyormuş...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Baba basma! demiş.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Vay sen misin söyleyen!..</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Nasıl dersin, demişsin, sen babana, basma diye! Benim ayaklarımda ne var?</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Çamur var! dememişlerdir sana. Ama sen kızmışsın bir kere. Ötesi bahane. Vurmuş kapıyı çıkmışsın. Aylarca içmişsin hırsından... Hepsi bahane.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Nedeni bu değildi elbet... Evden çıkmak, kaçmak, içmek istiyordu canın. Ve arşınlamak her yeri... Sesinle doldurmak... Ama bir türlü bulamıyordun istediğini. Ve gece gündüz içmek, içmek, içmek...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ve bulamadan öldün. İnanıyorum. Ve ağlayan o üç kız geliyor gözlerimin önüne. Fakir fukara çocukları ve o günkü deliler.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR"><br/>
      <br/>
      <br/></span></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-10" xml:lang="en-GB"><span class="char-style-override-18" xml:lang="tr-TR">Akşam</span><span class="char-style-override-12" xml:lang="tr-TR">, 7.7.1968, s. 5</span></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-4" xml:lang="en-GB"><span class="char-style-override-19" xml:lang="tr-TR">1</span> <span class="char-style-override-12" xml:lang="tr-TR">Küllük, 1940’ların ünlü kahvehanesi, Menderes’in İstanbul imar planıyla Beyazıt’ta yıkılan binalar arasındaydı.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-19" xml:lang="tr-TR">2</span> <span class="char-style-override-18" xml:lang="tr-TR">S.E.S.</span><span class="char-style-override-12" xml:lang="tr-TR">, 1940 Kuşağı’nın önemli edebiyat dergilerindendir.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-19" xml:lang="tr-TR">3</span> <span class="char-style-override-12" xml:lang="tr-TR">Yahya Kemal, “Mehlika Sultan”,</span> <span class="char-style-override-18" xml:lang="tr-TR">Kendi Gök Kubbemiz</span><span class="char-style-override-12" xml:lang="tr-TR">, ss. 79-80.</span></p>

      <p class="para-style-override-11"><img alt="060.tif" height="552" src="../Images/060_fmt.jpeg" width="401"/></p>

      <p class="Basic-Paragraph para-style-override-6" xml:lang="en-GB"><span class="char-style-override-16" xml:lang="tr-TR">Neyzen Tevfik</span></p>

      <p class="Basic-Paragraph para-style-override-6" xml:lang="en-GB"><span class="char-style-override-20" xml:lang="tr-TR">Çizgi</span> <span class="char-style-override-16" xml:lang="tr-TR">Fikret Muallâ</span></p>

      <p class="para-style-override-11"><img alt="Screen%20Shot%202012-06-27%20at%203.51.58%20PM.png" height="456" src="../Images/Screen_Shot_2012-06-27_fmt1.png" width="317"/></p>

      <p class="Basic-Paragraph para-style-override-6" xml:lang="en-GB"><span class="char-style-override-21" xml:lang="tr-TR">Orhan Veli Kanık (1914-1950)</span></p>

      <p class="Basic-Paragraph para-style-override-6" xml:lang="en-GB"><span class="char-style-override-22" xml:lang="tr-TR">Çizgi</span> <span class="char-style-override-21" xml:lang="tr-TR">Zahir Güvemli</span></p>

      <p class="B-l-m-Ba-l---" id="toc_marker-2">ORHAN VELİ’YLE<br/>
      AYNI KADINI SEVMİŞTİK</p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-14" xml:lang="en-GB"><span class="char-style-override-10" xml:lang="tr-TR">Bu topraktan biriydi</span></p>

      <p class="Basic-Paragraph para-style-override-14" xml:lang="en-GB"><span class="char-style-override-10" xml:lang="tr-TR">Adı Orhan Veli’ydi</span></p>

      <p class="Basic-Paragraph para-style-override-14" xml:lang="en-GB"><span class="char-style-override-10" xml:lang="tr-TR">Elleri dost omuzunda</span></p>

      <p class="Basic-Paragraph para-style-override-14" xml:lang="en-GB"><span class="char-style-override-10" xml:lang="tr-TR">Yaşamak kaderiydi</span></p>

      <p class="Basic-Paragraph para-style-override-14" xml:lang="en-GB"><span class="char-style-override-10" xml:lang="tr-TR"><br/>
      <br/></span></p>

      <p class="Basic-Paragraph para-style-override-14" xml:lang="en-GB"><span class="char-style-override-10" xml:lang="tr-TR">Kendi gitti ismi kaldı yadigâr.</span></p>

      <p class="Basic-Paragraph para-style-override-14" xml:lang="en-GB"><span class="char-style-override-10" xml:lang="tr-TR"><br/>
      <br/></span></p>

      <p class="Basic-Paragraph para-style-override-14" xml:lang="en-GB"></p>

      <p class="Basic-Paragraph para-style-override-14" xml:lang="en-GB"><span class="char-style-override-10" xml:lang="tr-TR">Çiçek verdi, gülesiye</span></p>

      <p class="Basic-Paragraph para-style-override-14" xml:lang="en-GB"><span class="char-style-override-10" xml:lang="tr-TR">Şiir verdi, kıyasıya</span></p>

      <p class="Basic-Paragraph para-style-override-14" xml:lang="en-GB"><span class="char-style-override-10" xml:lang="tr-TR">Yaşaması ölesiye</span></p>

      <p class="Basic-Paragraph para-style-override-14" xml:lang="en-GB"><span class="char-style-override-10" xml:lang="tr-TR"><br/>
      <br/></span></p>

      <p class="Basic-Paragraph para-style-override-14" xml:lang="en-GB"></p>

      <p class="Basic-Paragraph para-style-override-14" xml:lang="en-GB"><span class="char-style-override-10" xml:lang="tr-TR">Kendi gitti ismi kaldı yadigâr.</span><span class="char-style-override-17" xml:lang="tr-TR">1</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR"><br/>
      <br/></span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">“Şu pis bedeni ayakta tutabilmek için her dakika ölen insanım...”</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Gözlerini saksının yeşiline dikmiş düşünüyordu. “Bu söz kimin?” Bu söz kimin mi? Benim mi? Yoksa bir kitapta mı okudum?</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Aman canım kimin olursa olsun, edilmiş ya! Ya bu saksıdaki çiçek? Ne çiçeği bu? Çiçek filan da değil! Yaprak! Bir yeşillik. Sipsivri bir yeşillik... “Padişah kılıcı”ymış bir ismi. Öbürü de “eşek kulağı”. Ne ilgisi var bu iki ismin birbiriyle? Yok... Ama tuhaf. İkisine de benziyor bu sipsivri yapraklar...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ben Orhan’ı şekil olarak bu iki isimli çiçeğe çok benzetirdim...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Onu en iyi tanıyanlar, elbette ki benden önce tanıyanlar</span><span class="char-style-override-10" xml:lang="tr-TR">dır. Çiçeği ve kadını. Okuldan, sıra arkadaşlarından, anılarıyla, aşklarıyla, doğruluklarıyla, yalanıyla, iyi veya kötü yönleriyle... Beni ilgilendiren bunlar olmadı ve olmayacak. Onun için güzel elleri vardı, sigarayı şöyle tutardı, sivilcesiyle oynardı demeyeceğim, kötü bir şairin dediği gibi...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">“Şu bedeni ayakta tutabilmek için her dakika ölen insanım.” Ben bu sözü Orhan Veli için tekrarlıyorum.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Bir çelişme, en ufak bir çelişme beni binlerce rezil etmiştir kendi kendime. İşte o zamanlar hep baştan kara vurmuşumdur. Kavgaya hazır, mağrur çocuklar gibi sokaklara fırlamışımdır. Şehrin kıyı köşe eteklerine düşmüşümdür. Yalnız, hep yapayalnız. Balık kokan mahallelerden geçmişimdir. Yalnız, hep yapayalnız. Bu şehri gemiciler kadar bildim. Sonra en çıkmaz sokakları öğrettim onlara. Islık çalar gibi rahatça tükürmeyi, simit yemeyi, balık tutmayı onlardan öğrendim. Ve marul mevsiminde gemi kalçalarına arzulanmayı onlardan öğrendim. Denize bakıp homurdanmayı onlardan öğrendim. Delirmeyi, çıldırmayı, sonra susmayı onlardan öğrendim. Bu kökleri paçavra gibi yırtmayı onlardan öğrendim. Lazın meyhanesini, Yorgo’nun meyhanesini, Lâmbo’nun</span><span class="char-style-override-17" xml:lang="tr-TR">2</span> <span class="char-style-override-10" xml:lang="tr-TR">meyhanesini onlardan öğrendim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Bir kadına tutkundum o sıra. Bilmiyordum Orhan’ın da aynı kadına tutkun olduğunu. O bana küs gibiydi, soğuk. Ben ona küs gibiydim, soğuk. Sonra sorduk kadına.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Seni seviyorum, dedi kadın.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">O uzaklaştı bizden uzun bir süre. Sonra Lâmbo’da karşılaştık bir akşam, canciğer olduk o ölünceye dek ikimiz.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ömer Faruk Toprak “Lâmbo’da Bir Gece” yazısında bizden şöyle bahsediyor:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">“Beyoğlu Balıkpazarı’na girerken çiçeklerin kokusundan nasibimizi aldık. Az sonra, sağ taraftaki sokakta Lâmbo’nun küçük meyhanesi önündeydik. İçerde Cahit Irgat demleniyordu. O alkolün yarısını yürütmüştü. Lâmbo o kurnaz gülüşüyle karşıladı bizi. Beş dakika sonra Orhan Veli kadehini bitirmişti bile. Baktım. Akşam karanlığı, dışarıdan içeriye sarkmaya başlamıştı. Lâmbo’nun az mumlu ampulleri daha da sarılaştırdı içerisini. Cahit Irgat, tezgâhın arkasında, dip tarafta tek başına oturduğu yerden kalktı.</span> <span class="char-style-override-10" xml:lang="tr-TR">‘</span><span class="char-style-override-10" xml:lang="tr-TR">Ben gidiyorum,’ dedi.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">“Bir oyun ya da film işi için gitti.”</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Şair dostum Ömer Faruk’un dediği gibi bir oyuna veya filme gitmemişimdir alkollü. Nedenli bir gidişti herhalde. Ama Orhan Veli’yi ve onu bırakacak bir neden olmalıydı o akşam.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Oysa Orhan Veli öldüğü gün 1950’de, o akşam randevumuz vardı saat 6’da. Lâmbo’da. Ölüm haberini Feridun Çölgeçen yetiştirmişti Lâmbo’ya. İnanmamıştım.</span> <span class="char-style-override-11" xml:lang="tr-TR">Akşam</span> <span class="char-style-override-10" xml:lang="tr-TR">gazetesine telefon etmiştim. Uzun bir sessizlik olmuştu telefonun öbür ucunda. Yakın dost olduğumuzu biliyorlardı, bir fısıltı geçti karşıda; neden sonra:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Böyle bir ölümden haberimiz yok, dediler.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Oysa haberleri varmış... Sonra</span> <span class="char-style-override-11" xml:lang="tr-TR">Cumhuriyet</span><span class="char-style-override-10" xml:lang="tr-TR">’ten öğrendim ölüm haberini.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Lâmbo, sonra işi köseleciliğe döktü. Geçen yıl intihar etmiş havagazıyla... Elimde olsaydı “Orhan Veli Meyhanesi” yapardım orasını. Kimler gelip geçmemiştir o tezgâhtan?.. Sabahattin Ali’ler, Sait Faik’ler, Cahit Sıtkı’lardan bugün yaşayan kimlere, kimlere dek. Aktörüyle, şairiyle, ressamıyla kimler, kimler...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Orhan’la sık sık, haftanın birkaç akşamı Lâmbo’da buluşurduk. Buluşmak değil, alışkanlıktı daha çok bu. Bir nevi züğürtlük, bir nevi kokozluk sonucu şarapla nefis körletmek, yarenlik etmek için...</span> <span class="char-style-override-11" xml:lang="tr-TR">Yaprak</span><span class="char-style-override-17" xml:lang="tr-TR">4</span> <span class="char-style-override-10" xml:lang="tr-TR">dergisini çıkarıyordu. İstanbul’a gelip onu bulmak isteyen çoğu dost Lâmbo’ya bir kere olsun</span> <span class="char-style-override-10" xml:lang="tr-TR">uğrardı. “Lâmbo, Lâmbo!.. denilen yer burası mı yahu? Tramvay sahanlığı, otobüs sahanlığı kadar bir yer burası!” Lâmbo meşhurdu artık. Lâmbo bile manzumeler karalamaya başlamıştı bize baka baka. Bizi dinleye dinleye. Orhan’la göz göze gelir, anlaşırdık:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Yaşa be mösyö Haralambo! Biraz gayret, güzel şeyler yazacaksın...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ertesi günün akşamı daha kötü şeyler okurdu tabii Lâmbo bize...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Sonra gene Marmara şarabına dökülürdü iş.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Orhan son birkaç şiirini ya burada yazmış, ya burada düzenlemiştir. Son şiirlerinden birini bana burada okumuştu. Kesekâğıdı gibi sarımtırak, büyükçe bir kâğıda eski Türkçe, kurşun kalemle yazılmış bir şiirdi. “Nasıl bulacaksın, dinle bak, dinleyecek halde misin?” demişti. Hep nazik, sorardı okumadan önce... Üç kişiydik o gün: Orhan, ben ve Lâmbo...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Sonra Fuad Ömer girmişti içeri:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Neredesiniz ulan? Nerdesiniz be yahu? Haydi gidip rakı içelim ağız tadıyla...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ne üzerine konuşulursa konuşulsun, kim için konuşulursa konuşulsun, iyi konuşulsun kötü konuşulsun, söze balıklama girmez, içkisini yudumlar, dinler görünür, belki dinlemez fikri sorulunca konuşur, sigarasının dumanı gözlerine kaçmış gibi kırpıştırır dururdu göz kapaklarını...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ama söz konusu şiir olunca, dil olunca, biraz da fikir olunca tıkır tıkır dizerdi konuşmasını, o kısık o çatlak sesiyle usul usul. Güzel konuşmazdı, daha çok güzel susardı. Gençliğimden bu güne, gözlerim kadar dost bildiklerim vardı. Açlık yalnızlık gibi bir şeymiş bırakılmak. Şu meyhaneler de olmasa, nerede yazacaktım yazdıklarımı?.. Yalnızdım tüm ilgilerle. Kutsal şeffaf yalnızlık. Tüm çıkmazları aydınlığa vardırmak için. Anılar, kül rengi akşamlarda duman... Pırıl pırıl, parlak, zaman zaman... Ve gitmişlerin peşinden yazılmış yazılar ve söylenmiş şarkılar. Hepsi o kadar. O kadar.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Dostluk öylesine dostluktu ki bende, türkülerim türküleriyle iç içeydi sanırdım. Hepimizin hepimizde ter muhabbeti, ömür hakkı, ölüm hakkı, dostluk canı vardı sanırdım. Dostsuz yaşanılmaz bu şehirde sanırdım. Sensiz yaşanılmaz bu şehirde sanırdım. Ve bir gün dost sandığım dostlar gölgemi süpürmeyi düşündüler şehrin caddelerinden... Gölgemi çamur gibi fırlattılar peşimden. Sanmıştım ki bana öyle geliyor. Sanmıştım ki sen gidersen, ben gidersem, o giderse şehrin başı döner hasretten.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Her gidenin ardından üç beş anı, üç beş yazı. Ve sonra bir laf, “Ölenle ölünmez, başın sağ olsun”; ne kaba laf.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Şaşırır kalırım arada bir, apışır kalırım arada bir. Ölüm zaten “eşiğim” derim. Seni ararım, onu ararım, gidenleri ararım. Cesedimi ararım eşiklerimde. Vururum kendimi içkiye, şiire. Tüm çocuklar gülmeli derim, tüm insanlar gülmeli derim, tüm ocaklar tütmeli derim. Bütün acılar doymalı derim... Tüm gözler aydınlıkta olsun isterim. Ve seni düşünürüm. Sait’i düşünürüm, adaşım Cahit Sıtkı’yı düşünürüm.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Yağmur yağıyordu bir kış gecesi hani. Ben Ar Sineması karşısında bir pansiyonda oturuyordum. İlk katta. Sabaha karşıydı gece. Sen camı vurmuştun, muziplikler yapmıştın yağmur altında. Sırılsıklamdın tepeden tırnağa. Seni soymuştum, ovmuştum, çok öksürüyordun. Döşeği yere sermiştik, bölüşmüştük, konyak içmiştik, aynı kadını sevmiştik. Hiç kavga etmemiştik.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ben dışarı giderken,</span><span class="char-style-override-17" xml:lang="tr-TR">4</span> <span class="char-style-override-10" xml:lang="tr-TR">sen de vardın rıhtımda, o günkü sözüm ona dost geçinenler, uğurlayanlar arasında. Mendil sallamıştık birbirimize. Sen kalemini çıkarmıştın, Kulüp sigarası arkasına:</span></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-15" xml:lang="en-GB"><span class="char-style-override-10" xml:lang="tr-TR">Baka kalırım giden geminin ardından;</span></p>

      <p class="Basic-Paragraph para-style-override-15" xml:lang="en-GB"><span class="char-style-override-10" xml:lang="tr-TR">Atamam kendimi denize, [dünya güzeli]</span></p>

      <p class="Basic-Paragraph para-style-override-15" xml:lang="en-GB"><span class="char-style-override-10" xml:lang="tr-TR">Serde erkeklik var, ağlayamam.</span><span class="char-style-override-17" xml:lang="tr-TR">5</span></p>

      <p class="Basic-Paragraph para-style-override-15" xml:lang="en-GB"></p>

      <p class="Basic-Paragraph para-style-override-4" xml:lang="en-GB"><span class="char-style-override-10" xml:lang="tr-TR">şiirini yazıp bana göndermiştin, Paris’e. İlk şekli buydu şiirin. Sonra “Paris’e geleceğim, geleceğim” diye yazmıştın. Bekletmiştin, gelmemiştin. Oysa param vardı o zaman, ikimiz yaşayacak kadar Paris’te. Biliyordun.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Dostumuz Melih Cevdet 1.2.1951’de</span> <span class="char-style-override-11" xml:lang="tr-TR">Son Yaprak</span><span class="char-style-override-10" xml:lang="tr-TR">’ta</span><span class="char-style-override-17" xml:lang="tr-TR">6</span> <span class="char-style-override-10" xml:lang="tr-TR">demişti: “Orhan Veli fakir fukara ile, boyacılarla, garsonlarla, işçilerle gerçekten dostluk ederdi. Harpten önce bir g</span><span class="char-style-override-10" xml:lang="tr-TR">ün fakir</span> <span class="char-style-override-10" xml:lang="tr-TR">bir işçi ile tanışmıştık. Montör Sabri, sarhoştu, koltuğunda iki okka ekmek vardı. Boyuna evine geç kaldığından bahsediyor, ama bir türlü evin yolunu tutamıyordu. Ertesi gün Orhan, ‘Montör Sabri’ şiirini yazdı:</span></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-10" xml:lang="tr-TR">Montör Sabri ile</span></p>

      <p class="Basic-Paragraph para-style-override-9" xml:lang="en-GB"><span class="char-style-override-10" xml:lang="tr-TR">Daima geceleyin</span></p>

      <p class="Basic-Paragraph para-style-override-9" xml:lang="en-GB"><span class="char-style-override-10" xml:lang="tr-TR">Ve daima sokakta</span></p>

      <p class="Basic-Paragraph para-style-override-9" xml:lang="en-GB"><span class="char-style-override-10" xml:lang="tr-TR">Ve daima sarhoş konuşuyoruz.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-10" xml:lang="tr-TR">O her seferinde,</span></p>

      <p class="Basic-Paragraph para-style-override-9" xml:lang="en-GB"><span class="char-style-override-10" xml:lang="tr-TR">‘Eve geç kaldım’ diyor.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-10" xml:lang="tr-TR">Ve her seferinde</span></p>

      <p class="Basic-Paragraph para-style-override-9" xml:lang="en-GB"><span class="char-style-override-10" xml:lang="tr-TR">Kolunda iki okka ekmek.</span><span class="char-style-override-17" xml:lang="tr-TR">7</span></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">“Geçen yıl bir lokantada Orhan’ı gördüm. Yanında bir adam vardı. Tatlı bir muhabbete dalmışlardı. Orhan beni görünce ‘Montör Sabri’yi tanımadın mı?’ dedi.”</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Melih Cevdet: “Benim için de herkes gibi büyük bir şair, büyük bir insan öldü,” dedi. “Ama bu kadar değil. Kolum, kanadım kırıldı. Azaldım. Eksildim,” dedi.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Cahit Sıtkı senin ardından: “Orhan Veli, ölümüyle, şimdiye kadar ciddiye alınmayan yeni Türk şiirini ciddiye aldırdı, bu şiire sevgi ve saygı gösterilmesi lüzumunu bütün halk tabakalarına kabul ettirdi,” diye yazdı. Ben de bu yazının başındaki şiiri.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Tanıyan yazdı, tanımayan yazdı senin için, şiirin için. Mümtaz Faik [Fenik] yazdı. Adviye Fenik yazdı. Vâlâ Nurettin yazdı. Hüsamettin Bozok yazdı. Fikret Adil yazdı o zaman. Sonra yeni kuşak Edip Cansever, Asım Bezirci ve başkaları. İyi yönlerini, eksik yönlerini.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ve Ataç 2.12.1950’de</span> <span class="char-style-override-11" xml:lang="tr-TR">Ulus</span><span class="char-style-override-10" xml:lang="tr-TR">’ta şöyle yazıyor:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">“Bakıyorum da onun asıl güzel, asıl iyi şiirlerini ananlar olmuyor. ‘Tahattur’, ‘Söz’, ‘İllusion’, ‘Sereserpe’, ‘Cımbızlı şiir’ kimsenin aklına gelmiyor.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">“Varsa ‘İstanbul Türküsü’, yoksa ‘İstanbul Türküsü’.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">“Bir gün Nâzım Hikmet’e ‘Sence en kötü şiirin hangisidir?’ diye sormuştum: ‘Salkım Söğüt’ dedi. Öyle diyeceğini de biliyordum. Orhan Veli ‘İstanbul Türküsü’ şiirini yazdığı zaman kendisiyle çoktandır dargındım, ama bana öyle geliyor ki kendisi de beğenmezdi o şiiri, kendi sanatının dışında olduğunu bilirdi.”</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Nâzım Hikmet, Orhan’ın öldüğü o günlerde hapisten yeni çıkmıştı. İhsan İpekçi’yle</span><span class="char-style-override-17" xml:lang="tr-TR">8</span> <span class="char-style-override-10" xml:lang="tr-TR">stüdyoya gelmişlerdi. Onun bir senaryosunu film yapıyorduk. Söz Orhan’a geldi:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Çok içermiş doğru mu? dedi.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– İçerdik, dedim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Yazık, en verimli çağında gitti, dedi, yazık oldu, yazık oldu, çok yazık.</span></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-10" xml:lang="en-GB"><span class="char-style-override-18" xml:lang="tr-TR">Akşam</span><span class="char-style-override-12" xml:lang="tr-TR">, 11.7.1968, s. 5</span></p>

      <p class="Basic-Paragraph para-style-override-10" xml:lang="en-GB"><span class="char-style-override-12" xml:lang="tr-TR"><br/>
      <br/>
      <br/></span></p>

      <p class="Basic-Paragraph para-style-override-4" xml:lang="en-GB"></p>

      <p class="Basic-Paragraph para-style-override-4" xml:lang="en-GB"><span class="char-style-override-19" xml:lang="tr-TR">1</span> <span class="char-style-override-12" xml:lang="tr-TR">Cahit Irgat, “Birisi”,</span> <span class="char-style-override-18" xml:lang="tr-TR">Irgatın Türküsü - Bütün ﬁiirleri</span><span class="char-style-override-12" xml:lang="tr-TR">, s. 121.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-19" xml:lang="tr-TR">2</span> <span class="char-style-override-12" xml:lang="tr-TR">Lâmbo, bir zamanlar Beyoğlu</span><span class="char-style-override-10" xml:lang="tr-TR">’</span><span class="char-style-override-12" xml:lang="tr-TR">nun ünlü meyhanelerinden biri.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-19" xml:lang="tr-TR">3</span> <span class="char-style-override-18" xml:lang="tr-TR">Yaprak</span> <span class="char-style-override-12" xml:lang="tr-TR">(1.1.1949-15.6.1950, S. 1-28) Orhan Veli’nin yayımladığı ünlü edebiyat dergisi.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-19" xml:lang="tr-TR">4</span> <span class="char-style-override-12" xml:lang="tr-TR">Cahit Irgat, 1948’de Fransa’ya gitti.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-19" xml:lang="tr-TR">5</span> <span class="char-style-override-12" xml:lang="tr-TR">Orhan Veli, “Ayrılış”,</span> <span class="char-style-override-18" xml:lang="tr-TR">Bütün Şiirleri</span><span class="char-style-override-12" xml:lang="tr-TR">, s. 123.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-19" xml:lang="tr-TR">6</span> <span class="char-style-override-12" xml:lang="tr-TR">Orhan Veli’nin dergisi</span> <span class="char-style-override-18" xml:lang="tr-TR">Yaprak</span><span class="char-style-override-12" xml:lang="tr-TR">, ölümünün ardından –arkadaşları tarafından–</span> <span class="char-style-override-18" xml:lang="tr-TR">Son Yaprak</span> <span class="char-style-override-12" xml:lang="tr-TR">adıyla –veda sayısını– yayımladı.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-19" xml:lang="tr-TR">7</span> <span class="char-style-override-12" xml:lang="tr-TR">Orhan Veli, “Montör Sabri”,</span> <span class="char-style-override-18" xml:lang="tr-TR">Bütün Şiirleri</span><span class="char-style-override-12" xml:lang="tr-TR">, s. 204.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-19" xml:lang="tr-TR">8</span> <span class="char-style-override-12" xml:lang="tr-TR">İhsan İpekçi (1901-1966): İpek Film’in sahibi. “İhsan Koza” imzasıyla romanlar yazdı. Gazeteci, yazar ve politikacı İsmail Cem İpekçi’nin (1940-2007), Alev Ersoy’un babası; karikatürcü Ali Ulvi Ersoy’un (1924-1998) kayınpederi.</span></p>

      <p class="para-style-override-11"><img alt="1.jpg" height="478" src="../Images/1_fmt.jpeg" width="362"/></p>

      <p class="Basic-Paragraph para-style-override-6" xml:lang="en-GB"><span class="char-style-override-16" xml:lang="tr-TR">Orhan Veli Kanık</span></p>

      <p class="Basic-Paragraph para-style-override-6" xml:lang="en-GB"><span class="char-style-override-20" xml:lang="tr-TR">Fotoğraf</span> <span class="char-style-override-16" xml:lang="tr-TR">Ara Güler</span></p>

      <p class="para-style-override-11"><img alt="Screen%20Shot%202012-06-27%20at%203.53.16%20PM.png" height="540" src="../Images/Screen_Shot_2012-06-27_fmt2.png" width="415"/></p>

      <p class="Basic-Paragraph para-style-override-6" xml:lang="en-GB"><span class="char-style-override-21" xml:lang="tr-TR">Orhan Veli Kanık</span></p>

      <p class="Basic-Paragraph para-style-override-6" xml:lang="en-GB"><span class="char-style-override-22" xml:lang="tr-TR">Çizgi</span> <span class="char-style-override-21" xml:lang="tr-TR">Zahir Güvemli</span></p>

      <p class="B-l-m-Ba-l---" id="toc_marker-3">HALİDE PİŞKİN SAHNEDE KENAR MAHALLE DİLBERİYDİ</p>

      <p class="para-style-override-11"><img alt="058.tif" height="351" src="../Images/058_fmt.png" width="311"/></p>

      <p class="Basic-Paragraph para-style-override-6" xml:lang="en-GB"><span class="char-style-override-16" xml:lang="tr-TR">Halide Pişkin (1906-1959)</span></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">O gün hüngür hüngür ağlamıştım. Gerçek sanmıştım yapılan işi. Oysa yalan işmiş yapılan, sanat diye...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ölülerin ardından kötü konuşmamak gerekirmiş. Derler... Olur mu öyle şey?.. Büyüğü, küçüğü nerden çıkar o zaman insanın?.. Heykeller büstler niçin dikilir o zaman?.. Niçin yazılır bunca yazılar, destanlar, methiyeler, mersiyeler?..</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">İşin yalanı değilse de kolayıydı zaman zaman yapılan? O gün de bunun benzerleri vardı, bugün de var. Çalışmadan, bilmeden, öğrenmeden yapılan iş. Sükse için, para için, vitrin için. Kadını da var bunların, erkeği de. Ömürleri kumru gibi, güvercin gibi guruldamakla geçmiştir bunların. Ya da leylek gibi laklakayla. Çok zararları olmuştur bu guruldamaların, bu laklakaların. Adam çekiştirme, insanı yok etme halini almıştır bu guruldamalar. Yüze gülmeler, arkadan çelmelemeler... O günkü Darülbedayi’nin ektiği kötü tohumlar... Kadınlı erkekli bugün de yaşayanları var bunların. Var, var olmasına ama tersi olanlar da var sanıyorum.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">1900’den sonraki yılları düşünebiliyor musunuz tiyatroda?.. Yazar Müfit Ratıp beyler var o zamanlar, aktör Burhanettin [Tepsi] beyler var. Gazete sütunlarına düşüyor kadın dedikoduları:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">“... Sahneci temaşaya vaz’a muvaffak olduğum</span> <span class="char-style-override-11" xml:lang="tr-TR">Namus</span> <span class="char-style-override-10" xml:lang="tr-TR">piyesinin mütercimi olmak hasebiyle bâdemâ oynanmasına mâssade etmeyeceğinizi perşembe günü intişar eden haftalık gazetelerden birine yazmışsınız. Mukaddema tercüme ve oynanmak üzere bana tevdi ettiğiniz piyes o rütbe hâlâ-âlûd idi ki tashihi kabil olmadığından yeniden tercüme ettim. Eserin tekrar oynanması hakkı size değil bizzat bana aittir. Bizi o yolda neşriyat ve tenkidata; sâhneye ademi kabulünüzden mütahassil yeisin sevk eylediğine eminim. Fakat siz de bilirsiniz ki sahneler vekayii âşıkanenin bir cilvegâh taklidi olup, yoksa tatbikata müsait değildir.</span></p>

      <p class="Basic-Paragraph para-style-override-10" xml:lang="en-GB"><span class="char-style-override-12" xml:lang="tr-TR">Aktör - Burhanettin”</span></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Aktör Burhanettin’e gene</span> <span class="char-style-override-11" xml:lang="tr-TR">Karagöz</span> <span class="char-style-override-10" xml:lang="tr-TR">gazetesinde Müfit Ratıp şu cevabı veriyor:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">“... Açık mektubunuzu gördüm. İkinci kısmındaki isnad bir yalan, bir hakaret olduğu için size iade ederim. Mevki ve mesleğim sizinle kadın mubahasesi etmeye gayrı müsait olduğundan bu noktadan sözü kesmeye mecburum. ...”</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Halide Pişkin o yıllarda yetişmiş, genç kızdır artık. Bu ekolden yetişmiştir. Tiyatroya girivermiştir birden. “Kenar mahalle dilberi”nin tipik kadını, sahnede. Ama sorsanız hep okumuşturlar. Öğrenimleri şundan bundan ötürü yarım kalmıştır. Hemen hemen hepsi de son sınıflardan ayrılmıştır.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Daha sonraları da “Habibe Molla” gibi tipler, çizdiği kolay çizginin devamıydı Halide Pişkin’de. Önceleri zorlanmış, sonraları tutturulmuş, çok sık rastladığımız ağzı sakızlı küfürlü karikatürize cahil kadın tipleri. Yahudi taklidi, Kürt taklidi, Ermeni taklidi yapar gibi sahnede. İşin küçük ve çirkin tarafı. Oyunculuğun en kolay, en ucuz, en esnaf yanı. Tiyatro dışı bir şey.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Halide Pişkin bu ağzı küfürlü sakızlı, teneke mahalleden, gecekondudan çıkma yosmaları iyi oynardı. Güldürmekten başka düşüncesi olmayan bir oyuncu tipiydi. Kalça kıvırarak, topuk vurarak; dili yayarak, uzatarak, bozarak. Tek başarı güldürmek, güldürmek ve alkışlanmaktı önce. Kel Hasan’lar, Şevki’ler gibi işin en ucuz tarafında.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Bu da bir tür oyundur. Şöhret yapmak, para yapmak için bir oyun türü. Ama tiyatro değil. Bu tür oyuncu dün de vardı, bugün de var, yarın da olacak.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Yakından tanımıştım onu da. Beraber de çalışmıştık: Raşit Rıza’da, Şehir Tiyatrosu’nda. Hiçbir endişesi yok bu tiyatroda. Yeni bir şey yapmak, yeni bir şey getirmek herkesin harcı değil tiyatroya. Tek yorumu da yok, bu onun tiyatro için. İşte öylesine bir kalıp tutturmuş gidiyordu. Kendinde de bir şeyler vehmediyordu. Kimseyi çekemiyordu. Genç kızları, dram oyuncularını kıskanıyordu. Dram sanatının, trajedinin tiyatro olmadığına, kolay olduğuna inanıyordu. Komedide, dram ve trajedi olduğunu bile bilemiyordu. Bunun tipik bir örneği de bugün Muammer Karaca’dır.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Tiyatronun öncesini bilmiyor, geleceğini düşünmüyordu. Kıskanır ve dedikodusunu yapardı bilmediğinin. Alaturka oyuncu örneklerinin tipik bir kadını. Özel hayatı ile sahne hayatını birbirine karıştıran oyuncu tipi.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Tiyatroda gruplaşmalara, kulis oyunlarına, bozgunculuklara karışan oyuncular vardır. Nice olurlarsa olsun, yıkıcıdırlar. Koca Raşit Rıza, Devlet Tiyatrosu filan yokken Ankara’da, Ankara Şehir Tiyatrosu’nu kurmaya çabalarken, gözleri dolu dolu, “Sür bakalım Shakespeare’in tarlalarını” derken onu ve tiyatroyu bırakıp da kaçanlardandı o.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Sonraları kendi adına “kumpanya”lar kurdu. Anadolu’yu, İstanbul semtlerini dolaştı, kazandı, kaybetti. Gülünçlü oyunun dışına çıkamadı.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ona “Naşit’in dişisi” diyenler de oldu. Hani Giulietta Masina’ya “Şarlo’nun dişisi” dedikleri gibi. Hiçbir ilgisi yok elbet bu benzetmelerin. Şarlo bir deha, Giulietta Masina büyük bir kadın oyuncu. Naşit büyük bir oyuncu. Halide Pişkin sıradan bir oyuncu.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Hafızamı didik didik ettim, hatıralarımı aradım taradım. İyi şeyler söylemek istedim onun için. Beni severdi Halide Pişkin veya öyle görünürdü, önemli değil.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">İzinden giden oyuncular var bugün. Şöhretli, tiyatrolu, otomobilli. Endişesiz, eğitimsiz, formasyonsuz.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">“İnsan, melekten üstündür,” demiş bir haham, “çünkü insan mükemmelliğe ermeye çalışır. Ama melek ermiştir.”</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Halide Pişkin de kendini melek sanıyordu elbet. Ama huzuru bulamamış bir melek.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Düşman gibiydi çoğu meslektaşına. Oysa düşman bile değildi.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">1901’de doğmuş, 1959’da gitti.</span></p>

      <p class="para-style-override-11"><img alt="2.jpg" height="269" src="../Images/2_fmt.jpeg" width="438"/></p>

      <p class="Basic-Paragraph para-style-override-6" xml:lang="en-GB"><span class="char-style-override-16" xml:lang="tr-TR">Halide Pişkin</span></p>

      <p class="Basic-Paragraph para-style-override-6" xml:lang="en-GB"><span class="char-style-override-20" xml:lang="tr-TR">Çizgi</span> <span class="char-style-override-16" xml:lang="tr-TR">Ramiz Gökçe</span></p>

      <p class="para-style-override-11"><img alt="010.tif" height="274" src="../Images/010_fmt.jpeg" width="260"/></p>

      <p class="Basic-Paragraph para-style-override-6" xml:lang="en-GB"><span class="char-style-override-16" xml:lang="tr-TR">Halide Pişkin</span></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-10" xml:lang="en-GB"><span class="char-style-override-18" xml:lang="tr-TR">Akşam</span><span class="char-style-override-12" xml:lang="tr-TR">, 12.7.1968, s. 5</span></p>

      <p class="B-l-m-Ba-l---" id="toc_marker-4">KONSERVATUVAR VE OKUL<br/>
      YOKKEN HÂZIM VARDI</p>

      <div class="group">
        <div class="image">
          <p class="para-style-override-1"><img alt="cizim_2.tif" height="416" src="../Images/cizim_2_fmt.jpeg" width="228"/></p>
        </div>

        <div class="story">
          <p class="Basic-Paragraph para-style-override-4" xml:lang="en-GB"></p>
        </div>
      </div>

      <p class="Basic-Paragraph para-style-override-6" xml:lang="en-GB"><span class="char-style-override-21" xml:lang="tr-TR">Hâzım Körmükçü (1898-1944)</span></p>

      <p class="Basic-Paragraph para-style-override-6" xml:lang="en-GB"><span class="char-style-override-22" xml:lang="tr-TR">Çizgi</span> <span class="char-style-override-21" xml:lang="tr-TR">Ramiz Gökçe</span></p>

      <p class="res"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">“Büyük bir aktör öldü. Radyolar niçin susmuyor?”</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Bu sözü Hâzım öldüğü gün, Alman tiyatro adamı Carl Ebert söylemişti.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Küçük Kemal için söylediğimizi Hâzım için de söyleyelim: Hâzım gibi bir aktör bir daha gelmez. Öyle bir devrede gelmişler ki bu büyük oyuncular, ne okulu var ne konservatuvarı bu kutsal yaratıkların. Kendilerinden önce gelen oyuncular var ortalıkta sadece. Bir hırkaya bir lokmaya çalışıp çabalayan, hocalarının peşinde durup ne öğrenebiliriz nasıl oynayabiliriz? diyerek, ikinci mevki tramvay parasını zor bularak, dekor boyayarak, dekor taşıyarak, yarı aç yarı tok.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Onu özel hayatında gören, örneğin bir vapurda tek başına yolculuk ederken görenler trajedi aktörü sanabilirlerdi. Öylesine mahzun öylesine dertli bir yüzü vardı. Bir trajedi maskı gibi. Kendi kendime hep sormuşumdur: Hâzım Bey neden yalnız komedi oynadı? Neden dram oynamadı? diye. O komedi oynarken de dram oynardı çünkü. Dram unsurundan, trajedi unsurundan komedi, vodvil, fars unsurunu çıkararak.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Tiyatronun bir tatil günüydü, pazartesi. “Sait Faik seni aradı,” dediler. Sait’i bulmak kolaydı Beyoğlu’nda ya Çiçek Pasajı’ndadır veya sinema girişlerinin birinde. Nitekim pasajda bulmuştum o gün. Kulplu kalın bardakla birasını içiyordu.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Hayrola, dedim, beni aramışsın?</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Otur, dedi, bir piyes yazdım, onu anlatacağım sana.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Piyes anlatılmaz okunur, dedim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Dinle hele sen, dedi, anlattı: Dekor bitpazarı veya bir eskici pazarı. Bir adam var işsiz güçsüz. Evde çoluk çocuk aç. Satacak bir şeyi kalmamış adamın. Bir yorganı kalmış sadece. Yorgan omuzunda pazara gelir adam. Önce fiyat veren çıkmaz yorgana. Sonra biri acır haline, bir fiyat biçer.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Adam,</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Satıyorum haraç mezat satıyorum, sattım! der, parasını alır omuzları düşük avucuna baka baka pazardan uzaklaşırken perde iner. Piyesin adı “Yorgan”. Nasıl?</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Hepsi bu kadar mı?</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Bu kadar, beğnemedin mi?</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Bak Sait, dememe kalmadı. Sait fena sinirlendi.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Ne gülüyorsun ulan, sen ne anlarsın tiyatrodan? Darülbedayi boku!.. Aktör mü geçiniyorsun sen de... Bunu kim oynayabilir biliyor musun? Hâzım! Hâzım... Büyük aktör o işte... “Yorgan” deyip geçme. Bir trajedi var “Yorgan”da!</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Sait çok samimiydi hislerinde. Aldanmıyordu. Bu kadarcık, bu ufacık rolü bile Hâzım oynasaydı bir trajedi havası katardı buna, katılta katılta da güldürürdü seyirciyi.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Nice yalancı değerler gelip geçmiştir nice sahnelerden. Bu büyük oyuncunun zamansız yok oluşuyla birkaç yalancı değer de çıkmıştır ortaya. Onun sanatının yankıları bu geri ortamın en geri halkalarında bile yankılanmıştır.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Dalgın gözleri hep üzgündü Hâzım’ın. Dar ve kasvetli tiyatro koridorunda o bakışlarla:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Sen kaç gündür yemek yemedin doğru söyle, dedi bana bir gün.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Yedim yedim, demin, yedim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Dudakların patlamış doğru söyle döverim. Benim oğlum var Settar. Tam senin yaşında. Şimdi bizim meyhanede, kasada oturur. Git ona, yiyip içip yirmi lira da harçlık versin cebine. Yallah!..</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">O yıllar ayda otuz lira giriyordu tiyatrodan cebime.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Sonra bıçak gibi bir gülümseme altında, ortalıkla alay edercesine.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Bir atlı arabası vardı Heybeli’de.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Yaz olsun kış olsun balığa çıkardı geceleri. Denizin derinliğine bakardı deniz rengi gözleriyle. Bu gözlerden zaman zaman lezzet, tat; zaman zaman acılık, sanki zehir damlardı. Çoğu zaman küskün içerdi rakısını. Sevince çok severdi, küsünce fena küserdi. İnsanların pislikle olan yaşantılarını iyi tanırım. Onları bu pisliklerden çekip alabilmek için oynardı oyunlarını. Sanatının doruklarında dolaşırdı hep. Her sınıftan insanla dostluğu, dostlukları, bağları vardı Hâzım’ın.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Turnede Ankara’dalar bir gün, Şehir Tiyatrosu oyuncuları. Atatürk bir gece yemeğe çağırıyor onları. Hâzım, Atatürk’ün yanında, masada epey içiliyor o gece.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Atatürk,</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Hâzım terliyorsun, ceketini çıkarsana, diyor.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Hâzım mahcup gülümsüyor. Atatürk’ün huzurunda ceket çıkarır mı hiç.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Aman paşam diyor; maaşı daha bugün aldık, iç cebimde ne olur ne olmaz, kalbimin üstünde dursun sıcaklığını duyayım.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ata’nın çok hoşuna gidiyor, kahkahalarla gülüyor.</span></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-10" xml:lang="en-GB"><span class="char-style-override-18" xml:lang="tr-TR">Akşam</span><span class="char-style-override-12" xml:lang="tr-TR">, 10.7.1968, s. 5</span></p>

      <p class="B-l-m-Ba-l---" id="toc_marker-5">SABAHATTİN ALİ’DEN OTURAKLI<br/>
      BİR TEKME YEMİŞTİM</p>

      <p class="para-style-override-11"><img alt="05_1.tif" height="513" src="../Images/05_1_fmt.png" width="354"/></p>

      <p class="Basic-Paragraph para-style-override-6" xml:lang="en-GB"><span class="char-style-override-16" xml:lang="tr-TR">Sabahattin Ali (1907-1948)</span></p>

      <p class="Basic-Paragraph para-style-override-4" xml:lang="en-GB"></p>

      <p class="res"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Sabahattin Ali ve Sait Faik isimleri dillerden düşmüyordu hikâyeciliğimizde, o günlerde. Sait’in iki yönlü tutkusu vardı Sabahattin Ali’ye. Ama bu iki yönlü tutku, zaman zaman birbirine karışıyor, gün oluyor Sabahattin’i göklere çıkarıyor, gün oluyor yeriyor da yeriyordu. Sevgili güzel Sait’ti bu. Saati saatini, dakikası dakikasını tutmayan Sait. İçinde hiçbir kötülüğü olmayan Sait. Sadri Ertem’le buluştuğumuz günler söz bu konuya gelince Sait suspus oluyor. Sadri Ertem’i [1900-1943] bir hoca gibi dinliyordu. Böyle günlerin birinde, Sabahattin Ali’nin hikâyelerini, insanı çabuk doyuran baklava lezzetine, Sait’in hikâyelerini de tadına doyum olmayan komposto lezzetine benzetmiştim. Bu benzetiş, Sait Faik’i coşturmuş:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Yaşa ulan, iki hikâyeci arasında bundan tatlı kıyaslama olamaz! demişti.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Yıl 1935-1936. Ankara Devlet Konservatuvarı yeni kurulmuştu. Tatlı peltek diliyle cırcır böcekleri gibi konuşan bir hoca ile karşılaşmıştım. Şiirlerine, hikâyelerine hayrandım bu hocanın. İyi kötü, tek tük şiirlerimin yayımlandığı yıllardı o yıllar. Carl Ebert’in tercümanlığını yapıyor, tatlı peltek diliyle diksiyon dersi de veriyordu ayrıca. Sanırsam, benden on, on iki yaş büyüktü Sabahattin Ali. İkimiz de muallim mekteplerinde okumuştuk. Bir talebe-hoca havası içinde, “Yeni şiirler var mı?” diye sorardı ara sıra. Ben de, olunca okurdum ona. Düşünce</span><span class="char-style-override-10" xml:lang="tr-TR">lerini söylerdi, beraber düzeltmeler yapardık yazdıklarım üzerinde. Üç yıl gibi uzun bir süre bu talebe-hoca, bu arkadaşlık havamızı hiçbir olay bozamamıştı. Ama bu üçüncü yıl okula Yedi Meşaleciler’den Cevdet Kudret de hoca olarak atanmıştı. Türkçe üzerine ders veriyordu. Türkçe değil, Türkçe üzerine fonetik de öğretiyordu. Oysa kendi dili, kendi fonetiği bozuktu. Bildiğini de iyi bilmiyordu. Bilmediği için de öğretemiyordu. Talebe-hoca olarak, takışmaya başlamıştık bu Yedi Meşaleci şairle. Öyle dersler oluyordu ki, o benim Türkçemi değil, ben onun Türkçesini düzeltiyordum. Gel zaman git zaman, talebe-hoca cephe olmaya başlamıştık birbirimize.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ataç’ın</span> <span class="char-style-override-11" xml:lang="tr-TR">Akşam</span> <span class="char-style-override-10" xml:lang="tr-TR">gazetesinde bir “sohbet” köşesi vardı o yıllarda. Günümüz şairlerinin çoğunu</span> <span class="char-style-override-11" xml:lang="tr-TR">Akşam</span><span class="char-style-override-10" xml:lang="tr-TR">’ın o “sohbet” köşesinde tanıtmış, okumuş, sevdirmiş, kabul ettirmişti. Ben sadece yazılarından tanıyordum Nurullah Ataç’ı. İşte o “sohbet” köşesinde bizim Türkçe üzerine ders veren Cevdet Kudret’in bir şiirine yüklenmez mi Ataç?.. Tabii şiirinin ve şairliğinin kötülüğü üzerine. Garip bir rastlantı, tam ertesi hafta, gene bu “sohbet” köşesinde benim bir şiirimi ele almış Ataç, göklere çıkarıyordu: “Kim bu şair? Kimin bu ‘Cahit Saffet’ imzası? Kadın mı, erkek mi? Genç mi, yaşlı mı, kendini hiç tanımam? Ama iyi şair,” diyordu benim için.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">O gençlik günlerinde, anılarım arasında kaldığına göre, şöyleydi o şiir:</span></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-10" xml:lang="tr-TR">Bir yolcu beklemekteyiz</span></p>

      <p class="Basic-Paragraph para-style-override-9" xml:lang="en-GB"><span class="char-style-override-10" xml:lang="tr-TR">Yükselttiğimiz yapıdan</span></p>

      <p class="Basic-Paragraph para-style-override-9" xml:lang="en-GB"><span class="char-style-override-10" xml:lang="tr-TR">Açtığımız kapıdan</span></p>

      <p class="Basic-Paragraph para-style-override-9" xml:lang="en-GB"><span class="char-style-override-10" xml:lang="tr-TR">Kurduğumuz şehirden</span></p>

      <p class="Basic-Paragraph para-style-override-9" xml:lang="en-GB"><span class="char-style-override-10" xml:lang="tr-TR">Yaşadığımız şiirden</span></p>

      <p class="Basic-Paragraph para-style-override-9" xml:lang="en-GB"><span class="char-style-override-10" xml:lang="tr-TR">Bir yolcu beklemekteyiz.</span><span class="char-style-override-17" xml:lang="tr-TR">1</span></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Memleketimiz edebiyatının en büyük kayıplarından biri olan Sabahattin Ali benden yüz çevirip yavaş yavaş Cevdet Kudret tarafını tutmaya başlamıştı. Ne gariptir ki Sabahattin Ali’nin Almanya’daki öğrenimi ile benim konservatuvar öğrenimimi yarıda bırakmam arasında uzaktan da olsa bir benzerlik vardır. O Almanya’da lise müdürünü dövmeye kalkışmış, ben de Cevdet Kudret’i. İşte o gün Sabahattin Ali’nin Cevdet Kudret’le bir olup üzerime yürümelerini, hele kıçıma attığı bir tekmeyi hiç unutmam. Helal olsun. Ama sonraki yıllar talebelik yok olmuş, dostluğumuz sürüp gitmişti.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Mehmet Ali Cimcoz-Adalet Cimcoz çiftinin Tünel’deki evlerinde her hafta düzenledikleri içkili partilerde ona sık sık rastlardım. Bir gün bu toplantıların birinden beraber çıkmış, bir tramvaya binmiştik:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Takip ediliyorum, takipteyim!.. Şu koyu elbiseli adamı görüyor musun? İşte o, günlerdir peşimde. Bak, bak, iki kişi oldular!.. demiş, tramvaydan atlamış, Beyoğlu’nun kalabalığına karışmıştı. O iki adamdan biri peşine düşmüş, öbürü tramvayda kalmıştı.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Bu anıları okuyup da Sabahattin Ali hakkında tam bir fikir edinmek isteyenlerin, onun</span> <span class="char-style-override-11" xml:lang="tr-TR">Değirmen - Dağlar ve Rüzgâr</span><span class="char-style-override-17" xml:lang="tr-TR">2</span> <span class="char-style-override-10" xml:lang="tr-TR">kitabının önsözünü okumalarını isterdim. Tahir Alangu’nun, Sabahattin Ali ve sanatı üzerine yaptığı bu uzun, bu çok sağlam etüdünden sonra, onun bu yönüne değinmek her babayiğitin harcı olmasa gerek.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Sabahattin Ali’nin edebiyatımıza bıraktığı bunca yüklü ve büyük eserlerin anlamı ancak o zaman daha iyi anlaşılır kanısındayım.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Bu kanımın yanı sıra değerli yazar Tahir Alangu’nun etüdünden etkilenmeden edemeyeceğimi, uzun bir araştırma ve inceleme sonucu olan o satırlardan faydalanmayı okuyucularımın yararına bulduğumu da açıklamak isterim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Bir zamanlar Edirne Muallim Mektebi’nde edebiyat hocam olan Orhan Şaik [Gökyay], ta 1927-1928’lerde Pertev Naili [Boratav] gibi, rahmetli Esat Adil [Müstecaplı] gibi ilerici dostlarımla aynı dergileri çıkarıyor ve bu dergilerde Sabahattin Ali de şiirler ve hikâyeler yayımlıyor. Çok gençlik yılları bu. Ama asıl gerçekçi hikâyelerine 1935’te</span> <span class="char-style-override-11" xml:lang="tr-TR">Değirmen</span> <span class="char-style-override-10" xml:lang="tr-TR">ile giriyor. Bu iş, benim onun için zirve saydığım</span> <span class="char-style-override-11" xml:lang="tr-TR">Kuyucaklı Yusuf</span><span class="char-style-override-10" xml:lang="tr-TR">’a (1937) kadar dayanıyor. Ve sonrakilerle aşamalar yapmak için yazıyor da yazıyor. Evet, o, hikâyelerini yaşayarak yazıyordu. Aziz Nesin’in dediği gibi: “İşin doğrusu şudur ki, Sabahattin Ali hikâye yazmak için yaşayan bir adamdı. Bütün hayatı parça parça hikâyelerdir. İşte bunun için mücadele eder, bunun için gizlenir, bunun için kaçardı. Hikâyeleri için kendi kurduğu hayallere kendisi de inanır ve başkalarını da inandırmaya çalışırdı. Onu anlamayanlar yalan söylüyor sanırlar. Halbuki o, kimseyi de aldatmış değildir. Daima hikâyelerinin ve hayalinin uğruna kendi kendini aldatmıştır.”</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Tek Partili rejimde [1923-1946] birçok yazar, birçok şair gibi ikide bir ihbarlarla, gammazlıklarla hapse atılmıştır. Kısa süreler, uzunca süreler, uzun süreler içerde yatarak aracılarla, tanıdıklarla, aflarla kurtulmuş tercümanlıklara, hocalıklara atanmıştır. Benim, Ankara Konservatuvarı’nda, hocam olduğu sıralar, Maarif Vekili Saffet Arıkan zamanına rastlar.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ama sonraları, yıllar sonraları bir ateşçemberine kıstırılmış akrep gibiydi Sabahattin Ali. Yıl 1945. Tek Partili rejimin kara günleri, yıkılan matbaalar.</span><span class="char-style-override-17" xml:lang="tr-TR">3</span> <span class="char-style-override-10" xml:lang="tr-TR">Bütün ileri düşünceli yazarların, şairlerin, ressamların tevkif edildiği, sürgün edildiği, işkence edildiği kara günler.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Her üçü de ölmüş olan büyük maarifçi Mansur Tekin, büyük adliyeci Esat Adil ve Sabahattin Ali dostlarım ve Abidin Dino’lar. Sait Faik’ler, A. Kadir’ler, Rıfat Ilgaz’lar, Ö.F. Toprak’lar, Niyazi Berkes’ler, Muzaffer Şerif’ler vb. ile aynı dergilerde yazdığımızı bugün gibi hatırlıyorum. Kimi var, kimi yok artık. Ama Sabahattin Ali sanatında güçlendikçe güçleniyor, bir yandan</span> <span class="char-style-override-11" xml:lang="tr-TR">Markopaşa</span><span class="char-style-override-10" xml:lang="tr-TR">’yı çıkarıyor, bir yandan</span> <span class="char-style-override-11" xml:lang="tr-TR">Sırça Köşk</span><span class="char-style-override-10" xml:lang="tr-TR">’ü (1947) yazıyordu. Tahir Alangu’nun deyimiyle: “O günlerde iyice yayılan ünü ile onun karşısında hikâyecilik kadar gerçekçilik alanında da belirmiş kimse yoktu. Toplumcu gerçekçilere yol gösteren Sadri Ertem’i çoktan eserleriyle aşmış, 1936-1947 yıllarının bu alanda tek imzası olarak tanınmıştı.”</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Sait Faik’lerden önce hikâye türünün en önemli kişilerinden biri olan Sabahattin Ali’nin ölüm trajedisini değerli yazar Tahir Alangu’dan aktarıyorum: “... Her yandan iyice sıkıştırılınca, çalışma imkânları da kalmamış, derin bir karamsarlığa düşmüştü. İstanbul Paşakapısı Cezaevi’nde üç aylık cezasını tamamlarken derin bir bezginliğe ve umutsuzluğa düşmüş, artık bu memlekette yaşayamayacağı kanısına saplanmıştı. Orada Bulgarya göçmenlerinden Berber Hüsnü adında birini tanımış, çıktıktan sonra da onun aracılığı ile müstakbel katili Ali Ertekin’le tanışmıştı. O sırada dostlarına, yabancı bir memlekete kaçma niyetlerinden de bahsediyordu.</span> <span class="char-style-override-11" xml:lang="tr-TR">Markopaşa</span> <span class="char-style-override-10" xml:lang="tr-TR">kapandığı için zaruret içinde bunalmış, bir dostunun kamyonunu işletme işini üzerine almış, birkaç sefer de yapmıştı. 30 Mart 1943’te rehberi Ali Ertekin’i kamyona şoför muavini olarak almış, 1 Nisan’da Kırklareli’ne hareket etmişlerdi. Hapishaneden kurtulduktan sonra bir daha oraya dönme ihtimallerinin yılgınlığı içinde, artık yazı alanını ve Babıâli’yi bırakıyordu. Aleyhindeki yayınlar devam ediyor; yazıya ve yayına dönmesinin o günler için imkânı kalmıyordu. Kasket ve meşin ceket giyerek kılık değiştiren Sabahattin Ali, Kırklareli yolu ile Bulgaristan’a kaçarken, yol göstermek üzere yanına aldığı Ali Ertekin eliyle 2 Nisan 1948 tarihinde öldürülüyordu. Bu kaçma ve öldürülme olayının uygulanışı Ali Ertekin’in yargılanması sırasında bütün ayrıntılarıyla ortaya çıktı ve gazetelere yansıdı.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">“Ünlü hikâyeci Sabahattin Ali’nin hangi şartlar altında, hangi ruh hali içinde ölüme doğru itelendiğini, eserlerine ve son günlerindeki olaylara dayanarak tasvir etmeye çalıştık. Öldüğü sırada annesi Edremit’te bulunuyordu. Karısı Aliye Hanım’la kızı Filiz İstanbul’daydılar. Evli ve iki çocuk babası bir teknisyen olan kardeşi Fikret’le kız kardeşi Süha Hanım, o günden bugüne tek şikâyet sesi çıkarmadan köşelerinde unutulup gittiler. Fakat bu feci ölümün üzerindeki bulutların tamamıyla dağıldığı, katilinin ise hangi nedenlerle bu işe giriştiğinin iyice anlaşıldığı iddia edilemez.”</span><span class="char-style-override-17" xml:lang="tr-TR">4</span></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-16" xml:lang="en-GB"><span class="char-style-override-10" xml:lang="tr-TR">Ayni renkte üstümüzde gökyüzü,</span></p>

      <p class="Basic-Paragraph para-style-override-16" xml:lang="en-GB"><span class="char-style-override-10" xml:lang="tr-TR">Altımızda aynı toprak</span></p>

      <p class="Basic-Paragraph para-style-override-16" xml:lang="en-GB"><span class="char-style-override-10" xml:lang="tr-TR">Ve toprakta ölüler</span></p>

      <p class="Basic-Paragraph para-style-override-16" xml:lang="en-GB"><span class="char-style-override-10" xml:lang="tr-TR">Ölüler, sorun yaşayanlara</span></p>

      <p class="Basic-Paragraph para-style-override-16" xml:lang="en-GB"><span class="char-style-override-10" xml:lang="tr-TR">Niçin ayrı gömüldüğünüzü.</span><span class="char-style-override-17" xml:lang="tr-TR">5</span></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-10" xml:lang="en-GB"><span class="char-style-override-18" xml:lang="tr-TR">Akşam</span><span class="char-style-override-12" xml:lang="tr-TR">, 11.7.1968, s. 5</span></p>

      <p class="Basic-Paragraph para-style-override-10" xml:lang="en-GB"><span class="char-style-override-12" xml:lang="tr-TR"><br/>
      <br/></span></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-4" xml:lang="en-GB"><span class="char-style-override-19" xml:lang="tr-TR">1</span> <span class="char-style-override-12" xml:lang="tr-TR">Cahit Irgat, “Bir Yolcu Beklemekteyiz”,</span> <span class="char-style-override-18" xml:lang="tr-TR">Irgatın Türküsü - Bütün Şiirleri</span><span class="char-style-override-12" xml:lang="tr-TR">, s. 130.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-19" xml:lang="tr-TR">2</span> <span class="char-style-override-18" xml:lang="tr-TR">Değirmen - Dağlar ve Rüzgâr</span><span class="char-style-override-12" xml:lang="tr-TR">, Sabahattin Ali’nin ilk ve son şiir kitabı</span> <span class="char-style-override-18" xml:lang="tr-TR">Dağlar ve Rüzgâr</span> <span class="char-style-override-12" xml:lang="tr-TR">(1934) ile ilk hikâye kitabı</span> <span class="char-style-override-18" xml:lang="tr-TR">Değirmen</span><span class="char-style-override-12" xml:lang="tr-TR">’den (1935) oluşuyor. Tahir Alangu’nun önsöz yazdığı baskı, Varlık Yayınları’nındır.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-19" xml:lang="tr-TR">3</span> <span class="char-style-override-18" xml:lang="tr-TR">Tan</span> <span class="char-style-override-12" xml:lang="tr-TR">gazetesi, siyasi bir eylem olarak dinamitlenerek yakılıp yıkılmış ve yağmalanmıştı.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-19" xml:lang="tr-TR">4</span> <span class="char-style-override-12" xml:lang="tr-TR">Tahir Alangu,</span> <span class="char-style-override-18" xml:lang="tr-TR">Cumhuriyetten Sonra Hikâye ve Roman</span><span class="char-style-override-12" xml:lang="tr-TR">, 1959. Ayrıca Sabahattin Ali’nin sanatını ve hayatını ele alan en önemli çalışmalar şunlardır: Kemal Sülker,</span> <span class="char-style-override-18" xml:lang="tr-TR">Sabahattin Ali Olayı</span><span class="char-style-override-12" xml:lang="tr-TR">, 1968; Asım Bezirci,</span> <span class="char-style-override-18" xml:lang="tr-TR">Sabahattin Ali - Hayatı, Hikâyeleri, Romanları</span><span class="char-style-override-12" xml:lang="tr-TR">, 1974; Kemal Bayram Çukurkavaklı,</span> <span class="char-style-override-18" xml:lang="tr-TR">Sabahattin Ali Olayı</span><span class="char-style-override-12" xml:lang="tr-TR">, 1978; Filiz Ali Laslo-Atilla Özkırımlı,</span> <span class="char-style-override-18" xml:lang="tr-TR">Sabahattin Ali</span><span class="char-style-override-12" xml:lang="tr-TR">, 1979.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-19" xml:lang="tr-TR">5</span> <span class="char-style-override-12" xml:lang="tr-TR">Bu dizelere, Cahit Irgat’ın şiir kitaplarında rastlanmıyor.</span></p>

      <p class="para-style-override-11"><img alt="3.jpg" height="547" src="../Images/3_fmt.jpeg" width="387"/></p>

      <p class="Basic-Paragraph para-style-override-6" xml:lang="en-GB"><span class="char-style-override-20" xml:lang="tr-TR">Markopaşa</span><span class="char-style-override-16" xml:lang="tr-TR">, 10.10.1947, Yıl: 1, S. 23, s. 1</span></p>

      <p class="B-l-m-Ba-l---" id="toc_marker-6">SENİ YALNIZLIKLAR ÖLDÜRDÜ,<br/>
      BİZ KIYIDA KALDIK, SAİT FAİK</p>

      <p class="para-style-override-11"><img alt="020.tif" height="462" src="../Images/020_fmt.jpeg" width="336"/></p>

      <p class="Basic-Paragraph para-style-override-6" xml:lang="en-GB"><span class="char-style-override-16" xml:lang="tr-TR">Sait Faik Abasıyanık (1906-1954)</span></p>

      <p class="res"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Gözlerine o sipsivri yaprak batıyordu. Bu saksıdaki yaprak. Bu “padişah kılıcı” bir anı mıydı onda? Bu yapraktan bir padişah kılıcına dönüverdi gözleri. Bir köşkte, tertemiz sıvalı çatlak bir duvarda asılı bir padişah kılıcına. Bu yaşlı kılıcın altında paslı bir kadın, çelik çene, çelik dişli hızıyla konuşuyor da konuşuyordu:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Git bu evden, git, çık git! Ne nafaka isteyeceğiz, ne bir şey! Ben kocamdan ayrıldığım zaman ama kızım gibi değildim ben! Bırakıvermiştim, kalıvermişti ortalıkta. Defol bu evden, çık git!..</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Gözleri duvardaki kılıca takıldı adamın. Kapıp indirivermek geliyordu içinden, kadının boynuna..</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Bu kılıç bir bele takılmıştı, şanlı bir bele, vakti evvelde... Şanlı evvel’de... Bu kılıç o şanlı belden çıkmış, bu kadının kolları mı sarılmıştı o bele? Kapalıçarşı’da, bedestende kılıç doluydu böylesine.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Adam susuyordu. Gözleri yağıyordu. Kadın son hızıyla konuşuyordu:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Gelsene kızım, kovsana bu adamı! Gideceği yok bunun bir yere! İki yıldır eve beş kuruş getirdiği yok! Çaptan düştü, kim alır bunu işe? Bak bak, utanmadan bir de konyak içiyor!..</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Oysa adam, bu söze, konyak şişesini hemen açmış, yeni içiyordu. Kapı yarı açıktı, karısının sesini duydu:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Anne, ben Kuzguncuk’a gidiyorum, denize girmeye!</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Sokak kapısı küt diye kapandı. Eve bir şeyler çöktü. Adına kâbus dedikleri. Açlıktan susuzluktan, yalnızlıktan, lafsızlıktan çok öte. Karanlıktan, ışıktan, katıksızlıktan, işsizlikten çok öte. Ama yalnızlıktı aslında bunun tam anlamı.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Kaynana zırıltısı da susmuştu. Adam hiç kımıldamadı. Konyak şişesinden bir yudum aldı. Bir yudum daha, bir yudum daha. Her şey şaka gibi geliyordu ona şimdi. Bir yudum daha içti. Duvarları kitap dolu odadan balkona çıktı. Bir sonbahar kadınının ılık saçları dokundu geçti yüzünden.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Korkuyordu evin içinden, kendi evinden. Bir ses bekliyordu, bir ses, ne olursa olsun bir ses.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Gelmiyordu.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Kapı çalınıyordu.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Uzun uzun, uzun uzun...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Açan yoktu kapıyı, gitmişlerdi. Kalktım açtım kapıyı: Karşımda sapsarı bir adam; sinirden, korkudan, hiddetten. Balık gözleri mavi mavi, sulu sulu. Elleri kan içinde. Bir elinde kadın elbiseleri, bir elinde kadın ayakkabıları. Ve birkaç tırmık çenesinde, boynunda.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Girdi içeri, hemen attı elindekileri. Doğru musluğa. Yıkandı, alkol, tentürdiyot bastım kanayan yerlerine... Camlara yumruk atmış hırsından, sevgilisini kıskanmıştı. Tutuldu mu fena tutulurdu, sonu gelmezdi aşkının. Aşk bu, onun aşkı!</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Canına sıçtım! Ağzına ettiğiminin kaltağı!</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Sonra ağzını kapadı kendi eliyle.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Konuş konuş, evde kimse yok, dedim. Nedir bu kan, nedir bu halin? dedim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Dur anlatırım, nefes alayım. İçkin var mı? dedi.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Var, dedim, konyak.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Konyak monyak, ne bok olursa olsun. Ver, dedi, ver!</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Verdim, içti, bir küfür salladı konyağın sertliğine!</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Gene Aleksandra meselesi mi? dedim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Evet, gene o, gene o! Aleksandra.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Peki bu ayakkabılar, bu elbiseler ne? dedim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Geri aldım, dedi, verdiğim hediyeleri!</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Hediye geri alınır mı? diyemedim. Ama anladı o ne diyeceğimi.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Alınır ulan! dedi, alınır! Benim ona aldığım elbiselerle yakaladım orospuyu başkasıyla gezip tozarken!</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Benim derdim bana yetiyordu. Ama o beni dinlemiyordu.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Okusana şu şiiri, dedim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Bırak ulan şimdi sırası mı? Fena küfrederim ha!</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Oysa küfürü basıp duruyordu.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR"><br/>
      <br/></span></p>

      <p class="Basic-Paragraph para-style-override-16" xml:lang="en-GB"><span class="char-style-override-10" xml:lang="tr-TR">Bize bir masa ayır Yanakimu</span></p>

      <p class="Basic-Paragraph para-style-override-16" xml:lang="en-GB"><span class="char-style-override-10" xml:lang="tr-TR">Aleksandra’mla benim için</span></p>

      <p class="Basic-Paragraph para-style-override-16" xml:lang="en-GB"><span class="char-style-override-10" xml:lang="tr-TR">Bir masa</span></p>

      <p class="Basic-Paragraph para-style-override-16" xml:lang="en-GB"><span class="char-style-override-10" xml:lang="tr-TR">Üstü çiçeksiz</span></p>

      <p class="Basic-Paragraph para-style-override-16" xml:lang="en-GB"><span class="char-style-override-10" xml:lang="tr-TR">Örtüsü gazeteden</span></p>

      <p class="Basic-Paragraph para-style-override-16" xml:lang="en-GB"><span class="char-style-override-10" xml:lang="tr-TR">Şarabı aşktan</span></p>

      <p class="Basic-Paragraph para-style-override-16" xml:lang="en-GB"><span class="char-style-override-10" xml:lang="tr-TR">Hem hülyadan</span></p>

      <p class="Basic-Paragraph para-style-override-16" xml:lang="en-GB"><span class="char-style-override-10" xml:lang="tr-TR"><br/>
      <br/></span></p>

      <p class="Basic-Paragraph para-style-override-16" xml:lang="en-GB"><span class="char-style-override-10" xml:lang="tr-TR">Aleksandra’m mızıka çalsın</span></p>

      <p class="Basic-Paragraph para-style-override-16" xml:lang="en-GB"><span class="char-style-override-10" xml:lang="tr-TR">Siyaha çalar parmaklarıyla</span></p>

      <p class="Basic-Paragraph para-style-override-16" xml:lang="en-GB"><span class="char-style-override-10" xml:lang="tr-TR">Güftesi bayağı şarkılar</span></p>

      <p class="Basic-Paragraph para-style-override-16" xml:lang="en-GB"><span class="char-style-override-10" xml:lang="tr-TR">Adi havalar</span></p>

      <p class="Basic-Paragraph para-style-override-16" xml:lang="en-GB"><span class="char-style-override-10" xml:lang="tr-TR">Meyhane acı zeytinyağı koksun</span></p>

      <p class="Basic-Paragraph para-style-override-16" xml:lang="en-GB"><span class="char-style-override-10" xml:lang="tr-TR">Sen hoşnut ol Yanakimu.</span><span class="char-style-override-17" xml:lang="tr-TR">1</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR"><br/>
      <br/></span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Senin gidişine anılar yazıldı ardından. Doğrusu iğrisi, karınca kaderince.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Yüreğime kan oturmuş, size dağlar gökler boyu hasretim. Siz gidenlere... menfaat dünyası bu dünya. Kazık atar durmadan insan insana. Bu yüzden küsüm çoğu insana. Gece züppe bir maviyle dolu. Bunalmış yürüyorum, yalnızlık kaldırımlarında. Yalnızlık, yalnızlık, yalnızlık... Yalnızlık öldürmüştü seni de... Ne evin, ne kitapların, ne köpeklerin, ne aşkların, ne dost görünen dostların doyurmuyordu, doldurmuyordu dünyanı.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">İnsanı insanda aradın hep. Birbirine kazık atan insanda. İnsanı insandan çıkardın hikâyelerinde. Yığın yığın kompleksler içinde. Oysa ben:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR"><br/>
      <br/></span></p>

      <p class="Basic-Paragraph para-style-override-17" xml:lang="en-GB"><span class="char-style-override-10" xml:lang="tr-TR">Allahı şimdi gördüm,</span></p>

      <p class="Basic-Paragraph para-style-override-17" xml:lang="en-GB"><span class="char-style-override-10" xml:lang="tr-TR">Ağlıyordu.</span></p>

      <p class="Basic-Paragraph para-style-override-17" xml:lang="en-GB"><span class="char-style-override-10" xml:lang="tr-TR">İki gözü iki çeşme, elinde fener</span></p>

      <p class="Basic-Paragraph para-style-override-17" xml:lang="en-GB"><span class="char-style-override-10" xml:lang="tr-TR">Diyojen’i arıyordu.</span><span class="char-style-override-17" xml:lang="tr-TR">2</span></p>

      <p class="Basic-Paragraph para-style-override-17" xml:lang="en-GB"><span class="char-style-override-17" xml:lang="tr-TR"><br/>
      <br/></span></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-4" xml:lang="en-GB"><span class="char-style-override-10" xml:lang="tr-TR">diyorum.</span></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ana olsun, baba olsun, yaradandan yaratığına dek ağlayanını gördüm. Dokunanı çok oldu bana. İnsanları çok seviyorsun, dediler. Seviyorum ama, küsüm onlara dedim. O başka, bu başka, dediler. O başka, bu başka değildir, dedim. İnsan ya insandır ya değildir, dedim. Ya insandır, ya değildir.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">“Anılar, anılar yanmıştır. Beni bugüne getiren kitaplar yanmıştır” diyorsun.</span> <span class="char-style-override-11" xml:lang="tr-TR">Alemdağ’da Var Bir Yılan</span><span class="char-style-override-10" xml:lang="tr-TR">’da [1954]. Ama, “1907’de doğdu, 11 Mayıs 1954’te öldü” demek o kadar kolay değil senin için, senin üzerine. Siroz, o, doktorların bileceği iş. Kolay teşhis. Seni yalnızlıklar öldürdü. Seni umutsuzluklar öldürdü. Seni yalnızlık, iç yalnızlık öldürdü. Seni hikâyelerinde yarattığın insanların insan olamayışları öldürdü.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Nice anılar yanmıştır, doğru. Biz yakmak istemişizdir de, edemeden geçemeyeceğim. Üç yolculuğun vardı senin de benim gibi, dışarı. Benim edeceğim, son Paris yolculuğun. 1951’de bir cuma günü müydü, yoksa perşembe mi, “Sen geldin, ben gidiyorum,” dedin.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Nereye? dedim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Paris’e.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">İçim burkulmuştu o gün, ben de dönmek için gelmiştim Paris’ten. Ama biliyorsun, gelişimin 16’ncı sabahı götürülmüştüm birkaç yıl önce çıkan</span> <span class="char-style-override-11" xml:lang="tr-TR">Rüzgârlarım Konuşuyor</span> <span class="char-style-override-10" xml:lang="tr-TR">(1947) kitabım için. Sorgu sual mahkeme sürüp gidiyordu:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Bir akşamüstü Beyoğlu’nda dolaşıyordum. Beş gün olmuş olmamıştı sen Paris’e gideli. Öpüşerek ayrıldığımız. Karşılaşmıştık:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Ulan, hani Paris’e gidiyordun? dedim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Şimdi geldim, dedin, bavulu eve bırakıp fırladım.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Neden?</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Sıkıldım.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Ama neden?</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Sıkıldım be, sıkıldım bu sefer sevemedim Paris’i!..</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Sonra durdun bir süre:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Yalnızlığımı duydum orda. Koca şehir boğdu beni. Bir gece, iki gece, üç gece... Bir boğuntu geldi bana... Ne işim var burda dedim, kalktım geldim. Hemen özledim be sizi!.. Ama sen orda olsaydın, vallahi kalırdım be!.. Kalırdım vallahi! dedin.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Sonra daldık Balıkpazarı’na, Cumhuriyet Meyhanesi’ne. İkinci kata çıktık. Hani sen, ben, Orhan Veli, tam köşedeki fırına bakan pencere önüne. Orda içmiştik üçümüz. Adamlara bakmıştık, ekmeklere bakmıştık, seslere, şiirlere bakmıştık. Rezilleri anmıştık. Umutlanmıştık, umutlanmıştık. İnsanlara dostlara inanmıştık.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Rakı! dedin, rakı! oh, beyaz peynir, turşu, beyaz peynir ve turşu! Piyaz! Okusana ulan şu şiiri. “Piyaz” şiirini!.. Özlemişim seni ulan, özlemişim sıçayım Paris’in içine! Oku ulan şu şiiri, oku! Özlemişim gel öpeyim seni!</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ve sonra Sait bana anlattı:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Ne işim var benim Paris’te? İnsanlar burda! Benim insanlarım burda! Burda, burda ama bir kadın sevmiştim orda. Bir oğlum olmuştu. O gün bugün görmemiştim. Kadın bir bistrot istiyordu. Vakit akşamüstüydü. Okul dönüşü. Bekledim oğlum gelecek diye. O sevgilim, oğlumun anası, oturttu beni en güzel yerine bistrot’nun. Önüme de koydu konyağı. Gözlerim hep kapıdaydı. Trak trak içeri dışarı açılan kapıda. O sevgilim, ilk sevgilim, benim sevdiğim karşımda. Bir yudum, iki yudum, bir kadeh daha, bir kadeh daha, kapı “trak” açıldı içeri doğru. Uzun yakışıklı bir adam girmişti içeri.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Kocasıymış.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Kocasıymış ilk sevgilimin, çocuğumun anasının. Vav anasını be! Anlıyorsun değil mi? Tanıştırdı bizi. Adam gayet efendi davrandı, merdivenleri çıktı, yalnız bıraktı bizi. Suspustuk ikimiz de. Saatin tik-takları duyuluyordu.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Kapı bir daha açıldı, koca bir oğlan girdi içeri, elinde okul çantası.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Bu benim oğlumdu, oğlum.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Kadın bizi tanıştırdı:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Baban.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ve yalnız bıraktı bizi. Gerçek yalnızlık buydu işte. Masanın bir yanında o, bir yanında ben. Sustuk, sustuk, sustuk. Neden sonra!</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Nasılsın? diyebildim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– İyiyim, dedi, siz Türk müsünüz?</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Evet, dedim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Babam mısınız?</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Evet, dedim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Ben sizi yeni görüyorum. İlk defa. Nasılsınız? İstanbul nasıl?</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Boğdu beni Paris, ve işte kalktım geldim, dedin. Ama ne olur aramızda kalsın, dedin. Sonra bunu birilerinden duydum.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Bu hikâye yazmak için tasarladığın bir hikâye miydi, gerçek miydi bilmiyorum. Bana anlattığın buydu kısaca. Seninle anılar yazmakla bitmez, anlatmakla tükenmez. Cahit Sıtkı’lı anılar, Abidin Dino’lu anılar, Orhan Veli’li anılar, Attilâ İlhan’lı anılar, ölenlerimizle kalanlarımızla yığın yığın anılar. Burgaz’daki evinde, Kalpazankaya’da, Bomonti’de.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Sabır sabır; sabır acıydı ama yemişi tatlıydı bizim için. Zalim aldı biz verdik, zalim aldı biz verdik. Hep biz verdik. Hep biz verdik.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Her yıl Mayıs’ın 11’inde, ölüm gününde senin için kocaman kocaman laflar edilecek. Senin hiç sevmediğin kocaman laflar. Anılacaksın. Oysa senin ruhun duymayacak. Duysa basarsın küfürü! Basarsın küfürü yalan dünyaya, yalan insana!</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Hiç de haksız değilsin.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Seni yalnızlıklar öldürdü. Seni umutsuzluklar öldürdü. Seni insan acıları, insan acılıkları öldürdü. Mutsuzdun.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ve Attilâ İlhan’ın dediği gibi: “Biz hepimiz bir kıyıda kaldık. Elimizden bir halt gelmiyor. Yüreklerimizi eski gazeteler gibi buruşturup atıyoruz.”</span></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-10" xml:lang="en-GB"><span class="char-style-override-18" xml:lang="tr-TR">Akşam</span><span class="char-style-override-12" xml:lang="tr-TR">, 12.7.1968, s. 5</span></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-4" xml:lang="en-GB"><span class="char-style-override-19" xml:lang="tr-TR">1</span> <span class="char-style-override-12" xml:lang="tr-TR">Sait Faik,</span> <span class="char-style-override-10" xml:lang="tr-TR">“</span><span class="char-style-override-12" xml:lang="tr-TR">Bir Masa”,</span> <span class="char-style-override-18" xml:lang="tr-TR">Şimdi Sevişme Vakti</span><span class="char-style-override-12" xml:lang="tr-TR">, s. 31.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-19" xml:lang="tr-TR">2</span> <span class="char-style-override-12" xml:lang="tr-TR">Cahit Irgat, “İnsan”,</span> <span class="char-style-override-18" xml:lang="tr-TR">Irgatın Türküsü</span><span class="char-style-override-12" xml:lang="tr-TR">, s. 130.</span></p>

      <p class="B-l-m-Ba-l---" id="toc_marker-7">REŞAT NURİ, BENİ<br/>
      OKULDAN BİR HAFTA<br/>
      TARD ETTİRMİŞTİ</p>

      <p class="para-style-override-11"><img alt="011.tif" height="266" src="../Images/011_fmt.jpeg" width="352"/></p>

      <p class="Basic-Paragraph para-style-override-6" xml:lang="en-GB"><span class="char-style-override-16" xml:lang="tr-TR">Reşat Nuri Güntekin (1889-1956)</span></p>

      <p class="res"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-10" xml:lang="tr-TR">Anılar insanları aldatırmış.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-10" xml:lang="tr-TR">Beni de aldattığı olmuştur.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-10" xml:lang="tr-TR">Ama tüm anılar değil.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-10" xml:lang="tr-TR">O, karıncayı bile ezmezdi.</span></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-8" xml:lang="en-GB"><span class="char-style-override-11" xml:lang="tr-TR">Damga</span> <span class="char-style-override-10" xml:lang="tr-TR">[1924],</span> <span class="char-style-override-11" xml:lang="tr-TR">Dudaktan Kalbe</span> <span class="char-style-override-10" xml:lang="tr-TR">[1925],</span> <span class="char-style-override-11" xml:lang="tr-TR">Akşam Güneşi</span> <span class="char-style-override-10" xml:lang="tr-TR">[1926],</span> <span class="char-style-override-11" xml:lang="tr-TR">Çalıkuşu</span> <span class="char-style-override-10" xml:lang="tr-TR">[1922],</span> <span class="char-style-override-11" xml:lang="tr-TR">Bir Kadın Düşmanı</span> <span class="char-style-override-10" xml:lang="tr-TR">[1927],</span> <span class="char-style-override-11" xml:lang="tr-TR">Hırçın Kız</span> <span class="char-style-override-10" xml:lang="tr-TR">[?] şunlar bunlar.</span> <span class="char-style-override-11" xml:lang="tr-TR">Olağan İşler</span> <span class="char-style-override-10" xml:lang="tr-TR">[1930] ve daha bir yığın eser diye başlamayacaktım, böyle başlamak istemiyordum yazıya. Onun sanat yönü başka şey benim için, insan yönü bambaşka.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Reşat Nuri deyince akla</span> <span class="char-style-override-11" xml:lang="tr-TR">Çalıkuşu</span> <span class="char-style-override-10" xml:lang="tr-TR">gelirmiş. Reşat Nuri de bilirdi bunu. Biliyor da bununla övünüyor muydu? Övünse de haklıydı. Her sanatçı yapıtı ile övünecek elbet. Reşat Nuri’nin bir de tiyatro yazarlığı vardı, tiyatroyu biliyordu. Onunla da övünecekti. Tiyatroculuk ve romancılık da onunla.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ben Reşat Nuri’yi çocukluk yıllarımda tanıdım. Okuldan, ta öğretmen okulundayken, “Müfettiş geliyor” diye korkutmuşlardı bizi. Müfettiş gelir de öğrenci korkmaz mı? Korktuk elbet bütün okul. Ama romancıydı gelen müfettiş.</span> <span class="char-style-override-11" xml:lang="tr-TR">Çalıkuşu</span><span class="char-style-override-10" xml:lang="tr-TR">’nu yazan müfettiş. Gele gele ufak tefek incecik, zarif bir adam girdi sınıfa. Üstelik güleç yüzlü bir müfettiş. Rap, biz ayakta tabii.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Oturun çocuklar, oturun oturun, dedi.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Sapır sapır oturduk. Ben tepeden tırnağa ona bakıyordum. Romancı adam nasıl oluyor diye... O da bakıyordu hepimize, teker teker. Hep gülümsüyordu:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Siz! dedi. Dedi ama kimseye dememişti bu siz’i. Cemal kalkmıştı ayağa. Sınıfın en çalışkanıydı.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">O devam etti:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Siz, dedi, bir sigara yakmama izin verir misiniz? Ben sigara içmeden yapamam.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Cemal hâlâ ayaktaydı, sınıfın birincisi ya...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Edebiyat, dedi Reşat Nuri, mesela Ahmet Haşim kimlerdendir?</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Sembolistlerden, dedi Cemal.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Sen nerelisin, oğlum?</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Göçmenim efendim. Gümülcineli.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Talebenin biri fısıldadı arkalardan:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Güzel keman çalar efendim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Sahi mi?</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Evet, çalarım efendim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Şimdi çalar mısın?</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Çalarım efendim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Klasikleri bir geçti baştan aşağı. Reşat Nuri kulak kesilmişti. Cemal’in kemanı iyi miydi değil miydi bilmem. Ama çoğumuz voleybol futbol oynarken o durmadan gıy gıy gıy kafamızı şişirirdi. Bir de hastalığı vardı Cemal’in. Geceleri hemen hemen hiç uyumazdı, uyuyamazdı.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Reşat Nuri uzun uzun dinledi, sigarayı sigaraya ateşledi:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Dikkat edin bu çocuğa, dedi.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Dedi ama çok yıllar sonra Cemal intihar etmiş diye duydum. Sınıfın birincisi keman çalsın, kendinden çok şeyler umulan çocuk geleceğe umutla bakamamış. Sınıfta dolaplarımız vardı. Kitap mitap dolapları. Onları açmaya başladı. Sıra benimkine gelmişti. Ha açtı ha açacak derken açtı:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Kimin bu dolap? dedi.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Benim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Bu ne dağınıklık böyle? Sanatçı dağınıklığı.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Muzibin biri fısıldadı:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Şairdir efendim, müsamerelerde de birinci!</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Bir şiir oku bakalım.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– İniyor kayık çıkıyor kayık...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Yeter yeter tamam.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Müfettiş gittikten sonra ben bir hafta “tard-ı muvakkat” [geçici uzaklaştırma] almıştım. Ben romancı ve müfettiş Reşat Nuri’yi böyle görmüştüm ilk.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Şehir Tiyatrosu, sene bilmem kaç. Muhsin Ertuğrul’un odasındayız, “şıp” diye tanıdı beni Reşat Nuri.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Muhsin Ertuğrul:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Soyadına bakma sen Reşatcığım, o “sanatın ırgatı” dedi.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Bu sefer Reşat Nuri anlattı beni Muhsin Hoca’ya.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ve günlerden bir gün romancılar üremekteydi memlekette. Hececilerin kötü şiirleri gibi kötü romanlar, kötü romancılar. Hele “kadın romancılar”. Erkekleri de vardı bunların tabii. Ama arkadan Sabahattin Ali, Kemal Tahir, İlhan Tarus, Sait Faik, Orhan Kemal, Yaşar Kemal, Fakir Baykurt ve başkaları yükleniverdiler.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Cebeci Konservatuvarı’nda talebeydim. Dünyanın “artık” oyuncularından Carl Ebert (ki beni çok severdi) diye biri, kurucu idi, yapıcı idi, hoca idi Cebeci Konservatuvarı’nda.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ve bir gün Reşat Nuri gelmişti bu konservatuvara:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Rahat mısın? Memnun musun? dedi.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Değilim, dedim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Olacaksın, dedi, lazımsın sen. En iyi talebemiz sensin, bütün hocalar memnun senden.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Yalan şeyler bunlar, dedim. Doğru öğretilmiyor burda. Sivas’tan gelenin dili bozuk, Çemişkezek’ten gelenin dili bozuk.</span> <span class="char-style-override-10" xml:lang="tr-TR">Kayseri’den gelenin dili bozuk. Sabahattin Ali diksiyon hocamız, onun da dili bozuk. Alman hocaları ne anlar Türk dilinden? Önce Türkçe lazım sahneye.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Yemen içmen rahat, otur sen şiirini yaz. Ercüment Ekrem seni dilinden düşürmüyor, gelmez böyle kabiliyet diyorlar. Bak Nurullah Ataç senin bir şiirin için</span> <span class="char-style-override-11" xml:lang="tr-TR">Akşam</span><span class="char-style-override-10" xml:lang="tr-TR">’da ne güzel yazmış.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ne sevinmiştim onun bu sözüne:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">“Ataç senin için yazı yazmış.”</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">En iyisiydim ya Cebeci Konservatuvarı’nın; nedeni uzun, bir gün kovuldum ordan. Ve benimle beraber beş kişi daha. Hallaça “dinlen” demişler ayağa kalkmış. Ben de o gün ayağa kalktım.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Paran var mı? dedi Reşat Nuri.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Var, dedim ve gösterdim. Tam 210 liram vardı. İyi paraydı o yıllar. Okulda aslan gibiydim, kırk lira aylığımdan biriktirmiştim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Çektim arabamı geldim İstanbul’a, Cebeci suyu daha fazla içilmezdi. Ankara’da son görüşüm buydu Reşat Nuri’yi.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Süründüm ama sürüngen olmadım hiç. Muhsin Ertuğrul “şıp” diye aldı beni tiyatroya. Yeniden girdim o havaya. Cebeci havasından iyi bir tiyatro havasına.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Aylar mı geçti, yıllar mı? Birkaç yerli filmde birincilik verdiler. Heykelleri durur hâlâ... Ve bir gece de balo gibi bir şey yapıldı bunun şerefine. Liman Lokantası salonunda. Reşat Nuri hanımıyla bir masada oturuyordu. Çağırdı masasına:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Tiyatro, dedi, tiyatro! Senin yerin tiyatro!</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ressam dostum Hasan Kavruk’la konuşuyorduk son resim sergisinde. Paris günlerimizi andık. 1947-1950 arası. Yorgun Paris, mahzun Paris, harp sonrası güzel Paris günlerini. Bugüne hiç benzemeyen o günlerin Juvert’li, Dalin’li, Leger’li, Tristan Tzara’lı, Fikret Muallâ’lı ve daha kimlerin sağ olduğu yaşayan Paris günlerini. Söz döndü dolaştı Reşat Nuri’ye geldi. Hasan Kavruk tek böbrekle yaşıyor, sabahlara dek resim yapıyor, atölyelere devam ediyordu. Devlet hesabına okuyan bir talebeydi Hasan. Zayıfladıkça zayıflıyordu. Gurbet elde ölmesinden korkuluyordu. Memlekete iadesi düşünülüyordu. Talebe müfettişi Reşat Nuri ortaya çıkıyor: “Siz deli misiniz?” diyor, “Hasan Paris’ten, atölyelerden, resim üstatlarından ayrılır da dönerse işte o zaman ölür.”</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Hasan Kavruk bu sayede durmadan resim yaptı, isim yaptı ve ayakta. 1954’te Londra’daydım. Reşat Nuri de Londra’daymış. Habersizdim aynı şehirde olduğumuzdan. Kanserden orda ölmüş.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Romancılığın bir yana, müfettişliğin bir yana, tiyatro yazarlığın bir yana, ben seni insan olarak tanıdım. Bu bile yeter bana.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Sen karıncayı bile incitmez, karıncaya bile iyilik etmek isterdin.</span></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-10" xml:lang="en-GB"><span class="char-style-override-18" xml:lang="tr-TR">Akşam</span><span class="char-style-override-12" xml:lang="tr-TR">, 13.7.1968, s. 5</span></p>

      <p class="para-style-override-11"><img alt="resatnuri1956%20s%2069.tif" height="373" src="../Images/resatnuri1956_s_69_fmt.png" width="277"/></p>

      <p class="Basic-Paragraph para-style-override-6" xml:lang="en-GB"><span class="char-style-override-16" xml:lang="tr-TR">Reşat Nuri Güntekin</span></p>

      <p class="Basic-Paragraph para-style-override-6" xml:lang="en-GB"><span class="char-style-override-20" xml:lang="tr-TR">Çizgi</span> <span class="char-style-override-16" xml:lang="tr-TR">Zahir Güvemli</span></p>

      <p class="B-l-m-Ba-l---" id="toc_marker-8">MAHMUT YESARİ: YALNIZLIK VE ÇİRKİNLİK KOMPLEKSLERİYLE<br/>
      YÜKLÜYDÜ, BUNU ATAMADI</p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Hafızamı yokluyorum, ta 1938 yıllarına dönmek gerekiyor. Şükrü Kaya’ların dahiliye vekili olduğu senelere. Ankara’da Raşit Rıza’nın “Sür bakalım Shakespeare’in tarlalarını” dediği senelere. Lozan Palas Oteli’ne bir adam geldi. Orta boylu, kalın cam gözlüklü, bir gözü hafif şehla, şapkasını başından hiç çıkarmayan bir adam. Oturduğu zaman da köşelere oturan, saçlarını hemen toplayan veya tarayan, Tristan Tzara’ya çok benzeyen bir adam.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Raşit Rıza Bey’in yakın dostu, o devrin tüm oyuncularının dostu, piyes yazarı, hikâye, roman yazarı Mahmut Yesari’ydi bu. Piyes üstüne piyes yazan, roman üstüne roman yazan, hele</span> <span class="char-style-override-11" xml:lang="tr-TR">Tipi Dindi</span><span class="char-style-override-10" xml:lang="tr-TR">’si [1933] hiç unutulmaması gereken bir garip, ama büyük bir adam. Bugünkü kuşaklara sorsanız “Mahmut Yesari kim?” diye, çoğu okumamıştır. Bilmez. Bence Mahmut Yesari’yi yeniden ele almalı, yazdıklarını seçerek yeniden basmalı, oyunlarını yeniden oynamalı (Tabii. Devletten ve belediyelerden yardım gören tiyatrolar). Öyle çok eseri var ki bu sahifelere sıralamakla bitmez. Hele gündelik gazetelerde, haftalık dergilerde çıkan yığın yığın hikâyeleri. Darma dağınıktır bunların çoğu. Bir editör mü ele alır, yoksa devlet mi? Değerli bir yazar olan oğlu Afif Yesari’nin çalışmasıyla toplanabilir tüm eserleri. Afif Yesari bu işi kendine görev bilmeli ve o görevlendirilmeli.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Çirkinlik ve yalnızlık kompleksleriyle yüklüydü Mahmut Yesari. Başındaki ur, gözlerinin kaygınlığı ona bu duyguyu veriyor, kendini dünyanın çirkin yaratıklarından biri sanıyordu. Oysa büyük esprisi, büyük zekâsıyla zamanının en sevilen kişilerinden biriydi. Ankara’da yaşadığı sürece akşamları Çiflik Lokantası’nda köşelerde otururken görürdünüz onu. Çevresinde ya şair, ya gazeteci, ya fıkracı, ya romancı, ya maarifci, ya tiyatrocu birileri.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Tüm kompleksleri yanı sıra güzel günleri de olmuştur Mahmut Yesari’nin. Ama tam bir mutluluk ona tam yaklaşmadı sanırım. Çoğu zaman o tekmeledi lütufları, ihsanları, bağışları. Özgürlüğünü satamadı.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">1938 yılında büyük aktör Raşit Rıza ve aktör Şadi Fikret Karagözoğlu, Ankara’da Şehir Tiyatrosu kurmak üzere İstanbul Şehir Tiyatroları’ndan Şaziye Moral, H. Kemal Gürmen, Avni Dilligil, Yaşar Özsoy, Feriha Tevfik, Nezahat Dilligil ve Fikri Çöze’yi izinli olarak almışlar. Ankara’da bulunan Ercüment Behzat Lav ve birkaç amatör gencin katkısıyla kadroyu kurmuşlardı. (Cebeci Konservatuvarı’ndaydım o yıl.)</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">3 Ocak 1938 tarihinde bu tiyatro topluluğu Ankara’ya varmıştı. Bu tiyatro topluluğunun ve Falih Rıfkı Atay’ın tavassutuyla Mahmut Yesari de</span> <span class="char-style-override-11" xml:lang="tr-TR">Ulus</span> <span class="char-style-override-10" xml:lang="tr-TR">gazetesinde çalışmak üzere Ankara’ya gelmişti.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Bir öğleden sonra</span> <span class="char-style-override-11" xml:lang="tr-TR">Ulus</span> <span class="char-style-override-10" xml:lang="tr-TR">gazetesinde Falih Rıfkı’yı görmeye gelen Yesari, Mümtaz Faik Fenik’le aynı odada çalışmak zorunda olmadığını ve çalışamayacağını söylemiş, bir daha da gazeteye uğramamıştı. Fakat gazeteden muntazaman ücret almış, yazılar yazmış, rahat bir hayat sürmeye başlamıştı.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">17 Nisan 1938 sabahı, Raşit Rıza Tiyatrosu, Yeni Türk Tiyatrosu adıyla Bağdat turnesine çıkmıştı. İlk uğrak Konya idi. Mahmut Yesari yaşlı gözlerle arkadaşlarını uğurlamıştı. Ve ertesi günü Yeni Türk Tiyatrosu mensupları, İstanbul’dan Sirkeci Tan Oteli’nden, Mahmut Yesari’nin çektiği şu telgrafları almışlardı:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">“Ankara siz’siz pek hüzün verici geldi bana, akşam treniyle İstanbul’a hareket ettim.”</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Cebeci Konservatuvarı’ndan kovulup da İstanbul’a dönüşümde cebimdeki parayı kıtı kıtına harcamak zorundaydım bir süre yaşayabilmek için. Abanoz Sokağı’na</span><span class="char-style-override-17" xml:lang="tr-TR">1</span> <span class="char-style-override-10" xml:lang="tr-TR">bakan bir sokakta ayda beş lira kira ile gün görmez bir pansiyon odacağı bulmuştum. Aynı katta, tam karşıki cumbalı pencereli odada ev sahibi Rum madam oturuyordu. Bu cumbada geçirirdim çoğu vaktimi. O mahut Abanoz Sokağı’nın cünbüşüne bakarak. Bir lirayaydı giriş çıkış o kapılardan. Küçücük pencereli demir kapılarda öbek öbek biriken erkek sürüsü. Hayvanlaşarak giren, utanarak iğrenerek çıkan. Herkesin kadını, herkesin olan sokak. Ve bir günün öğleden sonrası ne görsem? Mahmut Yesari kıvrıldı pansiyonumun sokağına. Elinde ufak bir paket, gazeteler, kâğıtlar. Anahtarıyla açtı girdi bizim pansiyona. Aynı pansiyonda oturuyormuşuz meğer. Hani Şemsi Muhtar’a sormuşlar “Ankara için ne düşünüyorsun?” diye. “Çankaya’da oturmaktansa İstanbul’da Kasımpaşa’da ayakta durmayı,” demiş. İşte bu minval üzere nükteler savurdu Yesari. Sonra, “Babıâli’ye kadar gideceksin benim için,” dedi. “Bu hikâyeleri vereceksin, biraz para alacaksın. Ve bir ‘kırkdokuzluk’</span><span class="char-style-override-17" xml:lang="tr-TR">2</span> <span class="char-style-override-10" xml:lang="tr-TR">şu köşeden gelirken.”</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">İki buçuk lira verdiler hikâye başına o gün. Kaç hikâyeydi unuttum. Dönüşümde onu beş liralık pansiyon odacığında mezelerini hazırlamış buldum: Birkaç kara zeytin, beyaz peynir, sucuk, salatalık, domates. Ve elinde kalem, yazıyordu.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Tanıdığım bildiğim, unutmadığım ve belki de unutmam gerek nice ölüler vardır: Sadri Ertem, Ercüment Ekrem, Sabahattin Ali, Halide Edip Adıvar. Mutlu yaşamışlardır. Herkesin mutluluğu kendine. Ama ben yoruldum artık, korktum ölülerin sözünü etmekten. Şu satırları yazarken bile, devrilip yıkılıvermekten.</span></p>

      <p class="Basic-Paragraph para-style-override-18" xml:lang="en-GB"></p>

      <p class="Basic-Paragraph para-style-override-18" xml:lang="en-GB"><span class="char-style-override-10" xml:lang="tr-TR">Taştan mantar tarlası</span></p>

      <p class="Basic-Paragraph para-style-override-18" xml:lang="en-GB"><span class="char-style-override-10" xml:lang="tr-TR">Çok yaşasın ölüler.</span><span class="char-style-override-17" xml:lang="tr-TR">3</span></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ama bir ölüden, son ölüden konuşmazsam rahat etmem, edemem: Mehmet Ali Ermiş’ten.</span></p>

      <p class="Basic-Paragraph para-style-override-10" xml:lang="en-GB"><span class="char-style-override-18" xml:lang="tr-TR">Akşam</span><span class="char-style-override-12" xml:lang="tr-TR">, 14.7.1968, s. 5</span></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-4" xml:lang="en-GB"><span class="char-style-override-19" xml:lang="tr-TR">1</span> <span class="char-style-override-12" xml:lang="tr-TR">Randevuevleriyle tanınmış Abanoz, o yıllarda İstiklal Caddesi’nin Tarlabaşı yönündeki bir alt sokağını oluşturuyordu.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-19" xml:lang="tr-TR">2</span> <span class="char-style-override-12" xml:lang="tr-TR">“Kırkdokuzluk” rakı.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-19" xml:lang="tr-TR">3</span> <span class="char-style-override-12" xml:lang="tr-TR">Arif Dino,</span> <span class="char-style-override-18" xml:lang="tr-TR">Çok Yaşasın Ölüler</span><span class="char-style-override-12" xml:lang="tr-TR">, s. 102.</span></p>

      <p class="B-l-m-Ba-l---" id="toc_marker-9">MEHMET ALİ ERMİŞ, KALP KRİZİ<br/>
      GEÇİRDİĞİ GÜN HASTANEDE<br/>
      YARGICA İFADE VERİYORDU</p>

      <div class="group">
        <div class="image">
          <p class="para-style-override-1"><img alt="mahmutyesari01.tif" height="382" src="../Images/mahmutyesari01_fmt.jpeg" width="278"/></p>
        </div>

        <div class="story">
          <p class="Basic-Paragraph para-style-override-4" xml:lang="en-GB"></p>

          <p class="Basic-Paragraph para-style-override-4" xml:lang="en-GB"></p>
        </div>
      </div>

      <p class="Basic-Paragraph para-style-override-6" xml:lang="en-GB"><span class="char-style-override-21" xml:lang="tr-TR">Mahmut Yesari (1895-1945)</span></p>

      <p class="Basic-Paragraph para-style-override-6" xml:lang="en-GB"><span class="char-style-override-22" xml:lang="tr-TR">Çizgi</span> <span class="char-style-override-21" xml:lang="tr-TR">Zahir Güvemli</span></p>

      <p class="Basic-Paragraph para-style-override-6" xml:lang="en-GB"><span class="char-style-override-21" xml:lang="tr-TR"><br/>
      <br/></span></p>

      <p class="res"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Bir insan doğar. Doğarken ağlar. Sonra güldürür onu mamalar, analar, babalar. Gerekirse komşular. Bir çocuk büyür, iki ayak üstünde yürür. Düşe kalka ve hep insanlara doğru yürür. Gülerek, sesler çıkararak. Sonra okur, okumazsa okutulur. Okumuyorsa okuldan kovulur. Ya düşünüyorsa? Düşüncesi? Kov bakalım, elindeyse. Belki oyuncu olmak ister, belki yazar, belki şair, belki adam. İşte ben o günlerde tanımıştım Mehmet Ali Ermiş’i. Lâmbo günleriydi bu. Orhan Veli günleriydi bu. Sait Faik günleriydi bu. Hepimizin adamlığımızı ilan ettiğimiz günlerdi bugünler...</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Bir selamımız, bir kelamımız vardı önceden. Bana gelmiştin, oyuncu olmak için. Sonra gitmiştik Küçük Sahne’ye, Muhsin Ertuğrul’u görmeye. Ufak tefek roller verilmişti sana. Ya sen bu işi sevmemiştin yeteri kadar, ya gereğince dayanamadın. Ya da yeterli görmedin oyunculuğu kendine. Daha çabuk adam etmek için insanları, yayın yolunu seçtin. Ama kim okur? Derken biz, daha çok okumaya, uyanmaya başladı memleket. İnançlarına baştan kara vurdun kendini. Adadın. Adam dediğin de başka hangi türlü olurdu?</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Çok uzun görmemiştik birbirimizi. Benim açlık yıllarım, benim yokluk yıllarım, benim işsiz yıllarım, dost bildiklerimin kaldırım değiştirdiği yıllarım, Çetin Altan’dan don gömlek istediğim yıllarım, balık sattığım yıllarım.</span><span class="char-style-override-17" xml:lang="tr-TR">1</span> <span class="char-style-override-10" xml:lang="tr-TR">“Artık işe yaramaz” dedikleri yıllarım. Mehdi Baba Kahvesi’nde karşılaşmıştık. Sen yayımladığın, yayımlayacağın kitaplardan konuştun. Asturias’ın kitabını kime çevirteyim? diye sormuştun. Mîna’ya [Urgan] git demiştim, sana. İyi fikir, demiştin.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Tavla attın Sami Ayanoğlu’yla. Ben, Orhan Kemal ve Macit ile konuşmuştuk öbür köşede.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Sonra merhabalarla ayrılmıştık.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ve sonra bir gözünü ameliyat ettirmişsin. Ve sonra kalbinden rahatsızlanmışın. O günlerde, ölümünden üç ay kadar önce Tophane’de dolmuşa bindim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Eee, nasılsın? dedi bir ses.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Sendin. Dalgınmışım, görmemişim önce seni. Çıkaracağın kitapları anlattın Galatasaray’a kadar.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Var mı yeni şiirlerin? demiştin.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Var, var, var! demiştim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Sen Taksim’e doğru gitmiştin. Ben Galatasaray’da inmiştim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Çetin Altan getirsin</span> <span class="char-style-override-11" xml:lang="tr-TR">Akşam</span><span class="char-style-override-10" xml:lang="tr-TR">’da yazdığı o yazıyla bunun sonunu.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Okumayanlar okusun.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Okuyanlar bir daha okusun.</span></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">“O bir adamdı.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Yirmi bir yıl öncesi Ankara’da Postahane Caddesi. Çelebi’nin lokantasına mutat müşteriler teker teker düşüyorlar. Onu böyle bir akşamda tanımıştım. Bir yazımın çıktığı edebi bir dergide onun da bir şiiri yayımlanmıştı. Bizim o tarihlerdeki en büyük mutluluğumuz şurada, burada tek tük yayımlanan yazılarımız, şiirlerimizdi. Böyle günlerin akşamında imzamızı taşıyan dergiyi, yahut gazeteyi cebimize sokar, hayatımın öteki dönemlerinde hiçbir zaman tadamadığım bir gurur sarhoşluğuyla, Çelebi’nin lokantasına gelirdik. Nobel Ödülü’nü kazanmanın zevkini bilir misiniz, deseler, ilk gençliğimde ilk çıkan yazılarımın heyecanını hatırlayarak:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Bilirim, diyebilirim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Mehmet Ali Ermiş, benden biraz daha büyüktü. Şiirleri de daha moderndi ve daha çok yayımlanıyordu. Ünlü bir üstatla tanışmanın kıvancıyla sıkmıştım elini.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ve polis daha o yıllarda, körpe bir ciğerin peşinde dolaşan bir kedi gibi peşindeydi onun. Nerede bir iş bulsa, arkasından bir sivil geliyor, ertesi gün de işine son veriyorlardı. Üç gün önce sorgu yargıcının karşısında yere yığılıncaya kadar gölgesi polisin gölgesine karışarak yaşadı.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Mehmet Ali Ermiş’in çektiği sıkıntılar, acılar, benim kuşağımdan bütün namuslu aydınların çekmiş olduğu acılar ve sıkıntılardır. Bizim yaşlarımızda olup da, bu acıları, sıkıntıları çekmemiş olanlar varsa, kişilikleri hakkında hiç tereddüt etmeden şu yargıya varabilirler.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Bizler bir sürüngen tırtıldan başka bir şey değiliz.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Yıllar geçti. Uzun uzun yıllar. Basınköy’deki evde bir gün Mehmet Ali Ermiş’i karşımda buldum. O da orada oturuyordu. Komşumuzdu. O da benim gibi çoluk çocuğa karışmıştı. Sosyalist kitaplar yayımlıyordu.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Her gidişimde, onu yeni yayımlayacağı bir eserin şevki içinde bulurdum:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Çetinciğim çok önemli bu seferki kitap.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Sık sık Türkiye’de mutlaka yayımlanması gereken kitaplar üzerinde konuşurduk. Bazan gece yarısı kitaplığımdan bir kitap alır uzatırdım:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Mehmet Ali, mutlaka yayımlamalısın bunu.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-11" xml:lang="tr-TR">Sosyalist Savunmalar</span> <span class="char-style-override-10" xml:lang="tr-TR">[1967] böyle çıkmıştı.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ve yine sık sık Mehmet Ali yayımladığı kitaplar hakkında alınan toplatma kararlarını haber verirdi.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Türkiye’de özgürlük ve demokrasi tekerlemeleriyle adam kandıranların gerçek yüzünü Mehmet Ali Ermiş’in hayatında ve çabalarında seyrederdim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Onlar kitapları toplatır, Mehmet Ali yenisini yayımlardı. Sessiz bir kahraman olarak canını dişine taka taka, Türkiye’nin çirkin ve iğrenç karanlıklarına bir avuç ışık daha serpmeye uğraşırdı. Ben bir inancın ve bir çabanın bu kadar çelikleşmesini az kişide gördüm.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">İkinci kalp krizi kendisini hastaneye serdiği zaman, sorgu yargıcı doktorlardan gizli olarak odasına süzülüp yatağının başına dikilmişti. Kim bilir kaç yıldan beri dinlediği sorular tekrarlanıyordu:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Bu kitabı niçin yayımladınız? Şu satırlarla ne demek isteniyor? Hâlâ bu soruları soruyorlardı.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Doktorlar odasına zor yetişmiş ve sorgu yargıcına:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Rica ederiz beyefendi, hukukçu olacaksınız, fazla konuşmaması, heyecanlanmaması gereken bir enfarktüslüyü gelip buralarda nasıl sorguya çekersiniz, demişlerdi.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Hastaneden çıktıktan sonra dinlenmesi için çok ısrar ettim kendisine. Şeker Bayramı’nda sofra hazırlatmış, bana haber göndermişti. Oysa kıpırdamadan yatması gerekiyordu:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Gelmem, dedim. Onun mutlaka istirahat etmesi lazım.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ertesi gün gülerek bize uğradı:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Bir şey olmaz Çetinciğim, dedi.</span> <span class="char-style-override-11" xml:lang="tr-TR">Çimento</span><span class="char-style-override-10" xml:lang="tr-TR">’yu yayımlıyorum. Enfes bir kitap.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Oğlum bilime karşı çıkılmaz. Bak çoluk çocuğun var.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">O da bana öğüt veriyordu. Ülsersin, kendine dikkat et. Çok yoruluyorsun, falan filan.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Dün sabah</span> <span class="char-style-override-11" xml:lang="tr-TR">Akşam</span><span class="char-style-override-10" xml:lang="tr-TR">’ı elime alınca gözlerim kararır gibi oldu.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Mehmet Ali Ermiş, sorgu yargıcının karşısında bir kalp krizinden ölmüştü.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Nâzım’ın</span> <span class="char-style-override-11" xml:lang="tr-TR">Yaşamak Güzel Şey Be Kardeşim</span> <span class="char-style-override-10" xml:lang="tr-TR">[1967] kitabını çıkardığı için dava açmışlardı yine.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Herhalde sorgu yargıcı soruyordu:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Yaşamak güzel şey be kardeşim, ne demek?</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Buralardan bağırmak isterim o sayın yargıca:</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Mehmet Ali Ermiş gibi olmak demektir arkadaşım, Mehmet Ali Ermiş gibi olmak, demektir.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Bir ömrü polis takipleriyle geçirip, hasta yatağında sorgu yargıçlarıyla uğraşmak ve yine de Türkiye’nin ezilmiş insanlarına gerçekleri anlatmak için çırpına çırpına, sorgu yargıçları karşısında can vermek demektir. Demir Ökçe’nin zulmüne uşak olmak yerine karşı çıkmak demektir.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Artık Basınköy’deki evimizde onu hiç göremeyecek, sesini hiç duyamayacağım. Ufacık yavrularının saçlarında elim gezinirken sorgu yargıcının karşısında yıkılan ve yıkıldıkça büyüyen hayali gelecek karşıma.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">– Çetinciğim, bu son yayımlayacağım kitap.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Son yayımladığı kitap kendisi oldu. Benim için bütün yayımladıklarından daha gerçek, bütün yayımladıklarından daha unutulmaz. Bir ömrü bir davaya hesapsız ve art niyetsiz armağan etmenin kitabı.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Yaşamak güzel şey be kardeşim.</span></p>

      <p class="Basic-Paragraph para-style-override-8" xml:lang="en-GB"><span class="char-style-override-10" xml:lang="tr-TR">Ölmek de. Bir dul kadın ve üç yetim bırakarak bin bir sıkıntı içinde kitaplar yayımlamak suçundan sorgu yargıcı karşısında, Mehmet Ali Ermiş gibi...”</span><span class="char-style-override-17" xml:lang="tr-TR">2</span></p>

      <p class="Basic-Paragraph para-style-override-8" xml:lang="en-GB"></p>

      <p class="Basic-Paragraph para-style-override-10" xml:lang="en-GB"><span class="char-style-override-18" xml:lang="tr-TR">Akşam</span><span class="char-style-override-12" xml:lang="tr-TR">, 5.8.1968, s. 5</span></p>

      <p class="Basic-Paragraph para-style-override-10" xml:lang="en-GB"></p>

      <p class="Basic-Paragraph para-style-override-4" xml:lang="en-GB"></p>

      <p class="Basic-Paragraph para-style-override-4" xml:lang="en-GB"><span class="char-style-override-19" xml:lang="tr-TR">1</span> <span class="char-style-override-12" xml:lang="tr-TR">Bkz. Celâlettin Çetin,</span> <span class="char-style-override-10" xml:lang="tr-TR">“</span><span class="char-style-override-12" xml:lang="tr-TR">Cahide Sonku ile Irgat gecekonduda yaşıyor. Cahit Irgat</span><span class="char-style-override-10" xml:lang="tr-TR">’</span><span class="char-style-override-12" xml:lang="tr-TR">ı geçimi için balık satarken görenler onu film çeviriyor sandılar</span><span class="char-style-override-10" xml:lang="tr-TR">”,</span> <span class="char-style-override-18" xml:lang="tr-TR">Akşam</span><span class="char-style-override-12" xml:lang="tr-TR">, 6.2.1965, s. 1 ve s. 5.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-19" xml:lang="tr-TR">2</span> <span class="char-style-override-12" xml:lang="tr-TR">Ç. Altan,</span> <span class="char-style-override-10" xml:lang="tr-TR">“</span><span class="char-style-override-12" xml:lang="tr-TR">Mehmet Ali Ermiş, o bir adamdı</span><span class="char-style-override-10" xml:lang="tr-TR">”</span><span class="char-style-override-12" xml:lang="tr-TR">,</span> <span class="char-style-override-18" xml:lang="tr-TR">Akşam</span><span class="char-style-override-12" xml:lang="tr-TR">, 14.4.1968, s. 2.</span></p>

      <p class="para-style-override-11"><img alt="02%20cahitucuk_myesari.tif" height="460" src="../Images/02_cahitucuk_myesari_fmt.jpeg" width="366"/></p>

      <p class="Basic-Paragraph para-style-override-6" xml:lang="en-GB"><span class="char-style-override-16" xml:lang="tr-TR">Mahmut Yesari ve eşi Cahit Uçuk (1911-2004)</span></p>

      <p class="Basic-Paragraph para-style-override-6" xml:lang="en-GB"><span class="char-style-override-20" xml:lang="tr-TR">Çizgi</span> <span class="char-style-override-16" xml:lang="tr-TR">Zahir Güvemli</span></p>

      <p class="para-style-override-11"><img alt="022.tif" height="370" src="../Images/022_fmt.jpeg" width="412"/></p>

      <p class="Basic-Paragraph para-style-override-6" xml:lang="en-GB"><span class="char-style-override-16" xml:lang="tr-TR">Mahmut Yesari</span></p>

      <p class="Basic-Paragraph para-style-override-6" xml:lang="en-GB"><span class="char-style-override-16" xml:lang="tr-TR"><img alt="Screen%20Shot%202012-06-27%20at%202.23.46%20PM.png" class="image" height="326" src="../Images/Screen_Shot_2012-06-27_fmt3.png" width="451"/></span></p>

      <p class="res"></p>

      </div>

    </div>
</body>
</html>