<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="">
<head>
  <link href="../Styles/stylesheet.css" rel="stylesheet" type="text/css" />

  <title></title>
</head>

<body>
  <h1 id="sigil_toc_id_9">X</h1>

  <p class="baslik">MANASTIR</p>

  <p>Derin derin uyuyacaktım, evet, ama ancak çok daha sonra. Şimdiyse koruyucu varlıklarla dolu, sisli, puslu rüya gibi bir harikalar diyarına götürülüyordum. İri yarı bir keşiş ve yardımcıları tarafından kucaklanıp San Marco manastırının* içine sokuldum.</p>

  <p>Floransa'mn hiçbir yerinde - belki Cosimo'nun evi hariç -Dominiken San Marco manastırından daha iyi bir yer olamazdı benim için.</p>

  <p>Bütün Floransa'da o kadar enfes yapılar ve o kadar çok muhteşem yerler biliyorum ki o zamanlar, bir çocukken bile önümde yatan tüm zenginlikleri saymaya kalksam günlerimi alırdı. Yine de hiçbir yerde San Marco'dan daha huzurlu bir manastırın olduğunu sanmıyorum. Devlet adamı Cosimo adına alçak gönüllü ve dürüst Michelozzo tarafından daha yeni onarılmıştı. Floransa'da uzun ve saygıdeğer bir tarihi vardı.</p>

  <p>Domıııikenlere daha yeni devredilmişti ve başka hiçbir manastırın almadığı bağışları alıyordu.</p>

  <p>Bütün Fioransa'nın bildiği gibi Cosimo bir bankacı olarak faiz alıyordu ve tefecilikten kazandığı bu paralar yüzünden San Marco'ya bir servet bağışlamıştı. Ne var ki faiz aldığı için bir tefeci sayılsa da bankasına paralar yatıran bizler de öyle sayılırdık.</p>

  <p>Neyse, başımız ve gerçek liderimiz Cosimo bu yeri sevmiş, buranın güzelliğine güzellik katmıştı.</p>

  <p>Yaptıklarının arasında belki de en önemlisi muazzam büyüklükteki yeni binalardı.</p>

  <p>Onu çekemeyen ve kendileri büyük işler gerçekleştiremediği için sürekli iflasın eşiğinde olmayan herkesten şüphelenen insanlar onunla ilgili şunları söylüyorlar: "O, özel armasını bile keşişlere sunuyor."</p>

  <p>Bunu açıklamama izin verin; özel arması, üzerinde beş şişkin kabartma topun bulunduğu bir kalkandır, anlamı çeşitli şekillerde açıklanmışsa da düşmanlarının aslında söylemek istedikleri, Cosimo'nun hayalarıyla keşişlerin cinsel organlarının üzerine abandığıydı. Eh! Düşmanları öyle cinsel organlara ya da öyle hayalara sahip olabilecek kadar şanslı olsalardı...</p>

  <p>Bu adamlar Cosimo'nun meditasyon yapmak ve dua etmek için sık sık manastıra gittiğini ve buradaki eski baş keşişin, Cosimo'nun dostu ve danışmanı Peder Antonino'nun şimdi Floransa'nın başpiskoposu olduğunu söyleseler çok daha akıllıca olurdu.</p>

  <p>Beş yüz yıl sonra, yani şimdi bile Cosimo'yla ilgili hala yalan uyduranlardan, cahillerden bu kadar bahsetmek yeter.</p>

  <p>Kapıdan geçerken buradakilere, Tanrının Evindeki bu insanlara ne anlatacağımı düşünüyordum kara kara.</p>

  <p>Korkarım ki bu düşünce sersemlemiş zihnimden geçerken uyuşturulmuş, yorgun ağzımdan da çıkmış olacak ki, Ramiel'in kulağıma güldüğünü duydum.</p>

  <p>Yanımda olup olmadığını görmeye çalıştım. Ama yine midem bulanıyor, başım dönüyordu. Ağlıyordum.</p>

  <p>Sadece çok sakin ve hoş manastırın içine girmiş olduğumuzu çıkarabildim.</p>

  <p>Güneş, gözlerimi öyle çok yakıyordu ki bu yerin ortasında bulunan kare şeklindeki yeşil bahçenin güzelliği için Tanrıya henüz şükredemiyordum ama Michelozzo tarafından yapılmış, üzerlerinde renksiz, hoş kubbeler bulunan kemerlerin olduğunu gayet net görebiliyordum ve bu çok hoşuma gidiyordu.</p>

  <p>İyonya tarzı küçük, yuvarlatılmış sütun başlıkları olan sade sütunların yarattıkları bu sakin hava, güvende olduğumu hissetmeme yardımcı oldu. Orantılarla uğraşmak Michelozzo'nun doğuştan aldığı yetenekleri arasındaydı. O bazı şeyleri yapılma aşamasındayken bile açıp genişlettiriyordu. Bu geniş, ferah kubbealtlarının onun imzasını taşıdığı belliydi.</p>

  <p>Kuzeydeki Fransız şatosunda gördüğüm yüksek ve bıçak sırtı gibi keskin Gotik tarzı kemerleriyle her yerde bulunan ve düşmanlıkla Tanrıyı gösteriyormuş gibi duran, filigranla bezenmiş sivri taş sütunların anılarını hafızamdan hiçbir şey silemeyecekti. Mimarisini yanlış değerlendirdiğimi bilsem de - çünkü Florian Kızıl Divanıyla orayı ele geçirmeden önce, Fransızların ve Almanların fedakârlıklarıyla doğmuş bir yerdi - yapının nefret ettiğim görüntülerini kafamdan silemiyordum.</p>

  <p>Tekrar kusmamak için umutsuzca çabalarken bu güzel Floransa binasına bakarak kendimi keşişlerin güvenli kollarına emanet ettim.</p>

  <p>Ayı gibi bir adam olan iri yarı keşiş, sevecenlik dolu gözleriyle bana bakarak beni güçlü kollarında manastırın çevresinde, sıcaklıktan kavrulan bahçenin sonuna kadar taşıdı. Siyah beyaz cüppeleriyle, sıska ve ışıl ışıl suratlı başka keşişler de koşa gelip etrafımıza üşüştüler. Meleklerimi göremiyordum.</p>

  <p>Ama bu adamlar da dünyada meleklere en yakın bulabileceğiniz insanlardı.</p>

  <p>Bu harika yere daha.önce yapmış olduğum ziyaretlerin sayesinde, çok geçmeden Floransa'nın hastalarına ilaç verildiği yurda, ya da dua etmeye ve adaklar vermeye gelenlerle her zaman dolup taşan seyyahlar barınağına götürülmediğimi anladım. Onun yerine doğrudan merdivenlerden yukarı, keşişlerin odalarının bulunduğu salonun kendisine gidiyorduk.</p>

  <p>Hastalığımın sebep olduğu bulantının pençesindeyken boğazımda mutluluktan bir düğüm oluşturan bir şey gördüm, Peder Giovanni'nin Atmunciation freski merdivenin tepesindeki bütün duvarı kaplıyordu.</p>

  <p>Benim resmim, Annunciation ! Bu dünyadaki en beğendiğim sanat eseri, benim için diğer tüm dini süslerden daha değerli olan o resim.</p>

  <p>Hayır, zapt edilemez bir baş belası olan Peder Filippo Lippi'nin dehasından çıkmamıştı, ama benim resmimdi ve bu mutlaka bir işaret olmalıydı; zorla kan içirmekle, zehir vermekle hiçbir şeytanın kimsenin ruhunu lanetleyemeyeceğini gösteren bir işaret.</p>

  <p>Ursulanın kanı da mı sana zorla verildi? Ne korkunç bir düşünce. Yumuşak parmaklarını düşünmemeye çalış, seni aptal, seni sarhoş aptal, güzel dudaklarını ve açık ağzına kan boşaltan uzun öpücüğünü unutmaya çalış.</p>

  <p>"Şuna bakın!" diye haykırdım. Titreyen elimle resmi gösterdim.</p>

  <p>"Evet, evet. Onlardan bizde öyle çok var ki," dedi iri yarı keşiş gülerek.</p>

  <p>Resim elbette Peder Giovanni'ye aitti. Bunu ilk görüşte kim anlamazdı ki. Ayrıca bunu zaten önceden de görmüştüm. Peder Giovanni, - bir kez daha onun, çağların ünlü Peder Angelico'su olduğunu anımsatmama izin verin - alçakgönüllü ve süslerden yoksun, ciddi, dingin, nazik ve son derece yalın bir melek ve Bakire yapmış ve ziyaretin kendisi de az önce bulunduğumuz manastırı oluşturan yuvarlatılmış alçak kubbelerin benzerleri altında gerçekleşiyordu.</p>

  <p>Beni oldukça geniş, tertemiz, ve çok da güzel bir koridordan aşağıya götürmek için döndüklerinde, meleğin şekli aklımda, söylemek istediğim şey için gerekli kelimeleri oluşturmaya çalışıyordum.</p>

  <p>Ramiel ve Setheus'a, hala benimle beraberlerdiyse, bakın, demek istiyordum, Cebrail'in kanatlarında ne kadar az renk vardı, gördünüz mü? Ve bakın etekleri çok simetrik, fazlasıyla düzenli dökülüyor. Bunların hepsini tıpkı Ramiel ve Setheus'un dizginsiz güzelliklerini anladığım gibi anlıyordum, ama yine anlamsız ve saçma sapan konuşmaya başladım.</p>

  <p>"Haleleriniz" dedim. "Hey, siz ikiniz, neredesiniz? Haleleriniz başlarınızın üzerinde havada süzülüyordu, onları gördüm. Onları sokakta da resimde de gördüm. Ama Peder Giovanni'nin resminde haleler düz ve yüzlerinizin etrafında altından sert bir çember."</p>

  <p>Keşişler gülmeye başladı. "Kiminle konuşuyorsun, genç sinyor Vittorio di Raniari?" diye sordu biri.</p>

  <p>"Sessiz ol evladım," dedi kocaman olan, kuvvetli bas sesi fıçı gibi olan göğsünden çıkarken beni sarsıyordu. "Bizim bakımımızdasın ve şimdi susmalısın. Bak, şurası kütüphanemiz. Çalışan keşişlerimizi görüyor musun?"</p>

  <p>Onunla gurur duyuyorlardı, değil mi? Yolumuza devam ederken ve ben tertemiz yerlere her an kusabilecek durumdayken bile keşiş dönüp açık olan kapıdan kitaplardan ve çalışan keşişlerden geçilmeyen geniş odayı bana göstermeden edemedi. Ama aynı zamanda başka bir şey de gördüm; Michelozzo'nun kubbeli tavanı yeniden kurşundaydı. Yükselirken, bunu bizi bırakmak için değil, keşişlerin üzerine tekrar nazikçe eğilmek ve ışığa, havaya bol bol yer vermek için yapıyordu.</p>

  <p>Hayal görüyor gibiydim. Sadece birinin olması gereken yerde iki ya da üç kişi görüyordum, hatta kısacık bir an için, doğaüstü bir gizem örtüsünün öbür tarafından bana dönük, merakla beni inceleyen oval yüzlerden ve melek kanatlarından oluşan sisli puslu bir karmaşa gördüm.</p>

  <p>"Görüyor musunuz?" diyebildiğim tek şey buydu.</p>

  <p>O kütüphaneye mutlaka gitmeliydim, orada benim şeytanları anlatan yazıları bulmalıydım. Evet, daha pes etmemiştim işte! Yo, hayır, ben anlamsızca konuşan bir deli değildim. Tanrının melekleri bana yardım ediyordu. Ramiel ve Setheus'u da buraya getirip bulduğum yazıları gösterecektim.</p>

  <p>"Biliyoruz, Vittorio. Resimleri aklından sil at şimdi, çünkü onları görüyoruz. "</p>

  <p>"Neredesiniz?" Diye bağırdım.</p>

  <p>"Sessizlik" dedi keşişler.</p>

  <p>"Peki onları öldürmek için oraya dönmeme yardım edecek misiniz?"</p>

  <p>"Anlamsız konuşuyorsun yine," dedi keşişler.</p>

  <p>Cosimo, bu kütüphanenin koruyucu velinimetiydi. Vaspasiano'nun kitap dükkanında defalarca konuşmuş olduğum, inanılmaz bir kitap koleksiyoncusu olan yaşlı Niccolo de Niccoli öldüğünde, Cosimo tüm dini kitapları, hatta belki daha da fazlasını bu manastıra bağışlanmıştı.</p>

  <p>Onları burada bulacaktım, bu kütüphanede, Aziz Augustine ya da Aquinas'ta, savaşmış olduğum yaratıklarla ilgili kanıt bulacaktım.</p>

  <p>Hayır, ben delirmiş değildim. Pes etmemiştim. Aptal aptal konuşan bir yarımakıllı değildim. Bu havadar yerdeki yüksek pencerelerden giren ışık ellerimi ve gözlerimi yakmayı bir bıraksaydı.</p>

  <p>"Sessizlik, sessizlik" dedi büyük keşiş hala gülümseyerek. "Bir bebek gibi sesler çıkartıyorsun. Hhhhh.</p>

  <p>Gaaaa. Guuu, duyuyor musun? Bak şimdi, kütüphane dolu. Bugün halka açık. Bugün herkes çok meşgul."</p>

  <p>Birkaç adım daha yürüdü ve birlikte bir odaya girdik. "İşte, buraya otur bakalım..."sanki afacan bir çocuğu tatlı sözlerle kandırmaya çalışıyormuş gibi konuşarak devam etti: "Sadece birkaç adım ötede Baş Rahibin odası var ve tahmin et bakalım orada şimdi kim var? Başpiskoposun ta kendisi!"</p>

  <p>"Antonino," diye fısıldadım.</p>

  <p>"Evet, evet, doğru bildin. Bir zamanlar bizimle olan Antonino. Evet o burada; tahmin et ne için."</p>

  <p>Cevap veremeyecek kadar sersemlemiştim. Diğer keşişler etrafıma üşüştü. Serin bezlerle terimi silip saçlarımı arkaya taradılar.</p>

  <p>Geniş ve temiz bir odaydı. Ah, güneş bir gitse. Şeytanlar bana ne yapmıştı? Beni de yarı şeytana mı çevirmişlerdi? Bir ayna istese miydim acaba?</p>

  <p>Bu sıcak, temiz yerde, kalın ve yumuşak bir yatağa oturtturulmuş halde, kollarımın, bacaklarımın, tüm vücudumun kontrolünü yitirdim. Yine hastaydım.</p>

  <p>Keşişler gümüşten bir leğenle geldi. Güneş ışığı bir freskin üzerinde pırıl pırıl parlıyordu ama şekillere bakmaya dayanamıyordum, böylesine acıtan bir ışıkta değil. Odada başka şekiller de var gibiydi. Melek miydiler acaba? Etrafta dolaşan, hareket eden şeffaf yaratıklar görüyordum hayal meyal. Tüm renkleriyle duvara kazınmış olan fresk net ve gerçek görünen tek şeydi.</p>

  <p>"Gözlerimin sonsuza kadar böyle olmasını mı sağladılar?" diye sordum. Odanın kapısında meleğe benzer bir şekil gördüğümü sandım ama ne Setheus'un ne de Ramiel'in şekli değildi. Deriden miydi kanatları? Şeytan kanatları? Korkudan çıldırdım.</p>

  <p>Hışırdayarak, fısıldayarak kayboldu. "Biliyoruz. "</p>

  <p>"Meleklerim nerede?" diye sordum. Ağladım. Babamın ve onun babasının ve hatırlayabildiğim tüm di Raniari'lerin isimlerini saymaya başladım.</p>

  <p>"Şşşş," dedi genç keşiş. "Cosimo'ya burada olduğun haberi verildi. Ama bugün çok kötü bir gün. Babanı hatırlıyoruz. Şimdi şu pis giysilerini çıkarmamıza izin ver bakalım."</p>

  <p>Başım dönüyordu. Oda kaybolmuştu.</p>

  <p>Sızdım. Onu gördüm, kurtarıcım Ursula'yı. Rüzgarlı çayırımızda koşuyordu. Onu takip eden, usul usul sallanan çiçeklerin arasından onu kovan kimdi? Mor süsen çiçeklerinin arasındaydı Ursula, ayaklarının altında eziliyorlardı. Arkasına dönüyordu. "Yapma Ursula! Alevli kılıcı görmüyor musun!"</p>

  <p>Kendime geldiğimde ılık bir suyun içindeydim. Şu lanet Vaftiz kurnasında mıydım? Hayır. Bir sis perdesinin içinden duvardaki freski ve kutsal varlıkları görüyordum. Önümde de taşın üzerinde diz çökmüş, gerçek, canlı keşişler vardı. Geniş yenlerini kıvırmış, ılık suda beni yıkıyorlardı.</p>

  <p>"Şu Francesco Sforza yok mu..." birbirleriyle Latince konuşuyorlardı. "Milano'ya yüklenip nasıl Dukalığı ele geçirir! Sanki Sforza olmadan da Cosimo'nun yeterince sorunu yokmuş gibi."</p>

  <p>"Yapmış mı? Milano'yu almış mı?" diye sordum.</p>

  <p>"Ne dedin? Evet oğlum, almış. Barışı bozdu. Ve ailen, tüm ailen yağmacılar tarafından öldürülmüş. Ama sanma ki toprakları soyan, insanları öldüren o lanet Venedikliler cezasız gidecekler..."</p>

  <p>"Hayır, yapmayın, Cosimo'ya söylemeniz gerek. Savaşla ilgili değildi aileme olanlar, insanlar tarafından değil..."</p>

  <p>"Sessiz ol çocuğum."</p>

  <p>Yumuşacık eller süngerlerle omuzlarımdan aşağı su döktü. Küvetin sıcak metal arkalığına dayanmış oturuyordum.</p>

  <p>"...di Raniari'ler, her zaman sadıktı," dedi biri bana. "Ve kardeşin de öğrenimini görmek için bize gelecekti. Tatlı, güzel kardeşin Matteo..."</p>

  <p>Ciğerlerim patlayıncaya kadar haykırdım, yumuşak bir el ağzıma kapandı.</p>

  <p>"Sforza onları kendi elleriyle cezalandıracak. Topraklan onlardan temizleyecektir."</p>

  <p>Hüngür hüngür ağlıyordum. Kimse beni anlayamıyordu. Beni dinlemiyorlardı.</p>

  <p>Beni ayağa kaldırdılar. Ketenden rahat, yumuşak, uzun bir elbise giydirdiler. Bir an idam için hazırlanıyormuşum gibi geldi, ama o tehlike geçmişti.</p>

  <p>"Ben deli değilim." dedim net bir şekilde.</p>

  <p>"Tabii ki değilsin, sadece kederden hastasın."</p>

  <p>"Beni anlıyorsun!"</p>

  <p>"Yorgunsun."</p>

  <p>"Bak, yatak yumuşacık, özellikle senin için getirildi. Sus artık ama, başka deli saçması duymak istemiyoruz."</p>

  <p>"Şeytanlar yaptı," diye fısıldadım. "Asker değildiler."</p>

  <p>"Biliyorum oğlum, biliyorum. Savaş korkunçtur. Savaş Şeytan işi."</p>

  <p>Hayır savaş değildi. Beni dinler misin?</p>

  <p>"Şu an konuşan benim, Ramiel; sana uyumanı söylememiş miydim? Bizi dinler misin? Düşüncelerini de kelimelerini de duyduk. "</p>

  <p>Yatağa yüzüstü yattım. Keşişler saçlarımı kurutup fırçaladılar. Saçlarım artık çok uzundu. Bir kırsal bölge Efendisinin karmakarışık saçları. Ama yıkanmış ve bir beyefendi gibi temiz olmak inanılmaz güzel bir duyguydu.</p>

  <p>"Şunlar mum mu?" diye sordum. "Güneş battı mı?"</p>

  <p>"Evet," dedi yanımdaki keşiş. "Güzel bir uyku çektin."</p>

  <p>"Daha fazla mum alabilir miyim?"</p>

  <p>"Tabii ki, ben sana getiririm."</p>

  <p>Karanlıkta yatıyordum. Gözlerimi kırpıp Ave'nitf kelimelerini hatırlamaya çalıştım.</p>

  <p>Kapıda bir sürü ışık belirdi, bir şamdanda her biri mükemmel şekilli, altıyedi tane tatlı, küçük alev. Keşişin ayakları sessizce bana yaklaştıkça meydana gelen hafif rüzgarda titriyorlardı. Şamdanı yatağımın yanma koymak için eğildiğinde onu net bir şekilde görebildim.</p>

  <p>Ona çok büyük gelen bir cüppenin içinde ince, uzun boylu bir delikanlıydı. Elleri öyle temizdi ki.</p>

  <p>"Özel bir odadasın. Cosimo aileni gömmeleri için adamlarını gönderdi."</p>

  <p>"Tanrıya şükürler olsun" dedim.</p>

  <p>"Evet."</p>

  <p>Demek artık konuşabiliyordum!</p>

  <p>"Aşağıda hala konuşuyorlar ve vakit çok geç," dedi. "Cosimo endişeli. Geceyi burada geçirecek. Tüm şehir, Cosimo'ya karşı halkı kışkırtan Venediklilerle dolu."</p>

  <p>"Şimdi sessiz ol," dedi birden bire kapıda beliren başka bir keşiş. Eğildi ve başımı kaldırıp altıma kalın bir yastık daha koydu.</p>

  <p>3 Ç.N: selam duası</p>

  <p>Bu ne lükstü. Kafesteki zavallıları düşündüm. "Dehşet! Artık gece olduğuna göre o korkunç Ayini bekliyorlar."</p>

  <p>"Kimler oğlum? Ne Ayini?"</p>

  <p>Yeniden gölgelerde hareket eden, süzülen şekiller görüyordum. Ama hemen kayboldular.</p>

  <p>Kusmam gerekiyordu. Bir tasa ihtiyacım vardı. Saçlarımı tuttular. Ay ışığında kanı görebiliyorlar mıydı acaba? Katışıksız kanın izlerini? Çok iğrenç ve çürük kokuyordu.</p>

  <p>"Böyle bir zehirlemeden nasıl sağ çıkabildi?" diye fısıldadı keşişlerden biri Latince olarak. "Midesini boşaltabilir miyiz acaba?"</p>

  <p>"Sessiz ol, onu korkutacaksın. Ateşi yok."</p>

  <p>"Aklımı aldığınızı sanıyorsanız çok yanılıyorsunuz lanet olasılar!" diye bağırdım ansızın Florian'a, Godric'e ve diğer tüm şeytanlara.</p>

  <p>Keşişler afallamış bir halde bana bakıyordu.</p>

  <p>Yüksek sesle güldüm. "Canımı yakmaya çalışanlarla konuşuyordum," dedim, her kelimenin üstüne basa basa.</p>

  <p>Hoş ve temiz elleri olan sıska keşiş yanıma diz çöktü. Alnıma yapışan saçlarımı arkaya itti. "Peki, ya güzel kız kardeşin, evlenecek olan kız kardeşin, o da mı..."</p>

  <p>"Bartola! Evlenecek miydi? Bunu bilmiyordum. Eh, artık adam isterse başını alabilir."Yine ağlamaya başladım. "Karanlıkta solucanlar iş başında ve tepede şeytanlar dans ediyor ama şehirde bunu kimseler umursamıyor."</p>

  <p>"Ne şehri?"</p>

  <p>"Yine saçmalamaya başladın," dedi mumların ardında duran bir keşiş. Işığın arkasında durmasına rağmen onu açık seçik görebiliyordum, karga burunlu, tombul yumuşak göz kapakları olan yuvarlak omuzlu bir kişiydi. "Zavallı çocuk, Artık saçma konuşmayı bırak."</p>

  <p>Karşı çıkmak istiyordum ama birden bire her bir tüyü altınlarla kaplanmış kocaman yumuşak bir kanadın önümde belirdiğini ve beni sardığını hissettim. Her tarafım yumuşak tüylerden gıdıklanıyordu. Ramiel dedi ki:</p>

  <p>Susman için ne yapmamız gerekiyor? Şu anda Filippo'nun bize ihtiyacı var; korumamız için Tanrının bizi gönderdiği Filippo 'ya gitmemiz için bize biraz izin verir misin'.' Bana cevap verme. Dediğimi yap!</p>

  <p>Kanadı tüm görüntüleri, tüm üzüntüleri de yanına alarak kayboldu.</p>

  <p>Gölgeli karanlık. Tam ve pürüzsüz. Mumlar yüksek bir yere arkama konmuştu.</p>

  <p>Uyandım. Dirseklerime yaslanarak doğruldum. Kafam berraklaşmış, ayılmıştım. Yüksekte olan pencereden içeri süzülen ay ışığı duvarda Giovanni tarafından yapılmış olan freski aydınlatıyordu.</p>

  <p>Onu karanlığa rağmen şaşırtıcı derece net görebiliyordum. Şeytani kanımın sayesinde mı oluyordu bunlar?</p>

  <p>Tuhaf bir şey geldi aklıma. Altın bir çanın netliğinde bilincimde çmlamaya başladı. Benim kendi koruyucu meleklerim yoktu! Meleklerim beni terk etmişti, ruhum lanetlendiği için gitmişlerdi.</p>

  <p>Meleklerim yoktu. Filippo'nunkileri, iblislerin bana verdikleri güç sayesinde görmüştüm. Ama başka bir sebebi daha vardı; Filippo'nun melekleri birbirleriyle sürekli tartışıyordu! İşte onları onun için görebilmiştim.</p>

  <p>Bazı kelimeleri hatırlamaya başladım, Aquinas'tan kelimeler. Yoksa Augustine'den miydi? Latince öğrenebilmek için ikisinden de çok okumuştum ve hiç bitmeyen ciltlerine bayılmıştım. Şeytanlar tutku doludurlar ama Melekler değil.</p>

  <p>Ama işte bu iki melekte bu duygular vardı, çok heyecanlıydılar, onun için bu tarafa gelmiş, görünmüşlerdi.</p>

  <p>Örtüleri itekleyip çıplak ayaklarımı soğuk taşların üzerine koydum. Serin, ama çok rahatlatıcıydı, çünkü bütün gün güneş almış olan oda hala sıcaktı.</p>

  <p>Temizlikten pırıl pırıl olan yerde halı yoktu.</p>

  <p>Duvar resminin önünde durdum. Başım dönmüyor, midem bulanmıyor ve düşecek gibi de değildim.</p>

  <p>Kendime gelmiştim nihayet.</p>

  <p>Peder Giovanni son derece masum ve rahat bir insan olmalıydı. Şekillerin tümü kinden ve kötü niyetten yoksundu. Bir dağın önüne oturan bir İsa figürü vardı. Etrafındaki hale, kırmızı çizgiler ve bir haçla süslenmişti. Yanında yardımcı melekler duruyordu. Biri onun için ekmek tutuyor ve duvardaki kapı tarafından ikiye bölünen, kanat uçları neredeyse hiç görünmeyen bir diğeri de şarap ve et tutuyordu.</p>

  <p>Dağın üzerinde, yukarıda da bir İsa figürü vardı. Bir sürü değişik anın sırasıyla yaşandığı bir resimdi; yukarıdaki Isa, aynı pürüzsüz ve uçuk pembe cüppesiyle görünüyordu. Ama buradaki İsa figürü heyecanlıydı - Peder Giovanni'nin onu yapabileceği kadar heyecanlı - ve sol elini sanki öfkeyle kaldırmıştı.</p>

  <p>Ondan kaçan figür Şeytanın ta kendisiydi! Daha önce gördüğümü sandığım o deri kanatlara sahip korkunç bir yaratıktı. Parmaklarının arasında perdeler ve pençe tırnakları olan ürkünç ayakları vardı. Ekşimiş bir surat ve kirli gri giysiler içinde çölde sağlam duran, baştan çıkarılmayı reddeden Yüce İsa'dan kaçıyordu.</p>

  <p>Ancak bu yüzleşmeden sonra, ancak o zaman yardımcı melekleri gelmiş ve İsa kavuşturulmuş ellerle yerini almıştı.</p>

  <p>Şeytanın bu görüntüsüne bakarken dehşet içinde nefesimi tutmuştum. Ama ardından saç diplerimin ve tertemiz yerde duran ayaklarımın karıncalanmasına sebep olan büyük bir rahatlama kapladı içimi. Zebanileri bozguna uğratmıştım; ölümsüzlük vaatlerini reddetmiştim. Reddetmiştim. Haçla karşı karşıya kaldığımda bile reddetmiştim!</p>

  <p>Öğürdüm. Sanki karnıma bir tekme yemişim gibi bir acı! Döndüm. Tas bir köşede duruyordu, temizlenmiş ve parlatılmış. Diz üstü çöktüm ve iğrenç, yoğun maddenin birazını daha çıkardım. Burada su yok muydu?</p>

  <p>Etrafıma bakındım. İşte sürahi ve kupa. Kupa ağzına kadar doluydu ve ağzıma götürürken istemeden birazını döktüm. Suyun tadı kokuşmuş ve iğrençti, kupayı öfkeyle elimden fırlattım "Sizi canavarlar, doğal şeylere karşı beni zehirlemişsiniz. Kazanmanıza izin vermeyeceğim."</p>

  <p>Titreyen ellerle kupayı yerden aldım, tekrar doldurdum ve yeniden içmeye çalıştım. Ama tadında doğallık yoktu. Neyle kıyaslayabilirim? Sidik gibi pis bir şey değildi; mineraller ve me tallerle dolu olan ve seni boğacak bir kireç tabakası bırakacak bir sıvı gibiydi. Açıkçası berbattı!</p>

  <p>Kupayı yana koydum. Pekala, ders çalışma zamanı. Mumlan kaldırıp kitaplığa gitme zamanı. Öyle yaptım ve odadan dışarı çıktım.</p>

  <p>Boş olan koridor, alçak tavanlı odaların üzerindeki pencerelerden gelen hafif ışıkla parlıyordu.</p>

  <p>Sağıma döndüm ve kütüphanenin kapılarına vardım. Kilitli değillerdi.</p>

  <p>Elimde şamdanla içeri girdim. Michelozzo'nun tarzındaki huzurlu hava bir kez daha içimi ısıttı. Yeniden her şeye güvenmemi ve kendime inanmamı sağladı. Kemerlerden ve İyonya tarzı sütunlardan iki sıra odanın ortasına doğru ilerleyip uzakta bulunan başka bir kapıya giden geniş bir koridor oluşturmuştu ve iki yanda çalışma masaları ve tüm duvarları kaplayan, kitap ve yazmalar dolu yüzlerce raf sıralanmıştı.</p>

  <p>Şamdanımı kubbeli tavanı aydınlatsın diye yukarıda tutarak çıplak ayaklarla taşlarda yürümeye başladım. Burada tek başıma bulunduğum için çok mutluydum.</p>

  <p>Odanın iki yanında bulunan pencerelerden devasa rafları az da olsa aydınlatan hafif bir ışık giriyordu.</p>

  <p>Yüksek tavanlar bana ne kadar da ilahi ve huzur verici geliyordu. Burayı yapan gerçekten de çok cesurdu; basit bir kütüphaneden bir saray yaratmıştı.</p>

  <p>Sevgili İtalya'mın her köşesinde bu tarzın taklit edileceğini nasıl bilebilirdim ki, daha bir çocuktum sadece. Ah yaşayanlar için harika şeyler o kadar fazlaydı ki, her zaman da öyle olacak.</p>

  <p>Peki ya ben? Ben neyim? Yaşıyor muyum yoksa sonsuza kadar zamana aşık olarak yürüyecek bir ölü müyüm?</p>

  <p>Mumlarım elimde, hareket etmeden duruyordum. Gözlerim ay ışığıyla aydınlatılmış bu ihtişamı nasıl da seviyordu. Sonsuza kadar burada, akılımız ve ruhumuzla ilgili bu eserlere yakın olarak durmayı ve hayal alemine bir daha çıkmaksızın dalmayı ne kadar çok isterdim bir bilseniz. Böylece, şu dakikada büyük ihtimalle kötülük dolu iğrenç ışıklarını yakmış olan yakınındaki şatosuyla lanetli bir dağın üzerinde bulunan zincirlere vurulmuş o berbat şehri anılarımdan sonsuza kadar silebilirdim.</p>

  <p>Bu muazzam kitap koleksiyonunun düzenini anlayabilecek miydim acaba?</p>

  <p>Kütüphanenin listelerini yapmış, burada çalışmış ve buranın alimi olmuş keşiş şu anda tüm Hıristiyan aleminin Papasıydı; V. Nicholas.</p>

  <p>Mumlarımı kaldırarak sağımdaki rafları taradım. Harf sırasına göre mi dizilmişlerdi acaba? Aquinas'ı düşünmüştüm çünkü onu daha iyi tanıyordum, ama bulduğum Aziz Augustine oldu. Augustine'i her zaman sevmiştim, rengarenk tarzını, acayipliğini ve yazarken kullandığı dramatik dilini seviyordum.</p>

  <p>"Hm, sen zebanilerle ilgili çok daha fazla yazmışsın, sen daha iyisin!" dedim.</p>

  <p>Tanrının şehri! Onu gördüm, nüsha arkasında nüsha. Sadece bu başyapıtın bile yirmi adet eki vardı.</p>

  <p>Büyük azizin diğer çalışmaları da öyleydi. Beni Romalı bir drama kadar etkilemiş İtirafları ve daha neler neler. Kitapların bazıları kocaman, narin tirşelerden yapılmış olup çok eskiydi, başkaları israflık derecesinde ciltlenmiş, bazıları da yalın ve yeniydi.</p>

  <p>Hatalarının olma ihtimali vardıysa da - keşişlerin hatalardan sakınmak için ne kadar çalıştıklarını yalnızca tanrı biliyor - bunların arasından şefkat ve dikkatle en sağlamını almalıydım. Hangi cildi istediğimi biliyordum.</p>

  <p>Şeytanlarla ilgili olan cildi biliyordum, çünkü çok ilginç ve komik hatta saçma olduğunu düşünmüştüm.</p>

  <p>Tanrım ne kadar da aptalmışım.</p>

  <p>Dokuz numaralı eki, kocaman, kalın cildi aldım, koltuk altıma sıkıştırdım ve ilk masanın yanına gittim.</p>

  <p>Burada önüme beni aydınlatacağı, ama parmaklarıma gölge düşürmeyeceği yere şamdanı dikkatlice koydum ve kitabı açtım.</p>

  <p>"Hepsi burada," diye fısıldadım. "Bana ne olduklarını anlat Aziz Augustine. Anlat ki Setheus ve Ramiel'i bana yardım etmek zorunda olduklarına inandırabileyim. Ya da şimdi kuzeyden gelen Venedik cumhuriyetinin paralı askerleri ile savaşmaktan başka hiçbir şey umursamayan bu modern Floransalıları ikna edebilmemi sağlayacak kanıtlar sun bana. Yardım et Aziz. Duy sesimi."</p>

  <p>"Hmm, dokuzuncu cildin onuncu bölümü, biliyordum..."</p>

  <p>Augustine Plotinus'dan bahsediyor, daha doğrusu onu anlatıyordu:</p>

  <p>... insan bedeninin ölümlülüğünün, bizi sonsuza kadar bu yaşamın ıstıraplarına maruz bırakmayı istemeyen Tanrımızın merhametinin bir sonucu olarak olduğu gerçeğidir. Zebanilerin günahları bu merhamete layık görülmedi ve durumlarının perişanlığı şudur ki tutkulara maruz kalan ruhları ile, insanoğluna bağışlanan ölümlü bir vücutları yok; sonsuza kadar ölümsüz olmaya mahkum edildiler.</p>

  <p>"Hah, evet!" dedim, "Florian'm bana vaat ettiği buydu işte, yaşlanmadıkları, çürümedikleri ve hastalıklara maruz kalmadıkları gerçeğiyle böbürlenip duruyordu. Sonsuza kadar onlarla beraber yaşayabileceğimi söylemişti. Kötülük, hep kötülük. Neyse bu bir kanıttır, işte burada, keşişlere de gösterebilirim!"</p>

  <p>Okumaya devam ettim, sayfaları karıştırarak davamı güçlendirecek esasları bulmak için uğraştım. On birinci bölüm:</p>

  <p>Apuleius ayrıca, insan ruhlarının şeytani olduğunu söylüyor. Bedenlerini terk ettiklerinde, iyilik ile yaşamışlarsa iare1; kötülüğü tercih etmişlerse lemure5 ya da larvae'' oluyorlar.</p>

  <p>"Evet, lemure, bu kelimeyi biliyorum. Lemure ya da larvae. Ursula bana kendisinin de genç olmuş olduğunu, benim gibi genç; hepsi bir zamanlar insandı ama şimdi lemure'lar."</p>

  <p>Apuleius 'a göre Larvae insanlardan yaratılan günahkar şeytanlardır.</p>

  <p>Heyecandan çıldırmak üzereydim. Parşömenlere ve kaleme ihtiyacım vardı. Bulduklarımı not etmeliydim.</p>

  <p>Keşfettiklerimi işaretleyip devam etmeliydim; sonra da Ramiel ve Setheus'u ikna etmem gerekiyordu, bulaştıkları en büyük...</p>

  <p>Düşüncelerimin ortasındayken aniden durdum.</p>

  <p>Arkamda, kütüphaneye biri girmişti. Ağır ayakların sesini duyuyordum, ama onları sessizleştiren bir özellikleri var gibiydi. Arkamda büyük bir karartı belirdi, arkamdaki koridordan içeri giren ayın tüm ışığı birden kesilmişti sanki.</p>

  <p>Yavaşça dönüp omzumun üzerinden baktım.</p>

  <p>4 Ç. N: Romalılarda evi koruyan tanrılar.</p>

  <p>5 Ç. N: Romalılarda ölü ruhları.</p>

  <p>6 Ç. N: kurtçuk; eski Romalılarda Karakoncolos, (öcü)</p>

  <p>"Peki sol tarafı niye seçiyorsun?" diye sordu.</p>

  <p>Karşımda bir melek vardı, kanatlı, muazzam bir melek. Mumların titrek ışığında yüzü nurla parıldıyor ve ciddi görünmesini sağlayan düz, kavissiz kaşlarını hafifçe kaldırmış bir halde aşağıya, bana bakıyordu.</p>

  <p>Büyük, kırmızı bir savaş miğferinin altından kıvrılan gür, altın sarısı saçları ve arkasında som altın kaplıymış gibi görünen kanatlarıyla Peder Filippo'nun fırçasından çıkmıştı.</p>

  <p>Göğüs levhaları süslenmiş, omuzlarının kocaman kopçalarla kaplanmış olduğu bir zırh giyiyordu. Belinde de ipekten mavi bir kuşağı vardı. Kılıcı kınındaydı ve gevşek bir kolunda kırmızı haçlı kalkanını tutuyordu.</p>

  <p>Daha önce benzerini görmemiştim.</p>

  <p>"Sana ihtiyacım var!" dedim. Masaya çarparak ayağa kalktım ve yere yıkılmasın diye uzandıktan sonra ona döndüm.</p>

  <p>"Bana ihtiyacı varmış!" dedi öfkesini bastırarak, hakaret eder gibi. "Demek öyle! Ramiel ve Setheus'u Peder Filippo Lippi'den uzaklaştırmaktan çekinmeyen sen, senin mi bana ihtiyacın var? Benim kim olduğumu biliyor musun sen?"</p>

  <p>Çok hoş bir sesti; gür, ipeksi, şiddetli ve kalın olmasına rağmen içe işleyen bir sesti.</p>

  <p>"Bir kılıcın var," dedim.</p>

  <p>"Ah, peki kılıcımla ne yapacaksın?"</p>

  <p>"Onları öldürmek için kullanılabilir, hepsini," dedim. "Benimle birlikte gündüz şatolarına gidebiliriz... Ne hakkında konuştuğumu biliyor musunuz?"</p>

  <p>Başını evet anlamında salladı.. "Rüyalarında gördüklerini, saçma sapan konuşurken söylediklerini ve Ramiel ile Setheus'un senin ateşlenmiş aklından öğrendiklerini biliyorum. Tabi ki biliyorum. Bana ihtiyacın olduğunu söylüyorsun ve Peder Filippo Lippi, ağrıyan eklemlerini ve özellikle de onun için ağrıyan bir bölgesini yalayan bir fahişe ile beraber yatakta."</p>

  <p>"Bir melekten böyle konuşmalar... olur şey değil" dedim.</p>

  <p>"Benimle alay etme, seni mahvederim," dedi. Alınmıştı, kanatları, sanki onlarla nefes alıyormuş gibi alçalıp yükseliyordu.</p>

  <p>"Öyleyse yap!" dedim. Parıldayan güzelliğine, zırhının üzerinden görünen, entarisine bağlı kırımızı ipekten pelerinine ve yanaklarının pürüzsüzlüğüne kinle bakıyordum. "Ama, benimle dağlara gel, onları öldürelim," dedim.</p>

  <p>"Neden gidip kendin yapmıyorsun?"</p>

  <p>"Sence yapabilir miyim?" dedim.</p>

  <p>Yüzü ciddileşti, dudakları düşünceli bir biçimde hafiften büzüldü. Çenesi ve boynu güçlüydü, daha genç görünen Setheus ya da Ramiel'in anatomilerinden çok daha güçlü, bundan dolayı onların haşmetli ağabeyleri gibi görünüyordu.</p>

  <p>"Yoksa cennetten kovulan sen misin?" diye sordum.</p>

  <p>"Ne cüretle!" diye fısıldadı, düşüncelerinden uyanarak. Gözlerinde korkunç bir ifade vardı.</p>

  <p>"Mastema'sın o zaman. Senin adını söylemişlerdi.</p>

  <p>"Mastema. Dudaklarını bükerek başını salladı."</p>

  <p>"Mutlaka söylemişlerdir."</p>

  <p>"Peki bu ne demek ulu melek? Seni çağırabileceğim, sana emir verebilecek güce sahip olduğum anlamına mı geliyor?" Aziz Augustine'in kitabını almak için döndüm.</p>

  <p>"O kitabı yerine koy!" dedi, soğuk ama sabırlı bir şekilde. "Karşında bir melek var çocuk; seninle konuşurken yüzüme bak!"</p>

  <p>"Hah, Florian gibi konuşuyorsun, uzakta bulunan o şatodaki iblis gibi. Aynı şekilde hükmediyorsun.</p>

  <p>Benden ne istiyorsun melek? Neden geldin?"</p>

  <p>Bir şey söylemedi, sanki söyleyecek söz bulamıyor gibiydi. Ardından bana sessizce bir soru yöneltti.</p>

  <p>"Neden geldiğimi sanıyorsun?"</p>

  <p>"Dua ettiğim için mi?"</p>

  <p>"Evet" dedi soğukça. "Evet! Ve senin adına bana geldikleri için."</p>

  <p>Gözlerim fal taşı gibi açıldı. İşığın gözlerime dolduğunu hissettim, ama artık acıtmıyordu. Kulağıma tatlı sesler geliyordu.</p>

  <p>Mastema'nın her iki yanında Ramiel ve Setheus'un şekilleri belirdi, yumuşacık bakışları üzerimdeydi.</p>

  <p>Mastema aşağıya, bana bakarken kaşlarını tekrar kaldırdı.</p>

  <p>"Peder Filippo sarhoş," dedi. "Uyandığında acısı geçene kadar içip tekrar sarhoş olacak."</p>

  <p>"Büyük bir ressamı mahvetmeleri ne büyük bir aptallık," dedim. "Ama, bu konudaki düşüncelerimi zaten biliyorsunuz."</p>

  <p>"Evet, ve Floransa'daki tüm kadınların düşüncelerini de biliyorum," dedi Mastema. "Akılları savaşta olmasa, resimlerine para veren büyük adamların düşüncelerini de " diye ekledi.</p>

  <p>"Evet," dedi Ramiel Mastema'ya bakarak. Aynı boydaydılar, ama Mastema ona doğru dönmedi ve Ramiel bunun üzerine gözlerinin içine bakabilmek için öne doğru birkaç adım attı, "akıllarında sadece savaş konusu olmasa."</p>

  <p>"Dünya savaştır," dedi Mastema. "Sana daha önce de sordum Vittorio di Raniari, benim kim olduğumu biliyor musun?"</p>

  <p>Sarsılmıştım, ama sorusuna değil. Üçünün bir araya gelmiş olması ve önlerinde duruyor olmam, odadaki tek ölümlü olarak burada durmam sarsmıştı beni. Etraftaki ölümlüler dünyasının tamamı uyuyordu sanki.</p>

  <p>Kütüphanede fısıldayan kim olduğunu görmek için neden bir tane bile keşiş gelmemişti? Koridorda mumların neden dolanıp durduğunu merak eden bir nöbetçi yok muydu? Çocuk neden mırıldanıp bağırıyor diye merak eden biri?</p>

  <p>Delirmiş miydim?</p>

  <p>Aniden aptalca bir şekilde Mastema'nın sorusuna doğru cevabı verebilirsem delirmiş olmayacağımı düşünmeye başladım.</p>

  <p>Düşüncem, sert de tatlı da olmayan küçük bir kahkaha atmasına sebep oldu.</p>

  <p>Setheus, her zamanki gibi sempati ile bana bakıyordu, Ramiel'se sessiz kaldı ve bakışlarını tekrar Mastema'ya çevirdi.</p>

  <p>"Sen," dedim, "Tanrının şu kılıcı savurmaya izin verdiği meleksin." Cevap gelmedi. Devam ettim. "Sen Mısır'daki ilk doğanları katleden meleksin," dedim. Yine cevap yoktu. "Sen, sen İntikam Meleğisin."</p>

  <p>Onayladı, ama aslında sadece gözleriyle; onları açıp kapattı.</p>

  <p>Setheus ona yaklaşıp kulağına eğildi.</p>

  <p>"Ona yardım et Mastema, hep beraber gidip ona yardım edelim. Filippo şimdi yardımımızdan faydalanamıyor nasılsa."</p>

  <p>"Peki ne için?" diye sordu Mastema yanındaki meleğe. Bana baktı. "Tanrı şu senin zebanilerini cezalandırmam konusunda bana yetki vermedi. Tanrı bana, 'Mastema, git vampirleri, lemurları, larvaeları ve kan emicileri katlet,' demedi hiç. Bir kez bile bana, "Kudretli kılıcını kaldır, dünyayı bunlardan arındır," da demedi."</p>

  <p>"Sana yalvarıyorum," dedim. "Ben, ölümlü bir çocuk, sana yalvarıyorum. Bunları öldür. Kılıcınla yuvalarını yeryüzünden sil."</p>

  <p>"Yapamam."</p>

  <p>"Mastema, bunu pekala yapabilirsin!" dedi Setheus.</p>

  <p>Ramiel'in sesi duyuldu; "Yapamayacağını söylüyorsa, yapamaz! Neden onu hiç dinlemiyorsun?"</p>

  <p>"Çünkü, etkilenebileceğini biliyorum," dedi Setheus, iddiasından hiç şüphe duymadan. "Biliyorum ki tıpkı Tanrının etkilenebildiği gibi, o da etkilenip kararından vazgeçirilebilir."</p>

  <p>Setheus cesurca Mastema'nın önüne geçti.</p>

  <p>"Şu kitabı eline al Vittorio," dedi. masaya doğru geldi. Ağır olmalarına rağmen, kocaman parşömenler ansızın kendi kendilerine açılmaya başladılar. Kitabı alıp elime koydu ve soluk parmağıyla koyu yazılara neredeyse hiç dokunmadan okuyacağım yeri gösterdi.</p>

  <p>Yüksek sesle okumaya başladım:</p>

  <p>Ve işte bunun için Cennetin ve Yeryüzünün görünen harikalarını yaratan Tanrı, Cennette ve Yeryüzünde kendisine tapınmaları için şimdiye kadar görünür şeylerle meşgul olan ruhları uyandırıyor.</p>

  <p>Gözlerimle parmağını takip ediyordum. Yüce Tanrımız hakkında okumaya devam ettim.</p>

  <p>Bizi dua etmek üzereyken görmek ya da dualarımızı dinlemek Onun için farklı bir şey değil, çünkü bizi melekler dinlerken bile, aslında dinleyen Odur, Durdum, gözlerim dolmuştu. Göz yaşlarımdan korumak için kitabı elimden aldı.</p>

  <p>Küçük gurubumuza bir ses ulaşmıştı. Keşişler gelmişti. Koridordan fısıltılarını duydum, kapı ardına kadar açıldı. Kütüphaneye girdiler.</p>

  <p>Ağlıyordum ve kafamı kaldırıp baktığımda, bana baktıklarını gördüm; tanımadığım ya da hatırlayamadığım, hiç görmemiş olduğum iki keşiş.</p>

  <p>"Ne var genç adam? Neden burada oturup tek başına ağlıyorsun?" diye sordu ilki.</p>

  <p>"Hadi gel, seni yatağına geri götürelim. Sana yiyecek bir şeyler getiririz."</p>

  <p>"Hayır, bir şey yiyemem," dedim.</p>

  <p>"Hayır, yiyemez," dedi ilk keşiş diğerine. "Onu hala kusturuyor,"bana baktı, "ama biraz dinlenebilirsin."</p>

  <p>Döndüm. Muhteşem renkleriyle pırıl pırıl parıldayan üç melek, onları görmeyen ve burada olduklarına dair en ufak bir fikirleri olmayan keşişlere bakıyordu sessizce.</p>

  <p>"'Cennetteki Yüce Tanrımız, lütfen bana söyle," dedim, "delirdim mi ben? Şeytanlar mı kazandı? Gerçek olmayan şeyler göreceğim kadar zehirlediler mi kanlarıyla beni, yoksa Meryemana gibi ben de türbeye, orada bir melek görmek için mi geldim?"</p>

  <p>"Bırak da seni yatağına götürelim," dedi keşişler.</p>

  <p>"Hayır," dedi Mastema sessizce, onu duymayan, görmeyen keşişe. "Bırakın kalsın. Sakinleşmesi için okumasına izin verin. Eğitimli bir çocuk o."</p>

  <p>Keşiş başını sallayarak, "Hayır, hayır," dedi. Diğerine baktı. "Onu burada bırakırsak daha iyi olur. Eğitimli bir çocuk o. Sessizce burada okuyabilir. Cosimo, her istediğini ona sağlamamız konusunda bizi uyarmıştı."</p>

  <p>"Haydi onu şimdi yalnız bırakın," dedi Setheus yumuşak bir sesle.</p>

  <p>"Şşşş," dedi Ramiel. "Bırak da ne yapmaları gerektiğini Mastema söylesin."</p>

  <p>Cevap veremeyecek derecede hüzün ve aynı zamanda mutlulukla dolmuştum. Yüzümü ellerimle örttüm ve zavallı Ursula'm geldi aklıma. Sonsuza kadar o şeytani divanında kalacaktı. Ah benim için ne çok ağlamıştı. "Bu nasıl olabildi?" diye fısıldadım parmaklarımın arasından.</p>

  <p>"Çünkü bir zamanlar insandı ve hala bir insan kalbine sahip," dedi Mastema yumuşakça.</p>

  <p>Keşişler aceleyle dışarıya çıkıyordu. Melekler bir an için ışık kadar saydam bir hal aldı ve içlerinden bakarken uzaklaşan keşişlerin arkalarından kapıları kapattıklarını gördüm.</p>

  <p>Mastema sakin ve kudretli gözlerle bana bakıyordu.</p>

  <p>"Yüzün tüm duyguları aynı anda yansıtıyor, ne düşündüğünü, ne hissettiğini söylemek imkansız."</p>

  <p>"Çoğu melek için durum böyledir," diye yanıtladı.</p>

  <p>"Sana yalvarıyorum," dedim. "Benimle gel. Bana yardım et. Bana yol göster. Az önce şu keşişlere yaptığını yap. Bunu yapabilirsin, değil mi?"</p>

  <p>Başını eğdi.</p>

  <p>"Ama bundan fazlasını yapamayız, bunu anlaman lazım." dedi Setheus.</p>

  <p>"Bırak Mastema konuşsun," dedi Ramiel.</p>

  <p>"Cennete geri dön sen!" dedi Setheus.</p>

  <p>"Lütfen susun, ikiniz de," dedi Mastema. "Vittorio, onları katledemem. Ona iznim yok. Bunu anacak sen yapabilirsin, kendi kılıcınla."</p>

  <p>"Ama geleceksin."</p>

  <p>"Seni götüreceğim" dedi. "Güneş doğunca ve onlar taşların altında uyuduklarında. Ama onları sen öldürmelisin, uyudukları yerleri açıp onları ışığa maruz bırakmalısın. O korkunç sakatlar sürüsünü de serbest bırakmalısın ve ardından ya şehirlilerin önünde duracak onları savunacaksın ya da kafeslerini açıp hemen kaçacaksın."</p>

  <p>"Anlıyorum."</p>

  <p>"Uyudukları yerlerin üzerindeki taşları biz kaldırabiliriz, öyle değil mi?" diye sordu Setheus ve Ramiel ağzını açıp itiraz edemeden onu susturmak elini için kaldırdı. "Bunu yapmak zorundayız."</p>

  <p>"Bunu yapabiliriz," dedi Mastema. "Tıpkı Filippo'nun kafasına bir kalasın düşmesini engelleyebildiğimiz gibi. Ama onları öldürenleyiz. Ve işin, Vittorio, işini tamamlamanı sağlayamayız, ne sinirlerin harbeye dönüşürse, ne de isteğini yitirirsen."</p>

  <p>"Sizi görmüş olmanın mucizesi her şeye dayanmamı sağlayacağına inanmıyor musun?"</p>

  <p>"Sağlar mı?" diye sordu Mastema.</p>

  <p>"Onu kastediyorsun, değil mi?"</p>

  <p>"Öyle mi yapıyorum?" diye sordu.</p>

  <p>"İşi bitireceğim, ama bana önce bir şey söylemek zorundasın..."</p>

  <p>"Neymiş bu söylemek zorunda olduğum?" diye sordu.</p>

  <p>"Ruhu, Ursula'nın ruhu, Cehenneme mi gidecek?"</p>

  <p>"Bunu sana söyleyemem," dedi.</p>

  <p>"Buna mecbursun."</p>

  <p>"Hayır, Tanrı beni yapmam için yarattığı şeyler haricinde hiçbir şey yapma mecburiyetinde değilim.</p>

  <p>Tanrının söylediklerini yaparım, ve Augustine'in bir hayat boyu üzerinde düşünüp durduğu gizemleri bir anda çözüme kavuşturmak yapmak zorunda olduğum bir şey değildir, hatta yapmamam gereken ve de yapmayacağım bir şeydir!"</p>

  <p>Mastema kitabı eline aldı.</p>

  <p>Kağıtlar bir kez daha onun isteğiyle açılmaya başladı. Onların hareketlerinden gelen hafif rüzgarı hissedebiliyordum.</p>

  <p>Okudu:</p>

  <p>Kutsal Kitaba ait hitabelerden öğrenilecek pek çok şey vardır.</p>

  <p>"Bana o kelimeleri okuma; bana yardımcı olmuyorlar!" dedim. "Ursula kurtarılabilir mi? Ruhunu kurtarabilir mi? Hala ruhu var mı? O da sizin kadar güçlü mü? Ya siz, siz hala düşebilir misiniz? Ya da Şeytan Tanrıya dönebilir mi?"</p>

  <p>Kitabı neredeyse takip edemediğim kadar hızlı bir şekilde masaya geri koydu.</p>

  <p>"Bu savaşa hazır mısın?" diye sordu.</p>

  <p>"Gün ışığında çaresiz yatıyorlar," dedi Setheus bana dönüp. "Ursula dahil. Ursula da çaresizce yatacak.</p>

  <p>Onları örten taşları açman gerekecek, sonrasını da biliyorsun herhalde."</p>

  <p>Mastema umutsuzca başını salladı. Döndü ve yolundan çıkmaları için işaret etti.</p>

  <p>"Hayır, lütfen, yalvarırım," dedi Ramiel. "Bunu yap. Onun için yap. Lütfen. Filippo'ya günler boyunca zaten yardım edemeyeceğiz."</p>

  <p>"Öyle bir şeyden emin değilsiniz," dedi Mastema.</p>

  <p>"Benim meleklerim ona gidemez mi?" diye sordum. "Yoksa meleğim yok mu benim, gönderebileceğimiz bir meleğim yok mu?"</p>

  <p>Kelimeler ağzımdan ancak dökülmüştü ki hemen yanımda iki varlığın daha şekillendiğini fark ettim, biri sağımda biri de solumda duruyordu. Onlara baktım ve bana uzak olduklarını, soluk olduklarını ve Filippo'nıın koruyucularındaki gibi etraflarında bir ışıklarının olmadığını gördüm. Yarım yamalak görünüyorlardı ama inkar edilemez bir şekilde yanımdaydılar ve orada olmaktan sessizce memnun gibiydiler.</p>

  <p>Uzun bir süre boyunca birini inceledim, ardından da diğerini, ama aklımda onları tarif edebilecek tek bir kelime bile belirmiyordu. Yüzleri ifadesiz, sessiz ve sabırlı görünüyordu. Kanatlı ve uzun boyluydular, evet, bu kadarını söyleyebilirdim, ama başka ne diyebilirdim ki? Onları belli bir renge, haşmete ya da bir kişiliğe sokamıyordum ve ne giysileri ne de hareketleri; hiçbir şeyleri yoktu sevebileceğim.</p>

  <p>"Neleri var? Neden benimle konuşmuyorlar? Bana neden o şekilde bakıyorlar?"</p>

  <p>"Seni tanıyorlar," dedi Ramiel.</p>

  <p>"Öç alma isteği ve tutkuyla dolusun," dedi Setheus. "Bunu biliyorlar; senin yanındaydılar. Acını ve öfkeni tarttılar."</p>

  <p>"Yüce Tanrım! O şeytanlar tüm ailemi öldürdü!" dedim. "Ruhumun geleceğini biliyor musunuz? Herhangi birininiz?"</p>

  <p>"Tabii ki bilmiyoruz" dedi Mastema. "Bilseydik burada olmamıza ne gerek vardı? Bu önceden belli olsaydı hiç birimiz burada olmazdık, anlamsız olurdu."</p>

  <p>"O zebanilerin kanlarını içmektense ölmeyi yeğlediğimi bilmiyorlar mı? Bu bir kan davası madem, bir kan davası, bana sundukları kanı içmem ve sonra onlarla aynı güçlere sahipken onları yok etmemi gerektirmez miydi aslında?"</p>

  <p>Meleklerim bana yaklaştı.</p>

  <p>"Ben ölmek üzere olduğumda neredeydiniz!" dedim.</p>

  <p>"Onları suçlama. Sen aslında hiçbir zaman onlara gerçekten inanmadın." Ramiel'in sesiydi bu. "Bizi gördüğün anda bize karşı sevgiyle duldun; canavarların kanı hala vücudundayken, sevebileceğin bir şey gördün. Şimdi tehlikeli olan da bu; sevdiğini öldürebilir misin?"</p>

  <p>"Hepsini yok edeceğim," dedim. "Öyle ya da böyle, ruhum üzerine yemin ederim." Solgun, boyun eğmeyen ama yine de yargılamayan koruyucularıma baktım, ardından da kocaman kütüphanenin gölgelerine, rafların koyu renklerine ve kitap kalabalığına karşı pırıl pırıl parlayan diğerlerine.</p>

  <p>"Tümünü yok edeceğim!" diye ant içtim. Gözlerimi sımsıkı kapattım. Onu hayal ediyordum, gündüz biçare yatarken; eğilip onu soğuk, beyaz alnından öptüğümü hayal ettim. Acılarımın tekrar yoğunlaştığını ve vücudumun titrediğini hissettim. Başımı defalarca evet anlamında salladım. "Evet, yapacağım, bunu yapacağım..."</p>

  <p>"Gün doğarken," dedi Mastema, "Keşişler senin için yeni giysiler hazırlamış olacak. Kırmızı kadifeden bir takım. Silahların parlatılmış, çizmelerin tertemiz olacak. Her şey hazır olacak. Yemek yemeye deneme, daha çok erken, canavarların kanı hala içinde dönüp duruyor. Hazırlanmış ol. Seni gün ışığında yapılması gerekenleri yapman için Kuzeye götüreceğiz."</p>

  <h1 id="sigil_toc_id_10">XI</h1>

  <p><b>Ve muhteşem ışık karanlıkta parladı, ve karanlık bunu anlamadı. -İncil. St John 1.5</b></p>

  <p>Manastırlar sabahlan erken uyanıyor, insan hiç uyumadıklarını bile düşünebilir.</p>

  <p>Birden gözlerim açıldı. Sanki karanlığın tülü üzerinden kaldırılmış gibi duvardaki resme vuran sabahın ışıklarını gördüğümde ne kadar derin uyumuş olduğumu anladım.</p>

  <p>Odamda keşişleri bir koşturmacadır almıştı. Kırmızı kadife elbisemi getirmişlerdi, tıpkı Mastema'nın anlatmış olduğu gibi. Onu tam da yatağımın üzerine koyuyorlardı. Onlarla giymem için kırmızı güzel bir pantolonum, yaldızlı ipekten bir gömlek, onun üzerine de yine ipekten beyaz bir tane daha ve de hepsi için yeni, kalın bir kemer vardı. Silahlarım parlatılmıştı; yine tam söylendiği gibi - taşlı, ağır kılıcım, sanki babanı şöminenin başında huzur dolu tüm bir gece boyuca onunla kendi uğraşmış gibi pırıl pırıl parıldıyordu.</p>

  <p>Hançerlerim de yanında hazırdı.</p>

  <p>Yatağımdan kalktım ve dua etmek için diz üstü çöktüm.</p>

  <p>İstavroz çıkardım. "Ölümle beslenenleri ellerine gönderebilmem için bana güç ver Tanrım."</p>

  <p>Latince bir fısıltıydı.</p>

  <p>Keşişlerden biri omzuma dokunup gülümsedi. 'Büyük Sessizlik' daha bitmemiş miydi acaba? Hiçbir fikrim yoktu. Benim için yemeğin hazır durduğu bir masayı gösterdi - ekmek ve süt. Süt köpük köpüktü.</p>

  <p>Başımı eğdim ve ona gülümsedim. Arkadaşıyla beraber bana hafif bir selam vererek odadan çıktılar.</p>

  <p>Etrafıma bakındım.</p>

  <p>"Hepiniz buradasınız biliyorum," dedim, ama buna daha fazla vakit harcamadım. Gelmezlerse, aklımı toparlamışım demektir. Ama hakikatin bu olmadığını biliyordum aslında; babamın artık hayatta olmadığı ne kadar gerçektiyse onlar da o kadar geçekti.</p>

  <p>Masanın üzerinde, yemeğe oldukça yakın ve bir şamdanın ağırlığıyla uçmaları önlenen, daha yeni yazılmış ve süslü bir imzası bulunan bir takım kağıtlar vardı.</p>

  <p>Hızlı bir şekilde hepsini okudum.</p>

  <p>Tüm paramı ve mücevherlerimi — geldiğimde eyer çantalarımda bulunan şeyleri - gösteren belgelerdi.</p>

  <p>Hepsi de Medici'nin mührünü taşıyordu.</p>

  <p>Kemerime bağlayabileceğim bir para kesesi de hazırlanmıştı. Temizlenmiş ve parlatılmış yuvarlak yakutları pırıl pırıl ve zümrütleri eşsiz bir derinliğe kavuşmuş bir halde tüm yüzüklerim oradaydı. Altın umursamazlığım yüzünden belki de aylardır parlamadığı gibi parlıyordu.</p>

  <p>Saçlarımı fırçaladım, uzunluğu ve gürlüğü beni sinirlendiriyordu ama şimdi bir berberi çağırtıp onları omuzlarıma kadar kısaltmasını isteyecek vaktim yoktu. Hiç değilse sırtımda kalacakları ve alnımdan uzak durmalarına yetecek kadar uzundular bir süredir. Bu kadar temiz olmaları da gerçek bir lükstü.</p>

  <p>Hızla giyindim. Altında kaldığım yağmurdan sonra bir ateşin yanında kurutuldukları için botlarım biraz daralmıştı ama ince pantolonumun üzerinde de rahattılar. Tüm düğmelerimi ve kopçalarımı ilikledikten sonra kılıcımı da yerine yerleştirdim.</p>

  <p>Kırmızı kadife ceketimin kenarları altın ve gümüş iplikle süslenmiş ve önü de Floransa nın en eski sembollerinden biri olan fleurdelys' le(7) bol bol süslenmişti. Kemerimi de yerli yerine taktıktan sonra ceket ancak kalçamın yarısına iniyordu. Güzel ve uzun bacaklara çok uygundu.</p>

  <p>Giysim savaşa çok uygundu, peki ama bu bir savaş mıydı gerçekten? Bir katliamdı daha çok. Şehir için fazla sıcak gelecekse de bana hazırlamış oldukları kısa pelerini de giyip altın kopçalarını taktım. Kenarları yumuşak, ince, koyu kahverengi sincap kürküyle kaplanmıştı.</p>

  <p>Şapkayı boş verdim ama para kesesini kemerime bağladım ve ardından, ellerim ağırlıklarıyla birer silah haline gelene kadar yüzüklerimi de birer birer taktım. Yumuşak ve bilekleri kürklü olan eldivenleri giyerken daha önce fark etmemiş olduğum kehribar boncuklu bir tespih buldum. Üzerinde bir İsa figürü bulunan altın bir haçı vardı. Haçı öptüm ve tespihi ceketimin altındaki cebime koydum.</p>

  <p>Yere baktığımı ve çıplak ayaklarla çevrilmiş olduğumu fark ettim. Yavaşça başımı kaldırdım.</p>

  <p>Önümde duran Meleklerimdi, benim kendi koruyucu meleklerim. İpekten daha hafif görünen ama yine de şeffaf olmayan bir dokudan yapılmış uzun, lacivert cüppeler giyiyorlardı. Yüzleri fildişi gibi beyaz ve hafifi ışıltılı, gözleri kocaman ve opaller gibi rengarenkti. Saçları koyu renk ya da gölgelerden yapılmış gibi renk değiştiren cinstendi.</p>

  <p>Başları birbirine yakın, hatta öyle yakın ki birbirine dokunuyor halde bana bakıyorlardı. Sanırım sessizce birbirleriyle iletişim kuruyorlardı.</p>

  <p>Beni afallattılar. Onları bu kadar net ve kendime bu kadar yakın görmek, bende korkunç mahrem bir şeyi bakışlarımla kirletmişim hissini uyandırdı. Bir de ikisinin her zaman benimle olduklarını bilmek... en azından böyle olduğuna inandırılmıştım. İnsanlardan birazcık daha büyüktüler, tıpkı gördüğüm diğerleri gibi. Ama yüzlerinde diğerlerinde gördüğüm tatlı tabiat yoktu, onun yerine çok daha pürüzsüz ve geniş yüz hatları ve daha büyük ama mükemmel şekilli dudakları vardı.</p>

  <p>"Pekala, artık bize inanıyor musun?" diye sordu biri fısıltıyla.</p>

  <p>"Bana isimlerinizi söyler misiniz?" diye sordum.</p>

  <p>İkisi de hemen hayır anlamında kafalarını salladı.</p>

  <p>(7) Ç. N: Fransa'nın/Floransa'nın eski arması. Zambak çiçeği</p>

  <p>"Beni seviyor musunuz?" diye sordum.</p>

  <p>"Sevmemiz gerektiği nerede yazılı?" diye cevapladı daha önce konuşmamış olanı. Sesi bir fısıltı gibi renksiz ve yumuşaktı ve aynı zamanda diğer meleğin sesi olabilecek kadar çok benziyordu.</p>

  <p>"Sen bizi seviyor musun?" diye sordu diğeri.</p>

  <p>"Beni neden koruyorsunuz?" diye sordum.</p>

  <p>"Çünkü bunun için gönderildik, ve sen ölene kadar seninle olacağız."</p>

  <p>"Sevgisiz bir şekilde mi?" diye sordum.</p>

  <p>Yeniden hayır anlamında kafalarını salladılar.</p>

  <p>Odadaki ışık yavaş yavaş artıyordu. Cama doğru bakmak için ani bir hareketle döndüm. Güneş olduğunu sanmıştım; canımı yakamaz diye düşünmüştüm.</p>

  <p>Ama Güneş değil, Mastema'ydı. Sanki altından bir bulutmuş gibi arkamda ortaya çıkmıştı ve her iki yanında da tartışmacılarım, davanın zafer sahipleri, kahramanlarım Ramiel ve Setheus duruyordu.</p>

  <p>Oda ışıldıyor ve sessizce titriyor gibiydi. Benim meleklerim cüppelerinin içinde bembeyaz ve lacivert ışıkla parıldıyordu.</p>

  <p>Hepsi de Mastema'nın miğferli figürüne bakıyordu.</p>

  <p>İnanılmaz bir müzik sesi doldurdu odayı, sanki altın gırtlaklı küçük kuşlardan oluşan muazzam bir sürü uyanmış ve ağaçların dallarından hızla güneşe doğru uçuyormuş gibi bir ses.</p>

  <p>Gözlerimi kapamış olmalıyım. Dengemi kaybettim ve birden havanın soğuduğunu hissetim. Görüşüm tozla kapatılmış gibiydi.</p>

  <p>Başımı sallayıp etrafıma baktım.</p>

  <p>Şatodaydık.</p>

  <p>Nemli ve çok karanlık bir yerdi. Çekilmiş ve yerine kilitlenmiş olan kocaman bir asma köprünün ek yerinden içeri ışık süzülüyordu. İki yanımızda, oralarına buralarına senelerce kullanılmamış kocaman paslı turnalar ve zincirlerin asılı olduğu kaba taş duvarlar vardı.</p>

  <p>Döndüm ve loş bir avluya çıktım. Karşıma çıkan inanılmaz yükseklikteki duvarlar nefesimi kesti, çok yukarıda parlak gökyüzünden ancak küçük bir kare görülecek kadar uzanıyorlardı.</p>

  <p>Belli ki bu ancak ilk avlu, girişteki avluydu çünkü önümüzde, hayal edebileceğiniz en büyük saman arabalarının ya da yeni icat bir savaş makinesinin sığabileceği kadar büyük, muazzam bir kapı daha vardı.</p>

  <p>Yerler topraklıydı. Yukarıda dört bir yanımızda pencereler vardı. Sanki sonsuzluğa doğru üst üste dizilmiş çift kemerli pencereler.</p>

  <p>"Şimdi sana ihtiyacım var Mastema," dedim. Bir kez daha istavroz çıkartıp tespihi çıkarttım ve bir saniyeliğine üzerindeki işkence görmüş sıska İsa bedenine bakarak haçı dudaklarıma bastırdım. Önümdeki kocaman kapılar ardına kadar açıldı. Yüksek sesli bir gıcırtının hemen ardından metal sürgülerin geri çekilme sesi duyuldu ve kapılar menteşelerinde inleyerek geri çekilip, uzakta çok daha büyük ve güneşli bir avluyu gözlerimin önüne serdi.</p>

  <p>İçinden yürüdüğümüz duvarlar dokuz on metre yükseklikteydi. İki yanımızda da girdiğimizden beri fark ettiğim ilk bakım izlerini taşıyan, işlenmiş taştan kemerli kapılar vardı.</p>

  <p>"Bu yaratıkların başkaları gibi girip çıkmadıkları belli," dedim. Avlunun güneşli kısmına erişmek için yürüyüşümü hızlandırdım. Yoğunlaşmış dağ havası pasajın içinde soğuk ve fazlasıyla nemliydi.</p>

  <p>Burada ayakta durduğumda hatırladıklarıma benzer pencereler gördüm. Bolca bayrağın ve gece yakılacak fenerlerin asılı durduğu pencereler. Sanki yağmur önemsizmiş gibi umursanmadan rasgele pencere pervazlarına atılmış duvar perdeleri gördüm. Ve çok yukarıda çentik mazgallı siperler ve güzelce işlenmiş beyaz mermer taşlar vardı.</p>

  <p>Ama bu bile, önümüzdeki ile kıyasla büyük bir avlu değildi. Buranın da duvarları kabaydı. Taşlar topraklı ve senelerdir ayak basılmamış oldukları belliydi. Orada burada su birikintileri vardı ve taşların çatlaklarından çirkin yabani otlar çıkmıştı. Ama, ah, çok tatlı yabani çiçekler de vardı, onlara şefkatle baktım ve elimi uzatıp dokundum, çok şaşırtıcıydı burada yetişmeleri.</p>

  <p>Önümüzde başka kapılar bizi bekliyordu, bu ikisi de - mermerden yüksek kemerli geçitlerin önünde tepeleri son derece sivri, demirle kaplanmış kocaman, tahta kapılar - açıldı ve başka bir geçit daha çıkarttı karşımıza.</p>

  <p>Sonunda şahane bir bahçeyle karşılaştık!</p>

  <p>Karanlıkta bir on metre daha yürürken, önümüzde giderek belirginleşen portakal ağaçlarını görüyor ve kuşların ötüşlerini duyuyordum. Burada zorla tutulup tutulmadıklarını merak ettim; esir iniydiler, yoksa ta en üste kadar uçup kaçabiliyorlar mıydı?</p>

  <p>Evet yapabiliyorlardı, yeterince büyük bir yerdi. Daha önce burada görmüş olduğum o çok yükseklere kadar uzanan pürüzsüz mermer kaplamalardan da vardı.</p>

  <p>Bahçeye girip menekşeler ve güllerin arasında uzanan mermer yolda yürümeye başladığımda, kuşların gelişlerini, gidişlerini, bu geniş yerde gökyüzüne doğru görkemli bir şekilde yükselen kulelerden kurtulabilmek için uçmalarını seyrettim.</p>

  <p>Çiçeklerin kokuları her yeri kaplamıştı. Süsenler ve zambaklar küçük guruplar halinde etrafa dağılmıştı.</p>

  <p>Dallarından sarkan olgunlaşmamış portakallar artık kırmızılaşmıştı ama Limonlar henüz sert ve bir parça yeşildi.</p>

  <p>Duvarlar asmalar ve çalılarla kaplıydı.</p>

  <p>Melekler etrafımda toplandı. Bütün yol boyunca önden gidenin kendim olduğunu fark ettim. Her harekete ön ayak olan benmişim ve şimdi de bahçede beklerken bizi hareketsiz tutan yine bendim; başımı eğmiş bir halde dururken beni beklediklerini fark ettim.</p>

  <p>"Esirleri duymaya çalışıyorum," dedim, "Ama hiç ses gelmiyor."</p>

  <p>Başımı kaldırıp büyük bir lüksle, bizimkine benzemeyen kendi tarzlarına uygun filigranlarla süslenmiş balkonlara, pencerelere, ikiz kemerlere ve orada burada bulunan kemer altlarına baktım.</p>

  <p>Uçuşan flamalar vardı ve hepsi de ölümle lekelenmiş o meşhur kan kırmızısı renkteydi. İlk defa başımı eğip kendi kırmızı kıyafetlerime baktım.</p>

  <p>"Yoksa taze kan gibi mi?" diye fısıldadım.</p>

  <p>"İlk yapman gerekene bak sen," dedi Mastema. "Esirlere giderken alaca karanlık olmasında bir sakınca yok ama avını şimdi yakalamak zorundasın."</p>

  <p>"Neredeler? Bana söyleyecek misin?"</p>

  <p>"Dine ve kutsal olan her şeye yapılan tasarlanmış bir saygısızlık içinde kilisenin taşları altında yatıyorlar.</p>

  <p>Gelenekleri bu."</p>

  <p>Yüksek bir ses duyuldu. Kılıcını çekmişti. Başını çevirdi, mermer kaplı duvarlardan yansıyan güneş ışığı kırmızı miğferini alevlere çevirmişti, kılıcıyla işaret etti.</p>

  <p>"Kapı şurada ve merdivenler de ardında. Kilise yukarıda üçüncü katta, sol tarafta bulunuyor."</p>

  <p>Daha fazla oyalanmadan kapıya koştum. Merdivenleri ikişer ikişer atlayarak çıktım. Çizmelerim taşlara sertçe basıyordu. Bir kere bile arkamı dönüp beni takip edip etmediklerine ya da nasıl geldiklerini görmek için bakmadım, benimle olduklarını biliyordum yalnızca. Aslında hiç kimsenin nefesi gelmediği halde varlıklarını, nefeslerinin dokunuşunu hissedebiliyormuşum gibi hissedebiliyordum.</p>

  <p>En sonunda, sağımızdaki avluya bakan geniş, ferah koridora girdik. Önümüzde sonu gelmeyen gece yarısı mavisinin derinliklerine gömülmüş acem çiçekleriyle dolu pahalı bir halı uzanıyordu. Hiç solmamış ve gösterişten uzak halı önümüzde bir yerde dönene kadar uzayıp gidiyordu. Koridorun sonunda da bir çerçeve içine alınmış mükemmel gökyüzü ve ufuktaki yeşilli dağlar gözüküyordu.</p>

  <p>"Neden durdun?" diye sordu Mastema.</p>

  <p>Gösterişli kıyafetleri ve hiç durmayan kanatlan ile etrafımda toplanmışlardı.</p>

  <p>"Kiliseye açılan kapı işte bu, bunu sen de biliyorsun"</p>

  <p>"Sadece gökyüzüne bakıyordum Mastema," dedim. "Sadece mavi gökyüzüne."</p>

  <p>"Peki neyi düşünerek?" diye sordu koruyucularımdan biri renksiz, temiz fısıltısıyla. Birden bire bana sarıldı, omzumda hafif tirşe rengindeki parmaklarını hissedebiliyordum. "Hiç varolmamış bir çayırı ve ölü genç bir kadını mı düşünüyorsun?"</p>

  <p>"Sende hiç merhamet yok mu?" diye sordum. Ona yaklaştım, alnım ona dokunuyordu ve onu hissedebildiğime ve sıra dışı opal renkli gözlerini görebildiğime inanamıyordum.</p>

  <p>"Hayır, merhametsiz değil. Sadece hatırlatan, hatırlatan ve hatırlatan biriyim."</p>

  <p>Kilisenin kapılarına doğru döndüm. Açıldıklarını müjdeleyen sesi duyana kadar kocaman olan kancaların ikisine de yapışmıştım. Kendime neden bu kadar büyük bir yer açtığımı bilmediğim halde kapıların ikisini de ardına kadar açtım. Belki de güçlü yardımcılarımın geçmesi içindi, bilemiyorum.</p>

  <p>Bir önceki gece, ziyafet için gelen kana susamış divan üyeleri ile dolup taşmış olduğunu bildiğim kocaman kilise önümde bomboş uzanıyordu. Hemen üzerimde, kutsal notalarını haykırmış olan koronun balkonu vardı.</p>

  <p>Güneş şiddetle zebanilerle bezenmiş pencereleri aydınlatıyordu.</p>

  <p>Parıldayan birleştirilmiş cam parçalarındaki iğrenç ruhların dehşet verici görüntülerini bu kadar net görünce korkudan afalladım. Cam ne kadar da kalındı ve parıldayan gün ışığında her an canlanıp ilerlememizi durduracakmış gibi bize vahşetle bakan deri kanatlı canavarların surat ifadeleri ne kadar da uğursuzdu.</p>

  <p>Gözlerimi onlardan zorla ayırmak, aşağıya, geniş ve parlak mermer yere bakmaktan başka yapabileceğim bir şey yoktu.</p>

  <p>Kancayı gördüm; Kimsenin ayağı takılmasın diye yerle aynı seviyeye gelecek şekilde inceltilmiş altından bir kancaydı. Babamın kilisesinde olduğu gibi taşa kazınmış bir yuvarlağın içine yatırılmıştı ve üzeri örtülmemişti.</p>

  <p>Aşağıdaki mahzene giden uzun ana girişi hayalimde şöyle bir canlandırdım. Kilise yerinin ortasına kesilmiş dar mermer bir dikdörtgen.</p>

  <p>Öne doğru kararlı adımlarla yürümeye başladım, topuklarım bütün kilisede yankılanıyordu; kancayı çekecektim.</p>

  <p>Beni durduran neydi? Sunağı görmüştüm. Tam o anda, buraya getirildiğim geceki kadar taze duran tomar tomar kırmızı çiçeklerin üzerindeki muazzam kırmızı Şeytan heykeline güneş vurmuştu.</p>

  <p>Onu gördüm. Kırmızı mermere oturtulmuş güzel taşların meydana getirdiği yanan korkunç sarı gözlerini ve beyaz fıldişinden yapılmış, hırlıyormuş gibi duran üst dudaklarından çıkan sivri dişlerini gördüm. Sağına ve soluna dizilmiş sivri dişli tüm zebanileri gördüm. Taşlı gözleri ışıkta aç gözlülük ve zaferle parlıyordu.</p>

  <p>"Mahzen," dedi Mastema.</p>

  <p>Tüm gücümle kancaya asıldım. Mermer levhayı yerinden oynatamıyordum. Hiçbir ölümlü bunu yapamazdı; onu açmak için en az on tane at gerekirdi. Daha da sıkı tutundum, ama yine de hareket etmiyordu. Duvarları hareket ettirmeye çalışmaya benziyordu.</p>

  <p>"Onun için yap!" dedi Ramiel. "Biz yapalım."</p>

  <p>"Önemli bir şey değil, Mastema; kapıları açmak gibi bir şey sadece."</p>

  <p>Mastema uzanıp beni nazikçe bir yana itti. Yerdeki uzun ince kapak yavaş yavaş açılmaya başladı.</p>

  <p>Ağırlığı karşısında afallamıştım. Kalınlığı yarım metreden fazlaydı. Yalnızca yüzü mermerdi, gerisi daha ağır, koyu, yoğun bir taştan yapılmıştı. Hayır, hiçbir insan onu yerinden kıpırdatamazdı.</p>

  <p>Birden, yerdeki ağzın içinden sanki gizlenmiş bir yay sistemine takılı olmuş bir mızrak fırladı.</p>

  <p>Mastema kapağı arkaya düşmesi için bıraktı. Menteşeleri ağırlığına dayanamayıp hemen kırıldı. Işık aşağıdaki boşluğu doldurdu. Güneşte parıldayan sivri uçlanyla sanki merdivenlerin konumlarına göre belli bir açıda ayarlanmış bir sürü mızrak daha beni bekliyordu.</p>

  <p>Mastema merdivenlerin başına indi.</p>

  <p>"Onları kırıp yolu açmaya çalış Vittorio," dedi.</p>

  <p>"Yapamaz, üstelik kayıp aşağıya düşerse onlarla dolu bir çukura düşer," dedi Ramiel. "Mastema, onları sen kaldır."</p>

  <p>"Bırakın ben kaldırayım," dedi Setheus.</p>

  <p>Kılıcımı çektim. İlk mızrağa bir darbe indirip sivri metal ucunu kestim, ama sivri tahta sapı aynen duruyordu.</p>

  <p>Mahzene inen merdivenlere adımımı attım, yükselen soğuğu anında bacaklarımda hissettim. Tahta sapa tekrar vurup birazını daha kırdım. Yana geçtim ve burada, loş ışıkta beni bekleyen iki tanesini daha hissettim. Kılıcımı tekrar kaldırdım, ağırlığından artık kolum ağrıyordu.</p>

  <p>Bu yeni ikisine de metal uçları kırılana kadar hızlı darbeler indirdim.</p>

  <p>Basamaklarda kaymamak için sağ elimle sıkı sıkı tutunarak bir adım daha aşağı indim. Ama ansızın yüksek sesle çığlık attım, boşluğa doğru sallanmıştım, merdiven kırılmıştı ve gerisi yoktu.</p>

  <p>Sol elimle zaten tutunduğum kırılmış mızrak sapına, sağ elimi de koydum. Kılıcım büyük bir gürültüyle aşağıya, çok altımda bir yerlere düştü.</p>

  <p>"Yeter Mastema," dedi Setheus. "Hiçbir insan bunu başaramaz."</p>

  <p>Kıymık dolu bu tahta parçasına iki elimle sarılmış halde yukarı, girişte toplanırlarken onlara bakıyordum.</p>

  <p>Düşsem kesinlikle ölürdüm; ölmesem bile oradan bir daha asla canlı çıkamazdım.</p>

  <p>Kollarım korkunç derecede ağrıdığı halde tek bir kelime bile etmeden bekledim.</p>

  <p>Birden bire, her zamanki gibi ses çıkarmadan, aşağıya süzüldüler. İpekten ve kanatlardan bir karmaşa içinde mahzene indiler, hepsi birden, beni çevreleyip kollarına aldılar ve beraberce mağaracığm zeminine yumuşak bir iniş yaptık.</p>

  <p>Beni hemen bıraktılar. Karanlıkta kılıcımı bulana kadar dizlerimin üzerinde dolanıp durdum. Tamam, işte bulmuştum.</p>

  <p>Nefes nefese ayağa kalktım. Kılıcımı sıkıca tutuyordum. Başımı kaldırıp yukarıda bulunan ışıklı dörtgene baktım. Gözlerimi kapatıp başımı eğdim sonra da buranın yoğun, nemli karanlığına alışmak için onları tekrar yavaşça açtım.</p>

  <p>Burası şatoyla dağın birleştiği yer olmalıydı çünkü kocaman olmasına rağmen sadece topraktan meydana gelmiş bir odaydı. En azından önümdeki kaba duvarda görebildiğim tek şey buydu. Döndüm ve Mastema'nın onları adlandırmış olduğu gibi, 'avımı' gördüm.</p>

  <p>Vampirler, larvalar - uyuyorlardı, mahzene özgü mezarları da tabut da kullanmadan - uzun sıralar halinde yatıyorlardı. Hoş giyimli her bir vücut altından dokunmuş ince bir örtüyle örtülüydü. Mağaracığın üç duvarı boyunca uzanıyorlardı. Odanın karşı ucundaki boşlukta, yıkılmış merdivenden arta kalanlar asılı duruyordu.</p>

  <p>Gözlerimi kısarak bakmaya başladım, ışık şimdi beni biraz daha tatmin ediyor gibiydi. İlk şeklin yanına yaklaştım. Koyu şarap renkli terliklerini ve kahvekırmızımsı pantolonunu görebiliyordum; hepsi de pürüzsüz bir örtünün altındaydı. Sanki narin ipek böcekleri bu yaratık için her gece bu kefeni örüyormuş gibi kalın ve mükemmel bir örtüydü. Ama işin içinde hiç de öyle bir sihir yoktu; tanrı tarafından yaratılmış olanların yapabilecekleri en iyisiydi sadece. İnsanların dokuma tezgahlarında örülmüş olduğu belliydi çünkü çok ince dikişli bir kenarı görünüyordu.</p>

  <p>Örtüyü yırtarcasına çekip kaldırdım.</p>

  <p>Yaratığın katlı duran kollarına yaklaştım ve dehşet içinde uyuyan yüzünün uyanmak üzere olduğunu gördüm. Gözleri açıldı ve kolu bana doğru hızla yaklaştı.</p>

  <p>Aniden geriye doğru çekilerek pençesinden, parmaklarının kavrayışından son saniyede kurtuldum.</p>

  <p>Döndüm ve beni çekip kurtaranın Ramiel olduğunu anladım. Gözlerimi kapattı ve alnını omzuma dayadı.</p>

  <p>"Şimdi numaralarını biliyorsun. Ona bak. Görüyor musun, kollarını tekrar kavuşturuyor. Güvende olduğunu düşünüyor. Bak gözlerini de kapatıyor."</p>

  <p>"Ne yapacağım şimdi? Onu hemen öldüreceğim!" dedim.</p>

  <p>Sol elimle kefeni kaldırarak sağ elimdeki kılıcı havaya kaldırdım. Bu sefer uyuyan canavarın üzerine saldırırken kolunu kaldırdığı anda uzvunu örtüyle sarmalayıp onu tuzağa düşürdüm; aynı zamanda bir cellat gibi kılıcımla boynuna indim. Kafası yere yuvarlandı. Herhalde boğazından çok, boynundan çıkan, iğrenç bir ses duyuldu ve kolu düştü. Daha önceki savaşımda kafasını uçurduğum ilk düşmanım gecenin karanlığında çırpınmıştıysa da bu, mücadele edemiyordu; gün ışığında daha çaresiz oldukları kesindi.</p>

  <p>Kafayı yakalayıp kaldırdım ve ağzından akan kanlara baktım.</p>

  <p>Gözleri, eğer bir an için açılmışlardıysa bile şimdi kapalıydı. Kafayı odanın ortasına, ışığın altına fırlattım; ışık eti yakmaya başladı hemen.</p>

  <p>"Şuna bakın, kafa yanıyor!" dedim ama bir yandan da işime devam ediyordum.</p>

  <p>Yandaki yaratığa gittim. Bu sefer şeffaf, ipeksi örtüyü, bu ürpertici ölümle hayatının en güzel yıllarında yüzleşmiş, uzun örgüleri olan bir kadının üzerinden kaldırmıştım. Kalkan kolu aynı şekilde sarmalayarak nefretle kafasını vücudundan ayırdım ve örgüsünden tutarak onu da arkadaşının yanma yolladım.</p>

  <p>Diğer kafa, yukarıdaki açıklıktan içeri süzülen ışığın altında kuruyup pörsümüş ve siyaha dönüşmüştü bile.</p>

  <p>"Lucifer, bunları görüyor musun?" diye bağırdım. Yankısı alay eder gibi bana döndü. "Görüyor musun?</p>

  <p>Görüyor musun?"</p>

  <p>Diğerine koştum.</p>

  <p>"Florian!" diye haykırdım örtüyü kaldırırken.</p>

  <p>Korkunç bir hata!</p>

  <p>Adını duyduğunda, ben geri bile çekilemeden gözlerini açtı. Kılıcımı sertçe indirip göğsünü deşip parçalamış olmasam, zincire asılı bir kukla gibi kalkacaktı. Ama hiçbir şey söyleyemeden geriye doğru düştü ve ben de kılıcımı, onun beyefendilere özgü narin boynuna indirdim. Sarı saçları kanla yıkandı ve gözleri kapandı. Florian'in ölümü böyle gerçekleşti, gözlerimin önünde can verdi.</p>

  <p>Bu vücutsuz yaratığı, hepsinin lideri olan bu tatlı dilli düşmanı uzun saçlarından tutup dumanlı, kokuşmuş tepeciğe fırlattım.</p>

  <p>Sol tarafı takip ederek sıra sıra devam ettim; neden solu seçtiğimi bilmiyordum ama yolum buydu ve ne zaman bir örtüyü kaldırsam vahşice ileriye atılır ve kalkarsa - ki bazen öyle inanılmaz bir hıza ulaşıyor kalkmasına fırsat tanımıyordum - kolunu sarmalar ve kafayı öyle bir hızla vücudundan ayırıyordum ki kanıyla ıslanıyordum. Darbelerim iğrenç bir hal almıştı. Bazen çene kemiklerini, bazen ise omuzlarını çatır çatır parçalıyordum, ama kurbanlarımı öldürüyordum; bu kesindi!</p>

  <p>Onları öldürüyordum!</p>

  <p>Kafalarını teker teker vücutlarından ayırıp artık sonbahar yapraklarının yandığı bir ateşe benzeyecek kadar çok dumanın çıktığı tepeye fırlatıyordum. Ama kafalar genel olarak çürüyor ve siyahlaşmış yağlı, kalın, tiksinç bir tabakaya dönüşüyordu, çok az kül vardı.</p>

  <p>Acı çekiyorlar mıydı acaba? Biliyorlar mıydı? Divanlarının parçalandığı bu korkunç ve mide bulandıran dakikalarda ruhları görünmez ayaklarla nereye gitmişti acaba, kükreyerek işimi yaptığım, tepindiğim ve başımı arkaya atıp hiçbir şey göremeyecek hale gelene kadar ağladığım bu dakikalarda nerelerdeydiler?</p>

  <p>Aşağı yukarı yirmisinin işini bitirmiştim, yirmi. Kılıcım kandan ve pıhtısından o kadar kalınlaşmıştı ki artık silmem gerekiyordu. Mahzenin öbür tarafına geçmek için yürürken kılıcımı onların vücutlarına, güzel giysilerinin üzerine sildim. Göğüslerinin üzerindeki beyaz ellerinin ne kadar pörsümüş oluklarını ve siyah kanlarının gündüz kesilmiş boyunlarından ne kadar yavaş aktığını görerek şaşırdım.</p>

  <p>"Ölü, işte hepiniz ölüsünüz, yine de nereye gittiğinizi merak ediyorum, ruhlarınız nereye gitti?"</p>

  <p>Işık azalıyordu, hızla nefes alıyordum. Başımı kaldırıp Mastema'ya baktım.</p>

  <p>"Güneş en tepede," dedi yumuşakça. Onlara, kömürleşmiş ve duman çıkan kafalara çok yakın durmasına rağmen hiç etkilenmemişti.</p>

  <p>Duman, sanki gözakı dumana dönüşmeye daha yatkınmış gibi başka bir yerlerindense daha çok gözlerinden çıkıyordu.</p>

  <p>"Kilise şimdi loş, ama henüz öğlen. Çabuk ol! Bu tarafta yirmi tane daha var, bunu sen de biliyorsun.</p>

  <p>Çalış!"</p>

  <p>Diğer melekler bir araya gelmiş, birer heykel misali hareketsiz duruyordu. Bir yanda zengin kıyafetleri içinde muhteşem Ramiel ve Setheus, diğer yanda daha yalın, sıradan ve kederli iki ruh - hepsi de büyük bir heyecanla olup bitenleri seyrediyordu. Setheus bir çürüyen kafalara bir bana bakıp duruyordu.</p>

  <p>"Devam et, zavallı Vittorio," diye fısıldadı. "Acele et."</p>

  <p>"Sen yapabilir miydin?" diye sordum.</p>

  <p>"Yapamam."</p>

  <p>"Hayır, izninin olmadığını biliyorum," dedim. Konuşmaya çalışırken, vampirlerle yaşamış olduğum mücadeleden dolayı göğsüm ağrıyordu. "Demek istediğim yapabilir miydin? Bunu yapacak gücü kendinde bulabilir miydin?"</p>

  <p>"Et ve kandan meydana gelmedim ben, Vittorio," diye cevap verdi çaresiz bir şekilde Setheus. "Ama, Tanrının benden istediklerini yapabilirdim."</p>

  <p>Yanlarından geçtim. Geriye dönüp ışıldayan küçük melek gurubuna baktım. Mastema'nnı zırhı azalan ışıkta panldıyordu ve kılıcı böğrüne karşı ışıl ışıl görünüyordu.</p>

  <p>Hiçbir şey söylemedi.</p>

  <p>Döndüm. İlk örtüyü kaldırdım. Ursula'ydı.</p>

  <p>"Hayır!" geri çekildim.</p>

  <p>Örtüyü bıraktım. Onu uyandırmayacak kadar uzaktaydım galiba çünkü hareket etmedi. Muhteşem kolları, tıpkı diğerlerindeki gibi huzur dolu bir ölüm pozisyonunda göğsünde kavuşturulmuştu, ama diğerlerinin aksine onunki tatlıydı; sanki en masum çocukluk çağında bir felaket, uzun dalgalı saçlarının bir teline bile dokunmadan onu alıp götürmüş gibi görünüyordu.</p>

  <p>Saçları, başı, omuzlan ve kuğu gibi boynu için bir taç oluşturuyordu.</p>

  <p>Hızlı nefes alışımı duyabiliyordum. Kılıcımın ucunun yere sürtmesine, taşların üzerinde ses çıkartmasına aldırış etmiyordum. Kuruyup çatlamış dudaklarımı yaladım. Hepsinin birkaç adım ötemde toplanmış bana baktıklarını biliyordum ama onlara bakmaya cesaretim yoktu. Yoğun sessizliğin ortasında lanetlilerin yanan kafalarının çatırdamalarını duyuyordum.</p>

  <p>Elimi cebime soktum ve kehribar boncuklu tespihi çıkarttım. Onu tutan elim tir tir titriyordu. Küçük haçı ve üzerindeki İsa figürünün sallanmasına izin vererek tespihi havaya kaldırdım ve ona fırlattım. Tam küçük ellerinin üzerine ve yarı çıplak göğüslerinin üzerine indi. Orada duruyordu küçük haç, solgun tenli göğüslerinin üzerinde. Hiç hareket etmedi.</p>

  <p>Işık, sanki tozmuş gibi kirpiklerinin üzerine yapışmıştı.</p>

  <p>Herhangi bir açıklama yapmadan sıradakine döndüm; yüksek sesle boğuk boğuk bağırarak örtüsünü yırtıp kafasını vücudundan ayırdım. Kadın mıydı, erkek miydi onu bile bilmiyordum. Gür, kahverengi saçlarından tutup başı kaldırdım ve onu meleklerin yanından, ayaklarının dibindeki iğrenç yığının üzerine fırlattım.</p>

  <p>Ardından öbürüne geçtim. Godric. Aman tanrım, işte bu çok hoş olacak.</p>

  <p>Daha kumaşa dokunmadan kel kafasını gördüm. Kumaşı açarken dikkatsizliğimden dolayı yırtıldığını duydum ve gözlerini açmasını, yattığı yerden yarım yamalak kalkmasını ve bana bakmasını bekledim.</p>

  <p>"Beni tanıdın mı canavar? Tanıdın mı?" diye kükredim. Kılıcım boynunun içinden geçti. Beyaz kafası yere çarptı. Kesilmiş boynundan geri kalan kısmına kılıcımı geçirerek onu şişleyip havaya kaldırdım. "Beni tanıdın mı canavar?" diye bağırdım, titreyen gözlerine ve salyalı kırmızı ağzına. "Beni tanıdın mı?"</p>

  <p>Ardından bir sinir krizi içinde işime geri döndüm.</p>

  <p>İki tane daha, sonra üç, beş, yedi ve dokuz sonunda altı tane daha ve Divan nihayet sona ermişti. Tüm dansçıları, beyefendileri, hanımefendileri ölmüştü artık.</p>

  <p>Diğer tarafa koşarak basit vücutlarının üzerinde bir örtüleri olmayan ve kendilerini korumak için sıska kollarını kaldıracak gücü bile bulunmayan zavallı işçi hizmetkarların işlerini bitirdim.</p>

  <p>"Avcılar, onlar neredeler?"</p>

  <p>"Öbür uçta, orası neredeyse karanlık, çok dikkatli ol"</p>

  <p>"Onları görüyorum," dedim. Kamburlaşmış sırtımı iyice doğrultarak sakinleşmeye çalıştım.</p>

  <p>Altı kişilik bir gurup olarak, diğerleri gibi başları duvarda ama çok tehlikeli olabilecek şekilde birbirlerine sokulmuş halde yatıyorlardı. İşim zor olacaktı.</p>

  <p>Birden işin kolaylığına gülmeye başladım. Kahkaha attım. İlk örtüyü kaldırdım ve kılıcımı ayaklarına indirdim. Beden kalktığında kılıcımı nereye indirmem gerektiğini rahatlıkla görebiliyordum, üstelik kan fışkırmaya başlamışken bile.</p>

  <p>İkincisini, bir hareketle ayaksız bıraktım, ardından onu ortadan ikiye ayırdım ve ancak o kılıcımı tutmaya çalışırken boynuna indirdim. Kılıcımı şiddetle geri çekerek elini kolundan ayırdım. "01 piçkurusu, beni arkadaşınla beraber kaçıran sendin; seni hatırlıyorum."</p>

  <p>Nihayet sonuncusunun da sakallı kafasını elimde sallıyordum. Bunu tutarak yavaşça geri yürüdüm, yoluma çıkan başka kafaları tekmeliyordum. Gücüm kalmadığı için çok uzağa fırlatamamış olduğum kafalardı bunlar; onları da süprüntüymüşler gibi tekmeleye tekmeleye ışığa götürdüm.</p>

  <p>Ortalık aydınlanmıştı, öğleden sonrası güneşi artık kilisenin batı camlarından içeri süzülüyordu.</p>

  <p>Yukarıdaki açıklıktan içeri hem harika hem de ölümcül bir sıcaklık süzülüyordu.</p>

  <p>Sol elimin tersiyle yüzümü sildim yavaşça. Kılıcımı yere koydum ve keşişlerin ceplerime koymuş olduğu mendilleri aradım. Bunları alıp yüzümü ve ellerimi temizledim.</p>

  <p>Ardından kılıcımı alıp onun yattığı yere tekrar gittim, önceki gibi uyuyordu. Işık ona yakın değildi.</p>

  <p>Yattıkları yerde hiçbirine ışık ulaşamazdı.</p>

  <p>Taştan yatağında güvendeydi. Güzelce kıvrılmış parmaklarıyla elleri daha önceki gibi hareketsiz ve beyaz göğüslerinin üzerindeki altın haçla huzur içinde yatıyordu. Saçları hareket ediyordu, yukarıdaki dar açıklıktan gelen hafif bir rüzgar vardı büyük ihtimalle. Ama hareket eden tek kısmı buydu. .</p>

  <p>Üzerinde yattığı taş o denli dardı ki kurdeleleri ve incilerinden yoksun uzun, dalgalı saçları ve altın nakışlı uzun elbisesinin kıvrımları kenarlarından aşağıya sarkmıştı. Onu gördüğüm zaman giydiği elbise değildi.</p>

  <p>Koyu kan kırmızısı rengi aynıydı ama mükemmel bir biçimde süslenmiş yeni bir elbiseydi. Sonsuza kadar prensinin öpücüğünü bekleyecek asil bir prenses gibiydi.</p>

  <p>"Cehennem bunu kabul edebilir mi?" diye fısıldadım. Ona cesaret edebildiğim kadar yaklaştım. Kolunun o mekanik şekilde kalkacağı, elinin ani hareketle boşluğa saldıracağı ya da gözlerini açacağı düşüncesine dayanamıyordum. Bunu kaldıramazdım.</p>

  <p>Elbisesinin altındaki terliklerinin yalnızca uçları görünüyordu. Şafaktaki uykusuna ne kadar da nazik yatmıştı. Merdivenleri kırık olan kapıyı kim kapatmıştı acaba? Mekanizmalarını incelememiş, düşünerek bile çözmeye çalışmamış olduğum mızrak tuzağını kim kurmuştu?</p>

  <p>Bu loş ışıkta ilk defa, başında altından ince bir halka görüyordum. Tepesini çevreleyen ve tek incisi alnında duracak şekilde gür dalgalarına minicik tokalarla tutturulmuş küçücük bir şey.</p>

  <p>Ruhu bu kadar küçük müydü? Tıpkı ateşin, güzel anatomisinin her kısmını götüreceği ya da güneşin, eşsiz yüzünü korkunç bir şeye dönüştüreceği gibi, cehennem de onu alacak mıydı?</p>

  <p>Bir zamanlar bir annenin rahminde uyumuş ve rüya görmüştü, sonra da bir babanın kollarına yatırılmıştı.</p>

  <p>Ölmüş arkadaşlarının kafalarının güneşin sabırlı, umursamaz ışınlarının altında yavaş yavaş yandığı bu iğrenç dumanlı mezara onu getiren nasıl bir felaketti acaba?</p>

  <p>Onlara döndüm, kılıcımı aşağıda tutuyordum.</p>

  <p>"Bir tanesi, bir tanesi yaşasın, sadece bir!" dedim.</p>

  <p>Ramiel yüzünü örtüp sırtını bana döndü. Setheus bakmaya devam etti, ama başını salladı.</p>

  <p>Koruyucularım her zamanki gibi düzeyli soğukluklarıyla beni sadece süzmekle yetindiler. Mastema gözlerini bana dikmiş ve sessizce, ciddi maskesinin altında ne düşünce yatıyorduysa onu değerlendiriyordu.</p>

  <p>"Hayır, Vittorio," dedi. "Sırf bunlardan birini sağ bırakasın diye mi Tanrının melekleri sana engelleri aşmana yardımcı oldu sanıyorsun?"</p>

  <p>"Mastema, o beni sevdi ve ben de onu seviyorum. Mastema, o benim hayatımı kurtardı. Mastema, sevgim adına sana soruyorum, sevgi adına sana yalvarıyorum. Buradaki her şey adaletti. Ama bunu, beni sevmiş olan ve benim de sevdiğim kızı katledersem tanrıya ne söyleyebilirim?"</p>

  <p>Surat ifadesinde en ufak bir değişiklik olmadı. Her zamanki sakinliğiyle beni izlemekle yetindi. Korkunç bir ses duydum. Ramiel ve Setheus'un ağlama sesiydi. Koruyucularım sanki şaşırmış gibi dönüp onlara baktı. Ardından dalgın, yumuşak gözleri her zamanki gibi tekrar bana döndü.</p>

  <p>"Merhametsiz melekler," dedim. "Ama, bunu söylemem size haksızlık, biliyorum. Yalan söyledim, doğru değildi. Beni affedin."</p>

  <p>"Seni affediyoruz," dedi Mastema. "Ama, bana verdiğin sözü tutmak zorundasın."</p>

  <p>"Mastema, Ursula kurtulabilir mi? Eğer kendisi her şeyden feragat ederse kurtulabilir mi?... Ruhu hala insan ruhu mu?"</p>

  <p>Cevap gelmedi. Hiçbir cevap gelmedi.</p>

  <p>"Mastema, lütfen bana söyle. Görmüyor musun? Eğer kurtulabilirse ben onunla kalabilirim, onu ikna edebilirim, yapabileceğimi biliyorum, çünkü kalbi iyilikle dolu, genç ve iyilik dolu. Mastema, söyle. Onun gibi bir yaratık kurtulabilir mi?"</p>

  <p>Cevap yoktu. Ramiel başını Setheus'un omzuna gömmüştü.</p>

  <p>"Ah lütfen, Setheus," dedim. "Bana söyleyin, kurtarılabilir mi? Ölümü benden mi olmalı? Ya onunla kalırsam? Günahlarını anlatmasını sağlarsam, yaptıklarının hesabını verse? Onun günahlarını bağışlayabilecek bir rahip yok mu? Yüce tanrım..."</p>

  <p>Ramiel'den bir fısıltı geldi; "Vittorio, kulakların .tıkalı mı? Esirlerin ağlamalarını, açlıktan inlemelerini duymuyor musun? Onları daha özgür bile bırakmadın, bunu gece mi yapmayı planlıyorsun?"</p>

  <p>"Yapabilirim. Daha zamanım var. Ama, Ursula'yla burada kalamaz mıyım? Yapayalnız olduğunu, diğerlerinin yok olduğunu, Florian ve Godric'in tüm sözlerinin zulümden başka bir anlama gelmediğini anladığı zaman ruhunu Tanrıya vermesinin hiçbir yolu yok mu?"</p>

  <p>Yumuşak ve soğuk bakışlarında en ufak bir değişiklik olmaksızın Mastema yavaşça sırtını döndü.</p>

  <p>"Hayır, yapma. Sırtını dönme!" diye bağırdım. İpekler içindeki güçlü kolunu yakaladım. Kumaşın, tuhaf ve doğaüstü kumaşın içinden, eşsiz gücünü, kuvvet dolu kolunu hissedebiliyordum. Aşağıya, bana baktı.</p>

  <p>"Neden bana söylemiyorsunuz?"</p>

  <p>"Tanrı aşkına, Vittorio!" diye kükredi birden. Sesi tüm mahzende yankılandı. "Anlamıyor musun, bunun cevabını bilmiyoruz!"</p>

  <p>Kolunu hışımla çekti, kaşlarını çatmış, elini kılıcına koymuştu.</p>

  <p>"Bağışlamayla ilgili hiçbir şey bilmeyen bir türüz!" diye bağırdı. "Kan ve etten meydana gelmiyoruz ve bizim krallığımızda her şey ya aydınlık ya da karanlıktır ve biz sadece bunu biliriz.Aniden dönüp Ursula'ya doğru yürümeye başladı. Peşinden koştum,, çekiştirdim, ama hedefinden bir parça bile sapmasını sağlayamadım.</p>

  <p>Ursula'nın kavuşturulmuş ellerini geçerek elini daldırdı ve incecik boynuna sarıldı. Ursula'nın gözleri açılıp o korkunç, dehşet verici körlükle baktı.</p>

  <p>"İçinde bir insan ruhu taşıyor," dedi fısıltıyla. Ardından sanki ona dokunmak istemiyormuş, buna dayanamıyormuş gibi elini hızla çekti. Geri çekildi ve kendisiyle beraber beni de arkaya doğru itekledi.</p>

  <p>Göz yaşlarına boğuldum. Güneş yerini değiştirdi ve mahzendeki gölgeler uzamaya başladı. Sonunda döndüm. Yukarıdaki delikten süzülen ışık artık soluktu. Altın sarısı güçlü bir renkti, ama soluktu.</p>

  <p>Meleklerim oradaydı, hepsi toplanmış beni seyrediyor ve bekliyorlardı.</p>

  <p>"Burada onunla kalıyorum," dedim. "Yakında uyanacak. Tanrının onu bağışlaması için dua etmesini isteyeceğim."</p>

  <p>Ne yapacağımı ancak kelimeler ağzımdan çıktıktan sonra anladım. Ne yapacağımı açık ve seçik anlattığımda anladım ancak.</p>

  <p>"Burada onunla kalacağım. Eğer Tanrı sevgisiyle günah çıkarırsa benimle kalabilir, sonra da ölüm gelecek. Biz onu acele ettirmek için elimizi bile kaldırmayacağız ve Tanrı ikimizi de kabul edecektir."</p>

  <p>"Bunu yapacak gücünün olduğuna inanıyor musun?" diye sordu Mastema. "Peki ya onun, onun gücü var mı?"</p>

  <p>"Bunu ona borçluyum," dedim. "Mecburum. Size hiç yalan söylemedim, hiçbirinize. Kendime de söylemedim.</p>

  <p>Kardeşlerimin ikisini de katletti, onu gördüm. Şüphesiz bir çoğunu, ailemden bir çoğunu da o öldürdü ama beni kurtardı. Beni iki kere kurtardı. Öldürmek kolaydır, kurtarmaksa değil!"</p>

  <p>"Ah!" dedi Mastema, sanki onu şaşırtmışım gibi. "İşte bu doğru," dedi.</p>

  <p>"Onun için kalacağım, sizden hiçbir şey beklemiyorum. Buradan çıkamayacağımı biliyorum. Belki o bile çıkamaz."</p>

  <p>"Tabi ki çıkabilir," dedi Mastema.</p>

  <p>"Vittorio'yu burada bırakamayız," dedi Setheus, "onu zorla alıp götürelim."</p>

  <p>"Bunu hiçbirimiz yapamayız, biliyorsun," dedi Mastema.</p>

  <p>"Sadece mahzenden dışarı," dedi Ramiel, "İçine düşmüş olduğu derin bir çukurdan kurtarır gibi."</p>

  <p>"Ama bu öyle bir şey değil, onun için yapamam."</p>

  <p>"O zaman biz de onunla beraber kalalım," dedi Ramiel.</p>

  <p>"Evet, biz de kalalım," dedi iki koruyucu meleğim, neredeyse aynı anda ve aynı ses tonuyla.</p>

  <p>"Bırakalım Ursula'da bizi görsün."</p>

  <p>"Görebildiğini nasıl bileceğiz," diye sordu Mastema. "Nereden bileceğiz bu yeteneğe sahip olup olmadığını? Bir insanın bizi gördüğüne kaç defa şahit oldunuz?"</p>

  <p>İlk defa onda öfke görüyordum. Bana baktı.</p>

  <p>"Tanrı sana ne korkunç bir oyun oynamış Vittorio!" dedi. "Nasıl düşmanlar ve nasıl dostlar vermiş!.."</p>

  <p>"Evet, bunu biliyorum ve tüm kalbimle ve de çektiğim tüm ıstırapların ağırlığıyla Ursula'nın ruhu için dua edeceğim."</p>

  <p>Gözlerimi kapatmak istememiştim.</p>

  <p>İstemediğimi biliyorum.</p>

  <p>Ama tüm manzara tamamıyla değişti, kafalardan oluşan tepe hala oradaydı, bazıları büzülüp kuruyor ve iğrenç bir duman tütüyordu. Yukarıdaki ışık iyice azalmıştı ama hala altın renkliydi; kırık merdivenler ve parçalanmış sivri sapların ardında öğleden sonrasının son ışıklarıyla altın rengindeydi.</p>

  <p>Ve meleklerim gitmişti.</p>

  <h1 id="sigil_toc_id_11">XII</h1>

  <p class="baslik">GÜNAHA DAVET</p>

  <p>Tüm gençliğime rağmen vücudum daha fazlasını kaldıramazdı. Yine de onun uyanmasını beklerken bu mahzenden bir çıkış aramadan nasıl durabilirdim?</p>

  <p>Meleklerimin gitmesine aldırış etmiyordum, bunu hakketmiştim ve yapmayı amaçlamış olduğum şeyin doğruluğundan emindim. Ursula, Tanrının merhametine sığınacak ve biz bu mağaradan çıkacaktık.</p>

  <p>Gerekirse ruhunu tüm günahlarından arındırabilecek bir rahip bile bulacaktık. Tanrı sevgisiyle günahlarını kendi başına tam olarak anlatamazsa, eh işte o zaman kilise tarafından bağışlanması onu kesinlikle kurtarırdı.</p>

  <p>Kuruyan cesetlerin arasında, mahzende dolandım. Bütün ışık, taş yataklarından aşağıya akmış ve kurumuş kan göllerine vuruyordu.</p>

  <p>En sonunda umduğum şeyi buldum, kaldırılıp yukarıdaki tavana dayandınlabilecek uzun bir el merdiveni.</p>

  <p>Ama böyle bir şeyi yalnız başıma nasıl kaldıracaktım?</p>

  <p>Yoluma çıkan ve artık tanınmaz hale gelmiş kafaları tekmeleyerek merdiveni mahzenin ortasına doğru çektim ve tam ortasındaki iki basamağının arasına girerek onu kaldırmaya çalıştım.</p>

  <p>İmkansız. O kadar gücüm yoktu. İnce olmasına rağmen çok uzun ve fazlasıyla ağırdı. Belki üç ya da dört güçlü adam en ucunu kırık merdivenlere değdirebilecek kadar kaldırabilirdi, ama tek başıma ben, kesinlikle yapamazdım.</p>

  <p>Belki başka bir yol bulabilirdim. Yukarıdaki saplara fırlatılabilecek bir zincir ya da halat vardı belki de.</p>

  <p>Alacakaranlıkta öyle bir şeyi aramaya koyuldum, ama bulamadım.</p>

  <p>Böyle bir yerde zincir ya da halat bulunmaz mıydı?</p>

  <p>Kırık merdivenle yer arasındaki boşluğu genç vampirler bile sıçrayabiliyorlar mıydı?</p>

  <p>En sonunda duvarların dibinde bir kiler ya da Tanrı korusun, bu düşmanlarla dolu başka bir mahzene işaret edebilecek bir halka, bir kol ya da uzantı gibi bir şey aramaya koyuldum.</p>

  <p>Bir şey bulamadım.</p>

  <p>En sonunda tekrar odanın ortasına yürüdüm. Bütün kafaları artık deri kadar siyah ve sarı gözlü olan Godric'in iğrenç kel kafasını bile bir araya getirip ışığın onlar üzerinde çalışmasını sürdürmekten geri kalmayacağı bir yere dizdim.</p>

  <p>Ardından el merdiveninin üzerinden sendeleyerek geçtim ve Ursula'nın yattığı taşın önünde dizlerimin üstüne düştüm.</p>

  <p>Çöktüm, biraz uyuyacaktım, hayır, uymak değil, sadece dinlenecektim.</p>

  <p>Hiç istemediğim halde, bundan korktuğum, pişmanlık duyduğum halde vücudumun gevşediğini hissettim.</p>

  <p>Çıplak taşa yattım ve gözlerim kapandı. Merhamet dolu, güçlendiren bir uykuya daldım.</p>

  <p>İnanılmazdı.</p>

  <p>Çığlığıyla uyanacağımı, taşının üzerinde, karanlıkta bir sürü ölünün arasında yalnız olduğunu fark eden korkmuş bir çocuk gibi davranacağını zannetmiştim.</p>

  <p>Kafalardan yaptığım tepenin görüntüsünün onu dehşete düşüreceğini zannetmiştim.</p>

  <p>Ama hiçbiri olmadı.</p>

  <p>Çayırımızdaki çiçeklerin mor rengine bürünmüş yukarıdaki boşluğu alacakaranlık dolduruyordu ve Ursula tepemde dikilmiş duruyordu. Tespihimi boynuna asmıştı, bu hiç alışıldık bir şey değildi. Küçük haç ışıkta sallanıyordu, onu değerli bir takı gibi takmıştı. Haçın altın rengi, gözlerindeki ışıltıyla beraber adeta dans ediyordu.</p>

  <p>Gülümsüyordu.</p>

  <p>"Cesurum, kahramanım. Gel, bu ölüm ülkesinden kaçalım. Yapmışsın, intikamını almışsın."</p>

  <p>"Dudaklarını hareket ettirdin mi?"</p>

  <p>"Bunu seninleyken yapmama gerek var mı?"</p>

  <p>Beni ayağa kaldırırken ürperdiğimi hissettim. Elleri yumuşak bir şekilde omuzlarımın üzerinde, başını kaldırmış gözlerimin içine bakıyordu.</p>

  <p>"Sevgili Vittorio," dedi. Ardından beni belimden kavrayarak havaya fırladı. Sivri uçlarına hiç dokunmadan kırılmış mızrakları geçtik ve alacakaranlığa bürünmüş kiliseye çıktık. Pencereler kararmış ve gölgeler hoş, şefkat dolu bir şekilde uzaktaki sunağın çevresinde oynuyordu.</p>

  <p>"Ah sevgilim, aşkım," dedim. "Meleklerin ne yaptığını biliyor musun? Ne söylediklerini biliyor musun?"</p>

  <p>"Gel, esirleri serbest bırakalım, tıpkı istediğin gibi," dedi.</p>

  <p>Öyle tazelenmiş, öyle dinç hissediyordum ki kendimi sanki yorucu hiçbir iş yapmamışım, sanki savaşım beni yorup bitirmemiş, mücadele ve çarpışma günlerdir ayrılmaz bir parçam olmamıştı sanki.</p>

  <p>Şatonun içinden onunla koştum. Kafesteki zavallı insanlara giden kapıları bir bir ardına kadar açtık. Hafif ve nazik ayaklarıyla portakal ağaçları ve kuş yuvalarının altından koşan Llrsula'ydı, çorbayla dolu kazanları deviren ve fakirlere, felçlilere, umutsuzlara özgür olduklarını, artık onları tutsak eden kimsenin olmadığını haykıran yine Ursula'ydı.</p>

  <p>Göz açıp kapayana kadar yüksek balkonların birine çıkmıştık. Alacakaranlıkta, aşağılarda, çok uzakta zavallı ilerlemelerini görüyordum. Mor gökyüzünün altında dağdan aşağıya inen, arka arakaya dizilmiş halde oluşturdukları uzun sıralarını görüyordum. Güçlüler zayıflara yardım ediyordu, gençler yaşlıları taşıyordu.</p>

  <p>"Nereye gidecekler, o kötü şehre geri mi dönecekler, onları kurban eden canavarlara?" Birden öfkeye kapılmıştım. "Ceza. Evet, cezalandırılmaları gerek."</p>

  <p>"Zamanla, Vittorio, zamanımız var. Senin zavallı, hüzünlü esirlerin şimdi özgür. Şimdi bizim zamanımız, senin ve benim. Benimle gel."</p>

  <p>Aşağıya uçtuğumuzda etekleri geniş, koyu renkli bir yuvarlak oluşturuyordu. Aşağıya, aşağıya, pencerelerden aşağı, duvarlardan aşağıya, ta ki ayaklarım yumuşak yere değinceye kadar.</p>

  <p>"Aman Tanrım, burası çayırımız, bak, bizim çayırımız," dedim. "Burayı ay ışığının altında, tıpkı rüyalarımdaki kadar net görebiliyorum".</p>

  <p>Ansızın her tarafımı bir yumuşaklık kapladı, onu kollarımda sıktım ve parmaklarımı dalgalı saçlarının içine daldırdım. Etrafımızdaki tüm dünya sallanıyor gibiydi, ben onunla dans ediyordum ve birbirimize kenetlenmiş halde durduğumuz yerde, rüzgarın nazikçe salladığı ağaçlar bize şarkı söylüyordu.</p>

  <p>"Bizi hiçbir şey ayıramaz, Vittorio," dedi. Kollarımdan sıyrıldı. Koşmaya başladı.</p>

  <p>"Hayır, bekle, Ursula bekle!" diye bağırdım. Peşinden koşmaya başladım ama, otlar ve süsenler yüksek ve gürdü. Rüyama pek benzemiyorlardı, ama aslında yine de rüyamdaki gibiydi çünkü bunlar canlı ve doğanın yeşil kokusu ile doluydu. Orman, kokulu rüzgarda nazik bir şekilde dallarını sallandırıyordu.</p>

  <p>Tükenmiş bir şekilde kendimi yere attım ve çiçeklerin her tarafımı kaplamasına izin verdim. Süsenlerin, yukarıya dönük yüzüme bakmalarına izin verdim.</p>

  <p>Başımda diz çöktü. "Beni bağışlayacak, Vittorio," dedi. Sonsuz merhametiyle her şeyi bağışlayacak."</p>

  <p>"Ah, evet sevgilim, bir tanem, güzel aşkım, kurtarıcım, seni bağışlayacak."</p>

  <p>Küçük haç boynuma değiyordu.</p>

  <p>"Ama, önce benim için bir şey yapmalısın. Aşağıda yaşamama izin veren, beni bağışlayan, bana güvenerek ayaklarımın ucunda uyuya kalan sen bunu yapmalısın..."</p>

  <p>"Neyi sevdiğim?" diye sordum. "Söyle, yapayım."</p>

  <p>"Önce kuvvetli olmak için dua et. Ondan sonra, insan vücuduna, sağlam ve vaftiz edilmiş vücuduna, lanetli kanımdan alabildiğin kadarını almalısın, onu benden emmeli ve böylece ruhumu büyüsünden kurtarmalısın; sana verdiğimiz iksir gibi kusularak çıkacak ve sana zarar veremeyecek. Bunu benim için yapar mısın? Beni bu zehirden arındırır mısın?"</p>

  <p>Hastalığımı düşündüm, manastırda vücudumdan çıkan kusmuğu. Hepsini düşündüm, eblehliğimi, korkunç konuşma çabalarımı ve deliliğimi.</p>

  <p>"Bunu benim için yap," dedi.</p>

  <p>Üzerime yattı, kalbinin atışlarını hissediyordum, kendiminkileri de. Böylesi hülyalı bir gevşekliği daha önce hiç tatmamıştım. Parmaklarımın kıvrıldığını hissettim ve bir an için sert kayalara dokunduğumu hisseder gibi oldum, sanki bu çayırda ellerim çakıl taşları bulmuştu, ama ardından, ezilmiş çiçek saplarını, mor, kırmızı ve beyaz süsenler geri döndü.</p>

  <p>Başını kaldırdı.</p>

  <p>"Tanrı adına," dedim. "Senin kurtuluşun için almam gereken her zehri senden alacağım; kanı çürümüş bir yaradan çekermiş gibi alacağım. Cüzamlı birinin kanıymış gibi. Ver, kanını bana ver."</p>

  <p>Yüzü öyle hareketsiz, öyle narin, öyle zarif, öyle beyazdı ki.</p>

  <p>"Cesur ol sevgilim, cesur ol. Çünkü kanım için önce yer açmalıyım."</p>

  <p>Boynuma sokuldu ve etimde dişlerinin batırılışını hissettim. "Cesur ol, yer açmak için sadece birazcık daha."</p>

  <p>"Biraz daha mı?" diye fısıldadım. "Biraz daha, ah Ursula, başını kaldırıp yukarıdaki Cennete ve Cehenneme bak, çünkü yıldızlar melekler tarafından yerleştirilen ateşten kürelerdir."</p>

  <p>Ama kelimeler uzatılmış, anlamsızlaşmıştı ve kulaklarımda yankılara dönüştü. Etrafımı karanlık sardı ve elimi kaldırdığım zaman sanki altın bir ağ ile kaplanmış olduğunu gördüm. Parmaklarım ağın içinde gizlenirken, uzakları, çok uzakları görebiliyordum.</p>

  <p>Çayır birden bire güneş ışığına boğuldu, ayrılmak, oturmak ve ona anlatmak istedim. Bak, güneş geldi ve sen acı çekmiyorsun, bir tanem benim. Ama damarlarıma giren bu ilahi, tatlı, mükemmel haz dalgaları beni tekrar tekrar sarsıyordu, benden çekiliyordu, kasıklarımdan yukarı çekiliyordu.</p>

  <p>Dişleri etimden ayrıldığında ruhu, tüm organlarımdaki, bir zamanlar erkek ve çocuk olan, şimdiyse insan olan tüm parçalarımdaki tutuşunu kuvvetlendirmiş gibiydi.</p>

  <p>"Ah, bir tanem, sevdiğim, durma. Güneş kestane ağaçlarının dallarında baş döndürücü oyunlar oynuyor."</p>

  <p>Ağzını açtı ve içinden kan aktı, derin ve koyu kan öpücüğüydü. "Onu benden al, Vittorio."</p>

  <p>"Tüm günahlarını içime, benim tatlı Ursula'm. Tanrım bana yardım et. Tanrım merhametini benden esirgeme. Mastema..."</p>

  <p>Ama kelimeler yarıda kesildi. Ağzım kanıyla doldu ve bu sefer kokuşmuş bir karışım değil, bana en gizli ve baş döndüren öpücükleriyle ilk vermiş olduğu o kavuran, iç gıcıklayan tatlı kandı. Yanız bu sefer dayanılmaz bir sel gibi akıyordu.</p>

  <p>Kolları altımdaydı. Beni kaldırdı. Kanı içimdeki damarları tanımazlıktan geliyor ve doğrudan organlarıma doluyor gibiydi. Omuzlarıma, göğsüme ve sonunda onu boğmak, canlandırmak için kalbime doluyordu.</p>

  <p>Parıldayan, dans eden güneşe baktım, gözlerimin önünde görüşümü engelleyen onun yumuşak saçlarını hissediyordum, ama altın tellerinin arasından bakabiliyordum hala.</p>

  <p>Kan bacaklarımdan parmaklarımın uçlarına kadar indi, vücudum kuvvetle kabanyordu. Organım zonkluyordu ve bir kez daha üzerimde Ursula'nın ince ve narin bedeninin ağırlığını, yılankavi uzuvlarının etrafıma dolanışını, tutuşunu, beni bağlamasını hissediyordum. Kollan altımda kavuşmuş, dudakları benimkilere kapanmıştı.</p>

  <p>Gözlerim büyük bir çabayla açıldı. İçlerine güneş ışığı doldu ve ardından geri çekildi. Çekildi; soluk alışlarımın sesi inanılmaz bir şekilde arttı ve kalbimin atışları da yabani bir çayırda değilmişiz gibi yankılanmaya başladı. Sesler, güçlenmiş vücudumdan, dönüştürülmüş vücudumdan, onun kanı ile dolu vücudumdan çıkan sesler, taş duvarlarda yankılanıyordu!</p>

  <p>Çayır gitmiş ya da hiç olmamıştı. Alacakaranlık yukarıda bir dikdörtgendi; mahzende yatıyordum.</p>

  <p>Onu üzerimden atarak doğruldum, acıyla bağırırken onu uzağa fırlattım. Hışımla ayağa kalktım ve önümde uzattığım beyaz ellerime baktım. Korkunç bir açlık büyüdü içimde, yabani bir kuvvet, bir kükreme!</p>

  <p>Yukarıdaki koyu mor ışığa baktım ve haykırdım. "Bana ne yaptın! Beni sizden birine neden çevirdin!"</p>

  <p>Ağlamaya başladı, ona saldırdım. Geriledi. Eli ağzının üzerinde, ağlayarak benden kaçmaya başladı.</p>

  <p>Mahzenin dört duvarı arasında bir fare gibi koşuyor, çığlıklar atıyordu.</p>

  <p>"Vittorio, hayır, Vittorio, hayır, Vittorio, hayır, canımı yakma. Vittorio, bunu bizim için yaptım; Vittorio, artık özgürüz. Ah Tanrım bana yardımcı ol!"</p>

  <p>Ve ardından uçtu, uzattığım kollarımdan son anda kaçtı ve soluğu yukarıdaki kilisede aldı.</p>

  <p>"Cadı, canavar, larva. Beni illüzyonlarınla kandırdın, beni sizden biri haline getirdin, bana bunu nasıl yaparsın!"Karanlıkta kılıcımı bulana kadar sürünürken, duvarlarda ardı sıra yankılanan kükremelerini duyuyordum. Ardından ben de sıçradım ve mızraklara değmeden kendimi kilisede buldum. Ursula, gözlerinde pırıldayan göz yaşlarıyla sunağın önünde dolanıyordu.</p>

  <p>Gerileyerek, kararmış pencerelerden yolunu bulan yıldızların ışığıyla hafiften aydınlatılmış kırmızı çiçeklerin arasına daldı.</p>

  <p>"Hayır, Vittorio. Beni öldürme, öldüremezsin. Yapma!"</p>

  <p>Ağlıyor ve inliyordu. "Ben de bir çocuğum, senin gibi, lütfen yapma!"</p>

  <p>Onu fırlattım. Kilisenin diğer ucuna yuvarlandı. Kılıcımla hiddetle şeytanın heykeline saldırdım, sallandı ve büyük bir gürültüyle düşüp lanetli kilisenin mermer tabanında param parça oldu.</p>

  <p>Ursula öbür uçta dolanıyordu. Diz üstü çöküp kollarını bana doğru uzattı. Başını sallıyordu, açık saçları oradan oraya uçuşuyordu.</p>

  <p>"Beni öldürme, beni öldürme, beni öldürme. Öldürürsen beni cehenneme gönderirsin. Yapma!"</p>

  <p>"Sefil!" diye inledim. "Seni, sefil, aşağılık yaratık!"Göz yaşlarım tıpkı onunkiler gibi yanaklarımdan süzülüyordu. "Susadım, seni adi, susadım ve onları, kafesteki esirlerin kokularını duyabiliyorum. Kokularını, kanlarının kokularını duyabiliyorum. Lanet olsun, lanet olsun sana!"</p>

  <p>Ben de diz çökmüştüm.</p>

  <p>İğrenç heykelin parçalarını yanlara doğru tekmeleyerek kendimi mermerin üzerine attım. Kılıcımla sunak örtüsünü ucundan yakalayıp aşağıya çektim. Üzerindeki tüm kırmızı çiçekler üzerime döküldü. İçlerinde yuvarlanabiliyor, yumuşaklıklarına yüzümü gömebiliyordum.</p>

  <p>Etrafa birden sessizlik çöktü. İnlemelerimle dolu korkunç bir sessizlik. Gücümü hissedebiliyordum, sesimin tınısında bile vardı. Kılıcı yorulmadan, zorlanmadan tutan kolumda ve ıstırapsız sakinliğimde hissedebiliyordum; soğuk olması gereken ama olmayan ya da en azından hoş bir şekilde soğuk olan yerde bile hissedebiliyordum gücümü.</p>

  <p>Hah, beni kudretli kılmıştı.</p>

  <p>Burnuma bir koku geldi. Yukarı baktım. Ursula, yumuşak ve sevgi dolu Ursula hemen yanımda, ayakta duruyordu. Yıldızların ışığı yansıyordu gözlerinden. Pırıl pırıl, sessiz ve yargılamayan bakışlarını bana çevirmişti. Kollarında genç bir insanı tutuyordu, nasıl bir tehlikede olduğunu bilmeyen yarım akıllı biri.</p>

  <p>Ne kadar da pembe ve körpe görünüyordu, tam ağzıma layık kızarmış bir domuza benziyordu.</p>

  <p>Kaynayan, doğal bir şekilde pişen kanla dolup taşıyordu. Benim için hazır. Onu önüme oturttu.</p>

  <p>Çıplaktı, sıska kalçaları, oturduğu için topuklarındaydı. Titreyen göğsü pespembe ve saçları dürüst yüzünün etrafında siyah, uzun ve yumuşaktı. Hayal görüyor ya da karanlıkta bir şeyler arıyor gibi görünüyordu. Kim bilir belki de melekleri?</p>

  <p>"İç sevgilim, ondan iç," dedi Ursula, "Gücün gelir ve ikimizi de günah çıkarmamız için rahibe götürürsün."</p>

  <p>Gülümsedim. Önümdeki yarım akıllı çocuğa karşı hissettiğim açlık neredeyse dayanılmazdı. Ama bu şimdi bambaşka bir şeydi, öyle değil mi; yani dayanabileceklerim, kaldırabileceklerim konusu. Ben de şimdi bu anın zevkine varacaktım, Ursula'ya bakarak dirseğimin üzerine kalktım.</p>

  <p>"Rahibe mi? Kiliseye mi gideceğimizi sanıyorsun? Başka bir şey yapmadan, ikimiz, hemen?"</p>

  <p>Tekrar ağlamaya başladı, "Hayır, hemen değil, yo, hemen değil," diye sızlandı. Başını sallıyordu.</p>

  <p>Yenilmişti.</p>

  <p>İnsanı aldım, onu emip kuruturken, boynunu kırdım. Hiç sesini çıkarmadı. Ne acı, ne korku ne de çığlık atmak için zamanı olmuştu.</p>

  <p>İlk avlarımızı unutabilir miyiz? Bunu hiç unutabilir miyiz?</p>

  <p>Bütün gece boyunca o kafesin her köşesini keşfettim. Bir hay-•• van gibi karşıma çıkanı yalayıp yuttum.</p>

  <p>Boyunlarından büyük bir zevkle, tıka basa dolana kadar içtim, her birinden ne istiyorsam onu alıyordum ve onları Tanrıya ya da cehenneme yolluyordum, nereye olduğunu nereden bilebilirim ki? Artık bu dünyada Ursula'yla birlikte olmaya mahkumdum ve o da kendi zarif tarzıyla, benimle beraber bir ziyafet çekti.</p>

  <p>Kükremelerimi ve inlemelerimi dinledi, beni öpmek ya da hiddetten sarsıldığımda göz yaşlarıyla köşeye sıkıştırmak için ne zaman fırsatı olursa yakaladı.</p>

  <p>"Buradan çıkalım," dedim.</p>

  <p>Tam şafaktan önceydi. Bu sivri kulelerin altında, bu şatoda, bu kötü, iğrenç doğumumun yerinde bir günümü bile geçiremeyeceğimi söyledim.</p>

  <p>"Bir mağara biliyorum," dedi. "Dağların çok aşağısında, ekili toprakların ötesinde."</p>

  <p>"Evet, gerçek bir çayırın ucunda değil mi?"</p>

  <p>"Bu güzel ülkede sayamayacağım kadar çok çayır var sevgilim," dedi, "ve ay ışığında çiçekler bizim sihirli gözlerimize en az Tanrının güneşinin ışığında insanlara parladıkları kadar tatlılıkla, rengarenk parlıyorlar. Unutma ki ay bizim."</p>

  <p>"Ve yarın gece... rahibi düşünmeden önce..." rahibi düşünmek için kendine zaman vermelisin."</p>

  <p>"Beni tekrar güldürme. Bana uçmayı öğret. Kolunu belime dola ve yüksek duvarlardan bir insanı parçalayacak bir düşüşten, aşağıya, güvenliğe nasıl inilir, göster. Artık rahiplerden bahsetme. Benimle alay etme!"</p>

  <p>"...rahibi, günah çıkartmayı düşünmeden önce," diye devam etti yılmadan, nazik, tatlı, ince sesiyle, gözleri aşktan göz yaşlarıyla dolup taşıyordu, "Santa Maddalana şehrine geri döneriz ve hepsi uyurken şehirlerini etraflarında yakarız."</p>

  <h1 id="sigil_toc_id_12">XIII</h1>

  <p class="baslik">KÜÇÜK GELİN</p>

  <p>Santa Maddalana'yı yakmadık. Şehri yağmalamak çok daha zevkliydi.</p>

  <p>Üçüncü gece, gün doğarken ağlamayı bırakmıştım artık. Gizli ve ulaşılmaz mağaramıza çekilir, birbirimizin kollarında kenetlenmiş bir halde uykumuza dalardık.</p>

  <p>Üçüncü gecede şehir sakinleri başlarına gelen felaketi — şeytanla kurnaz pazarlıklarının nasıl ters döndüğünü - artık anlamış ve paniklemiş bir haldeydi. Onların kurnazlıklarını keşfedip işlerini bozmak, dolambaçlı sokaklarının gölgelerinde saklanmak ve en pahalı ve zekice yapılmış kilitlerini kırmak harika bir oyundu.</p>

  <p>Erken saatlerde, kimse sokağa çıkmaya cesaret edemezken ve iyilik dolu Fransiskan rahibi odasında uyanıp diz üstü çöküp olup biteni kavrayabilmesi için Tanrıya dua ederken - hatırlarsınız, bu rahip handa bana arkadaşlık etmiş, benimle yemek yemiş ve beni uyarmıştı, Dominiken kardeşi gibi kızgınlıkla değil, nezaketle yapmıştı bunu - bu rahip dua ederken, ben de Fransiskan kiliseye gizlice girdim ve dua ettim.</p>

  <p>Ama her gece, kendime, orospusuyla yatakta olan her erkeğin kendisine söylediğini söylüyordum; "Bir gece daha Tanrım, yarın günah çıkarmaya gideceğim. Yalnızca güzel bir gece daha Efendim, ve evime karıma döneceğim."</p>

  <p>Şehir sakinlerinin bize karşı hiçbir şansı yoktu.</p>

  <p>Sevgili Ursula'm kendiliğimden yapamadığım ya da deneyerek başaramadığım şeyleri bana sabır ve zarafetle öğretiyordu. Akıl okuyabiliyordum, barışı sağlamış olan mistik Efendi Florian'a kendi çocuklarını bağışlamış olan tembel, yalancı bir tüccarın kanını emerken bir günahı bulup tek bir dil darbesiyle yiyebiliyordum.</p>

  <p>Bir gece, şehirlilerin terk edilmiş şatoya girmiş olduğunu fark ettik. Zorlama ve ani bir giriş yapıldığına dair kanıtlar vardı. Çok az şey çalınmış ya da yerinden oynatılmıştı. Kilisede düşmüş Lucifer'in ayaklığının etrafında hala duran ürpertici Azizler onları nasıl korkutmuştu kim bilir. Ne altın şamdana ne de sonradan yokladığımda içinde kurumuş bir insan kalbi bulduğum eski altın sandığa dokunulmamıştı.</p>

  <p>Kızıl Divana son ziyaretimizde vampirlerin yanmış derimsi kafalarını mahzenden alıp renkli camlı pencerelerin içinden hepsi birer taşmış gibi teker teker fırlattım. Böylece şatonun son şaheserleri de yok olmuştu.</p>

  <p>Beraberce, Ursula ve ben, şatonun hiç görmediğim, hatta aklımın ucundan bile geçmemiş yatak odalarını dolaştık. Ursula bana divanın zar oyunları, satranç oynadıkları ya da küçük müzik topluluklarını dinlemek için toplandıkları odaları teker teker gösterdi. Orada burada bir şeylerin çalınmış olduğuna dair izlere rastlıyorduk - bir yataktan alınmış yatak örtüsü ve yere düşmüş bir yastık gibi şeyler.</p>

  <p>Ama şatodan ne kadar az şey götürmüş olduklarına bakılınca şehirlilerin aç gözlülükten çok, korkuyla hareket etmiş oldukları apaçık belli oluyordu.</p>

  <p>Ve onlara saldırmaya devam ettiğimizde, büyük bir ustalıkla onları yenmeye başladığımızda, Santa Maddalana'yı teker teker terk etmeye başladılar. Gece yarısı boş sokaklara daldığımızda dükkanları açık halde bulurduk. Örtülmemiş pencereler, boş beşikler, Dominikken kilisesi artık dini olmaktan çıkmış, boşaltılmış, sunak taşı çıkartılmıştı. Hızlı bir ölüm verecek kadar merhamet göstermemiş olduğum korkak rahipler cemaatlerini terk etmişlerdi.</p>

  <p>Oyunumuz bana giderek daha da çok zevk veriyordu. Şehirde kalanlar mücadele etmeden pes etmeye niyeti olmayan kavgacı ve hırslı tiplerdi. Masumları, ışığın gücüne ya da Azizlerin onları koruyacağına inananları, şeytanla oynamış ve şimdi ellerinle kılıçla endişe içinde karanlıkta bekleyenlerden ayırmak kolaydı.</p>

  <p>Onlarla konuşmayı seviyordum, öldürürken onları kelimelerimle hırpalamayı. "Oyununuzun sonsuza dek sürebileceğini mi sanıyordunuz? Beslediğiniz şeyin sizinle beslenmeyeceğini mi inanıyordunuz?"</p>

  <p>Ursula'ma gelince böyle oyunlar için midesi yoktu. Istırap çekenleri görmeye dayanamıyordu. Şatodaki eski Kan Ayini'ne, yalnızca müzik ve her adımda onu yönlendiren Florian ve Godric'in üstün, hiddetli otoriteleri sayesinde dayanabiliyormuş.</p>

  <p>Geceler geçtikçe şehir yavaş yavaş boşalırken, çiftlikler terk edilirken; Santa Maddalana, okul şehrim gittikçe, bir harabeye daha da çok benzerken, Ursula yetim çocuklarla oynamaya başladı. Bazen kilisenin merdivenlerinde bir insan bebeğini kucağına alır, oyunlar oynar, sarılır ve ona Fransızca masallar anlatırdı.</p>

  <p>Kendi zamanından kalma Latince, eski saray şarkıları söylerdi. İki yüz yıl önce yaşadığını söylemişti ve isimleri benim için hiçbir şey ifade etmeyen Fransa ve Almanya'daki savaşlardan bahsederdi.</p>

  <p>"Çocuklarla oynama," dedim. "Bunu hatırlarlar, bizi hatırlarlar:'</p>

  <p>Halk, bir daha toparlayamayacak derecede mahvolana kadar iki hafta geçti, sadece çocuklar ve en yaşlılardan bir kaçı, bir de Fransiskan rahip ve gece ışıklı, küçük odasında hala ne olup bittiğini anlamamış gibi kendi kendine kağıt oyunları oynayan babası, küçük komik adam kalmıştı.</p>

  <p>On beşinci gecede, öyleydi galiba, şehre geldiğimizde sadece iki kişinin kalmış olduğunu hemen anladık.</p>

  <p>Yaşlı küçük adamın boş handa açık kapılarla kendi kendine şakılar söylediğini duyabiliyorduk. Zilzurna sarhoştu ve nemli, pembe kafası mumunun ışığında parıldıyordu. 'Saat' adında tek başına oynanan bir oyun oynuyordu ve kağıtları masanın üzerinde yuvarlak bir şekilde dizmişti. Fransiskan rahip yanında oturuyordu. Hana girdiğimizde korkusuzca ve sakince başını kaldırıp bize baktı.</p>

  <p>İkisinin içindeki kan için korkunç bir açlık hissettim.</p>

  <p>"Sana adımı hiç söylemedim, değil mi?" diye sordu.</p>

  <p>"Hayır, hiç söylemedin Peder," dedim.</p>

  <p>"Joshua," dedi; "Adım bu, Peder Joshua. Halkın geri kalanı Assisi'ye gitti ve yanlarında son kalan çocukları da götürdüler. Güneye doğru uzun bir yolculuktur."</p>

  <p>"Biliyorum, Peder," dedim. "Assisi'ye gitmiştim. Aziz Francis'in türbesinde dua etmiştim. Söyle bana peder bana baktığında etrafımda melek görüyor musun?"</p>

  <p>"Neden melekler göreyim?" diye sordu sessizce. Bakışlarını benden alıp Ursula'ya çevirdi. "Güzellik görüyorum, parlatılmış fildişi gibi gençlik görüyorum, ama melek görmüyorum. Hiç görmedim de."</p>

  <p>"Ben gördüm," dedim. "Oturabilir miyim?"</p>

  <p>"Nasıl istersen," dedi. Bize bakıyordu ve ben o gün köydeki gibi karşısına oturduğumda, sert, basit tahta sandalyesinde doğruldu. Ama şimdi güneşin altında kokulu yeşilliklerin arasında değil, içeride, mumun daha çok ışık ve daha çok ısı verdiği hanın içindeydik.</p>

  <p>Ursula şaşkın gözlerle bana bakıyordu. Ne yapmayı düşündüğümü anlamaya çalışıyordu. Benim ve oyunlar oynadığı çocuklar haricinde daha önce bir insanla konuştuğuna şahit olmamıştım - yani sadece kalbinin ısındığı ve yok etmeye niyeti olmadığı insanlarla.</p>

  <p>Bu küçük adam ve oğlu hakkında ne düşündüğünü bilemiyordum.</p>

  <p>Yaşlı adam kağıt oyununu kazanıyordu. "Bak, görüyor musun, sana söylemiştim. Şanslıyız!" dedi. Yağlı kağıtlarını toparlayıp tekrar oynamak için dağıtmaya başladı.</p>

  <p>Rahip, sanki yaşlı babasını kandırmak ya da onaylamak için bile aklını toparlayamıyormuş gibi ona dalgın gözlerle baktı ve tekrar bana döndü.</p>

  <p>"O melekleri Floransa'da gördüm," dedim. "Ve onları hayal kırıklığına uğrattım, onlara ettiğim yemini bozdum, ruhumu kaybettim."</p>

  <p>Başını aniden bana doğru çevirdi.</p>

  <p>"Bunu neden uzatıyorsun?" diye sordu.</p>

  <p>"Size zarar vermeyeceğim, arkadaşım da öyle," dedim. İç çektim. Bir sohbette kupama ya da bardağıma uzanıp bir şeyler içeceğim an bu an olurdu. Açlıktan acı çekiyordum. Susuzluğun Ursula'nın da canını yakıp yakmadığını merak ediyordum. Rahibin bardağına baktım, benim için artık hiçbir şey ifade etmiyordu, hiçbir şey. Yüzüne baktım, mumun ışığında terliyordu. Devam ettim:</p>

  <p>"Onları gördüğümü bilmeni istiyorum, onlarla konuştuğumu, meleklerden bahsediyorum. Bu şehre ve buradaki insanların ruhlarına hükmeden o canavarları yok etmem için bana yardım etmeye çalıştılar. Bunu bilmeni istiyorum peder."</p>

  <p>"Neden evladım, neden bunları bana anlatma gereği duyuyorsun?"</p>

  <p>"Çünkü, güzellerdi ve en az bizim kadar gerçektiler ki artık bizi gördün. Cehenneme ait bir şeyler gördün; tembelliği ve ihaneti gördün, korkaklığı ve hilekarlığı, Şimdi şeytanları görüyorsun, vampirleri. Evet, kendi gözlerimle melekleri, gerçek melekleri, muhteşem melekleri gördüğümü bilmeni istiyorum ve kelimelerle asla ifade edemeyeceğim kadar parlak ve ilahi güzellikteydiler."</p>

  <p>Uzun bir zaman söylediklerimi düşündü, sonra da endişeli görünen, haksız yere ıstırap çekmemden korkarak bana bakan Ursula'ya baktı, ardından yine bana döndü:</p>

  <p>"Neden onları hayal kırıklığına uğrattın? Sana neden geldiler ve meleklerin yardımına sahiptiysen neden başaramadın?"</p>

  <p>Omuzlarımı silktim. Gülümsedim. "Aşk için."</p>

  <p>Cevap vermedi.</p>

  <p>Ursula başını koluma yasladı. Ağırlığını bana verirken açık saçlarının sırtıma dokunuşunu hissettim.</p>

  <p>"Aşk için!" diye tekrarladı rahip.</p>

  <p>"Evet, ve de şerefim için."</p>

  <p>"Şeref."</p>

  <p>"Bunu asla kimse anlayamayacak. Tanrı da kabul etmeyecek, ama gerçek bu. Ve şimdi peder, bana söyle, bizi, yani seni ve beni ve yanımda oturan kadını ayıran nedir? Aramızdaki fark nedir - bu iki tarafın - dürüst rahiple iki şeytan arasında?"</p>

  <p>Birden küçük adam zevkle gülmeye başladı. Harika bir el dağıtmıştı. "Şuna bakın," dedi. Zeki küçük gözleriyle bana baktı. "Ah sorunuz. Affedersiniz, cevabını biliyorum."</p>

  <p>"Biliyor musun?" diye sordu rahip yaşlı küçük adama dönerek, "Gerçekten biliyor musun?"</p>

  <p>"Tabi ki biliyorum," dedi babası. Bir kağıt daha dağıttı. "Onları şimdi iyi bir dindardan ayıran şey, hayatlarından vazgeçmek zorunda kalırlarsa zayıflık ve Cehennem korkusudur."</p>

  <p>Rahip babasına şaşırmış halde bakıyordu.</p>

  <p>Ben de aynı şekilde.</p>

  <p>Ursula sessiz kaldı. Sonra beni yanağımdan öptü. "Onları artık yalnız bırakalım," diye fısıldadı. "Artık Santa Maddalana yok. Gidelim."</p>

  <p>Yukarı baktım, hanın karanlık odasına. Eskimiş fıçılara baktım. İnsanların kullandığı ve dokunduğu her şeye garip bir tereddüt ve korkunç bir üzüntüyle baktım. Rahibin masanın üzerinde birbirine kavuşturmuş olduğu kocaman ellerine baktım. Ellerinin üzerindeki kıllara baktım ve sonra başımı kaldırıp kalın dudaklarına ve kocaman, nemli ve hüzün dolu gözlerine.</p>

  <p>"Bunu benden kabul eder misin?" diye fısıldadım. "Meleklerle ilgili bu sırrı? Onları gördüğümü! Kendi gözlerimle ben! Ve sen, sen ne olduğumu görüyorsun, onun için ne ile ilgili konuştuğumu bildiğimi biliyorsun.</p>

  <p>Kanatlarını gördüm, halelerini, beyaz yüzlerini. Kudretli Mastema'nın kılıcını gördüm. Şatoyu yağmalamama ve bütün şeytanları katletmeme, buradaki hariç, benim olan buradaki küçük gelin hariç, katletmeme yardımcı oldular."</p>

  <p>"Küçük gelin," diye fısıldadı Ursula. Bu kelime on*u mutlulukla doldurdu. Bana bakıyordu. Neşeli, düşünceli ve yumuşak eski bir şarkı mırıldanmaya başladı, onun zamanından gelen şarkılardan birini.</p>

  <p>"Gel Vittorio, bu insanları rahat bırakalım, benimle gel. Sana gerçekten de nasıl küçük bir gelin olduğumu anlatacağım."</p>

  <p>Rahibe yenilenmiş bir coşkuyla bakıyordu. "Öyleydim, biliyor musunuz. Babamın şatosuna gelip beni bunun için satın aldılar. Bakire olmam gerektiğini söylediler. Ebeler de sıcak suyla dolu taşlarıyla gelip beni muayene edip bakire olduğumu söylediler. Ve Florian ancak o zaman aldı beni, onun geliniydim ben."</p>

  <p>Rahibin gözleri ona kilitlenmişti. Sanki istese bile hareket edemiyormuş gibi görünüyordu. Yaşlı adam arada bir sadece şöyle bir bakıyordu, neşe doluydu ve dinlerken başını sallayarak kağıtlarıyla oynamaya devam ediyordu.</p>

  <p>"Dehşetimi hayal edebiliyor musunuz?" diye sordu onlara. Saçlarını omzundan geriye atarak bana baktı.</p>

  <p>Daha önce yapmış olduğu örgülerden dolayı yine dalgalara kavuşmuştu. "Arabaya binip damadımın kim olduğunu gördüğüm anı hayal edebiliyor musunuz? Beyaz bir şey, ölü bir şey, tıpkı bizim size göründüğümüz gibi!"</p>

  <p>Rahip cevap vermedi. Gözleri yavaş yavaş yaşlarla doldu. Gerçek göz yaşlarıyla!</p>

  <p>Harikulade insan zerrecikleriydi. Kansız, kristalimsi zerrecikler ve çenesiyle, etli dudaklarıyla yaşlı yumuşak yüzüne mücevher gibiydiler.</p>

  <p>"Ondan sonra yıkık dökük bir kiliseye götürüldüm," dedi Ursula. "Örümcekler ve farelerle dolu harabe bir yer. Orada, lanetlenmiş bir sunağın önünde soyulup yatırıldım ve onun tarafından sahip olundum. Böylece gelini oldum."</p>

  <p>Kolumu bıraktı, "Ah, bir duvağım vardı, kocaman, uzun, güzel bir duvak ve güzel çiçekli ipekten bir elbisem. Hepsini yırtıp çıkardı ve bana sahip oldu, önce cansız, tohumsuz, taş kadar sert organıyla, sonra da sivri dişleriyle; şimdi bende olan dişler gibi. Ah, ne biçim bir düğündü. Babam beni bunun için vermişti işte."</p>

  <p>Göz yaşları rahibin yanaklarından aşağıya süzülüyordu.</p>

  <p>Ursula'ya baktım, hüzün ve öfkeyle donup kalmıştım; zaten öldürmüş olduğum bir şeytana karşı duyduğum öfke, cehennemin yanan alevlerinden aşağıya uzanıp onu akkor gibi sıcak parmaklarla bulabileceğimi ummamı sağlayan bir öfkeye dönüştü.</p>

  <p>Hiçbir şey söylemedim.</p>

  <p>Ursula kaşını kaldırdı; ve ardından tekrar eğdi.</p>

  <p>"Benden sıkıldı," dedi. "Ama beni sevmekten asla vazgeçmedi. Kızıl Divanında yeniydi, her fırsatta gücünü ve aşk maceralarını arttırmanın yolunu arayan genç bir Efendi! Vittorio'nun hayatını bağışlamasını istediğimde, çok eskiden o sunakta içtiğimiz anttan dolayı bunu reddedemedi. Vittorio'nun gitmesine izin verdi ve nasıl olsa delireceğinden ve mahvolacağından emin olarak onu Floransa'ya attıktan sonra, Florian bana şarkılar söyledi, bir geline söylenen şarkılar. Eski şiirleri okudu, sanki aşkımız tekrar canlanabilecekmiş gibi."</p>

  <p>Sağ elimle gözlerimi örttüm. Bizden çıkan kan yaşları dökmeye dayanamazdım. Ursula'yla Florian ve anlattığı bu aşk hikayesi sanki peder Filippo tarafından resmedilmiş gibi gözlerimin önündeydi; bunu görmeye dayanamıyordum.</p>

  <p>Konuşmaya başlayan rahipti.</p>

  <p>"Çocuksunuz," dedi, dudakları titredi. "Yalnızca birer çocuksunuz."</p>

  <p>"Evet," dedi Ursula emin bir şekilde ve yüzünde kabullenen hafif bir gülümsemeyle. Sol elimi tuttu sertçe, ama sevecenlikle okşadı. "Sonsuza kadar çocuk. Ama, o da genç bir adamdı, Florian, genç bir adamdan fazla bir şey değildi."</p>

  <p>"Onu bir kere görmüştüm," dedi rahip, sesi kalın ve ağlamaklı ama yumuşaktı, "Sadece bir kere."</p>

  <p>"Ve biliyordun?" diye sordum.</p>

  <p>"Gücümün olmadığını, inancımın çok güçlü olduğunu ve etrafımda açamayacağını, kıramayacağım düğümlerin olduğunu biliyordum."</p>

  <p>"Hadi şimdi gidelim Vittorio, onu artık daha fazla ağlatmayalım," dedi Ursula. "Hadi gel Vittorio. Buradan gidelim. Bu gece kana ihtiyacımız yok ve zaten onlara zarar vermeyi aklımızdan bile geçiremeyiz..."</p>

  <p>"Hayır sevgilim, asla," dedim. "Ama peder, armağanımı al, lütfen, hala temiz olan ve verebileceğim tek şeyi; Melekleri gördüğüm ve de zayıfken beni ayakta tuttuklarına dair ifademi kabul edin."</p>

  <p>"Peki benden günahlarının bağışlanmasını istemez misin Vittorio?" dedi, sesi yükseldi ve göğsü genişledi. "Vittorio ve Ursula bana günah çıkartın."</p>

  <p>"Hayır peder," dedim, "Bunu yapamayız, istemiyoruz."</p>

  <p>"Ama, neden?"</p>

  <p>"Çünkü peder," dedi Ursula yumuşakça, "mümkün olduğu kadar kısa bir süre içinde tekrar günah işlemeyi planlıyoruz."</p>

  <h1 id="sigil_toc_id_13">XIV</h1>

  <p class="baslik">KARANLIĞA YOLCULUK</p>

  <p>Ursula yalan söylemiyordu.</p>

  <p>O gece babamın evine yol aldık. Bir ölümlü için çok uzun bir yoldu ama bizim için çocuk oyuncağıydı.</p>

  <p>Gecenin iblisleri Florian'ın vampirlerinin tehdidinin ortadan kalktığı söylentisi bu topraklarda henüz yayılmamıştı. Hatta çiftliklerimin hala boş olmasının bir sebebi Santa Maddalana'dan kaçanların yaydığı korkunç hikayelerin dağı tepeyi aşıp kulaktan kulağa dolaşmasından dolayı bile olabilirdi pekala.</p>

  <p>Ama ailemin kocaman şatosunun dolu olduğunu anlamamız çok zamanımızı almadı. Askerler ve katipler iş başındaydı.</p>

  <p>Gece yarısından sonra muazzam surları tırmandığımızda, bütün ailemin usulüne göre gömülmüş ya da kilisenin altındaki taş mezarlarına konmuş olduklarını gördük. Evin eşyaları ve değerli her şey götürülmüştü.</p>

  <p>Batıya doğru yola koyulmuş bütün arabalardan sadece birkaç tanesi hala duruyordu.</p>

  <p>Babamın ofislerinde Medici bankası için hesap tutan birkaç insan uyuyordu ve yıldızlarla aydınlatılmış gökyüzünün zayıf ışığında parmak uçlarımın üzerinde odaya girerek, kurumları için bırakmış olan birkaç kağıdı inceledim.</p>

  <p>Vıttorıo di Raniari'nin tüm mal varlığı toplanmış ve listelenmişti ve şimdi Floransa'ya götürülüyordu.</p>

  <p>Vittorio di Raniari yirmi dört yaşına gelip sorumluluk alabilecek erişkinliğe ulaşıncaya kadar orada Cosimo tarafından güvenlik içinde muhafaza edilecekti.</p>

  <p>Barakalarda yalnızca birkaç tane asker uyuyordu, ahırlarda birkaç at duruyordu ve Efendilerine yakın da birkaç hizmetçi uyuyordu.</p>

  <p>Şafaktan önce evimi terk ettik, ama gitmeden önce babamın mezarını ziyaret ettim. Bir zaman sonra geri geleceğimi biliyordum. Ağaçların da yakında tepeyi tırmanıp duvarlara ulaşacağını, taşların yarıkları ve çatlakları arasından yakında otların fışkıracağını biliyordum. İnsana ait her şeyin bu yere karşı sevgisizleşeceğini biliyordum, tıpkı civarda bulunan harabelere karşı sevgilerini yitirdikleri gibi.</p>

  <p>O zaman dönecektim. Geri gelecektim.</p>

  <p>O gece Ursula ve ben civardaki ormanlarda bulabildiğimiz haydutları avladık. Onları yakalayıp atlarından aşağıya çektiğimizde neşe içinde kahkahalar atıyorduk. Gürültülü, eski usul bir ziyafetti.</p>

  <p>"Peki şimdi nereye Efendim?" diye sordu gelinim sabaha karşı. Korunmamız için tüm gözleri ve yükselen güneşi bizden uzak tutacak yabani böğürtlen çalıları ile örtülmüş bir mağara bulmuştuk yine, dikenli sarmaşıklarla dolu gizli ve derin bir yer.</p>

  <p>"Floransa'ya sevgilim. Oraya gitmem gerekiyor. Merak etme o sokaklarda hiç açlık çekmeyeceğiz ve bulunmamız da imkansız. Orada kendi gözlerimle görmem gereken bazı şeyler var."</p>

  <p>"Peki o şeyler ne Vittorio?" diye sordu.</p>

  <p>"Resimler, sevgilim, resimler. Resimlerdeki melekleri görmem gerekiyor, onlarla... yüz yüze gelmeliyim, daha önce olduğu gibi."</p>

  <p>Cevabımdan tatmin olmuştu. Muhteşem Floransa şehrini daha önce hiç görmemişti. Sonu gelmeyen ayinler ve saray kuralları ile dolu acınacak hayatını dağlarda kapalı olarak geçirmişti. Özgürlük ve hala üzerindeki koyu kırmızı renkten çok farklı olan parlak mavi, yeşil ve altın renkleriyle dolu rüyalar görmek için yanıma kıvrıldı. Bana güvenle dolu uyudu, bana gelince, ben hiçbir şeye güvenmiyordum.</p>

  <p>Dudaklarımdaki insan kanını yaladım ve biri gelip güçlü ve çevik kılıcıyla boynumu kesene kadar bu dünyada daha kaç yılımı geçirebileceğimi merak ederek uyudum.</p>

  <h1 id="sigil_toc_id_14">XV</h1>

  <p class="baslik">YÜZLEŞME</p>

  <p>Floransa şehrinde tam bir kargaşa yaşanıyordu.</p>

  <p>"Neden?" diye sordum.</p>

  <p>Pek kimsenin umursamadığı ışık söndürme çanının çalmasının üzerinden bir hayli vakit geçmişti ve Santa Maria Maggiori'de -Dom'da - büyük bir öğrenci kalabalığı toplanmış, Peder Filippo Lippi'nin bir domuz olmadığıyla ilgili bir konuşma yapan bir hümanisti dinliyordu.</p>

  <p>Kiliseye girdim, kalabalık neredeyse kapıdan taşıyordu.</p>

  <p>"Neler oluyor? Usta ressama ne oldu?"</p>

  <p>"Ah, yapacağını yaptı," dedi biri, bana ya da yanımdaki Ursula'nın hoş fiziğine bakma zahmetini bile göstermeden. Adam, çok yukarıda duran ve sesi muazzam büyüklükteki kilisenin duvarlarında yankılanan konuşmacıya bakmakla meşguldü.</p>

  <p>"Ne yaptı?"</p>

  <p>Cevap alamayınca Ursula'yı da çekiştirerek iştah açıcı kokular yayan insan kalabalığında biraz daha ilerledim. Ursula şehrin büyüklüğünden dolayı hala biraz utangaçtı ve iki yüz yılı aşkın yaşamında bu boyutlarda bir katedral görmemişti.</p>

  <p>Sorumu bu sefer iki genç öğrenciye yönelttim. Cevap vermek için hemen döndüler, ikisi de modayı takip eden, on sekiz yaşlarında ya da o zamanlar Floransa'da Gîovani dedikleri en zor dönemde bulunan çocuklardı; bir çocuk sayılamayacak kadar büyük, tıpkı benim gibi, ama bir adam olmak için ise fazla genç.</p>

  <p>"Kutsal Bakire konulu yaptığı bir mihrap resmi için en güzel rahibenin bulunmasını istedi, olaylar böyle başladı," dedi siyah saçlı birincisi, zeka dolu gözleriyle bana bakıp kurnazca gülümseyerek. "Onu model olarak kullanacaktı. Manastırın seçmesini istedi ki yaptığı Bakire mükemmel olabilsin, ondan sonra..."</p>

  <p>Diğer öğrenci devir aldı.</p>

  <p>"... onunla kaçtı! Yanına rahibenin kardeşini de alarak onu manastırdan resmen çalıp götürdü. Evini de tam dükkanının üzerine kurdu. O, rahibesi ve onun kardeşi, üçü; bir keşiş ve iki rahibe... Onunla, Lucrezia Buti'yle, günah içinde yaşıyor, mihrap resmine Bakireyi yapıyor ve kimin ne düşündüğünü hiç umursamıyor."</p>

  <p>Etrafımızdaki kalabalıkta itiş kakış yaşandı. Bir takım adamlar sessiz olmamız için bizi uyardı. Öğrenciler gülmekten ölmek üzereydi.</p>

  <p>"Eğer Cosimo olmasaydı," dedi birinci öğrenci sesini itaatli ama haince bir fısıltıya alçaltarak, "onu asarlardı. Eğer Kermel tarikatının rahipleri ya da koca şehir daha önce davranmazsa en azından rahibenin ailesi Buti'ler bunu yapardı."</p>

  <p>Diğer öğrenci başını salladı, yüksek sesle gülmemek için ağzını eliyle kapatıyordu.</p>

  <p>Öbür uçta en önde duran konuşmacı, herkese sakinliklerini korumalarını önerip bu skandal ve rezalet durumun otoriteler tarafından halledilmesi gerektiğini söyledi. Floransa'nın hiçbir yerinde Peder Filippo'dan daha iyi bir ressamın bulunmadığını herkes gayet iyi biliyormuş ve Cosimo, zamanı olunca durumla ilgilenecekmiş.</p>

  <p>"Ona hep işkence yaptılar, dedi yanımda duran öğrenci.</p>

  <p>"İşkence," diye fısıldadım. "İşkence." Yüzü gözümün önüne geldi, Cosimo'nun Via Larga'daki evinde yıllar önce kısacık bir an için görmüş olduğum keşişin yüzü. Özgür bırakılmak, sadece bir kadınla beraber olabileceği kısa bir süre için şiddetle tartışan adam. İçimde çok tuhaf bir ikilem yaşadım, garip ve karanlık bir korku. "Onu bir daha hırpalamasınlar."</p>

  <p>"İnsan merak edebilir," diyen yumuşak bir ses duydum kulağımda. Döndüm ama, benimle konuşmuş olabilecek kimseyi göremedim. Ursula etrafına bakındı.</p>

  <p>"Ne oldu Vittorio?"</p>

  <p>O fısıltıyı tanıyordum. İşte tekrar duyuldu; bedensiz ve bana özel, "Peder Filippo'nun öyle delicesine bir şey yaptığı gün koruyucu meleklerinin nerede olduğunu insan merak edebilir."</p>

  <p>Bir deli gibi sesin kaynağını arayarak etrafımda döndüm. İnsanlar, gerileyip rahatsızlık duyduklarını anlatan hareketler yaptı. Ursula'nın elini yakaladım, kapılara yöneldim.</p>

  <p>Ancak dışarı çıkıp meydana vardığımda kalbimin atışları sakinleşti. Bu yeni kanla böylesine bir endişe ve ıstırap hissedebileceğimi hiç sanmıyordum.</p>

  <p>"Ah, Bakireyi resmetmek için bir rahibeyle kaçmış!" diye bağırdım.</p>

  <p>"Ağlama Vittorio," dedi.</p>

  <p>"Küçük kardeşinmişim gibi konuşma benimle!" diye çıkıştım ama ardından çok utandım. Kelimelerim sanki ona bir tokat atmışım gibi onu afallatmıştı. Parmaklarımı ellerimin arasına alıp öptüm. "Özür dilerim, Ursula, çok üzgünüm."</p>

  <p>Onu yanımda sürüklemeye başladım.</p>

  <p>"Ama nereye gidiyoruz?"</p>

  <p>"Peder Filippo'nun evine, atölyesine. Şimdi soru sorma."</p>

  <p>Birkaç saniye içinde yolu bulmuştuk. Ayaklarımızdan çıkan . yankılar eşliğinde dar sokaktan aşağıya koştuk ve kendimizi kapalı olan kapıların önünde bulduk. Üçüncü kattaki odalardan başka hiçbir yerde ışık göremiyordum, sanki geliniyle o yüksekliğe kaçmak zorunda kalmış gibiydi.</p>

  <p>Burada toplanmış kimseler yoktu.</p>

  <p>Ama birden karanlığın içinden, sürgülenmiş kapılara bir avuç pislik fırlatıldı, ardından bir tane daha ve sonra da bir sürü taş. Arkaya bir adım atarak Ursula'yı korudum ve yoldan geçenlerin gelip dükkana doğru peşi sıra küfürlerini yağdırırken seyrettim.</p>

  <p>En sonunda karşı duvara yaslanıp karanlığa diktim gözlerimi. Kilisenin kalın sesli çanı, saatin on bir olduğunu haber verdi ve bu herkesin sokakları terk etmesi gerektiği anlamına geliyordu.</p>

  <p>Ursula hiçbir şey söylemeden beni sabırla bekledi, yukarıya bakıp Peder Filippo'nun son ışığının söndüğünü gördüğümde, o da yanımda sessizce olanları izliyordu.</p>

  <p>"Benim yüzümden oldu," dedim. "Onun meleklerini aldım, o da bu deliliği yaptı. Peki neden yaptım, ne için, şimdi o rahibesine sahip olabildiği gibi ben de sana sahip olabileyim diye mi?"</p>

  <p>"Ne demek istediğini anlamıyorum, Vittorio," dedi, "Benim için rahiplerin ve rahibelerin hiçbir anlamı yok.</p>

  <p>Daha önce seni yaralayabilecek hiçbir şey söylemedim ama şimdi söyleyeceğim. Önceki hayatında sevdiğin ölümlüler için ağlayıp durma. Biz artık evliyiz ve bizi kimse ayıramaz. Buradan gidelim ve bana bu ressamın harikalarını görmemi istediğin zaman hakkında konuştuğun meleklerin yağlıboya hallerini görmem için beni lamba ışığında atölyeye götür."</p>

  <p>Katılığı beni sakinleştirdi. Elini tekrar öptüm. Üzgün olduğumu söyledim. Onu kucaklayıp kalbime bastırdım.</p>

  <p>Orada onunla ne kadar durmuş olabileceğimi bilmiyorum. Dakikalar geçti. Akan suları ve uzaktan gelen ayak sesleri duydum, önemli bir şey yoktu. Dört beş katlı sarayları, yarı yarıya yıkılmış eski kuleleri, kiliseleri ve de binlerce uyuyan insanlarıyla kalabalık Floransa'da önemli olabilecek hiç bir şey duymadım.</p>

  <p>Bir ışık görünce afalladım. Parlak sarı bir ışıktı. İlk olarak ince bir ışık huzmesi gördüm, Ursula'nm üzerine düşüyordu, ardından bir tane daha geldi. Arkamızdaki dar yolu bile aydınlatıyordu; Peder Filippo'nun dükkanında lambalar yakılmıştı.</p>

  <p>Tam dönmüştüm ki içerideki sürgüler biri tarafından alçak bir gıcırtıyla kaydırılmaya başladı. Ses, karanlık duvarlarda yankılandı. Yukarıda demirli pencerelerin ardında ışık yoktu.</p>

  <p>Birden, kapılar yumuşakça ardına kadar açıldı. İçerinin derin dikdörtgenini gördüm. Bir piskoposun ayinini aydınlatmaya yetecek kadar mumun üzerinde asılı duran mükemmel, parıldayan resimlerle dopdolu geniş ama küçük bir oda.</p>

  <p>Nefesim kesildi. Ursula'ya sımsıkı sarıldım ve elimi başının arkasına koyup elimle işaret ettim.</p>

  <p>"İşte oradalar, ikisi de, Annunciation'lar, " diye fısıldadım. "Melekleri görüyor musun? Şurada ve şurada diz üstü çökmüş olanları, Bakirelerin önünde diz çökmüş olan melekleri!"</p>

  <p>"Görüyorum," dedi saygıyla. "Ah, hayal ettiğimden bile daha harikalar." Kolumu sarstı. "Vittorio, eğer güzellik uğruna değilse artık lütfen ağlama, güzellikleri karşısında ağlamıyorsan artık kendini toparla."</p>

  <p>"Bu bir emir mi Ursula?" diye sordum. Gözlerimdeki yaşlardan, diz çökmüş Ramiel ve Setheus'un şekillerini neredeyse hiç göremiyordum.</p>

  <p>Ama görüşümü netleştirmeye çalışırken, aklımı toparlayıp boğazımdaki ağrıyı yutmaya çalışırken, o mucize, bu dünyadaki her şeyden daha fazla korktuğum ama yine de istediğim, açlığını çektiğim o mucize gerçekleşti.</p>

  <p>Tabloların kumaşından çıktılar, ikisi de aynı anda. İpekler içinde, sarı saçlı meleklerim, haleleriyle meleklerim sıkı kumaştan kurtularak çıktılar. Döndüler ve önce bana bakarak hareket etmeye başlayıp düz profiller olmaktan çıkıp dolgun, sağlam şekillerine kavuştular. Dışarıya, dükkanın dışındaki taşlara çıktılar.</p>

  <p>Ursula'nın şaşırarak iç çekmesiyle aynı mucizeyi onun da görmüş olduğunu anladım. Eli ağzının üzerindeydi.</p>

  <p>Yüzlerinde nefret ya da hüzün yoktu. Bana sadece bakmakla yetindiler ve yumuşak, tatlı bakışlarında hep beklediğim, hakkettiğim tüm suçlamalar vardı.</p>

  <p>"Beni cezalandırın," diye fısıldadım. "Güzelliğinizi bir daha asla göremeyeyim diye gözlerimi oyarak cezalandırın beni."</p>

  <p>Ramiel çok yavaş bir şekilde hayır demek için başını salladı ve Setheus aynı ret cevabıyla onu takip etti.</p>

  <p>Her zamanki gibi çıplak ayaklarıyla, bol giysileri rüzgarın sert hareketleri için fazla hafif yan yana duruyorlardı ve bana bakmaya devam ediyorlardı.</p>

  <p>"Peki ne o zaman?" dedim.</p>

  <p>"Ne hakkediyorum ki? Nasıl oluyor da sizi ve muhteşemliğinizi hala görebiliyorum?" — Ursula bana ne kadar bakarsa baksın, kendimi toparlamamı ve bir erkek gibi davranmamı isterse istesin, yine çocuksu göz yaşlarına boğulmuştum.</p>

  <p>Kendimi tutamıyordum.</p>

  <p>"Peki nasıl olur? Nasıl olur da hala görebiliyorum sizi?"</p>

  <p>"Bizi her zaman göreceksin," dedi Ramiel yumuşak bir sesle.</p>

  <p>"Onun resimlerinden birine ne zaman baksan bizi göreceksin," dedi Setheus. "Ya da bizim gibi olanları."</p>

  <p>Söylediklerinde yargı yoktu. Sadece bana her zaman sunmuş oldukları o aynı harika huzur ve şefkat vardı.</p>

  <p>Ama daha bitmemişti. Onların arkasında, koyu renkli şekilleri ile gölgeli mavi renkli giysilerin içindeki sakin ve parlak çift, kendi koruyucu meleklerim ortaya çıktı.</p>

  <p>Bakışları ne kadar da sertti, ne kadar bilmiş, ne kadar küçümseyiciydi. Fakat yine de, insanlığın o tür tutkulara verdiği keskinlikten yoksundular. Çok soğuk ve bana uzaktılar.</p>

  <p>Ağzım açıldı. Bir çığlık orada bekliyordu, korkunç bir çığlık, ama geceyi, sayısız yıldızın altında binlerce kırmızı kiremitli çatının üzerinde tepelere ve kırlara uzanan sonsuz geceyi uyandırmaktan korkarak sustum.</p>

  <p>Birden tüm bina hareket etmeye başladı. Sarsılıyordu ve yanan ışıkların üzerindeki parlak ve rengarenk tablolar sanki yeryüzünün kendisi sallanıyormuş gibi sallanıp ışık saçıyorlardı.</p>

  <p>Mastema, ansızın önümde belirdi ve oda hızla arkaya doğru gitti, genişledi, derinleşti ve diğer tüm melekler, sanki sessiz, karşı konulamaz bir rüzgar tarafından arkaya, Mastema'dan uzağa fırladı.</p>

  <p>Genişliği tamamıyla kaplayan ve daha bile genişleten muazzam altın kanatlan açılırken, adeta ışıktan bir nehir oluştu, miğferindeki kırmızı sanki akkormuş gibi parlıyordu ve kılıcını kınından dışarı çekti.</p>

  <p>Geriledim. Ursula'mn arkamda kalmasını sağladım. Onu nemli, soğuk duvara iterek orada esir aldım, yeryüzünde ona sağlayabileceğim tüm güvenlik içinde, arkamda. Onu alıp götürmesinler diye kollarımı arkaya doğru uzatmış bir şekilde duruyordum.</p>

  <p>"Ah," dedi Mastema başını sallarken gülümseyerek. Kılıcı havadaydı. "Yani, şimdi bile onun ölümünü izlemektense cehenneme gitmeyi yeğlersin öyle mi?"</p>

  <p>"Evet," diye bağırdım. "Başka seçeneğim yok."</p>

  <p>"Ah, evet, bir seçeneğin var."</p>

  <p>"Hayır, onu değil, onu öldürme, beni öldür ve Cehenneme yolla, ama ona bir şans daha ver..."</p>

  <p>Ursula omuzlarıma yapışmış ağlıyordu, elleri saçlarımda, sanki onların sayesinde güvende olacakmış gibi onlara tutunuyordu, "Beni şimdi gönder," dedim. "Hadi durma, kafamı kes ve beni Tanrının önüne Ursula için yalvarabileceğim ve hüküm yiyeceğim yere gönder! Lütfen, Mastema, yap, ama onu alma. Affedilmek için ne yapması gerektiğini daha bilmiyor. Daha değil!"</p>

  <p>Kılıcını havada tutarak uzandı, yakamı tuttu ve beni kendine doğru çekti. Ursula'nın arkama yapışmış bir şekilde uçtuğunu hissettim. Mastema beni gözünün altında tutuyor ve ışınlı gözleriyle gözlerimin içine bakıyordu.</p>

  <p>"Peki ne zaman öğrenecek? Ya sen, sen öğrenebilecek misin bakalım?"</p>

  <p>Ne yapabilirdim? Ne diyebilirdim?</p>

  <p>"Sana öğreteceğim Vittorio," dedi Mastema kısık ve hiddet dolu bir fısıltıyla. "Sana öğreteceğim ki yaşamında her gece af için nasıl yalvaracağını bil. Sana öğreteceğim."</p>

  <p>Yerden kaldırıldığımı hissettim, giysilerimin rüzgarla uçtuklarını ve Ursula'nın bana sarılmış küçük ellerini, sırtıma değen kafasını hissettim.</p>

  <p>Sokakların arasından sürükleniyorduk. Birden bire önümüzde bir şarap meyhanesinden çıkan, sarhoş ve kahkahalar atan ölümlülerden oluşan büyük bir kalabalık belirdi. Şişmiş doğal yüzleri ve rüzgarda uçuşan koyu renkli giysileriyle neşe içinde yürüyorlardı.</p>

  <p>"Onları görüyor musun, Vittorio? Beslendiğin insanları görüyor musun?" diye sordu Mastema.</p>

  <p>"Onları görüyorum Mastema!" dedim. Ursula'nın elini arıyordum, onu bulmak, tutmak ve korumak istiyordum. "Onları görüyorum, evet görüyorum!"</p>

  <p>"Her birinin içinde, Vittorio, sende ve yanındakinde gördüğüm bir şey var - bir insan ruhu. Bunun ne olduğunu biliyor musun, Vittorio? Bir fikrin var mı?"</p>

  <p>Cevap vermeye cesaret edemiyordum.</p>

  <p>Kalabalık, ay ışığında yüzen meydana çıktı. Bize doğru geliyor ve aynı zamanda evlerine dağılıyorlardı.</p>

  <p>"Her birinin içinde bizi, hepimizi meydana getiren güçten bir kıvılcım var," diye bağırdı Mastema.</p>

  <p>"Görünmez, anlaşılmaz, kutsal ve esrarengiz olandan meydana gelen bir kıvılcım - her şeyi yaratan varlıktan bir kıvılcım!"</p>

  <p>"Aman tanrım!" diye bağırdım. "Bak şunlara Ursula. Bak!"</p>

  <p>Çünkü her birinde, erkek, kadın; yaşlı ya da genç hiç fark etmiyordu, güçlü, altın rengi bir ışık yayılmaya başlamıştı. Her birinden çıkan, etraflarını saran, onlara sarılan bir ışık. Ondan haberdar olmadan içinde yürüyen insanın tam şeklini alan anlaşılmaz bir ışık. Ve bütün meydan bu altınımsı ışıkla dolup taşıyordu.</p>

  <p>Aşağıya, kendi ellerime baktım. Onlarda da bu esrarengiz ve ruhani, bu harikulade parıldayan kutsal oluşum, bu paha biçilemez ve söndürülemez ateş vardı.</p>

  <p>Heyecanla döndüm ve alevin Ursula'yı da sardığını gördüm. Onun içinde yaşadığını, nefes aldığını gördüm. İnsan kalabalığına geri dönerek, onların da ışığın içinde yaşadıklarını ve nefes aldıklarını yeniden gördüm. Birden bire anladım, tamamıyla kavradım - bunu sonsuza kadar görecektim!.. Kötü olsun, iyi olsun, bir daha asla hiç bir insanı ruhun bu genişleyen kör edici ateşi olmadan göremeyecektim...</p>

  <p>"Evet," diye fısıldadı Mastema kulağıma. "Evet, sonsuza kadar. Ve beslendiğin her an, onlardan birinin narin boynuna lanet dişlerini her götürdüğünde, Tanrının en korkunç yaratıkları gibi almaya mecbur olduğun o kanı her içtiğinde bu ışığın oynamaya, mücadele etmeye başladığını göreceksin ve açlığının yüzünden kalp sonunda durduğunda ışığın söndüğünü göreceksin!"</p>

  <p>Ondan ayrıldım, beni bırakmıştı.</p>

  <p>Sadece Ursula'nın elini tutarak koşmaya başladım. Arno'ya, köprüye, hala açık meyhanelere doğru koştum. Ama oraya varmadan çok önce oradaki ruhların parıldayan alevlerini gördüm; yüzlerce pencereden süzülen, sürgülü kapıların altından yolunu bulan ruhani ışıklarını gördüm.</p>

  <p>Mastema'nın gerçeği söylediğini biliyordum. Bu ışığı hep görecektim. Karşısına çıktığım her insanda Yaratıcının kıvılcımını görecektim... aldığım her insan hayatında da...</p>

  <p>Nehre ulaştığımda taş tırabzanın üzerinden suya doğru eğildim. Haykırdım, durmadan haykırdım ve boğazımdan çıkan acı dolu seslerin suyun üzerinden ve nehrin iki yanındaki duvarlardan yukarı yankılanışlarını dinledim. Kederden çılgına dönmüştüm. O anda karanlığın içinden küçük bir çocuk bir ekmek, biraz para, bir insanın ona bağışlayabileceği ne varsa onu isteyebilecek kadar konuşmayı ancak sökebilmiş bir dilenci, küçük adımlarıyla bana doğru geldi tıpış tıpış. Ve parıldıyor, çıtırdıyor, ışıldıyordu; paha biçilemez ışığın içinde adeta dans ediyordu.</p>

  <h1 id="sigil_toc_id_15">XVI</h1>

  <p class="baslik">İÇİMİZDEKİ IŞIK</p>

  <p>Senler geçti ve ne zaman Peder Filippo'nun muhteşem eserlerinden birini gördüysem melekler gözümün önünde canlandı. Sadece bir an için, sadece kalbi delip, içindeki kanı akıtmaya yetecek kadar kısacık bir an.</p>

  <p>Mastema, Peder Filippo'nun çalışmalarında ancak birkaç yıl sonra, Filippo her zamanki gibi tartışarak, sorun çıkararak, o zaman artık mezarında olan Cosimo'nun oğlu Piero için çalıştığı zaman yer almaya başladı.</p>

  <p>Peder Filippo, biricik rahibesi Lucrezia Buti'den asla vazgeçmedi ve deniyordu ki Filippo'nun resmettiği her Kutsal Bakire - bir sürü de vardı - Lucrezia'nın güzel yüzüne sahipti. Lucrezia, Peder Filippo'ya bir oğul verdi ve o ressam da Filippino adını aldı. Onun da eserleri muhteşem ve aynı şekilde meleklerle dolu, üstelik o melekler de tabloların önünde kırık kalpli, aşk dolu ve korkarak tapınmaya her gidişimde bir an için gözlerimin içine bakmışlardır.</p>

  <p>Filippo 1469'da Spoleto şehrinde vefat etti ve böylece dünyanın gelmiş geçmiş en büyük ressamlarından birinin yaşamı son buldu. Bu adam dolandırıcılıktan işkence görmüş ve bir manastırın adını kirletmişti; bu adam Meryem ana'yı ürkmüş bir bakire, Noel gecesinin Madonna'sı, Cennetin kraliçesi ve tüm Azizlerin kraliçesi olarak resmetmişti.</p>

  <p>Ve ben, beş yüz yıl sonra, Filippo'yu ve Altın Çağ dediğimiz o zamanı yaratan şehirden uzak duramadım.</p>

  <p>Altın. Size baktığım zaman gördüğüm budur.</p>

  <p>Herhangi bir adama, kadına, çocuğa baktığımda hep budur gördüğüm.</p>

  <p>Mastema'nın bana gösterdiği o ışıldayan ilahi altını görüyorum. Belki siz onu göremiyorsunuz, hatta umursamıyorsunuz bile ama sizin etrafında dolaşmasını, sizi tutmasını, sizi örtmesini ve sizinle dans etmesini görüyorum ben.</p>

  <p>Bu gece Toskana'daki bu kuleden dışarıyı seyrediyorum, ve çok uzakta, vadilerin diplerinde yaşayan insanların altın ışığını görüyorum. Kalp atışı gibi hareketli ruhların pırıl pırıl yaşamını görüyorum.</p>

  <p>İşte hikayem bu.</p>

  <p>Ne düşünüyorsunuz?</p>

  <p>Tuhaf bir çatışma görüyor musunuz acaba? Bir ikilem görüyor musunuz?</p>

  <p>Bakın şöyle izah edeyim.</p>

  <p>Babamla beraber ormandan geçtiğimiz ve Peder Filippo hakkında konuştuğumuz zamanı anlattığım anı hatırlayın. Babam bu keşişte beni neyin çektiğini sormuştu. Ben de Filippo'nun bölünmüş tabiatının ve mücadelesinin beni çok etkilediğini ve yaşadığı bölünmüşlüğünün ve çatışmanın resimlerindeki yüzlere ıstırap olarak yansıdığını söylemiştim.</p>

  <p>Filippo kendi kendisinin felaketiydi, kendine doğru esen bir fırtınaydı. Ben de öyleyim.</p>

  <p>Sakin ruhlu ve daha basit bir adam olan babam, o zaman buna gülümsemişti.</p>

  <p>Bunların bu hikayeyle bağlantısı ne peki?</p>

  <p>Evet ben bir vampirim, size söylediğim gibi; ölümlülerin hayatlarıyla beslenen bir varlığım. Ülkemde, şatomun koyu gölgeleri arasında hoşnut bir şekilde varlığımı sessizce sürdürüyorum. Ve Ursula her zamanki gibi benimle beraber. Beş yüz yıl bizimki gibi bir aşk için fazla uzun bir süre sayılmaz.</p>

  <p>Şeytanlarız biz. Lanetliyiz. Ama önemli şeyler de görüp kavramadık mı? Burada sizin için değeri bulunan şeyler hakkında yazmamış mıyım? Filippo'nun çalışmalarından farklı olmayan, pırıltılı ve rengarenk bir şeyin burada varlığını sürdürdüğüyle ilgili ıstırap dolu bir çatışma ortaya çıkarmamış mıyım? Süslememiş miyim, yaldızlı bir şey yaratmamış mıyım, içim kan ağlamamış mı?</p>

  <p>Hikayeme bakın ve size hiçbir şey vermediğini söyleyin. Bunu söyleseniz de size inanmam.</p>

  <p>Filippo'yu, Lucrezia'ya tecavüzünü ve diğer fırtınalı günahlarını düşündüğümde bu geçekleri onun muhteşem eserlerinden ayrı tutamayacağımı biliyorum. Tövbelerini bozmasını, aldatmalarını veya kavgalarını dünyaya verdiği ihtişamdan nasıl ayrı tutarım?</p>

  <p>Ben büyük bir ressam olduğumu iddia etmiyorum, o kadar ahmak biri değilim. Ama diyorum ki acılarımın, akılsızlığımın ve tutkularımın içinden bir görüntü beliriyor - sonsuza kadar içimde taşıyacağım bir görüntü, ve bunu size sunuyorum.</p>

  <p>Ateş ve gizemle çevrilmiş her insanoğlunun görüntüsüdür bu. Asla inkar edemeyeceğim, hafızamdan silemeyeceğim, üstünü örtemeyeceğim, aşağılayamayacağım ve asla kaçamayacağım bir görüntü.</p>

  <p>Bazıları şüphe ve karanlıkla ilgili yazar.</p>

  <p>Bazıları anlamsızlık ve sessizlikle ilgili.</p>

  <p>Ben, sonsuza kadar parlayacak ilahi ve tarif edilemez Altınımızla ilgili yazıyorum.</p>

  <p>Asla tatmin edilemez bir kana susamışlıkla ilgili yazıyorum. Bilgi ve ona sahip olmanın ağır bedeliyle ilgili yazıyorum.</p>

  <p>Dikkatle bakın, size söylüyorum, ışık orada, içinizde. Onu her birimizin içinde görüyorum, ve ebediyen de göreceğim. Onu aç olduğumda, avlandığımda ve öldürdüğüm zaman görüyorum. Kanınızı içerken kollarımda titreyip söndüğünü görüyorum.</p>

  <p>Sizi öldürmemin benim için nasıl bir şey olabileceğini hayal edebiliyor musunuz?</p>

  <p>Etrafınızdakilerde bu ışığı görebilmeniz için bir tecavüz ya da katliamla karşı karşıya kalmanıza gerek kalmaz umarım. Tanrı sizi böyle bir bedeli ödemekten korusun. Bırakın sizin yerinize bu bedeli ben ödeyeyim.</p>

  <p style="text-align: center;"><b>SON</b></p>
</body>
</html>
