<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p><span class="font"><span class="calibre11"><br class="calibre7" id="calibre_pb_10" /></span></span></p>

  <h2 class="msonormal"><b class="calibre2"><span class="calibre8">2</span></b></h2>

  <p class="calibre30"></p>

  <p class="calibre24"><span class="font"><span class="calibre11">Ellerinde içkileri rıhtım tarafına geçtiler. Selim’in daima yerinden oynamağa hazır muhayyilesi, Emir’in hastalığını kendisi için olduğundan çok daha mühim bir şey, sanki bütün hayatına şamil bir uğursuzluğun timsali, ardı arası gelmeyecek bir yığın felâketin başlangıcı yapmıştı. Köpeğin sevgi ve anlayış dolu bakışları, titreyen vücudu, birdenbire kulaklarını kısarak başım ikisinin ayaklarına dayaması, o kısık hırıltılar Selim’in kolayca unutacağı şeyler değildi. «Ölümün eşiğinde bu sevinç... Bu kadar sevinebilmesi için ne kadar sevmesi lâzım. Hayvanlar, belki eşya bile bize kendimizden daha sadık!»</span></span></p>

  <p class="calibre24"><span class="font"><span class="calibre11">«Dünyaları dar da onun için Selim. Bizim dünyamız geniş... Her lâhza dağılıyoruz...»</span></span></p>

  <p class="calibre24"><span class="font"><span class="calibre11">Yan yana bir müddet rıhtımda denize baktılar. Ne gökte ne de suda bir saat evvelin ateş oyunları ve renk cümbüşü yoktu. Boğaz geceyi kabule hazırlanıyordu. Karşı kıyıda akşamın yerini hafif bir sisin arasından geldiği için turuncu ile kızıl arasında sallanan ışıklar almıştı. Ve bu ışıklar önlerindeki suda birbirine kenetlenen ince, aydınlık yosunlar, büyük gerdanlıklar, tek mücevherler halinde çoğalıyor, küçük ürperişlerle bir sahilden ötekine kadar uzanıyor, dalgaların tesadüfüyle kırılıp birleşiyor, Boğaz gecesi denen büyük, yüklü ve zengin terkibi yapıyordu.</span></span></p>

  <p class="calibre24"><span class="font"><span class="calibre11">Leylâ kadehini kaldırdı ve uzunca içti. «Yoruldum,» dedi. «Hiçbir zaman bu cins evhanımlığına alışamadım. Kalabalığı seviyorum ama, rahat kalmam şartıyle. Gelsinler,. eğlensinler, gitsinler... Eskiden ne iyiymiş. Beylerin, hanımların misafirlerini görmedikleri bile olurmuş...»</span></span></p>

  <p class="calibre24"><span class="font"><span class="calibre11">«Aşağı yukarı yine öyle olmuyor mu!»</span></span></p>

  <p class="calibre24"><span class="font"><span class="calibre11">«Ne gezer! Hepsini ağırladım, hatır sordum, hepsine candan güldüm. Şu ‘Nasılsınız efendim? Küçükler nasıl? Niye getirmediniz onları?’ yok mu çıldırtıyor beni! Ya o fevkalâdeler,.. Ah ne kadar sevdimler, bütün o aptal hayranlıklar... Geçen günkü çay elbiseniz de çok güzeldi. Hele o gri şapkanız, gri size çok yakışıyor... Herkes için ayrı cümle bulacaksın. Herkese başka türlü güleceksin. Ve bütün bunları yumurtlayabilmek için bir mağaza satıcısı gibi kafanın raflarını karıştıracaksın.»</span></span></p>

  <p class="calibre24"><span class="font"><span class="calibre11">Sesinde alelâde şikâyeti geçen bir taraf vardı. Selim Leylâ’da bunu birçok defalar görmüştü. Günlerce, aylarca doludizgin, kendini harcayarak gider, her zahmete, yorgunluğa dayanır, sonra birden oracıkta kaskatı duruverir, kendisine en yakın şeylere bile yabancılaşırdı. Maddi bir yorgunluk mu, içten bir yetersizlik mi bunu kimse bilemezdi. İşin garibi etrafının bu kısa kapanışlarda kendisine daha fazla bağlanmasıydı. Leylâ’yı sevenlerin hiçbiri kendisiyle hayat arasına koyduğu bu sert ve havasız aralığa, bu boşluğa tahammül edemezlerdi. «Bu sefer kâseyi şüphesiz Emir’in hastalığı taşırdı.» diye düşündü. Ve eskiden olduğu gibi «Küçük kız, yine n’oldu?» diye çenesini okşadı. Fakat Leylâ doğrudan doğruya cevap vermedi.</span></span></p>

  <p class="calibre24"><span class="font"><span class="calibre11">«Ne de süslenmişler, tuvaletleri gördün mü? Bayağı baloya, düğüne gider gibi gelmişler... Bu sıcakta çekilir mi?» Sonra sözü değiştirdi: «Nail meselesi... Sabahat yine gelmiş. Hiçbirimizin çağırmadığına eminim. Fakat geldi.»</span></span></p>

  <p class="calibre24"><span class="font"><span class="calibre11">«Gelsin ne çıkar? Nail’de o iş bitti artık...» Söylediğine kendisi de inanmıyordu. Fakat Leylâ’nın inanmasını istiyordu.</span></span></p>

  <p class="calibre24"><span class="font"><span class="calibre11">«Pek değil,» dedi. «Her şey yeniden başlayabilir. Hiçbir şey bitmiyor Selim, hiçbir şey. Her şey birbirine karışıyor, kenetleniyor. En dipte olanı birdenbire en üstte görüyorsun. Hepsi suyun yüzüne çıkmak için vaktini bekliyor.» Ve kadehini tekrar Selim’e doğru uzattı. Selim etrafına bakındı. Rıhtımın ilerisinde iki âşık ciddiyetle öpüşüyorlardı. Garip bir utançla kadının omuzundaki elini geri çekti.</span></span></p>

  <p class="calibre24"><span class="font"><span class="calibre11">«Adrienne’in kocasını gördün mü?»</span></span></p>

  <p class="calibre24"><span class="font"><span class="calibre11">Leylâ kupkuru «Gördüm!» dedi. «Adrienne hep bu değil miydi? Basit bir ıstırap makinesi. Bu sefer bunu bulmuş.» Ve birdenbire içine kaydı. «Ama niçin onu da bir başkasını değil.» Sesi birdenbire hırçınlaştı: «Ben ıstırap makinelerini sevmiyorum artık... Sade ıstırap makinelerini değil, psikolojik makinelerin hiçbirini sevmiyorum: ne hesap makinelerini ne düşünce makinelerini ne de hatırlama makinelerini... Hele kendi içlerine bir kere bile bakmadan etraflarında hiçbir kıpırdanışa tahammül etmeyenleri...»</span></span></p>

  <p class="calibre24"><span class="font"><span class="calibre11">Selim bu coşkunluktan şaşırmış ona bakıyordu. «İtham edilen benim. Ama zarar yok. Güzel ya... Hem ilk gördüğüm gün kadar güzel...» Bu hafif, yan alaycı gülümseme — şüphesiz yüz adalelerinin bir hususîliği — bu durgun akşam sulan bakış, bumun o küçük meydan okuyuşu ve saçlar... Yüzlerce manzarasını ezberden bildiği bu çehreyi sanki ilk defa görüyormuş gibi azaba giden bir dikkatle içinden sayıyordu. «Neyin var allahaşkına?...» Karşısındaki suali duymamış gibi başını salladı. Selim’in sesi onu sadece bir lâhza evvel konuştukları noktaya götürdü. «Söylesem mi söylemesem mi?» diye düşündü. Yarım saat evvel Necip’in eski sevgililerinden biriyle Adrienne arasında geçen garip bir hadiseye şahit olmuştu. Tam pistin kenarında kadıncağız, yaşça kendisinden küçük olmaktan başka kusuru olmayan kocasıyle — Evet on beş yaş kadar küçüktü ve şüphesiz Adrien-ne’in hatası biraz burada idi — yan yana dururken — Adrienne’ in anasını kaybetmiş tay gibi duruşları — birdenbire Zeynep onlara yaklaşmış ve dünyanın en adî en mahalle sesiyle, heceleri ağzında eze eze, daha iyisi hep genzine götürerek — yarabbim kadın isterisi — «Nasılsınız madam?» diye hatır sormuştu. Leylâ Adrienne’in bu küçük cümlenin kırbacında bir fırfır gibi birkaç defa döndüğünü ve olduğu yerde devrildiğini zannetmişti. Bununla beraber yine terbiyeli ve cesur kalabilmiş, kendisini toparlar toparlamaz «Teşekkür ederim, siz nasılsınız Zeynep?» diyebilmişti. Vakıa sesi ağlar gibiydi. Fakat sükûneti, hakareti ve düşmanlığı kabul şekli güzeldi. «Ne diye bütün bunlar? Ne diye memleketine gitmiyor? Niçin böyle kendini hiçbir suretle anlamayan, anlamak istemeyen insanların arasında bedbaht ve mazlum dolaşıyor?»</span></span></p>

  <p class="calibre24"><span class="font"><span class="calibre11">Asıl korkuncu Zeynep’in sesindeki kindi. Yirmi sene kendisini zehirleyen kıskançlığı ciğerlerinden bir yılan gibi ortaya atmıştı. Yirmi sene Necip’i, kocasını aldattığı gibi aldatamadığı için. Bununla beraber bu işte Leylâ’nın yine anlamadığı bir şey vardı. Necip öleli üç sene olmuştu. Bir mezarın üzerinden ve Zeynep’in hayatı denen şeyin üstünden bu kin nasıl böyle şahlanabiliyordu? «Ölümden sonra bu kin nasıl devam eder?» «Teşekkür ederim, siz nasılsınız Zeynep? Adrianne niçin bu kadar yumuşaktı sanki? Buraya da vurun Zeynep, bu yanağıma da...» Böyle mi demek istemişti? Adrienne muhakkak o anda içinden «N’olur biraz kötü insan olsaydım bu kadını bu hale soktuğuma nasıl sevinirdim. Yirmi sene benim yüzümden çektiklerine...» Evet Adrienne muhakkak böyle düşünmüştü. «İyi olmağa o kadar azmetmiş ki...» Belki de uzun müddet susmasından mahcup hikâyeyi Selim’e kısaca anlattı.</span></span></p>

  <p class="calibre24"><span class="font"><span class="calibre11">Selim «Mektup sahibine varmış olacak.» dedi. «Çünkü biraz evvel kocası benim yanımda karısından ‘Madam’ diye bahsetti...»</span></span></p>

  <p class="calibre24"><span class="font"><span class="calibre11">«Ne diye memleketine dönmüyor? Ne diye gitmiyor? Niçin. her şey biraz dikkat edilince içinden çıkılmaz mesele haline geliyor?» Leylâ böyle vaziyetlerde daima mikroskop denen acayip aletle ilk karşılaştığı günü hatırlardı. Siyah önlüğü, başının yan tarafına topladığı hasır örgüsü saçları ile — beni hep tarih kitaplarındaki en eski Yunan heykellerine benzetirlerdi — orta-mektep talebesi olduğu günlerdi. Kalabalık sınıf şimdi olduğu gibi gözünün önündeydi. Ve Zeynep’i bu kalabalığın içinde sarışın, zayıf, kuru, yalnız kendi etrafında toplanmış gördü. «Hayatımızı kendimiz mi yapıyoruz? Başkaları mı hazırlıyor? Yoksa baştan aşağı hazır kendi içimizde mi buluyoruz?» Zeynep’in en parlak günüydü ve dakikalarca mikroskoptan başını kaldırmamıştı. «Ne harika... Ne harika...» diyordu. Sonra sırası gelince mikroskoba Leylâ da eğilmiş, bir müddet protoplazmaları merakla takip etmiş, sonra yüzünde ne hocasının ne etrafının anlamadığı bir dehşet hissi «Ben bu aleti sevmedim,» demişti, «hiç sevmedim.»</span></span></p>

  <p class="calibre24"><span class="font"><span class="calibre11">(...)<a class="pcalibre pcalibre1" href="#dip1">*</a> Bir projektör ışığı birdenbire denizi yaladı. Sonra ikisinin üstünde durdu. Selim keskin aydınlıkta demin güzelliğini kendi kendinden kıskandığı kadına bir daha baktı. Gözlerinin altını ve şakaklarındaki kırışıklıkları, çenenin hafif topluluğunu merhamet, hatta bir çeşit dehşet hissinde çoğalan ve değişen bir sevgi ve hayranlıkla seyretti. Sonra projektör onları bıraktı. Binayı, yanı başındaki geniş arsayı, onun üstündeki yalıları bir lâhza için önlerindeki manzaradan ayırdı ve çok anî bir hareketle suları yalayarak karşı sahile geçti. Makine gürültüleri içinde bir Boğaz vapuru karanlık suda ışıktan kilimler, ince saçaklı perdeler yaparak önlerinden geçiyordu. Selim buradaki yeşil fenerin bu aydınlık oyununa getirdiği notu beyhude yere aradı. İlk önce vapur görünmese de sadece bu ışıklar görünse ne olurdu sanki, diye düşünmüştü. Şimdi ise sadece bu yeşil ışığı görmek istiyordu. Tecrit, tecrit... Ve durmadan suyun karanlığını dağıtan kırışıklar içinde hep bu yeşil fenerin aksini arıyordu. Birdenbire sevindi. Küçük bir dalga fenerin yeşil ışığım, tıpkı bir masal halifesinin zümrüt yüzüğü gibi ta önlerine kadar getirmişti.</span></span></p>

  <p class="calibre24"></p>

  <p class="calibre24"><span class="font"><span class="calibre6">Metnin bu sayfasının üst ucu kopuktur.</span></span></p>

  <p class="calibre24"></p>

  <p class="calibre24"><span class="font"><span class="calibre11">«Suat bu akşam mühim bir sipariş almak üzereydi. Fakat reddetti...” Yanındakinin yüzüne bakmamak için gözleri hep uzaklaşan vapurun peşinde idi.</span></span></p>

  <p class="calibre24"><span class="font"><span class="calibre11">Leylâ «Biliyorum,» dedi. «Biraz evvel bize anlattı. Ama reddetmiş sayılmaz. Sadece nazlandım diyordu.»</span></span></p>

  <p class="calibre24"><span class="font"><span class="calibre11">Sesi deminki kuruluğundan ve yorgunluğundan kurtulmuş gibi acayip bir gevşeme, bir çeşit cömertlikle konuşmuştu. Sanki genç adamın adı ve hatırası bu güzel ve harikulâde kadına birdenbire, bütün ömrünce mahrum olduğu şeyi, anneliğin zenginliğini vermişti.</span></span></p>

  <p class="calibre24"><span class="font"><span class="calibre11">Refik arkadan doğru sözünü tamamladı: «Hayır, reddetmiş sayılmaz!» Sonra «Küsura bakmayın,» dedi, «yine rahatınızı kaçırdım. Hakikaten Selim bu gece ben çekilmez bir adamım. Her lâhza burnunuzun dibinde. Fakat ne yaparsın! Yavrucuğum, Prenses gidiyor. Veda için seni bekliyor, Anlayacağın bütün o masa seni bekliyor. Bir görünüver. Zaten akşam için çağırdıklarımızın çoğu sen yoksun diye ayak diriyorlar. Gitmekten bir cayarlarsa yandık. Köyde rakı kalmadı.» Kansının giderken eline verdiği kadehe bir müddet ne yapacakmış gibi baktı. Sonra olduğu gibi içti.</span></span></p>

  <p class="calibre24"><span class="font"><span class="calibre11">Selim de kadehini bitirdi. «Viskin çok güzeldi,» dedi. Refik güldü:</span></span></p>

  <p class="calibre24"><span class="font"><span class="calibre11">«Çarşıda rahatça bulamayacağın hiçbir şey güzel olamaz. Bir çocukluğumuzun İstanbul’unu düşün. Tünel’den yahut Perapalas’ tan Taksim’e doğru şöyle hafızanda yürü... Bütün o içtiğimiz, eğlendiğimiz yerler... Şimdi çoğu pastacı, muhallebici olmuş dükkânlar, lokantalar, barlar... Hayatımızın çerçevesi nasıl darlaştı anlarsın! Yirmi beş sene evvel Soutemes şarabı, şampanya içerdik. Şimdi bir dostun yoksa...»</span></span></p>

  <p class="calibre24"><span class="font"><span class="calibre11">Selim ciddiyetle sordu: «Çok mu mustaripsin bundan?...»</span></span></p>

  <p class="calibre24"><span class="font"><span class="calibre11">«Tabii ki hayır. Ne bulursam onu içerim, onu yerim. Şarabı bana men ettiler. Damar sistemime iyi değilmiş. Belki de ihtiyarladım ve ondan şikâyet ediyorum. Zaten alkolsüz de yaşayabilirim. Mesele o değil... Mesele muhit zenginliği meselesi... Sonra kendi hayatımızın daralması. Birdenbire tekrar hatırladı: Senin viskiler duruyor, sana gönderirim. Evvelsi gün Suat eve götürecekti. Bilmem nedense unutmuş.» Sonra birdenbire ilâve etti. «Suat çok hoş insan. Alabildiğine sevimli. Bütün etrafı zaptetti. Hisar, Kanlıca şimdi hep onun. Girmediği ev, dost olmadığı insan yok. Geçen gün iskelede küçük bir boyacının kutusunu herkesin gözü önünde boyadı. Sabahın dokuzundan üçe kadar. Küçücük sandık âdeta mücevher oldu. Üstünde neler yok! Bittabiî başta Leylâ’nın köpeği... Emir... Burada onu herkes seviyor. Suat ağabey aşağı, Suat ağabey yukarı... Merdivendeki resimleri gördün değil mi?»</span></span></p>

  <p class="calibre24"><span class="font"><span class="calibre11">Selim «Gördüm,» dedi. «Çok güzeldiler. Beni asıl şaşırtan Paris’te nonfigüratiften başkasını kabul etmediği halde birdenbire kendisini bu kadar açıkça konuşmaya bırakması... Halbuki konuşurken hep eski fikirlerinde.»</span></span></p>

  <p class="calibre24"><span class="font"><span class="calibre11">Refik güldü. «Yok böyle bir şey. Suat için böyle şeyler yok. O hür adam. Kendisine ve etrafına karşı hür.»</span></span></p>

  <p class="calibre24"><span class="font"><span class="calibre11">Selim dikkatle sözün gidişini bekledi. Sevginin, bir çeşit hayranlığın, belki de kıskançlığın ve onun getirdiği anlama ihtiyacının Refik’in zihninde yarattığı Suat’ı merak ediyordu.</span></span></p>

  <p class="calibre24"><span class="font"><span class="calibre11">«Bıraktım, filân demiyor. Hatta çalışmasından bile bahsetmiyor. Sadece yaşıyor. Galiba yaşama ile resim yapmayı da birbirinden ayırmıyor. Ne nazariye, ne başkalarıyle döğüş...»</span></span></p>

  <p class="calibre24"><span class="font"><span class="calibre11">«Geldi geleli konuşamadık. Ben birkaç küçük seyahate çıktım. Sonra o Anadolu’ya gitti. İki defa ancak görüşebildik. Sonra birdenbire bir yığın meselenin ortasına düştüm...» Nerdeyse Leylâ’nın kocasına para hikâyelerinden bahsedecekti.</span></span></p>

  <p class="calibre24"><span class="font"><span class="calibre11">Refik gülümsedi: «Ne kadar rahat olduğunu bilirim,» dedi. «Kafana bir şey takılmasın, her şeyi, bütün hayatı unutursun. Suat da biliyor bunu. Geçen gün söylüyordu.»</span></span></p>

  <p class="calibre24"><span class="font"><span class="calibre11">Selim tekrar sustu. «Her şeyi biliyor, her şeyi...» Refik bütün o küçük para hesaplarını, onların arasındaki şaşkınlığını biliyordu. Birdenbire kendisini işlerinin o kadar düzelmesini sağlayan banka müdürünün odasında gördü. «Nasıl olur Selim Beyefendi, istediğiniz kadar. Sizin kefil bulmanıza ihtiyaç yok. Biz sizi tanıyoruz. Bizimle iş gören o kadar yakın dostumuz var. Bu kadarcık hizmeti hatırımız için seve seve yaparlar. Hele sizin gibi muhterem...» Adam dudaklarının üzerinde kırmızı bir mühre benzeyen muammalı bir gülümseme, âdeta ezberlenmiş bir dersi tekrar ediyordu. Demek bütün bu kolaylıklar Refik’ten geliyordu. Birdenbire bütün düşüncesinde tanımak ister gibi dikkatle eski mektep arkadaşına baktı. Fakat Refik hiç oralarda değildi. Bütün rahatlığı içinde elinde boş viski kadehi Selim’e gülümsüyordu. Selim’e ve bütün hayata. «Hiçbir zaman onun gibi rahat olamadım. Daima küçük şeyler yolumu kesti. Karşıma ilk çıkan meselede şaşırdım, kayboldum. Daima yaşamak için bekledim. İşin fenası bütün bunları en sonunda öğrenmiş olmam. Şimdi ne yapabilirim artık.» Yeniden Refik’e baktı. «Hepsini biliyor,» dedi. «Bunu da biliyor. Bana acıyor. Üçü de bana acıyorlar. Üçü de baş başa vererek bana acıyorlar. ..» Bu düşünce boğazında bir ilmik olmuş, nerdeyse nefesini kesecek gibi sıkıyordu. «Biliyorlar.» ve «Mutlağın sarp yolları» diye kendi kendine tekrarladı. Nerdeyse kahkaha ile gülecekti. Mutlak...</span></span></p>

  <p class="calibre24"><span class="font"><span class="calibre11">«Suat’ta birçok şey sana benziyor. Hatta senden geliyor. Bazen konuşurken sen konuşuyorsun yahut düşünüyorsun sanıyorum. Fakat alabildiğine rahat, işe öyle bir oyun katıyor ki her şey kolaylaşıyor, değişiyor... Etrafla hiçbir çatışması yok.» Karşı sahilde belirsiz bir kaynaşma oldu. Sonra süt beyaz bir ışık sütunu bir masal kuşu gibi sulara eğildi. Siyah bir tekneyi büyük gagasıyle yakaladı, etrafa savurdu. Sonra kendi üstünde bir dönüşte bütün manzarayı devirdi. Ta önlerine kadar bir yığın dalga aydınlandı. Şimdi makinenin emniyet veren gürültüsü, gecenin nabzıydı.</span></span></p>

  <p class="calibre24"><span class="font"><span class="calibre11">(---)</span></span></p>

  <p class="calibre24"><span class="font"><span class="calibre11">İkisi birden sustular. Sonra Refik yavaşça: «Dokuzu on geçe vapuru...» dedi. Onu bu işe Leylâ alıştırmıştı. Tarifeler daima ezberindeydi. Çocukluğunda babasını, amcasını — Refik’in babası — daha sonra Refik’i, bir tayyare kazasında o kadar beklenmedik şekilde ölen dayısını, sabahleyin İstanbul’a gidenlerin hepsini bekleye bekleye onları ezberlemişti. Çünkü o zamanlar Leylâ için İstanbul’da olmak çok mühim ve değiştirici bir şeydi. Denizin götürdüğü herkes onun muhayyilesinde birdenbire bir ehemmiyet kazanır ve Leylâ, dönene kadar onun oradaki hayatım bir macera tasavvur ederdi. Leylâ için o zamanlarda her vapurun muayyen bir yolcusu vardı. Biz evdekiler, hepimiz döndükten sonra geç dönmeyi âdet edinmiş yolcuların sırası gelirdi. «Sebati Bey bu vapurla gelecek değil mi Refik?» «Onu yirmi beş geçe...</span></span></p>

  <p class="calibre24"><span class="font"><span class="calibre11">Bu vapurla bakkalın oğlu gelir. Sonra Selâhattin Bey de bu vapurdadır. Anne Selâhattin Bey’i kansı dövüyormuş doğru mu? Refik öyle bir karın olsa ne yapardın?» «Ya senin öyle bir kocan olsa?» Leylâ’nın cevabı hiç değişmezdi. «Saçlarım yolardım ...»</span></span></p>

  <p class="calibre24"><span class="font"><span class="calibre11">Leylâ kendi kendine gibi «Dokuzu on geçe vapuru...» dedi. Sonra Suat’a döndü. «Sen bu akşam Selim’le hiç konuşmadın... Halbuki hep onu bekliyordun.»</span></span></p>

  <p class="calibre24"><span class="font"><span class="calibre11">Suat «Selim bu akşam makamında değil,» dedi, «Selim Hazret’te.» Ve Massignon’un kitabında Selim’in tavsiyesiyle okuduğu Hallac’ın hikâyesini- Leylâ’ya anlattı. «Hallac’ı hapiste ziyaret eden oğlu bir gece odasını karanlıkta ve bomboş görür. Daha doğrusu odayı yerinde bulamaz. Ertesi gece de yanma yaklaşılamayacak derecede ışıklar içinde parıldadığım görür. Sorunca, evvelki gece ben Hazret’te idim. Dün gece Hazret bendeydi... der. Selim de böyle. Zaman zaman ele geçmiyor.»</span></span></p>

  <p class="calibre24"><span class="font"><span class="calibre11">Leylâ hikâyeyi Selim’den birkaç defa dinlemişti. Selim’in acayip huylarından biri de zaman zaman beğendiği şeyleri üst üste anlatmasıydı. Bazen bunun farkına varır, o zaman hikâyeyi tam ortasından keserdi. Fakat Leylâ şu anda ne Selim’i ne de Suat’ı düşünüyordu. O büyüsünden bir türlü kurtulamadığı çocukluğun-daydı. Suat’a birdenbire «Ben çocukluğumda Mehmet Kaptan’la evlenmeğe karar vermiştim,» dedi. «Herkese saatlerce ondan bahsederdim. Bayağı âşıktım ve kendisine de söylerdim. O zaman Mehmet Kaptan çok gençti. Bilir misin, güzeldi de... Yalının önünden geçerken hep düdük çalardı. Nişanlımı selâmlamak için çalıyorum, derdi.»- Ve kulağı kirişte düdük sesini bekledi. «Eğer oysa muhakkak çalar...»</span></span></p>

  <p class="calibre24"><span class="font"><span class="calibre11">Refik Selim’e «Mehmet Kaptan’ın vapuru olacak...» dedi. «Eğer oysa muhakkak Leylâ’yı selâmlar. Hele bahçeyi böyle aydınlık görürse...»</span></span></p>

  <p class="calibre24"><span class="font"><span class="calibre11">Suat hâlâ Bibliothèque Nationale’de, Jacqueline’den ilk ayrılışının azabı, içinde olduğu gibi canlanmış Leylâ’ya bakıyordu. Bir gün Jacqueline kendisine «Bende hatıra denen şeyi arama,» demişti. «Ne çocukluğum, ne ilk gençliğim... Benim için yalnız yaşadığım an vardır. Senden hoşlanıyorum, onun için beraberiz. Hatıralar... Gülünç şeyler. Mezarlık otlarım ayıklamak daha iyidir.»</span></span></p>

  <p class="calibre24"><span class="font"><span class="calibre11">Selim nerdeyse boynunu bükecekti. «Leylâ hiçbir zaman benim olmadı. O hep çocukluğunundu. Ben bunu o kadar iyi</span></span> <span class="font"><span class="calibre11">biliyordum ki...»</span></span></p>

  <p class="calibre24"><span class="font"><span class="calibre11">«Çocukken bütün vapur kaptanları Leylâ’nın dostuydu. Onu selâmlamadan buradan geçmezlerdi.» Ve Refik Selim’e «Bu saadeti beraber paylaşalım!» der gibi baktı.</span></span></p>

  <p class="calibre24"><span class="font"><span class="calibre11">Selim bu ikramdan perişan hakikaten kendisi için en mühim şey buymuş gibi Refik’e sordu: «Geceleri de mi?... Yani son vapurlar da düdük çalar mıydı?» Ve içinden «Yarabbim ne kadar ahmak oluyoruz.» diye düşündü. «Âdeta sıra bekleyerek... Haydi, şimdi senin sıran geldi...»</span></span></p>

  <p class="calibre24"><span class="font"><span class="calibre11">Refik «Tabiî,» dedi. «Çünkü Leylâ uyku arasında bile vapur düdüklerini beklerdi ...» Ve içinden «Ne diye soruyor bana bunu? Leylâ sanki kendisine anlatmadı mı? O da benim kadar Leylâ’yı tanıyor. Hatta benden fazla...»</span></span></p>

  <p class="calibre24"><span class="font"><span class="calibre11">Genç bir kadın hakikaten şaşırtıcı ve güzel, geniş dekolteli elbisesi içinde hemen hemen yarı çıplak Vendome meydanından kopmuş küçük bir rüzgâr gibi kokulu Refik’e yaklaştı. «Oldu mu bu Refik Bey, beni bütün gece aramadınız, bari bir dansa davet edin...» diye nazlanıyordu. Bütün vücudu acayip bir sabırsızlık içinde titriyordu. Selim bu kadar tek renkli insan görmemişti. Beje yakın kahverengi, göğüslerine ve arkadan yan beline kadar açık elbisesi koyu buğday teniyle âdeta birleşiyordu. Kumral saçları bu ısrarı daha koyu bir notta tamamlıyordu. «Ayağındaki siyah ayakkabılar olmasa...»</span></span></p>

  <p class="calibre24"><span class="font"><span class="calibre11">Refik «Selim Baka...» diye arkadaşını tanıttı. «Sabriye Hanımefendi.» Durdu, gülerek «Kokuya gelince elbette tanıdın... Lassy. Sabriye Hanımefendi başka koku kullanmazlar.» Ve Sabriye Hanım kokusunun methedilmesinden memnun avucunu iyice koklasınlar diye evvelâ Selim’e, sonra Refik’e uzattı. Refik kendine yeniden uzanan eli avucundan yavaşça öptü. Ve Sabriye Hanım «Hakikaten çok severim,» dedi. «Şayet seyahat ederseniz...» Durdu, Selim’in yüzüne dikkatle baktı. «Siz,» dedi, «Nevzat Hanım’ın kardeşisiniz değil mi? Nevzat benim dünyada en sevdiğim insanlardan biriydi. Zavallı Nevzat. ..» Ve Selim’in kardeşinin hatırası üzerinde sesi sırça bir kadeh gibi kırıldıktan sonra gözleriyle Selim’in yüzünde bu kadehin parçalarını bir saniye aramayı unutmamıştı. Boş kadehini eline tutuşturan Refik’le beraber bahçeye doğru yürüdüler. Selim bu kadar açık bir dekoltenin belden aşağı kısmının pilili olmasına şaşırmış gibi onların arkasından baktı. Sonra iki elindeki boş kadehlere şaşırdı.</span></span></p>

  <p class="calibre24"><span class="font"><span class="calibre11">Camekânlı kapıya doğru Mehmet Kaptan’ın projektörünün ışığında yürüdü. Pencerenin kenarına elindeki kadehleri bıraktı. Bir düdük sesi bir lâhza cazın sesiyle güreşir gibi oldu. Sonra uysal musiki çok tabiî bir şeymiş gibi yeni geleni içine aldı. Mehmet Kaptan Leylâ’nın gecesini küçük düdük sesleriyle, gidip gelen projektör ışıklanyle, vapurun şimdi bahçeyi tamamlayan kendi ışıklarıyle bir deniz bayramı haline getiriyordu. «Leylâ uykusunun arasında onları beklerdi.» Bu tek cümle ile on senesini dolduran aşk, sevdiği kadının hayatında küçük ve manasız bir faraziye olmuştu. Esas olan bu yalı idi, Mehmet Kaptan’dı, rüyalarına kadar giren vapur düdükleriydi, önünde genişleyen bu denizdi ve bütün çocukluğuydu. Biçare ben bütün bunlarla nasıl mücadele edebilirdim? Tekrar ikinci defa olarak elini alnında dolaştırdı: «Ne gece yarabbim...» dedi. Ve sonra Refik’in çok eskiden söylediği bir sözü hatırladı. «Ben bu yalıyı tekrar satın alacağım... Görürsün Leylâ alacağım.» Refik bunu Leylâ daha Asım’ın kansı iken söylemişti.</span></span></p>

  <p class="calibre24"><span class="font"><span class="calibre11">«Hiçbir zaman ben bu iradeyi gösteremedim. Hiçbir zaman...» Etrafına bakındı. İki saat evvel ilk geldiği zaman oturduğu koltuk boştu. Sanki birisini rahatsız etmekten korkuyor-muş gibi yavaşça oturdu. Korkunç bir yalnızlık hissi içinde, yorgun ve perişandı. Refik birkaç cümle ile ona hakiki servetini göstermişti. Leylâ’nın çocukluğuna sahipti. Üç yaşındaki, beş yaşındaki, on yaşında on beş yaşındaki Leylâ’lar hep onundu. Bütün o şakalar, gülüşler, dalaşmalar, hülyalar. Leylâ’nın hâlâ bile biraz neşelendi mi, etrafını büyülemeğe karar verdi mi bin türlü fantezisini bulup yarattığı tuhaflıklar, sevimlilikler hepsi onundu. «Çocukken hastalandım mı, Refik bana bakardı. Bilir misin Selim, Refik bir kadın gibi yumuşaktır. Çok çocukken bana ninni söylediğini bile hatırlarım. Sonra babamın öldüğü günkü hali.» Bütün bunların yanında ben neyim? Biçare bir yanaşma, bir zavallı... Bir yığın anlaşmazlık... «Benim elbiselerimi hep Refik seçerdi. Vallahi Selim, Refik kadın eşyasından öyle iyi anlar ki...»</span></span></p>

  <p class="calibre24"><span class="font"><span class="calibre11">Birdenbire bir el omuzuna dokundu. Başını kaldırınca Şifa’nın üstüne eğilmiş başını gördü. Genç kız «Uyuyor musunuz?» diye sordu. «Haydi kalkın gideceğiz, sizi istiyorlar. Rakı faslı başladı. .. Orada Leylâ Hanım, Suat Bey, Gündüz, Nail, bizim takım hep sizi bekliyorlar.» Ve Selim’in hâlâ kımıldanmadığını görünce sabırsızlandı: «N’olur kalkın gidelim, ben onlara sizi getireceğimi söyledim...» Ve Şifa’nın yüzü çok yıldızlı bir gece gibi durmadan üstüne eğiliyordu. Selim genç kızın saçlarının ve teninin Lassy kokusundan çok başka türlü, daha belirsiz fakat tesirli, denize, etrafındaki ağaçlara, yıldızlı göğe daha çok yakın kokusunu duyar gibi oldu. Sanki yeni çiçek açmış bir erik ve badem ağacının altında bir rüya görüyordu.</span></span></p>

  <p class="calibre24"><span class="font"><span class="calibre11">«Gelirim ama bana içerden bir kadeh viski getirirseniz...» Ve şişenin yerini tarif etti. Genç kız birden sevindi.</span></span></p>

  <p class="calibre24"><span class="font"><span class="calibre11">«Tabiî, şimdi. Kendim de bir kadeh alının. Viskiyi öyle seviyorum ki...» Ve sonra ancak o yaştaki kızların kendilerine kayıtsız cömertliğiyle Selim’i öptü, içeriye doğru koştu. Selim başını sallayarak rıhtıma doğru yürüdü.</span></span></p>

  <p class="calibre24"><span class="font"><span class="calibre11">Daha iki adım atmamıştı ki sonradan üzerinde o kadar düşündüğü hadise oldu. Evvelâ sadece hiddetli ve telâşlı fısıltı ve homurtular işitti. Arkasından birdenbire bir kadın sesi «Alçak... Alçak. Sen alçaksın.» diye bağırdı ve Adrienne, arkasından kocası evin kapısından camekâna doğru fırladı. Erkek durmadan «Sus... Gebertirim, sus! Yeter artık çektiğim be...» diyordu. Fakat kadın dinlemiyor, merdivenin bir kenarına âdeta büzülmüş iki eli yüzünde «Alçak...» diye söyleniyordu. Sonra birdenbire korktuğu şey oldu. Adam karısını üst üste iki defa tokatladı. «Şimdi söylen, bağır, istediğin kadar bağır...» Ve hiddetle bahçeye doğru yürüdü. Tam o anda holün ve camekânın ışığı birden sönmüştü.</span></span></p>

  <p class="calibre24"><span class="font"><span class="calibre11">Selim kulaklarında Adrienne’in hıçkırıkları adamın peşinden gidip yakasına sarılmak, yahut eski dostunun imdadına koşmak arasında kararsız bakındı. Kendisini hakikaten güç vaziyette buluyordu. Nihayet yarı karanlıkta Adrienne’in doğrulduğunu ve gözlerini kurulamağa çalıştığını görünce hiçbir şeyden haberi yokmuş gibi davranmaya karar verdi. «Elbette bu ilk defa olmuyor. Fakat benim görmüş olmam Adrienne’i büsbütün bedbaht edebilir.» diye düşünüyordu. Ve kadına hiçbir şey görmediği fikrini vermek için denize doğru döndü. Biraz sonra Adrienne acele acele yanı başından geçti. Selim hıçkırıkları arasında yine alçak, rezil diye mırıldandığını işitti. Fakat daha şimdiden kadının sesinin değişmiş olduğunu, isyan ve hiddetin yerini pişmanlığın ve bırakılmak korkusunun aldığını zannetti.</span></span></p>

  <p class="calibre24"><span class="font"><span class="calibre11">(---)</span></span></p>

  <p class="calibre24"><span class="font"><span class="calibre11">İçerden büsbütün başka bir Şifa çıktı. Yüzü bembeyazdı, bütün vücudu titriyordu. Bir elinde büyük viski şişesi öbür elinde iki bardak Selim’in önünde kendini zorla ayakta tutuyormuş gibi durdu.</span></span></p>

  <p class="calibre24"><span class="font"><span class="calibre11">«Korkunç şey değil mi?» dedi. «Beni görmesinler diye kapının arkasına saklandım ve ışığı da söndürdüm. Ama sonra çok üzüldüm. Ya karanlıkta öldürürse diye...» Kendi kadın talihinin başına gelmiş orada korkuyla, isyanla titriyordu. Küçük çenesi her şeyi reddeder gibiydi. «Bu alçaklık...»</span></span></p>

  <p class="calibre24"><span class="font"><span class="calibre11">«Ama şişeyi almayı unutmamışsın.»</span></span></p>

  <p class="calibre24"><span class="font"><span class="calibre11">«Daha evvel almıştım. Nasıl oldum! Çok korkunç değil mi? ...»</span></span></p>

  <p class="calibre24"><span class="font"><span class="calibre11">«Olağan şeyler. İnsanlık hali... Aldırmayın.» Ve Selim şişeyi elinden aldı.</span></span></p>

  <p class="calibre24"><span class="font"><span class="calibre11">«İnsanlık hali bu değil... Bu olmamalı. ..» dedi. Sesi tekrar kaskatıydı.</span></span></p>

  <p class="calibre24"><span class="font"><span class="calibre11">«Bu budalalık, zalimlik! Hoyratlık! Yapılacak iş mi bu?»</span></span></p>

  <p class="calibre24"><span class="font"><span class="calibre11">Selim «İnsan insana tahammül edemez. İnsan insana muhtaçtır. İnsan insana yüklenir, insan insanla yaşar. Bütün felâketimiz ve tezatlarımız burada. Daima birbirimizle haşır neşiriz ve birbirimize bir türlü tahammül edemeyiz. Allahın başlıca vazifesi de bu değil mi; aramızda üçüncü sıfatıyle bulunması için değil mi?» diye düşündü. Sonra genç kıza «Otur biraz, dinlen...» diye ısrar etti.</span></span></p>

  <p class="calibre24"><span class="font"><span class="calibre11">Fakat genç kız ayakta durmayı tercih ediyordu. Ayakta, pırıltılı deniz karşısında, bir ucundan belirsiz şekilde karşı yakanın ışıklarıyle tutuşmuş altın renkli, yeşil bir yaprağa benzeyen Boğaz gecesinin karşısında insan talihini düşünüyordu. İnsan talihi. Sırrı Bey’in dört eski kansı. Sırrı Kava’nın dört kansı. Sırrı Bey’in ölüsünü oturdukları eve getirdikleri gece dört kadının birden paylaşamadığı bu ölüyü bazen onlardan biriyle bazen üçüyle birden, sonuna doğru yapayalnız beklediği gece de bu kelime kendisine tıpkı bu gecede olduğu gibi, apansız, bir sapanla fırlatılmış büyük bir taş gibi gelmişti. Başka yerime isabet etseydi, muhakkak ölürdüm. Fakat kelimeler böyleydi. İnsanın doğrudan doğruya kalbine veya gözüne, yahut kafatasına gelmezlerdi. Düşünce denen o acayip ve gizli şeye, o jelâtin yığınına isabet ederlerdi. Onun için birdenbire öldürmezler, bir daha kaybolmamak, sizi bırakmamak için oraya gömülürler, oradan yavaş yavaş gizli ve açık, sizi zehirlerlerdi.</span></span></p>

  <p class="calibre24"><span class="font"><span class="calibre11">Sırrı Bey’e dayı, derdi. Hakikatte sadece ikinci katın kiracısıydı. On dört seneden beri orada otururdu. Ve bu ikinci kat doğrudan doğruya dördüncü katla münasebette idi. «Üçüncü katı, daha evvel birinci katı atlayarak dördüncü katla.» Bunu Sırrı Bey söylemişti. Şifa Sırrı Bey’in dört kansını birden tanırdı. Ve bu dört kadının da onu niye ve nasıl bıraktıklarım bilirdi. Hepsi dördüncü kata gelip bunu anlatırlardı. İşi kendiliklerinden nizama koymuşlardı. Birbirlerine hiç rastlamazlardı. Merdivende bile rastlaştıkları olmazdı. Ayrı günlerde ayrı saatlerde birbirleri hakkında ne düşündüklerini ve bütün hoyratlığına rağmen Sırrı Bey’i nasıl sevdiklerini, onu nasıl düşmanca sevdiklerini, ona nasıl düşmanca acıdıklarını anlatırlardı. Sırf bunun için gelirler, hikâyelerini tekrar ettikleri zaman giderlerdi. On yaşından beri evlerinin her günkü macerasıydı bu ve Şifa buna gülerdi. Gülünmeyecek gibi değildi zaten. Vakıa işin içinde birdenbire babasız bırakılmış çocuklar, aşklarında hayal kırıklığına uğramış kadınlar vardı. Kürk mantolarının içinde — vizon ve astragan — elleri ve boyunları taktıkları mücevherlerle bayağı bir yük altında gibi ağırlaşmış dört kadının dördü de hayal kırıklıklarım anlatmak için onlara gelirlerdi. Ve teker teker onları dinlerken iş hakikaten hazindi. Hatta ikincisinin, hikâyesini ikide bir «Şoför bekler, beşte gelmesini tembih etmiştim...» diye kesmesine, kulağını kapının önünde olduğunu tahmin ettiği Cadillac’ın kornasına vermesine rağmen yine hazindi. Fakat dördü birden düşünülünce, iş bir seri fabrikasyonu haline giriverirdi. Ve bu cins seri fabrikasyonlarında insan talihi birdenbire kornikleşirdi. Çünkü bu dört kadının dördü de aynı şekilde mustaripti. Eski kocalarını aynı kelimelerle överler ve severler, ondan aynı kelimelerle şikâyet ederlerdi. Sonra onlar gidince Sırrı Bey kendisi gelirdi. Gece yansına yakın veya öğle üstü. O zaman seri başka cinsten bir şeyle tamamlanırdı. O zaman insan talihinin öbür yüzü, komik yüzü sebep ve neticeleriyle tamamlanırdı. Fakat o gece böyle olmadı. Sebep beyaz örtüler altında yatağında, hepsinin mirasıyle mesut veya bedbaht misafir oldukları geniş yatakta tek başına yatıyordu. Ve neticeler, dört çocukla otomobil, şoför, kürk manto, yakut ve zümrüt yüzük, inci gerdanlık, hep beraber neticeler, gözyaşları, hicranlar, şikâyetler, «Oh Allah’a şükür kurtuldum»lar, «Bir türlü unutamıyorum, hele o şırfıntı ile beraber olduğunu hiç unutamıyorum»larla beraber âdeta nöbetleşe onun başında idiler.</span></span></p>

  <p class="calibre24"><span class="font"><span class="calibre11">O gece neticelerle sebebi gözlerimle gördüm. Çünkü neticelerle sebepler daima ayrı ayrı görülür. Birleştirmeğe imkân yoktur. Fakat gördüklerimin hangisi sebep hangisi netice idi? İnsan talihi... Büyük bir kördöğüşü. Ama bu gece büsbütün başka idi. Karşısına büsbütün başka çehresiyle, itisafın, hatanın çifte yüzüyle, kökü uzviyette bir esaretle ve yine uzviyetten gelen bir hoyratlıkla çıkmıştı.</span></span></p>

  <p class="calibre24"><span class="font"><span class="calibre11">Birbirlerine haydi bile demeden, yavaş yavaş — Sırrı Bey’i son uykusundan uyandırmamak için olacak .— bahçeye doğru yürüdüler. Bahçenin ön tarafı gerçekten boşalmış gibiydi. Bütün sesler ve kalabalık ta dipte, sol taraftaki sette toplanmıştı. Selim biraz evvel politikadan kendisine o kadar ümit bağladığını söyleyen adamın, bu son ümidin, son zarın, elinde kocaman bir içki şişesi, torunu yaşında bir kızla, torunu olmasa bile bol bol dördüncü beşinci çocuğu olabilirdi, böyle salına salma geldiğini göreceğini düşünerek bayağı utandı. Hakikat şu ki Adrienne’le kocası arasında belki de yalnız kendilerinin şahit oldukları hadise yaşamamız için o çok lüzumlu muvazeneyi kendisinde alt üst etmişti. Sanki kötüye doğru giden bütün olarlıkların kapısı kendiliğinden açılmıştı. Şimdi her cins muhakeme ve hüküm, her cins şüphe herkes için sakınılmaz şekilde kabildi. Bununla beraber genç kızın böyle kendi yanında bulunmasından mesuttu. Şifa hakikaten güzel, hakikaten tatlıydı. Gözleri ay ışığı vurmuş koyu defne yapraklan gibi parlıyordu. Ve insana otuz iki dişiyle güldüğü zaman hakikaten bir tarafınız manyetik kuvvetleri sizi büyüleyen bir hayvan, bir çeşit yırtıcı tarafından ısırılmış gibi olurdunuz. Alay da olsa, canı sıkıldığı için bile olsa kendisiyle böyle meşgul olması güzel bir şeydi. Hele böyle birdenbire kolunuza asılırsa ve bütün bir yanınızı birdenbire bir gül bahçesi yaparsa. Hakikaten mitolojik bir mahlûkum şimdi. Bir tarafım bir gül fidanı ve bahar. Öbür yanım... Ve kendisini bilinmeyen bir ilâhın, çok alaycı bir ilâhın gazabıyle bütün bir yansı çiçek, şebnem, ay ışığından, çok yumuşak, kokulu, parlak bir şey olmuş ihtiyar bir satir gibi tasavvur ediyordu. Dudaklarıma taktığım gülüş bile yarım. Korkunç şey. Korkunç ve lezzetli. Küçük estet hayatının bütün muvazenesini, acıklı muvazenesini bozacak kadar lezzetli. Fakat tahammülü güç. Yürümemi şaşırıyorum. Ben o cins adam değilim ki... Ben kat kat perdelerin, muvazaaların</span></span></p>

  <p class="calibre24"><span class="font"><span class="calibre11">arasında yaşayan bir biçareyim.</span></span></p>

  <p class="calibre24"><span class="font"><span class="calibre11">«Sen kolumdan çıkar mısın lütfen?...»</span></span></p>

  <p class="calibre24"><span class="font"><span class="calibre11">Fakat Şifa birdenbire bütün talihi olmuş ona eğildi. «Aman yapmayın. Beni mahvedersiniz, bütün varım yoğum gider. Üç ay parasız kalının... Bahse girdim.» Selim şaşırmış ona baktı. Hakikaten çok güzeldi. Güzel ve sevimli. Kendi içinden gelirmiş gibi bir şeydi bu. İyi bir düşünce, bizi şiirin kapısına bir lâhzada getiren o muhayyilenin kamaşmaları gibi bir şey. Ve nasıl birdenbire alçak ve hain oluvermişti. Bununla beraber sesinde, bakışında, dudağının değişen çizgisinde büsbütün başka bir şey daha vardı. Bir şey ki Selim bunu görmek istemezdi. Hiç görmemeliydi, görse bile gördüğünü ne kendisine ne de başkasına söyleyebilirdi. iyi ama Leylâ buna ne diyecekti? Hakikaten bu Şifa kız işi çok ileriye götürdü. Ya birdenbire herkesin içinde beni öpmeğe kalkarsa. Programda yani bahiste bu da varsa...</span></span></p>

  <p class="calibre24"><span class="font"><span class="calibre11">Şifa yapmacığın son haddinde ve ciddinin bir adım berisinde kendi kendisiyle kavga ediyordu. Kaybetsem n’olurdu sanki? Böyle Sırrı Bey’in üçüncü kansı gibi. O da bir gece tiyatrodan çıkarken Sırrı Bey’in koluna böyle girmişti. Ama artık geriye dönemem. İmkansız, hepsi gördü. Hakikaten Sadiye’nin bütün arkadaşları, bahse girenlerin hepsi şimdi onları alkışlıyorlardı. Ve Şifa içinde garip bir üzüntü, yüzünde mesut bir tebessüm oyuna tamamıyle kendini vermiş Selim’e biraz daha yaslanmıştı.</span></span></p>

  <p class="calibre24"><span class="font"><span class="calibre11">Gönül «Sarhoşlara bakın, sarhoşlara...» diyordu.</span></span></p>

  <p class="calibre24"><span class="font"><span class="calibre11">Selim sedde çıkan küçük merdivenin ilk basamağında «Ebedi kadın...» diye Şifa’yı gösterdi. ikinci bir alkış gürültüsü daha koptu. Yalnız demin Sevim Hanım’ı üçüncü cihan harbi ihtimaliyle o kadar korkutan genç adam oyuna kendini vermemişti. «Bu kadar sefalet içinde, bu kadar halli lâzım gelen mesele arasında insan nasıl eğlenebilir? Nasıl böyle mesut olabilir? Bunlarda hakikaten mesuliyet hissi yok. Koskoca bir adam küçük bir kızın oyuncağı olsun... Hakikaten Danimarka Krallığı’ında çürümüş bir taraf var. Demek bu gece de Selim’in iflâsını görecektim. Zavallı Türkiye kendi kendine ihanet eden adamların memleketi oldu. Fakat sade Türkiye mi? Bütün dünya böyle değil mi! Hatta Rusya bile... Rusya ki görülmemiş bir tecrübeyi yaptı. Bütün ümit Asya’da ve Afrika’da. Oralardan boşalacak ölüm seli ancak dünyayı temizleyebilir. Bu medeniyet, enkazı bir işe yaramayacak kadar çürüdü.»</span></span></p>

  <p class="calibre24"><span class="font"><span class="calibre11">«Ebedi kadın... İsterseniz şimdi Tevrat’a, eski masallara inanmayın.» Ve Selim Leylâ’nın önünde Şifa’nın kolundan çıktı. Ben de hiç olmazsa onun kadar alçak ve hain, onun kadar iki ayrı insanım. Fakat bu ikinci insandan hiç bahsetmemeli, onu hiç hatırlamamak, hiç düşünmemeli.</span></span></p>

  <p class="calibre24"><span class="font"><span class="calibre11">«Bu da günahınız tabiî...» Ve Sadiye viski şişesini eliyle okşadı. Leylâ gülümsüyordu. Leylâ’nın o rahat, her şeyi tabiî bulan gülüşü.</span></span></p>

  <p class="calibre24"><span class="font"><span class="calibre11">«Demek işittiklerim doğru. Hepsi doğru. Beni Leylâ Hanım’ ın önüne getirdi. Sanki bir çeyiz halayığı imişim gibi.» Ve Leylâ tam kendisini kucaklamağa hazırlanırken birdenbire eteklerine doğru eğildi. «Cariyeniz...» Fakat yine birdenbire yaptığından utanmış gibi genç kadının boynuna atıldı. İkisi de birbirlerini çok severlerdi. Kadınca, acayip, tahlili güç bir sevgiydi bu. Bu kırkına yaklaşmış kadınla yirmisindeki kız birbirlerini anlayarak, güzelliklerinin hangi uçlarda dolaştığını bilerek birbirlerini seviyorlardı.</span></span></p>

  <p class="calibre24"><span class="font"><span class="calibre11">«Maskaralık.» Şüphesiz maskaralıktı bu. Fakat niçin, niçin bu hakkı kendinde göremiyordu? Niçin kendisini bu kadar gülünç buluyordu? Şifa hakikaten güzeldi. Her cemiyette, her sınıfın içinde güzel ve sevimli sayılacak insandı. Ve bu kadar güzel olmanın birtakım hakları olmalıydı. Çünkü Şifa zekice güzeldi. Leylâ kadar güzeldi. Başka şekilde, fakat Leylâ kadar.</span></span></p>

  <p class="calibre24"><span class="font"><span class="calibre11">Leylâ’nın bir kolu hâlâ Şifa’nın omuzundaydı. O da içinden aynı hakikati teslim ediyordu. Bu kız hakikaten güzel. Bir peyzaj kadar, bir musiki kadar güzel. Haince ve zekice güzel. İnsana hiç bilmediği hazlar ve ihtiraslar aşılayacak kadar...</span></span></p>

  <p class="calibre24"><span class="font"><span class="calibre11">«Ve birdenbire Eyfel kulesinden atladı. Miss... birdenbire Eyfel kulesinden atladı. Ben bu akşam Huxley’in o budala kahramanına benziyorum. Ne tuhaf. Daima bir romanın, bir tiyatronun kahramanına benzedim. Belki kendi hayatımı henüz yaşamadığım için. Çünkü insanın kadın, erkek, bir kendi hayatı var. Ve benim yaşımda olan insanlar daima ona başlamadığını zannederler. Evlenmedim, bunun için daha kendi yıldızımın altında değilim. Halbuki... Halbuki ne kadar ıstırap çekmişti ve neler görmüştü. İki ölünün başında beklemiş, iki sevginin iflâsım görmüştü. Annemle babam arasındaki geçimsizlik de caba. Ben daima parça parça yaşadım. Annemde ve babamda. Şimdi de bir yığın insanda. Beni daima parça parça yaşattılar. Evet böyle demeliydi. Çünkü henüz hayatının yıldızı altında yaşamamıştı.</span></span></p>

  <p class="calibre24"><span class="font"><span class="calibre11">Bununla beraber çok şey görmüş, ayrı ayrı bir yığın vaziyetlerde ve bir yığın kahramanda. Ophelia’da, Desdemona’da ve daha birçoklarında. Şimdi de Miss... olmuştu. Huxley’in altmışlık bir ihtiyara o kadar gülünç şekilde âşık olan, Venedik’te onunla sevişen kahramanı. Eyfel kulesinden atlar gibi. Psikanaliz. Libido. Cinsiyet nazariyesi. Niçin sanki onu orada, karanlıkta bir kere daha öpmedim. Pekalâ öpebilirdim. Pekalâ onun olabilirdim... Vaat derdim. Kadınlık biraz cömertlik değil mi? Ama o beni çocuk zannediyor...»</span></span></p>

  <p class="calibre24"><span class="font"><span class="calibre11">Tekrar yavaşça Selim’e döndü: «Şu şişeyi versenize bana... Eğer birisine takdim edeceğiniz bir buket filan sanmıyorsanız...» Sesi kabarmış bir kediye benziyordu. Ve adeta ıslıkla konuşuyordu. Bununla beraber çok sevimli bir ihtilâlde dağılmış saçları ve küçük dargın yüzüyle büsbütün başka şekilde güzeldi. Selim şişeyi uzattı: «Sakın beni unutmayın!» Şifa İngilizce «Ahmak olmayın!» diye fısıldadı. Ve Selim’in, yaptığı işi, bu küçük kelime ile asıl söylemek istediğini anladığını sanarak yüzü kıpkırmızı kızların yanma doğru gitti. «Hepinize birer parmak...» diyen sesi çınladı.</span></span></p>

  <p class="calibre24"><span class="font"><span class="calibre11">Leylâ hâlâ gülüyor, tebessümü dağılmadı. Sabiha Hanım «Caz sustu, değil mi?» diye sordu. Ve kendi içinden devam etti. Sofra başından ayrılıp . da doğru dürüst bir dans edemedim. Halbuki çok güzel erkekler var. Hele bu Suat Bey dedikleri... Sadiye arkasında duvarı boydan boya kaplayan Japon gülleri, iki dizinin üstünde oturduğu yerden cevap verdi. «Ama istersen başlayabilir. Oğlanlar çalıyor.» Kendi yaşıtı kızların hepsi gibi o da erkek arkadaşlarından bazen çocuklar bazen de oğlanlar diye bahsederdi. Çocuklar... Bizim çocuklar. ..</span></span></p>

  <p class="calibre24"><span class="font"><span class="calibre11">Leylâ kardeşine şefkatle baktı. Istırap çektiğini biliyordu. Fakat yine de mesuttu. Yaşı icabı mesuttu. Biraz kıskanç fakat mesut. Ve akıllı. Kendisinin evde olmadığı hafta Refik’e nasıl bakmıştı? Refik onun dikkatini methede ede bitirememişti. Ah Suat isteseydi... Fakat Suat budala idi. Artistçe budala. Hayatını harcayacaktı. Esaslıyı istemiyordu. Artistçe budala, ahmakça budala... Herkes bir şeyce bir şey. Suat budalaydı. Bir bakıma da budala değil. Sadece insan talihinin dışında yaşamak istiyor, o kadar. Selim gibi, o da kitabın kenarında kalacak. Leylâ bütün hayatı boyunca böyle haşiyede parlayan, orada sönen bir yığın erkek görmüştü. Bir yıldız gibi tek başına. Sadece kendi çekiciliklerine güvenerek yaşayan küçük örümcekler. Selim küçük bir örümcek değil miydi sanki... Ağında bekleyen bir örümcek. Ona daha ilk günü söylemiştim bunu. Ve hakikaten hayatı buydu. Ben geldiğim zaman tozlu ağında bir yığın böcek, içleri boşalmış sadece kabuk ve iskeletiyle parlıyorlardı. Ben örümcek değilim demişti bana. Çok kızmıştı. İstersen bırakalım, demişti. Böyle düşünüyorsan bırakalım. Çünkü ben seni onlar gibi sevmedim. Öyle ama... Öyle ama Selim Bey sonunda onlar gibi oldu. Ah insanlar bu işe nasıl bir emniyetle maziyi, geleceği yakarak giriyorlar. Bereket versin ki yeter derecede tecrübeliyim. Çünkü kendisi de bir örümcek olmuştu. O da bir yığın insanı kendi kuvvetiyle oraya, kendi ağına çekmişti. Hayır çekmedim, kendileri geldiler. Ben bilakis ağımı boşaltmağa çalıştım. Kadın olduğum için. Daima ayaklarımın birini uzattım ve aşağıya ittim. Git başka yerde boşal. Başka yerde öl. Hepsini attım. Fena mı yaptım? Şimdi sıra Suat’a gelmişti. Suat’a gelecekti.</span></span></p>

  <p class="calibre24"><span class="font"><span class="calibre11">«Demek böyle Selim Bey? Alacağınız olsun. Bize böyle genç rakibeler bulursunuz, onlarla sarmaş dolaş gezersiniz.» Ayşe böyle söylüyor, Fatma başını sallıyordu. İkisi de Hayri Dura’nın yanında idi. Hakikatte Fatma Ayşe’yi dinlemiyordu. Ne de Selim’le meşguldü. Düşüncesi hâlâ Ay’da idi. Çıktıkları plâtformun hangi madenden olduğunu merak ediyordu. Şeffaf değildi, çünkü arasından hiçbir şey görünmüyordu. Fakat canlı bir mahlûk gibi durmadan renk ve ton değiştiriyordu. O kadar çok ton değiştiriyordu ki. Bununla beraber gri ile sincabi arasında bir şeydi. Fatma griyi sevmezdi. Bu da beyhude bir sözdü. Griyi sevmez değil, sade kendiliğinden griye gitmezdi. O mavi ve kırmızıyı tercih ederdi. Kendi rengi koyu siyah olmasına rağmen. Koyu, parlak, kadife siyahı. Mat koyu lâcivert. Bu ikincisini daha ziyade erkeklerde severdi. Fakat bütün bunlar münakaşa edilmesi lâzım şeylerdi. Bir gece, başka bir gece, bundan çok evvel bunu rüyasında münakaşa etmişlerdi. Küçük İspanyol saraylarından birinde Endülüs üslûbuyle Aragon gotiğinin beraberce zenginleştirdiği o yan muhkem kale saraylardan birinde. Trubadurlarla Endülüs şairleri birbirleriyle yarış ediyorlardı. Ve kendisi tanımadığı birkaç kişiye niçin griyi sevmediğini, maviyle kırmızıyı neden tercih ettiğini anlatıyordu. Sade anlatmıyordu, onları mavi ve kırmızıyı sevmeye teşvik ediyordu. Sonra birdenbire münakaşa başlamıştı. Uzun boylu, ince bıyıklı bir adam Onu Aristo’ya ihanetle itham ediyor ve <i class="calibre9">Altın</i> Eşek’ten misaller getiriyordu. Ve bir yığın acayip çehreli adam ona cevap veriyorlar, Aristo’nun bu işle bir alâkası olmadığını söylüyorlar, onlar da <i class="calibre9">Altın</i> Eşek'ten misaller getiriyorlardı. Garibi bu ki onlar da griyi mavi ve kırmızıya tercih ediyorlardı. İtirazları usule dairdi. Hepsi önlerindeki tabaktan uzun, ince, yukarıya doğru kalkık birer bıyık alıyorlar, onu takarak sözlerini söylüyorlar ve bitirir bitirmez bu bıyıkları eski yerine koyuyorlardı. Hakikaten şaşırtıcı bir rüyaydı. Şaşırtıcı ve biraz da korkunç. Abesçe korkunç. Çünkü bu işin içinde abese kaçan bir şey vardı. Sonra birdenbire oturduğu kanapenin desenleri büyük, güzel, mavi ile gümüşî arasında balıklar olmuştu. Ne kadar çok balık vardı orada. Ve hepsi birden onları görür görmez kaçmışlardı. İşte altı ay evvel o kadar beğenilen yemeğini Fatma bu telâşlı uyanıştan sonra düşünmüştü. Bütün bu kanape dolusu balık, bu kadarcık bir şeyi düşündürmeyecek değildi ya. Sinaritleri o kadar değiştiren, barbunyalara o kadar başka lezzet veren salçayı o gece bu rüyadan sonra bulmuştu. O kadar güç bir şey değildi. Mesele salçanın bol jambonlu ve mantarlı kremini iyice hazırlamaktı. Sonra biraz bolca Hint biberi ve çok az, sadece bir koku ve tat değişikliği getirecek kadar, portakal kabuğu, yahut likörü ilâve edilecekti. Ama jambon salçanın kreminde sadece o tatlı is kokusu ve lezzeti olacak kadar iyi kıyılmış olmalıydı. Hakikaten o gece balıklan çok güzel olmuş, bütün misafirleri beğenmişlerdi. Yazık ki kendisi yiyememişti. O senelerden beri doğru dürüst yemek yiyemiyordu. Bununla beraber salçasının tadını şimdi bile hatırlıyordu.</span></span></p>

  <p class="calibre24"><span class="font"><span class="calibre11">«Ya böyle Selim Bey...» Selim Ayşe’nin gece içinde büyük bir manolyaya benzeyen sarışın yüzüne, Botticelli saçlarına ve cins vücuduna baktı. Ayşe’yi daima beğenmiş ve sevmişti. Daima dosttular. Ve bu dostluk onun için bir çeşit kuvvetti. Onu içinden sevindirir, mesut ederdi. Yaşlandıkça bu cinsten dostlukların kıymetini anlıyordu.</span></span></p>

  <p class="calibre24"><span class="font"><span class="calibre11">Ayşe Selim’in yüzünü yorgun, omuzlarım çökük buldu. Selim ihtiyarlıyordu. O kadar değil, ama ihtiyarlıyor da. Tepenin öbür tarafındaydı. Garip şeydi bu, bir insanın birdenbire tepenin öbür tarafına geçmiş görünmesi. Tepenin öbür tarafı. Vakıa ihtiyarlığa daha çok vardı. Fakat ne olsa tepenin öbür tarafıydı. Bir gün, kimbilir kaç sene evvel, babasıyle böyle olmuştu. Bir gün babasını tepenin öbür tarafında görmüş ve sonra «Daha çok var» diye kendisini teselli etmişti. Sonra birdenbire adamcağızı vadinin en alçak yerinde, derenin kenarında, suyun kendisini alıp götürmesini bekliyor buluvermişti. Kendisi de böyle değil miydi sanki?</span></span></p>

  <p class="calibre24"><span class="font"><span class="calibre11">Şifa elindeki kadehlerden birini Selim’e verdi, öbürünü de Ayşe’ye uzattı. Fakat Ayşe «Teşekkür ederim, şekerim...» diye reddetti. «Rakıya başladım. Karıştırmayayım.» Ve genç kıza en tatlı tebessümüyle güldü. Hakikatte bu tebessümde genç kızı da Selim’i de çok uzaklara fırlatan bir şey vardı. Bununla beraber yine de çok tatlıydı. Hesaplı ve tatlı. Çünkü Ayşe aklın sporunu severdi. Cins bir Arap atı, yahut İngiliz veya İspanyol kırması gibi girdiği hayat koşusunda her şeyi hesap ettiği anlar olurdu. Bu gece Selim’e takılmaya karar vermişti. Biraz Leylâ’nın hesabına, biraz da kendisini yalnız bıraktığı için. Ayşe yalnız bırakılmasını hiç sevmezdi. Ne de büsbütün beraber olmayı. İnsanlar onu hayatının mukadder yolunda beklemeli ve ona rastlamalıydılar. Çok işi, çok tanıdığı olan bu güzel kadın bu yorucu işlerden, ancak beş dakika tahammül edilebilen bu insanlardan, içlerinde on beş dakika tahammül ettikleri de vardı, ayrılır ayrılmaz asıl dostlarına rastlamaktan hoşlanırdı. Hiç olmazsa birkaç dakika için. Sonra yine görmek, konuşmak, hatır almak hülâsa muayyen bir sınıfın ve vaziyetin kadını olmanın icaplarını yerine getirmek için onlardan ayrılırdı. Bir lüks tren gibi muntazam ve sıkı tarifeli ve daima yolculukta geçen parıltılı hayatında kendisine ayırabildiği pay işte bu birkaç dakikalık kısa duruşlardan ibaretti. Eğer bu kısa anlarda da sevdiklerini istediği yerde ve bıraktığı gibi bulursa hakikaten mesuttu.</span></span></p>

  <p class="calibre24"><span class="font"><span class="calibre11">Şifa Ayşe’ye takılarak ısrar ediyordu: «Alın n’olur, vallahi kendi bardağım. İçine hiçbir şey koymadım.» Sesi yüzüyle beraber gülüyordu. Ayşe en ciddî sesiyle «Sen artık şımardın Şifa!» diye onu payladı., Sonra birdenbire yumuşadı. «Karıştırmayayım Şifa,» dedi. «Belki sonra... Açılırsam...» Bu gece sarhoş olmamağa, dizginlerini elinden bırakmamağa karar vermişti. Bu iş kendiliğinden olurdu zaten. İçinizden bir med kabarır, sizi de beraber alır götürürdü. Yoksa durup dururken neden alkol istifçiliği yapmalıydı. Şimdi o Hayri Dura Bey’le meşguldü. Onu mesut etmeğe çalışıyordu. Babası öldüğünden beri ihtiyar erkekleri çok seviyor, onlara acıyordu. Özleyişe, din duygularına çok yakın, onların yerine geçmiş bir şefkat ve merhametti bu. Babam için ne yapabilirim başka?... Asıl kendisinden koparıp verebileceği bu anlarıydı. Ötekiler örf ve âdetti.</span></span></p>

  <p class="calibre24"><span class="font"><span class="calibre11">parası olanın cömertliğiydi. Halbuki şimdi, ihtiyar. diplomatla, onun üstüne âdeta eğilmiş konuşurken babasını hakikaten mesut ettiğini sanıyordu.</span></span></p>

  <p class="calibre24"><span class="font"><span class="calibre11">Şifa küçük bir çene mimiğiyle Selim’e döndü. «Madem ki kadehim bana kaldı. O halde...»</span></span></p>

  <p class="calibre24"><span class="font"><span class="calibre11">«O halde sıhhatine...» Selim bir kulağı Ayşe’nin Hayri Dura’ya okuduğu Charles Péguy’nin mısralarında «Ve saadetine...» diye sözünü tamamladı. Anlaşılan bu gece içecekti. İçinde bir şey alkolü istiyordu. Onun yardımına, bizi yakarak getirdiği rahatlığa ihtiyacı vardı. Geldiğinden beri acayip bir çoşkunluk içindeydi. Ayşe’nin okuduğu Péguy’nin mısralarını zihninden tekrarladı. Fakat deminki büyüyü ancak Ayşe’nin sesinden kendi içinde kalan şeyi düşündüğü zaman bulabildi. Çünkü Ayşe, pek nadir anlarında hatırladığı şiirlere tıpkı sevdikleri parçalan çalan büyük virtuözlerde olduğu gibi, belki asıllarına biraz uzak, fakat sonradan gelmiş olmasına rağmen anlattıkları ruh haline, peyzaja veya saf billûrlarını yapan müzikaliteye, doğdukları anın tazeliğine benzer bir şey katardı. Ve böylece okunan şiir biraz da okuyanın hemen o anda yalnız size açılmış mahrem düşüncesi, canlı hayat parçası olurdu. Hayri Dura’nın yüzü şimdi yetmiş senelik bir ömrün içinden bu mahrem düşünceye uzanmıştı. Tıpkı film stüdyolarında artistlerin gözünün içine dikilen ve oradan her tarafına batan o büyük ve keskin ışıklı lâmbalardan biri önündeymiş gibi bir çeşit acı hissiyle beraber yürüyen garip bir saadet içindeydi. Belki de bu şiirleri hiç bilmiyordu. Selim vaktiyle bu şairden sadece yarattığı nasyonalist hareketle bahsettiğini hatırlıyordu. Şüphesiz Péguy’yi pek az düşünüyordu, fakat Ayşe’nin sesinde birdenbire peydahlanan o çok tatlı morluğun elbette farkında idi. Turuncu ile lâciverdin arasında sallanan bu âdeta şeffaf, yalnız arasından ışığın geçeceği kadar şeffaf morda Ayşe’nin kendisi, bakire Meryem ve onun hilkat rüyası, derelerden var olmanın sevinci ve neşesiyle atlayan ceylanlar, Péguy’nin sarışın kumluklara benzettiği nebülözlerin sayısız yıldızları, Şifa’nın kendisine merakla, dostlukla elindeki kadehin üstünden gülen yüzü, Leylâ’nın siyah kumral saçlarının ve biraz da Nail’in söylediği halk türküsünün arasından gelen durgun ve tatlı tebessümü, bütün bu gece, bu darbukasını fenere uzatarak ısıtmağa çalışan delikanlı, Sadiye’nin, Gönül’ün ve Ayten’in başlarına fon olan Japon gülleri, arkalarında sadece bu müstesna anda var olmalarının verdiği bir yığın hatıra, ihsas zenginliğiyle tıpkı eski vitraylardaki kitab-ı mukaddes hikâyeleri gibi, kendi ömrünün hikâyesi toplanıyordu.</span></span></p>

  <p class="calibre24"><span class="font"><span class="calibre11">Sanki bu birkaç mısranın ve yalnız birkaç inhinasında tanıdığı bu sesin büyüsü ile her şey yeni baştan canlanmış, birbirleriyle çok başka şekilde, bir daha hiç ayrılmayacak şekilde birleşmişti. Bu çok esrarlı terkip şüphesiz sadece Ayşe’nin sesinden ve okuduğu mısralardan gelmiyordu. Nail’in Leylâ’nın sesine çok benzeyen sesiyle söylediği bu halk türküsünün de bu işte bir payı vardı. Bu eski ağıtın — sözler belki yeniydi, fakat hava bazen Orta Anadolu geçitlerinde rastlanan o tabaka tabaka kaya parçaları gibi bir ırkın bütün hicranını sayısız zaman içinde kendisinde topluyordu — azabı büyük ve kan rengi bir ışık gibi onu içten ve dıştan aydınlatıyordu. Çünkü bu birdenbire teşekkül eden hayalde bu türkü ve Nail’in sesi kendiliğinden hem dışardan gelen ışık, hem de hayalin asıl trajik tarafını, Selim’in ömrüm dediği şeyin ağırlık merkezini teşkil eden hikâyenin büyük bir tarafı olmuştu. Öbür parçalarından hiçbir şekilde ayrı değildi, sadece Leylâ’nın ve Nevzat’ın, muhayyilesinde birbirlerine o kadar benzeyen çehrelerini bir saltanatın yahut bir dinin birbirinin aynı iki remzi gibi ön safta ve her şeyi etrafında topluyordu. Ölüm ve ayrılık. Bu türkü ölüm ve ayrılıktı. Unutulmuş ölüm burada henüz kanamakta olan bir yaraya benzeyen ayrılıkta birdenbire tazelenmişti. Şüphesiz bu bir anda olmamıştı. Selim daha evvel bu bütünün — bir lâhza için de olsa — Ayşe’nin sesi ve Péguy mısrasının etrafında teşekkül ettiğini ve ancak halk türküsünün ve onunla yahut Nail’in o kadar tanıdığı ve her kıvrımında Leylâ’yı bulduğu sesinin yüzünden, içinde birdenbire eski bir yara gibi sızlamaya başlayan hatıraların Péguy’yi ve Ayşe’yi biraz geriye attığı ve sonra da Ayşe’nin sesini tamamıyle susturduğu ana kadar bunun böyle devam ettiğini biliyordu. Bununla beraber ne Ayşe’nin sesinin teşkil ettiği o lâcivertle pembe arasında mor aydınlık, ne de onun gece içinde büyük bir manolyaya yahut büyük bir havuzda belirsiz rüzgârlarla olduğu yerde gidip gelen su nilüferlerine benzeyen yüzünün ve Botticelli saçlarının payı olan o tatlı sarı, ömrünü o kadar bütünüyle kendisine veren vitraydan kaybolmamışlardı. Sadece perspektif ve nizam değişmişti!</span></span></p>

  <p class="calibre24"><span class="font"><span class="calibre11">Biraz sonra şüphesiz bu hayal de dağılacak, daha doğrusu birdenbire tablo ancak başka bir gün başka bir vesileyle üzerinde düşündüğü zaman karanlığından çekebileceği, biraz da iradesiyle çekeceği derinliklere geçecekti. O zaman terkibin ameliyesi yeniden başlıyacaktı.</span></span></p>

  <p class="calibre24"><span class="font"><span class="calibre11">Selim, demin bu terkip büsbütün başka şekildeydi diye düşündü. Ve kendisinin yeniden, rıhtımdan kollarında Şifa gelirken ve o kadar barok şekilde mitolojik olduğu zamanı hatırladı. Vakıa bu hayale biraz da kendisini zorlayarak gitmişti. Fakat bu zorlayışın altında, kolunda bir genç kız ve elinde viski şişesi gelmenin hicabını o kadar keskin yapan bir başkası daha vardı. O zaman da şüphesiz Leylâ’yı düşünüyordu, fakat onu şimdi olduğu gibi toprağın ve ırkın bütün macerasıyle birleşen bir ayrılık hissinde değil, kendi evinde Leylâ’nın hatırasına velev ki geçici bir şekilde ve çocukça olsun ihanet etmiş olmanın verdiği pişmanlık duygusunda bulmuştu.</span></span></p>

  <p class="calibre24"><span class="font"><span class="calibre11">Nitekim şimdi de aynı ameliye yeni bir şekilde başlıyordu. Eski dostu avukat — bir gece Yahya Kemal’in sofrasında tanışmışlardı — deminden beri yapılan ısrarlara dayanamamış, Lassy kokulu hanıma anlattığı hikâyesini yarıda bırakarak Ferahfeza’ dan bir beste okumağa başlamıştı. Bütün bahçe, bütün Boğaziçi ve kendi ömrü bundan yüz, yüz yirmi sene evvel yaşamış Dede ismindeki daüssılalı bir dervişin ışığına girmişti. Bu da şüphesiz ölüm ve ayrılıktı. Çünkü yaşadığımız dünyada Selim için şu anda yalnız bu ikisi vardı. Fakat büsbütün başka bir şekilde ölüm ve ayrılıktı. Ve bu başkalık Péguy’nin mısralarındaki ilk yaradılış neşesini, şimdi Suat’la o kadar hararetle konuşan Ayşe’nin sesini ve Refik’le kulak kulağa konuştuktan sonra evin içine doğru — şüphesiz mutfaktakilere talimat vermek için — giden Leylâ’yı, boş kadehi elinde sorduğu suale cevap bekleyen Şifa’yı, biraz ötede başka bir rüyasını düşünen Fatma’yı kendi içinde biraz evvelkinden çok başka insanlar yapmıştı. Çünkü şu anda bütün bahçe Ferahfeza burcu dediği âleme girmişti ve Selim etrafındaki şeylere oradan bakıyordu. Bununla beraber biraz evvel teşekkül eden hayal henüz tamamıyle kaybolmamıştı. Ne de renklerini değiştirdi. Leylâ, Nevzat, Ayşe hepsi orada yine kendi renkleriyle mevcuttu. Yine aynı sarı, aynı lâciverde yakın mor, aynı kan ve yakut kırmızısı ve Şifa’nın tatlı çimen yeşili kendi gamlarıyle çınlıyordu. Nejat Bey ömrünün yıkılışından kendi uzak ve astigmatik köşesinden ıhlamur ve ilâç kokuları içinde mütevekkil ve mazlum kaybettiği karısını ve çocuklarını, hiç sebepsiz bir gece</span></span></p>

  <p class="calibre24"><span class="font"><span class="calibre11">içinde ölen Bacı’yı düşünüyordu.</span></span></p>

  <p class="calibre24"><span class="font"><span class="calibre11">(---)</span></span></p>

  <p class="calibre24"><span class="font"><span class="calibre11">Fakat bütün bunları Selim’in muhayyilesi Dede’nin araya koyduğu çok hususi bir mesafeden görüyordu. Çünkü bu sefer ölen, ümitsiz şekilde kaybolan yalnız kendisiydi. Ve sırf Dede dedikleri adam, hatıralarım idare ettiği için bu ölümün arasında, asıl ölüler ona kendisinden daha az ölmüş gibi görünüyorlardı. Ve yaşayanlarla, hayat dediğimiz şey bütün gürültüsüyle aralarına girmiş gibi uzaktı. Ve Selim bir eşikte gibi bekliyordu. Hayır, burada halk türküsünün ümitsizliği yoktu. Burada insan kara toprağın üstüne rastgele atılmış olduğundan şikâyet etmiyordu. Burada acayip bir hareket vardı. Yalnız kendisi ölmüştü. Ve ölüm de acayip bir şeydi. Tıpkı o eski Mısır büyüklerinin mumyaları gibi ve onlardan biraz fazla. Gözleri sade hayata açık değildi, onu hatırlıyordu da.</span></span></p>

  <p class="calibre24"><span class="font"><span class="calibre11">(---)</span></span></p>

  <p class="default1"><span class="font"><span class="calibre11">Leylâ «Bu adam... Bu adam...» diye düşündü. Esmer delikanlı yolun başında durmuş ince bıyıklarının altından gülümseyerek ona bakıyordu. (...)<a class="pcalibre pcalibre1" href="#dip2">*</a> bir çocuğa bakar gibi bakıyordu. Yolunu değiştirmek için bir lâhza tereddüt etti. Sonra vazgeçti. (Ne münasebet...)<a class="pcalibre pcalibre1" href="#dip2">*</a> kendi evimde!» Muhakkak gidip konuşmalı, neden böyle tuhaf tavırlar aldığını sormalıydı. Bana neden böyle bakıyor? Niçin tanır gibi yapıyor ve hep uzakta bir tehdit gibi dolaşıyor!... Adama doğru yürüdü. Ona nasılsınız diyecek, elini sıkacak, hatta kolundan tutarak herkesin bulunduğu yere kadar götürecekti. Sonra bir fırsatım bulursa evinde misafirlerinin, hatta tanımadığı birisi bile olsa kendisiyle rahatça konuşabileceğini söyleyecekti. Hem pekalâ tanışmış olabiliriz de... O kadar çok insan tamdım ki. Bir ömür muazzam bir şey. Babam bizim gemi, derdi. Bugün bizim gemiye bir başkası daha bindi. Bu yeni bir adamla taştım, demekti. Bazen de bizim gemi doldu taştı artık! derdi. Benimki de şmidi öyle... Daha da dolacak. Hayır, muhakkak gidip onunla konuşacaktı. Fakat adam gerisin geriye dönmüş, Leylâ peşinden gidememişti. O olduğu yerde duruyordu. Bu hep böyle oluyor. Hep bana doğru geliyor, yahut bekliyor, sonra ben ona doğru gidince kayboluyor. Ama bu sefer müsaade etmeyeceğim. Muhakkak konuşacağım. Bir şey için değil. Sadece merak meselesi... Evet bir merak meselesi... O kadar. «Hakkım yok mu sanki?...» Hilmi Efendi’nin arkadan doğru gelen sesi düşüncelerini kesti.</span></span></p>

  <p class="default1"></p>

  <p class="calibre24"><a class="pcalibre pcalibre1" id="dip1"></a><a class="pcalibre pcalibre1" id="dip2"><span><span class="calibre25">*Metnin bu sayfasın üst ucu kopuktur.</span></span></a></p>

  <p class="calibre24"></p>

  <p class="calibre24"><span class="font"><span class="calibre11">«Yol verirseniz hanımefendi...»</span></span></p>

  <p class="calibre24"><span class="font"><span class="calibre11">Yana doğru çekilerek tepelemesine pilâv dolu büyük siniyi güçlükle taşıyan Hilmi Efendi’ye yol verdi. ihtiyar adam iki günden beri o kadar istediği şeyi nihayet yapmış, tıpkı eski simatlarda olduğu gibi pilâvı büyük siniye koymuştu. Şimdi yükünün altında iki kat olmuş onu taşıyordu. Leylâ bu siniyi yalıya taşındıklarından beri bu akşam ilk defa görüyordu. Birdenbire küçük bir üşüşme oldu. Birkaç genç siniyi ihtiyar adamdan aldılar ve koşar adımla seddin üstündeki masaya götürdüler. Hilmi Efendi Leylâ’nın yanı başında büyük sürprizini yapamamaktan müteessir bir kere daha soludu. Çünkü hakikaten bu işi kendisi yapmasını istiyordu. Çamlıca’daki Bektaşi dergâhında geçen çocukluğunda birkaç defa böyle simat sinisi taşımıştı. Bu gece o eski ayin gecelerine, devran-ı muhabbetlere o kadar benziyordu ki... Vakıa hiç zikir edilmemiş, ne de eski edep erkânla içilmişti. Herkes kendi havasındaydı. Tam başıbozuk denen şeydi bu. Fakat bu kadar genç ihtiyar kadın ve erkeğin bir yere toplandığı bu gecenin havasında o ayinleri hatırlatan bir şey vardı. Bir şey ki biraz himmetle tamamlanması daima mümkündü. Çünkü Hilmi Efendi birtakım merasimin, şekillerin esas olduğunu kabul ederdi. Mana sonradan kendiliğinden gelirdi. Biraz erkândan başka ilâve edilecek bir şey de yoktu. Bir iki kelimeyi öğrenselerdi... Meselâ can deseler, şeyhim deseler, pîr aşkına, Ali aşkına deseler... Nefesleri biraz daha düzgün okusalar. Şüphesiz bunlar da olacaktı. Demin mutfakta iken dinlediği nefes, hiç de fena değildi. Bayağı aşkla söylüyorlardı.</span></span></p>

  <p class="calibre24"><span class="font"><span class="calibre11">Güzel âşık cevrimizi çekemezsin demedin mi?</span></span></p>

  <p class="calibre24"><span class="font"><span class="calibre11">Sadece beyitlerin sırasını bozuyorlar, nakaratı fazla değiştiriyorlardı. Ama bunu radyo da yapıyordu, hem Kul Nesimî’nin meşhur nefesinde bile. Ne acayip mısralar uydurmuşlardı bu nefese. Bütün mesele erkânı bilmemekte idi. Meselâ bu sini hiç de böyle kapılıp gidilmezdi. N’oluyoruz, çaylak piliç mi kapıyordu sanki? Bu düpedüz erkânsızlıktı. Eskiden birçok şey yoktu. Hakikaten yoktu. Fakat erkân vardı. Ve o olduğu için her şey mükemmeldi... Hilmi Efendi bütün bunların düşünülecek şeyler olduğunu bilirdi. Fakat bir türlü gerektiği gibi düşünemediğini de bilirdi.</span></span></p>

  <p class="calibre24"><span class="font"><span class="calibre11">Leylâ gülerek: «Ne üzülüyorsun? Daha iyi ya... Seni kurtardılar. ..»</span></span></p>

  <p class="calibre24"><span class="font"><span class="calibre11">Hilmi Efendi boş kollanın salladı: «Ama ben başka şey düşünmüştüm.» dedi. Daha iyisi bunları Suat Bey’le konuşmalıydı. Suat Bey bu işleri öbürlerinden çok daha iyi anlıyordu.</span></span></p>

  <p class="calibre24"><span class="font"><span class="calibre11">Leylâ esmer delikanlının olduğu yere bir daha baktı. Ortada kimse yoktu. «Bana öyle gelmiş» dememek için acele acele setlere doğru yürüdü. Zaten düşüncesi başka yere gitmişti. Pilâvlar için biraz fazla acele etmişlerdi. Daha saat on buçuktu. Bu kalabalığı on bir buçuğa kadar nasıl idare edecekti? Saz ve kayıklar on bir buçukta gelecekti.</span></span></p>

  <p class="calibre24"><span class="font"><span class="calibre11">Saz ve kayıklar... Kayıkları dün gece Suat’la temin etmişlerdi. Beraberce dereye kadar gitmişler, orada Suat’ın evinde oturduğu balıkçıyı görmüşlerdi. Hakikatte yapılacak bir şey yoktu. Suat her şeyi daha evvel hazırlamıştı. Fakat yağmurdan sonra dereyi ona göstermek istemişti. Bulutlu havada mehtap ve ışıklar büsbütün başka oluyordu. Hakkı da vardı. Hiç bu kadar koyu, siyaha yakın ve parlak gri görmemişti. Derenin kenarındaki küçük evlerin arasından çıkar çıkmaz kendisini âdeta başka bir memlekette sanmıştı. Bütün o koyu mor bulutlar, her taraftan gelen ışıklar, her şeyin suda bitmez tükenmez aksi Boğaz’da dahi az görülen şeylerdi. Suat bütün bunları yeniden, bir daha ve onun gözüyle görmek için ısrar etmişti. Sizin gözünüzle göreyim diye yaptım. Bir insan başkasının gözüyle görebilir mi? Ama Suat böyle dedi. Sizin gözlerinizle göreyim, dedi. Refik’e sordum, benimle alay etti. Refik zaten böyledir.</span></span></p>

  <p class="calibre24"><span class="font"><span class="calibre11">Bir Rumeli türküsü Eviç’in rüzgârıyla geldi çarptı. O tuzlu su zerrelerini beraberinde taşıyan Karadeniz rüzgârları gibi. Kardeşi ‘Bulut gelir pare pare’yi söylüyordu. Bu Selim’in türküsüydü. Ve her defasında olduğu gibi bu sefer de Selim’le beraber gelmişti. Fakat bu akşam gördüğünden, hatta bir an rıhtımda özlediğinden çok başka bir Selim’le. Ta ilk tanıştıkları günden beri kendisinde bir yığın jestten, halden, şefkatten, müşterek hazdan, kıskançlık, kaybetme korkusundan, anlaşmamazlıktan, hülâsa bin türlü halden birikmiş çehreleriyle Selim ve Leylâ, Selim’in bulunduğu yerden gözlerini çevirip vaktiyle yaptığı gibi kendisini aramasını bir lâhza</span></span> <span class="font"><span class="calibre11">heyecanla bekledi. Fakat Selim dayandığı ağacın altında Nail’in sesine eğilmiş onu dinliyordu. Etrafına baktığı bile yoktu. Olduğu yerde dalgın, çökmüş omuzları ve her zaman biraz silik, bir parça kaçan profiliyle Nail’i dinliyordu. Yazık... Artık birbirimize hasret çekmiyoruz. Yahut birbirimizde eskisi gibi yaşamıyoruz. Musiki ve herhangi bir tesadüf bizi birbirimize eski kudretiyle getirmiyor. Selim çoktan beri onun için bir ismin ve birkaç hatıranın yaptığı bir hayal, bir çerçeve olmuştu. Çoktan beri bu çerçeveyi şuradan buradan duyduğu şeyler tamamlıyordu. Bir gün Remziye kendisine Selim’i çok şık ve kibar bir kadınla Markiz’de gördüğünü söylemişti. Remziye’ye göre Selim kadını âdeta içiyormuş gibi dinliyordu. Üç dört ağızdan gelen bu havadisle başka bir kadını seven ve belki de evlenmeyi düşünen bir Selim peydahlanmıştı. Daha arkasından Selim’in hastalığı hikâyesi çıkmıştı. Karaciğerinden rahatsızdı. Bu sefer de Leylâ’nın ıstırapları hakkında hiçbir şey bilmediği hasta bir Selim peydahlanmıştı. Bunun arkasından borçlarının hikâyesi; Heleni’nin kardeşinin kızının, evinde yatıp kalktığı havadisleri gelmişti. Suat kızı çok güzel bulmuştu. Güzel değil âdeta muhteşem. Balık gibi bir şey, evin içinde saçlarıyle, büyük gözleriyle yüzüyor. Selim galiba zannettiğimizden çok daha dolu yaşıyor. Bu sefer parasız, âşık, hasta Selim’lerin yerine bir Rum metresi olan — tıpkı İsmet dayım gibi — onunla beraber yaşayan orta yaşlı hovarda bir Selim peydahlanmıştı. Bütün bu Selim’ler sadece duyduklarına, hatta kendisinin kısa tesadüflerde anlattıklarına göre yapılmış basit bir tecritten ibaretti. Leylâ ne âşık olan Selim’i, ne hasta vaziyetinde Selim’i, ne orta yaşlı hovardayı yahut da deli gibi çalışan sanatkârı, ıstırapları, saadetleri, hoşnutlukları hakkında hiçbir fikri olmadan kabul ettiği için zaman zaman üzülür ve kendisine şaşırırdı. Fakat bu gece, şu anda daha başka, daha mühim bir şey, bir lâzha için iki Selim birden görmüştü. Ağaca dayanıp beraberce sevdikleri türküyü dinleyen yorgun ve dar çizgileri kaçmağa hazır adamla kendi içinden doğru birdenbire bu eski Rumeli türküsüyle beraber gelen öbür Selim bir anda aynı ışık altında toplanmışlardı. Ve bu ikilik Leylâ’ya öbür tecritlerden çok daha fazla dokunmuştu.</span></span></p>

  <p class="calibre24"><span class="font"><span class="calibre11">Bu iki Selim’den hiçbiri sevdiği adam değildi. Birisi sadece kendi zamanıydı. Bütün o akşamlar, sabahlar, acayip ve girift duygular, tereddütler, çılgın vuslatlar, hiddetler, kıskançlıklar ve o kadar uzaklardan geldiği için o kadar tatlı, çoşkun ve mest edici buluşmalar şimdi sadece kendi geçmiş zamanı olmuştu. Kendi içinden doğru gelen bu kalabalıkta, bugünün dışında birtakım şeylerin üstüne katlanma, onlara dönme, onları tekrar yaşama ihtiyacında Selim, çok sisli bir manzarayı etrafında toplayan herhangi bir nirengi noktası gibi ancak dikkat edilince bulunuyordu. Bu eski türküyle karşısında ağaca dayanmış düşünen asıl Selim’e gelince Leylâ şu ana kadar ona bir kere dikkat etmediğini anlamıştı. Hakikaten bu adamı mı sevmişti? Bu tıknaz, iyi giyinmiş, dalgın, çizgileri firar halindeki adam Kırklareli’nde karşısına o kadar şaşırtıcı şekilde çıkan, İstanbul’a döndükten sonra kendisine gelmesini o kadar beklediği adam mıydı? Leylâ bu yandan gördüğü çehrede öbüründe zannettiği iradeyi, bulduğu sevimliliği, erkek kudretini ve içliliğini, hatta bir zamanlar kendisini o kadar şaşırtan zekâya varıncaya kadar hepsini aramanın beyhude olduğuna kaniydi. Gariptir ki düne hatta bu akşama, rıhtımda konuştukları ana kadar bu vehim onda devam etmişti. «Niçin o kadar ısrar ettim sanki?...» diye kendi kendine düşündü. «Zavallı Selim, galiba seninle hesaplarımızı kapatmak istedim.»</span></span></p>

  <p class="calibre24"><span class="font"><span class="calibre11">(---)</span></span></p>

  <p class="calibre24"><span class="font"><span class="calibre11">Leylâ Emir’in başım «Emir’ciğim... Emir, zavallı Emir.» diye okşadı. Sonra birdenbire köpeğin kendisiyle bu kadar acıyan bir sesle konuşmasından bir şeyler anlayacağını zannetmiş gibi sesinin tonunu değiştirdi ve henüz konuşmayan çocuklarla yaptığımız gibi en neşeli tonuyle okşamasına yeniden başladı. «Tonton Emir, maymun Emir, güzel Emir. ..» Bunlar Emir’in ilk rastladıkları günkü adlarıydı. «Şeker Emir...» Kırklareli’nde, Selim’in evinin biraz ötesindeki yan çıplak arsada birdenbire ayaklarına dolaşan, ' sonra onlarla başka türlü oynamak için ayaklarının ucundan bir yaprak parçasını ağzına alıp birkaç adım öteye götürerek onunla oynayan yan köpek yan biblo hayvanı Selim kendilerine gösterdiği ve bırakıldığı süprüntülüğün içinden alıp hiç tereddütsüz «Ne kadar güzel şey değil mi, alın siz de biraz sevin» diye Leylâ’nın kucağına verdiği gün onu okşarken farkında olmadan kullandığı sıfatlardı ve Emir adından çok evveldi. Emir’in köpek hafızası bu heceleri ve sesin bu titreyişini bütün öbür ezberlediklerinden çok evvel kendisine mal etmişti. Şurası var ki Emir’e bir sene Maçka’daki evde hep bu tonla hitap edilmişti. Köpek Leylâ’nın ayak seslerini duyar duymaz yerinden kalkmak, ona koşmak istemişti. Fakat yan mefluç, hummalı vücudu için bu artık imkânsızdı. O içindeki sevgi hazinesini ancak küçük hırıltılarla ve o çok dolgun köpek bakışlarının sevinciyle, mahzun anlayışıyle anlatabilirdi. Bir de güzel... kırması derisini baştan aşağı dolaşan hazdan eriyecekmiş gibi titreme vardı. Leylâ bu hüzünlü bakışın bütün vücudunu başka hiçbir şeye yer bırakmayacak şekilde dolduracağından korkmuş gibi gözlerini kapadı. Fakat çömeldiği yerde eli hep köpeğin başındaydı. Hummanın yapışkan bir şey hissini veren sıcaklığına rağmen onu avucunun bütün genişliğiyle — nasıl yanıyordu başı! — okşuyor, parmaklarının ucuyle her zaman yaptığı gibi kafatasım, çenesini kaşıyordu. Ve Emir, sesinde eski günlerin artık bir daha elde edemeyeceği o rahat sevincinden bir şeyler bu şefkate küçük hareketler, hırıltılarla cevap veriyordu. Leylâ birdenbire bu sevgiye en beliğ tarafında kendisini kapamış olmasından utanmış gibi gözlerini açtı. Niçin bu son konuşmayı olduğu gibi kabul etmiyordu sanki? Ve koyu kestane gözlerin artık eşyanın ötesinden gibi gelen bakışıyle tekrar doldu.</span></span></p>

  <p class="calibre24"><span class="font"><span class="calibre11">«Uyutmak lâzım... Yapabileceğimiz başka bir şey yok... isterseniz gelirler, alırlar.» Baytar Asaf Bey böyle söylemişti. «Yoksa çok ıstırap çeker.» Leylâ «Çeksin,» demişti, «ne yapalım çeksin. Ben dünyada buna razı olamam.» O zaman Refik söze karışmış «Bu, işte şark merhametinin ta kendisi!» demişti. «Bu hayvan ıstırap çekiyor. Yaşamaz artık. Belki günlerce haftalarca sürecek. Nasıl razı olursun? Acıyı duyan biz değiliz ki.» Fakat Leylâ’nın yüzünün birdenbire değiştiğini görünce vazgeçmişti. Leylâ’nın hatırı için değil, içinde birdenbire meselenin öbür tarafı konuşmağa- başladığı için.</span></span></p>

  <p class="calibre24"><span class="font"><span class="calibre11">«Zavallı Emir, maskara Emir, tonton Emir, aptal Emir...» Kırklareli’nden dönüşlerinde Leylâ’dan ziyade Emir’le Refik meşgul olmuştu. Trende hemen hemen bütün günü onun paltosunun içinde ve göğsünün üzerinde geçirmişti. Sonra iki gece uykusuz kalan Leylâ köşesinde uyanınca onun kucağına geçmişti. Ondan sonra da Refik bu acayip hayvanı, köpekle biblo arasındaki çok güzel şeyi hiç unutmamıştı. Emir yan bibloluktan çıkıp da köpekle insan arasında başka bir mahlûk, büyük, durgun ve düşünceli, hilkat muammasının başka bir ucunda, başka bir şey olduğu zaman da onu yine unutmamıştı. Maçka’daki eve annesini, büyükannelerini ve kendisini her görmeğe gelişinde Emir’e mutlaka bir hediye getirirdi. «Al,» derdi, «bu da senin kelb.» Sonra İngilizce modası gelip de bu dili öğrendiği zaman bu kelb kelimesi birdenbire «kleb» olmuştu. Emir hediyeleri kabul eder, fakat Refik’in kendisiyle bu tarzda konuşmasını beğenmediği için ona fazla yüz vermezdi. Refik’in onunla alay edişini sevmezdi. Önünde Refik’in getirdiği oyuncak, lâstik kemer, küçük bebek, kauçuk kedi veya fare ona bayağı, sesindeki hoyratlık için dargın bakardı. Sonra Refik sesini yumuşatır, o zaman barışırlardı. Selim hiç de Refik gibi değildi. Vakıa o da Emir’le oynar, hatta dalaşır, iyi havalarda gezmeğe çıktıkları zaman «Emir’i de alalım mı?» diye teklif eder, gittikleri lokantada Emir kabul edilmezse bol bahşiş vererek garsonları kandırmağa çalışır, muvaffak olamazsa başka bir yere, Emir’in rahatça girebileceği bir yere gitmeğe razı olurdu. Fakat hiç de Refik’in o sakin dikkatini göstermezdi. Leylâ’ya dışarda rastladığı zaman bir kere bile Emir nasıl, diye sormamıştı. Yalnız son mektuplarında onu sık sık hatırlamıştı. İtalya’dan yazdığı mektuplarda, her şey gibi.</span></span></p>

  <p class="calibre24"><span class="font"><span class="calibre11">«Canım sevdiğimi biliyorsun. O da biliyor. Bu da mesele olur mu Leylâ?» Zavallı Emir, tonton Emir... Zaten onu ilk bulan Selim’di. O acayip her şeyin alt üst olduğu, Refik’in ne söyleyeceğini bilmediği, Asım’ın mütemadiyen sustuğu ve başını salladığı, kendi kaderiyle en korkunç manzarasında karşılaştığı için durmadan başını sallayıp sustuğu ve Selim’in sırf boşluğu doldurmak için konuştuğu günde ve benim bütün ömrümü sırtımda bir yük gibi taşıdığım günde, birdenbire yolun ortasında durmuş, «Yahu bu ne güzel şey böyle...» diye bağırmış, «Gelin şuna bakın» diye onları çağırmıştı. Süprüntülüğün ortasında birdenbire, sanki marifetlerini göstermek istiyormuş gibi küçük ve simsiyah, yumak gibi bir şey bir yaprak parçasıyle oynuyordu. Sonra Selim «Gel, gel be kerata» diye onu çağırmış, peşinden koşarak yakalamış, «Buyurun Leylâ Hanım, biraz da siz sevin...» diye ona uzatmıştı. Leylâ her şeyin yıkıldığı o korkunç günde kendisine uzatılan hayvanı «Ne yapacağım bunu sanki?» der gibi istemeye istemeye kucağına almıştı. Fakat bu işler böyle olurdu daima. Bir kere onu kucağında ve avuçlarının arasında o kadar yumuşak ve sıcak, o kadar sizin olmaya hazır bulunca Leylâ farkında olmadan köpeği sevmeğe, okşamağa başlamıştı. O zaman Selim «Niye alıp götürmüyorsunuz sanki? Bu çok güzel şey... Kırma ama yine cins,</span></span> <span class="font"><span class="calibre11">az bulunur.» diye ısrar etmişti.</span></span></p>

  <p class="calibre24"><span class="font"><span class="calibre11">Emir, Leylâ’nın hayatının o acıklı dönüm yerinde Selim’le beraber karşısına çıkmıştı. Bu Kırklareli’nde askerliğini yapan Asım’ı görmeğe gittiği ve kendisini yıkan hakikati öğrendiği günün sabahında olmuştu. Leylâ o iki günü ve onu takip eden haftaları hiçbir zaman unutamamıştı. İnsandan ve hayattan iğrendiği, etrafına kirli bir çamaşır sepetine, irinli bir yaraya bakar gibi baktığı haftalar. Bütün ömrü ve kendi vücudu bile ona böyle görünmüştü. Leylâ Asım’ın Refik’le kendisini getirdiği kerpiçten harap eve girerken âdeta ürkmüştü. Şüphesiz bu cinsten, daha harap, daha biçare binalar çok görmüştü. Babasıyle gittiği Orta Anadolu kasabaları, yolculuklarda geceledikleri hanlar, talebeyken yaptıkları gezintilerde rastladığı şeyler arasında bundan çok daha beterlerini görmüştü. Bununla beraber kapısının bir kanadı kopuk evde, tanıdığı Asım’la hiç uyuşmayan bir şey vardı. Belki de Leylâ’yı ilk anda asıl rahatsız eden bu olmuştu. Sonra o beklenmedik tesadüfler, film veya rüya çabukluğuyle birbirini takip etmişti. Küçük bahçede açık bir lâğım evden gelen gübre kokusuyle sarmaş dolaştı. Evin içiyse boğulacak gibi gübre kokuyordu. Daha taşlığa girer girmez yan karanlıkta acayip bir mahlûk bacaklarına sürtünmüş, Leylâ bunun ne olduğunu anlamağa vakit bulmadan kulağının dibinde bir inek böğürmüş ve sonra da şefkatli anne yavrusunu hemen oracıkta yalamağa başlamıştı. Bunu bir dakikanın öbürünü kovalaması gibi eşeğin uzun anırması takip etmişti. O zaman Leylâ durmuş, «Asım bu ne,» demişti, «burada mı kalacağız?» Asım «Kusura bakma Leylâ... Malûm ya... Buralar...» diye özür dilemişti. Zaten istasyondan beri özür diliyordu. Ve iki elinde Leylâ ile Refik’in bavulları merdivenden çıkmağa başlamıştı. Leylâ sofanın yarık döşemesine, sıvası dökülmüş kerpiç duvarına Asım’ın çok başka ışıklarda çekilmiş bir fotoğrafı gibi bakıyordu. Fakat bütün bunlar girdiği odada. gördüğü şeyin yanında bir hiç, bir sıfırdı. Odanın kapısını Asım «İşte odamız... Oda iyi ve rahattır.» diye açarak onlara yol vermişti. Ve şüphesiz ki içerdekini görmeden, tahmin etmeden yapmıştı bunu. Başka türlüsünü o gün tanıdığı öbür Asım için bile düşünmek güçtü. İlk gördüğü şey üç kişilik rakı sofrası olmuştu. Üç kadeh, üç bardak. Kadehlerden biri doluydu ve bütün oda keskin rakı kokuyordu. Adamı sonra görmüştü. Belki de arkadan gelen Refik’in hayret çığlığı sebep olmuştu buna. Sedirde pantolon ve atletiyle oturmuş, albümü, Asım’ın giderken o kadar ısrarla beraber götürmeyi istediği albümü seyrediyordu. Ağzında sigarası, sol eliyle sedire dayanmış, yüzü yan duvara dönük, iki koluyle âdeta muhasara ettiği albümü seyrediyordu.</span></span></p>

  <p class="calibre24"><span class="font"><span class="calibre11">Sonra onları işitince, yavaşça yerinden kalkmış, Asım’a sevinçle «Demek abla geldi?» demişti. «Hakkın varmış, tıpkı resimleri gibi...» Ve ablayı kucaklamak için iki kolu açık Leylâ’ya doğru yürümüştü. Bereket versin Refik oradaydı. Refik yavaşça ikisinin arasına girmişti. O zaman adamın yüzü bütün hoyratlığiyle Asım’a dönmüş, «Bu adam da kim?» demişti. «Niye bu herifin geleceğini söylemedin?» İşin hazin tarafı bütün bunlara Asım’ın «Evsahibimin oğlu Şaban Bey. Senin geleceğini biliyordu da...» diye bir şeyler kekelemeğe çalışması, birdenbire abuk sabuklaşmış bu dünyayı tabiî gibi göstermeğe çalışmasıydı. İşte tam bu esnada istasyonda arkasında iki nefer rast geldikleri ve Asım’ın Leylâ’ya Selim Baka diye kısaca tanıttığı adam odaya girmişti: «Affedersiniz,» demişti. «İlk önce istasyonda düşünemedim, sonradan akıl ettim ve koşa koşa geldim. Siz burada kalamazsınız. Ev biraz haraptır, rahat edemezsiniz. Şehre birdenbire o kadar yığıldık ki... Hakikaten çoğumuz ya böylesi yerlerde yatıyoruz yahut da karargâhlarda. Ben tesadüfen temiz ve güzel bir evde oturuyorum. İzinli bir arkadaşımın evinde. Dayalı döşeli. Ütüden mutfak eşyasına varıncaya kadar hepsi var. Üstelik gayet iyi bir hizmetçi de...»</span></span></p>

  <p class="calibre24"><span class="font"><span class="calibre11">Selim o gün hakikaten tuhaftı. Herkesi o kadar güzelleştiren, daha erkek yapan askerî üniforma âdeta üstünden dökülüyordu. Palaskanın tokası yana kaymış, çizmeleri çamur içinde, sempatik, telâşlı ve garip şekilde kararını vermiş, ne Şaban’a ne Asım’a bakmadan, hele rakı masasını hiç görmemiş gibi, gözleri ya Refik’te yahut Leylâ’nın başının bir karış üstünde bir iki dakika oturduğu evin meziyetlerini saymıştı. Sonra birdenbire yine Asım’a bir kelime söylemeden, sanki sadece kendisine ait bir yanlışlığı tashih eder gibi bavullardan birini Refik’in eline tutuşturmuş, öbürünü kendisi almıştı. «Haydi, derhal gidelim...» Şaban Bey hiddetten sapsarı bir ara kapının önüne doğru yollarını kesecekmiş gibi yürümüş, sonra birdenbire vazgeçmiş ve bütün hıncıyle Asım’a yüklenmişti. «Demek abla gidiyor ha!» demişti. Leylâ bir insanın bir insan üzerindeki tesirini bu kadar korkunç şekilde ifşa eden başka bir ses duymamıştı. «İstersen sen de git... Ama sonunu düşün.» O zaman Refik’in yüzü bir daha karışmıştı. Yalnız Selim hiçbir şeyden habersiz gibi Leylâ’nın, Refik’in odadan çıkmalarım beklemişti. O zaman Asım birdenbire «Durun yahu,» demişti. «Ben de geleyim.» Ve nasılsa geriye dönen son bir haysiyet endişesiyle bir şeyleri tamire kalkmıştı. «Hakikaten düşünmeliydim bunu,» demişti. «Selim Bey’in evinde daha rahat edersin.» Ve alelacele eline geçirdiği bir çantaya birkaç kirli çamaşır atarak arkalarından yürümüştü. Leylâ’yı o kadar şaşırtan birkaç kirli çamaşır... Bununla beraber yine de eski benliğinden bir şeyler muhafaza etmiş olacak ki sedirin üzerindeki albümü unutmamıştı. Sokak kapısının önündeki sahne Leylâ için daha korkunç olmuştu. Tam eşikte Asım, ayaklarında terlik, tembel, şehvet ve hiddetini zorla yendiği her halinden belli, peşlerinden gelen Şaban’a dönmüş «Annen odaya bakar,» demişti. «Ben de ara sıra gelirim.» Birkaç gün için ayrılan her pansiyonerin evsahibine söyleyeceği cinsten basit bir sözdü bu. Ve şüphesiz Asım bunu biraz evvel yaptığı gibi vaziyeti tabiileştirmek için söylemişti. Fakat Şaban bu fikirde değildi. Birdenbire vücudu kapının önünde gerilmiş ve Asım’a garip, sert, onu küçülten, teşhir eden, geriye çağıran ve aynı zamanda hiçbirinin o anda tasavvur edemeyeceği bir yığın şeyi hatırlatan bir bakışla bakmağa başlamıştı. Garip bir şeydi bu. Yalnız insanlarda görülecek bir şeydi bu. Çünkü ne kurt kuzuya, ne yılan büyülediği ve hiçbir kımıldamak imkânı vermediği tavşana böyle bakabilirdi. Bu insanın insana zulmüydü. Kırdığı ve yıktığı şeyin ne olduğunu bilerek yapılan bir şeydi bu. Ve Asım bu bakışın altında ayaklan sanki pamuktanmış gibi olduğu yerde sallanan korkak, âciz, biçare bir mahlûk olmuştu. O sportmen, hovarda edalı, tangoyu da zeybeği de aynı şekilde rahat ve erkekçe oynayan adam, eski ve kibar kaç ananenin birden vârisi, bütün İstanbul’un kibarlığına hayran olduğu Asım eğer utanmasa, belki de o anda Şaban’la aralarında Refik’le Selim bulunmasa şüphesiz gidecek bu hoyrat adamın çıplak ve kirli ayaklarına kapanacaktı. Asım bunu yapamamıştı. Sadece «Yapma Şaban, yapma Şaban...» diye inlemişti. Adeta kadınca, sanki zevkin, teslimiyetin, azabın, korkunun son haddinde, o acayip ve karışık bıçak sırtındaymış gibi inlemişti.</span></span></p>

  <p class="calibre24"><span class="font"><span class="calibre11">İşte o zaman Selim gayet ciddî ve kayıtsız «Haydi hanımefendi...» diye arkadaşça Leylâ’yı kolundan tutmuş, âdeta zorla sürüklemişti. Leylâ’yı, baygın düşmekten biraz da bu müdahale kurtarmıştı. Sonra kolunda hep Leylâ, öbür elinde Leylâ’nın yeni yaptırdığı balo elbisesi ile çay kıyafetleri, Asım için alınmış hediye kitaplar, çamaşırlar, kolonyalar, dostlarına ikram edilecek çikolatalar, küçük gümüş tıraş aynası ve İngiliz çayı, îngilizlerin o yıllarda bulmalarına imkân olmayan cinsten bir paket İngiliz çayı ve viski şişesiyle o kadar ağır bavulu, bu acayip ve lânetli kafile, arkalarında, arzularında o kadar sukut-ı hayale uğradığı için hiddetten çıldıran, elinin tersi, tekmesi Asım’ın vücuduna inmeğe hazır Şaban’ın bakışı, o iğrenç, korkunç bakış yola koyulmuşlardı. Sanki hakikî Sodome’dan kaçıyorlardı. Ve biçare, şaşkın, birdenbire hayatının hakikatiyle karşılaşmış Asım kafilenin en arkasında nuranî lânetin asıl hedefi, başı göğsüne eğilnıiş, aptal ve acıklı, elleriyle bir türlü kontrol edemediği birtakım hareketler yaparak ve bir şeyler mırıldanarak bacakları birbirine dolaşa dolaşa onları takibe çalışıyordu.</span></span></p>

  <p class="calibre24"><span class="font"><span class="calibre11">Sodome’dan kaçıyorlardı. İnek, eşek, buzağı, ahır ve Asım’ın tombul, daima ciddî yüzü. Bereket versin Selim vardı. Selim durmadan konuşuyor, eski Kırklareli’ni anlatıyor, Evliya Çelebi’ den bahsediyordu. Selim hiçbir şey görmemişti. Ve Leylâ’nın da hiçbir şey görmüş olmasını, gördüklerinin üstünde düşünmesini istemiyordu. Her şey en tabiî şeklinde halledilecekti. «Göreceksiniz, çok rahat edeceksiniz.» diyordu. «Pembe Hanım fevkalâde insandır. Üsküp muhaciri. Orada doğmuş. Ailesi bir asırdır hep muhaceret ediyor. Bizim kızlar hiç evlenmediler, diyor. Bütün imparatorluk tarihi. Üç muharebe, üç hicret, üç evlenme. Garip değil mi? Hicretler, muharebeler ve evlenmeler bizde birbirlerine öyle bağlı ki...» Yolda neferler durup üç zabiti selâmlıyorlar, zabitler yan gözle Leylâ’yı süzerek Asım’la, Selim’le yahut Edirne’ den tanıdıkları Refik’le dostluk ediyorlardı. Bir binbaşı Selim’e evvelâ aşinalık etmiş sonra «Olur şey değilsin be Selim Bey, kimse ' bulamadınsa bir nefer de bulamadın mı?» demişti. Selim «Duracak araba arıyordum, affedersiniz...» demişti. Binbaşı hep babacan «Arabalar hep istasyonda, balo hazırlığı, gelen giden kıyamet...» demiş, Selim karargâhta emireri kullanmayan tek zabit diyerek Leylâ’ya vaziyeti anlatmış, arkasındaki neferi «Hadi oğlum beylere yardım et...» diye onlara vermişti. Halim selim bir adam olduğu ne kadar belliydi. Selim «Fazlı Bey,» demişti. «Paşa-bahçeli Fazlı Bey. Tam İstanbul çocuğu ve çok okuyan bir adam. İnanır mısınız, Hugo’yu seviyor ve biliyor.» Sonra atı üstünde bütün bir maiyetiyle gelen bir generali durup selâmlamışlardı. General bu küçük kafileye âdeta bir kıta teftiş eder gibi ciddî ve dikkatli bakmış, Leylâ’yı öbürlerinin hayretiyle ve anlayan bakışıyle süzmüş, sonra Selim’i görünce belki de kıyafeti yüzünden biraz şaşırmıştı. O zaman bir albay kulağına eğilip bir şeyler söylemiş ve generalin yüzü değişmiş, askerî nizamın o kadar dışında bulduğu bu ihtiyat zabitine «Ya öyle mi? Neden görüşemedik? Gelin beni görün.» diyerek gönlünü almıştı.</span></span></p>

  <p class="calibre24"><span class="font"><span class="calibre11">Ev hakikaten rahat ve güzeldi. İzmit’ten itibaren başlayan ve oradan birkaç kolla ta Antakya’ya, Burdur, Isparta üzerinden Konya’ya, Ankara’ya kadar giden, sonra Kayseri’nin altından kıvrılarak ormanı bol Karadeniz sahillerinde birdenbire kaybolan, o beyaz boyalı, kerpiç duvarlı, fakat dışından cumbalı çıkmaları ve şehnişinleriyle, sivri tavanarası çatısıyle biraz da Abdülhamit devri köşklerini andıran bir evdi. Küçük bir tepenin üstünde, yanı başındaki hamamın külhanından gelen is kokusunun hafifçe değiştirdiği havada aşı boyası ahşap çıkmalarının arasında tuğla ve tahtanın muntazam oyunuyle insana memleketten yeni gelmiş bir uzak ve yaşlı akraba gibi rahat ve aşina bir yüzle gülüyordu. Kapıyı Pembe Hanım açmıştı. İlk önce kalabalığa şaşmış, sonra Leylâ’yı görünce yüzü yumuşamış «Hoş geldiniz hanımcığım.» demişti. Ve hemen o tatlı Rumeli şivesiyle «Sizi yalancı sizi böyle bir hanımınız vardı da niye bana bekârım dediniz...» diye azarlamağa başlamıştı. O zaman Selim vaziyeti kısaca anlatmıştı. «Ben misafirim... Bunlar misafirin misafiri,» demişti. «Ama benim gibi bakacaksın.» Sonra yukarıya çıkmışlar, «İşte odanız...» diye Leylâ’ya kendi yattığı odayı göstermiş, «Burası da ikizlerin odası.» demiş ve hemen arkasından «Ben daha birkaç gece karargâhta kalmaya mecburum. Hayır hayır yalan söylemiyorum. Tıraş takımım bile burada değil. Kumandan bana pek alı§tı. Benimle konuşarak çalışıyor. Gayet mühim bir şey hazırlıyor. Benim de hoşuma gidiyor.» Hakikaten Selim’de askerlik denen şeyi biraz da ihtiyari, eşine başkalarında rastlamadığı cinsten bir spor gibi kabul eden bir şey vardı. Ve yine hakikaten Selim o gün Leylâ’ya olduğundan çok başka görünmüştü. Mazisinden, vücudundan iğrenen biçare bir kadını her lâhza ömrünün trajedisinden çekip büsbütün başka taraflara doğru götürüyordu. Çok kısa anlar için, konuşmanın ortasında olsa bile buna muvaffak oluyordu. Biraz evvel «Bir zabitin bir kadınla kol kola yürümesi burada biraz garip görülür. Generalin hiddeti onun içindi.» diye kendisine izahat verirken hakikaten Leylâ o günün tesadüfünü unutmuş ve bir karargâh şehirde olduğunu, yerinden yurdundan edilmiş on binlerce insanın birdenbire toplandığını ve bir trajedinin eşiğinde beklediklerini ve kendi macerasının bunun yanında bir hiç olduğunu ister istemez hatırlamıştı.</span></span></p>

  <p class="calibre24"><span class="font"><span class="calibre11">Refik Selim’i o gün çok sevmişti. Daha Asım’ın odasındayken sonu ne olacağım bilmediği bir kavgayı o kadar rahatlıkla önlemesini, onları o mezbeleden kurtarmasını, hatta bütün bunları yaparken Asım’ı ihmal etmemesini, ona bile biraz rahat nefes alma imkânı vermesini hiç unutmamıştı. Ve Leylâ’ya zaman zaman hatırlatmıştı. Biraz sonra Pembe Hanım’ın pişirdiği kahveleri içmişler sonra Asım orduevinde buluşuruz, diye perişan ve dalgın, fena tesadüflere teslim olmuş gibi ayrılıp gitmiş, Leylâ kendisine ayrılan odaya rahatça düşünmek için çekilmiş, Refik’le Selim ikizlerin odasında karşılıklı yataklara oturarak konuşmuşlardı.</span></span></p>

  <p class="calibre24"><span class="font"><span class="calibre11">Selim «Burada herkes az çok biliyor bunu,» demişti, «Ve ben biraz daha fazla biliyordum. Onun için geldim. Korkunç vaziyet... Zannederim altından para meseleleri, hatta biraz esrar ve kokain hikâyesi de çıkabilir.» Ve birdenbire «Asım hasta ...» demişti. «Korkunç şekilde. Ve sıkışık vaziyette. Mümkün olsa da sükûnetle hareket edebilseniz...» diye düşüncesini hulâsa etmişti. «Belki de divan-ı harbe verilecek... Bilmediğim birçok şey daha var. Aman sükûnetle hareket edin. Leylâ Hanım’ı derhal alıp götürün. Meselâ yarın.»</span></span></p>

  <p class="calibre24"><span class="font"><span class="calibre11">«Ben nasıl götürürüm. İznim yarın bitiyor. Yarın akşam Edirne’de olmalıyım.»</span></span></p>

  <p class="calibre24"><span class="font"><span class="calibre11">«Bunun ehemmiyeti yok... Ben size izin alırım. Bu kadın yalnız bırakılmaz. Bir hafta belki daha fazla izin alırsınız. Kolordudan alırım. Albay Haydar Bey’le</span></span></p>

  <p class="calibre24"><span class="font"><span class="calibre11">(...)</span></span></p>

  <p class="calibre24"><span class="font"><span class="calibre11">buraya müracaat edersiniz, verirler. Ordu bu gibi işlerde sivil mercilerden daha anlayışlıdır. Asıl mesele hakikaten yarın sabah gidip gitmemekte...»</span></span></p>

  <p class="calibre24"><span class="font"><span class="calibre11">Refik Leylâ’yı görmeğe gitti. Dönüşte, «Kalsam bile baloya gitmem,» diyordu. Biraz sonra Leylâ geçirdiği krize rağmen sakin ve güzel gelmişti. Kendisini yanındakilere bırakmış gibi bir hali vardı. Selim ikizlerin odasına gri tayyörüyle giren kadına ilk defa görüyormuş gibi bakmıştı. Ne istasyondaki kalabalıkta ne de sonra evde perişan gördüğü kadındı. Daha mazlum, biçare, fakat kararlı ve garip şekilde dinlenmiş ve birtakım mühim meselelerin ötesinde, birtakım kapıları kapatmış gibi yaşayan bir insan buldu. Selim bütün kadın tecrübesine rağmen bu acayip güzellikle beraber aynı yolda yürümekten şaşırmış gibiydi.</span></span></p>

  <p class="calibre24"><span class="font"><span class="calibre11">Orduevinde Asım ayırttığı sofranın başında onları bekliyordu. O da değişikti. Hiç de omuzları çökmüş, elinde bavulu, dövülmüş gibi yürüyen Asım’a benzemiyordu. Büyükçe bir çiçek demetinin süslediği masaya abanmış iki ihtiyatla, sanki yeniden eski Muhteşem Asım olmuş gibi rahat ve sakin üst perdeden konuşuyordu. Karısını görür görmez yerinden fırlamış, tıpkı nişanlılık zamanında olduğu gibi biraz gösterişli fakat son derecede gönül alıcı, elini öpmüş ve hiç bırakmadan masaya getirmişti. Yüzünde, sesinde bu kadar güzel bir kadının kocası olmanın verdiği sevinç ve gurur bir güneş gibi çalkanıyordu. Arkadaşlarını «Yeni dostlarım... Bizim bölükten,» diye hep o üstten edasıyla, sesini yükselterek, himaye eder gibi tanıttı. Birisi yirmi yaşlarında esmer, zayıf, siyah gözlü bir delikanlıydı. Öbürü kırk iki, kırk üç yaşlarında siyah bıyıklı, uzun yorgun yüzlü bir adamdı. Asım onu «Düşün sevgilim, Tevfik Bey, sivil hayatta bedestende ayyarmış. Ayyar nedir bilir misin? Bedesteni düşün. Oraya getirilen altın ve gümüşün ayarına bakıyor. Çok enterasan değil mi? Yazık ki Tevfik Bey gidecek. Bizimle kalamıyor, ama bu delikanlı kalıyor. Bu gece baloda senin page’ın olacak.» Hakikaten Asım başka idi. Leylâ onun bütün bu tavırlarında etrafına karşı gösterdiği alâka ve dostluklardaki yapmacığı daima duyar ve rahatsız olur, zaman zaman kocasına «Asım sahnen eksik...» diye çıkışırdı. Asım evvelâ kızmış gibi davranır, sonra gülerek «Aldırma Leylâ,» derdi. «Hayatın kendisi zaten sahne. Öbürlerinden farkım benim prens rolünü oynamamda ısrar etmem.» Ve kahkahalarla gülerdi. Yazık ki bu oyun artık Leylâ’yı eğlendirmiyordu. Şimdi onu kendi ışığında görüyordu. Zavallı, iradesizliğiyle iğrenç bir hastaydı. Uzviyetinde iğrenç bir zavallı. Bu iğrenç mahlûkla dört sene beraber yaşamıştı. Duyduğu sadece bunun zilletiydi ve bu zillet Leylâ’nın muhayyilesinde sade bu dört senede kalmıyor, kiriyle, hicabıyla bütün ömrüne o kadar mesut çocukluğuna kadar gidiyordu. Ölüm gibi bir şeydi bu. Uç zamanında insanı yıkıyordu.</span></span></p>

  <p class="calibre24"><span class="font"><span class="calibre11">Dudaklarım ısırarak sofraya oturdu. Hiç olmazsa anlasa... Fakat anlamıyordu. Her şey en tabiî şeklindeymiş gibi, rahat ve üstün bir soğukkanlılıkta her şeyi başının üstünden çok uzaklara fırlatmış, ilk nişanlılık günlerinde tecrübesiz Leylâ’yı o kadar büyüleyen cazibelerini kullanıyordu. Leylâ «Demek buymuş,» diyordu. «Demek buymuş.» Ve kendisini küçük bir Dame de Sion talebesi iken o kadar merakla okuduğu Oscar Wilde’ın hayatına şaşırdığı günlerde görüyordu. «Demek buymuş...» Hemen bütün arkadaşları, bir kısmı tiksinerek, bir kısmı bir hastabakıcı cesaretiyle bu işi merak ediyorlardı. «Proust’un Albertine’i, kendisi, Comte de Chaplat, onun küçük musikişinası, beni gençliğimde o kadar şaşırtan insanların aslı buymuş.» Ve başka şekilde büyülenmiş, durmadan kibar, yüksek, alay ederek yemeğini yiyen, çatalı, bıçağı o kadar rahat kullanan, soğuk bakışlarla etrafım süzen ve fırsatım bulur bulmaz birdenbire elde ettiği bir sıcaklıkla son derecede nazik, alabildiğine gönül alıcı, insan münasebetlerine katılan adama bakıyordu. Ve Leylâ kendi kendine iyi ama onlar daha duruyor, Asım kalmadı... diye düşünüyordu. Fakat Asım hiç de yok olmağa razı değildi. Aksine bu fakir ve temiz salonda, geceki baloya hazırlık renkli kâğıt süslerin, Japon fenerlerinin altında sakin ve kibirli, önün deki tavuğu en usta bir cerrah gibi çatal ve bıçağıyle şaşmaz bir ameliye ile ayıklayarak, sadece bu işe verdiği dikkatle etrafından ayrılmış, hava boşluğundaki yerini sonuna kadar müdafaaya hazır duruyordu. «Ben varım... Her şeyin üstünde ben varım...» Bu kadar genç, gençliklerinin çiçeğinde erkeğin doldurduğu bu salonda bile bu biraz doğruydu. Bu işe Leylâ kadar Selim de şaşıyordu. Asım gerçekten güzel ve sevilebilecek adamdı. Gençliğinde adı Birinci Asım’dı. Bilhassa yaşıtı okur yazar kızlar hep böyle derlerdi. Sonra Birinci Asım, hakikaten bir ikinci Asım tatlı ve munis bir hariciyeci meydana çıkınca bu ad, Muhteşem Asım’a çevrilmişti.</span></span></p>

  <p class="calibre24"><span class="font"><span class="calibre11">Beş batınlık bütün bir kibar terbiyesi, hiç ihmal edilmeyecek bir İstanbulluluk, hepsinin üstünde yavaş yavaş elde edilmiş üstün davranışlar ve onların uzviyete mal olmuş şekilleri, bu yukardan bakış, dudaklarındaki küçültücü tebessüm, onu tamamlayan sağ kaşın daima yukarda kavsi, dışardan isteksiz fakat çok rahat bazen de tatlı konuşma Asım’ı hakikaten üstün kılan şeylerdi.</span></span></p>

  <p class="calibre24"><span class="font"><span class="calibre11">Selim Tomtom sokağındaki garsoniyerine ilk defa davet edildiği gece bunu anlamıştı. Daha sürprizler kapıdan başlamıştı. Asım belinde renkli kadın önlüğü, sırtında bir kadın süveteri «Buyur sevgilim, buyur gözüm, buyurun Selim Bey...» diye onu karşılamıştı. Sonra da «Ev kıyafetimi nasıl buldunuz?...» diye sormuştu. Evi dolduran kadın ve erkekler içinde Asım hep bu kıyafetle dolaşmış, rakı masasını kurmuş, salata ve mezeleri getirmiş,«Şimdi ban«beş on dakika müsaade... Balıkları kızartacağım» diyerek ayrılmış ve her şey tamam olunca-bu sefer sırtında çok muhteşem bir robdöşambrla «Kendi aramızdayız değil mi canım?» diyerek tıpkı evkadınlarının yaptığı gibi masanın kapıya en yakın ucuna oturmuştu.</span></span></p>

  <p class="calibre24"><span class="font"><span class="calibre11">Daha o gece Selim bu işte aksayan bir şey sezmişti. Kibar İstanbul şivesi, o kadar seyahatten ve görgüden gelmiş tavırlar ve üstünlükler hepsi bir yanlış doğuşu gizleyen şeylerdi. İşin garibi hanımların bunu çok iyi hissetmeleri, hatta saklamamalarıydı. Hemen hepsi o gece onu «Ne kadar hanım hanımcık değil mi?» diye övmüşlerdi. Bir tanesi daha da ileriye gitmiş, Asım’a «Değil mi hemşire?» diye fikrini sormuştu. Fakat buna rağmen yine bu kadınların çoğunu büyülediği aşikârdı. O gece küçük bir kızın âdeta bütün varlığıyle ona doğru aktığını görmüştü. Esmer, güzelden ziyade sevimli, bilhassa burundan âdeta bol hardallı gibi bir sesle konuşan bir kızdı bu. On dokuz yirmi yaşlarında ya var ya yoktu. Büyük gözleri Asım’dan hiç ayrılmamıştı. Her yaptığını beğeniyor, tuhaflıklarına gülüyor, dikkatleri üzerinde uzun uzun düşünüyordu.</span></span></p>

  <p class="calibre24"><span class="font"><span class="calibre11">Şurası var ki Asım o gece hakikaten hoştu. Baştan aşağı marifetti. Şimdi eğlence pazarlarındaki Rum kadınlarının işvesini taklit ederek kırıta kırıta konuşuyor, biraz sonra görgüsüz bir köylü kadın gibi — Ankara’nın meşhur Çankırı kapısı sermayeleri gitti — nazlanıyordu. Sonra oyunlar başlamıştı. Selim Asım’ın o gece oynadığı çiftetelliye şaşırmıştı. Gerçekten kadın göğüsleri varmış gibi kırıtıyor, erkeklerin önünde başı yere değecek kadar belini deviriyordu. Halbuki zeybek büsbütün başka türlü olmuştu. Bu ne deminki kadın taklidi ne de eğlence yerlerinde bol bahşişiyle, yukardan bakışıyle, sert kırıcı konuşmalarıyla garsonlar kadar sofrasındaki misafirlerini de şaşırtan adamdı. Büsbütün başka birisi, bütün bir gelenek, dağ havası, yörük ırkı, hepsi vardı burada. O kadar ki Selim’in kendisi bile ister istemez hayran olmuştu. Fakat tam oyunun ortasında diz çöken zeybek yerden kalkar kalkmaz kimbilir hangi içten gelen bir itişle Asım birdenbire başım boynunun üstünde titretmeğe başlamış ve hemen arkasından çalınan havaya rağmen bir kaşık oyunu tutturmuştu.</span></span></p>

  <p class="calibre24"><span class="font"><span class="calibre11">Hiçbir şey bu ani değişme kadar anlatıcı olamazdı. Burada Asım’ın bütün karışık hüviyeti vardı. Sırtındaki kadın süveteri, onun üstüne geçirilen o muhteşem ropdöşambr, salonun daha ziyade kadınca döşemesi, yan taraftaki küçük odanın boudoir manzarası, bütün o yastıklar, ipekliler, küçük komodların üstünü dolduran acayip biblolar, duvardaki meşhur delikanlı heykeli kopyası, kilitli dolapta saklı olduğunu çok evvelden işittiği acayip albümler, sofranın şaşırtıcı güzelliğine rağmen aksayan bir yığın şey, hepsi bu ani değişmede manasım buluyordu. Hepsi bu evde yaşayanın iki tabiatlı bir mahlûk olduğunu ve karşısındakine göre bütün çekiciliğinin yahut uzaklaştırıcılığının buradan geldiğini anlatıyordu.</span></span></p>

  <p class="calibre24"><span class="font"><span class="calibre11">Selim’i o gece hoşlanabileceği bir yığın kadın varken bu evden kaçırtan şey de bu olmuştu. Bir hafta sonra Ambassadeur’ de bu esmer kızla Asım’a rastlamış ve ısrarlarını reddedemediği için masalarına oturmuştu. O gece Asım en vahşi şekilde ahlâk dışı olmaya karar vermiş gibi genç kıza homoseksüaliteden bahsetmiş, gençliğini geçirdiği Berlin’e dair bir yığın hikâye anlatmıştı. Selim genç kızın büyük siyah gözlerini açarak onu dinleyişini de hiç unutmamıştı. Asım ne kadar kıncıydıysa genç kız da bu işte o kadar uysaldı. Sonra birdenbire Selim’in bir türlü anlayamadığı bir şey olmuş, evvelâ bir garson gelip Asım’ı dışarıya çağırmış, sonra Asım’dan küçük bir teskere getirmişti. Asım Selim’e derhal gitmeğe mecbur olduğunu, hesaplan gördüğünü, masadaki acemi çaylağı ne isterse yapacağını yazıyordu. Bu küçük mektup o kadar garip bir üslûpla yazılmıştı ki Selim genç kıza göstermeden yırtmağa mecbur olmuştu. Fakat kız anlamıştı. Adeta muammalı bir tebessümle «Zarar yok... Ben biliyorum, yine o adam gelmiştir,» demişti. O zaman Selim «Biliyorsunuz da ne diye razı oluyorsunuz?» diye sormuş, kız cevap vereceği yerde omuzlarını silkerek «Beni evime götürün,» demişti.</span></span></p>

  <p class="calibre24"><span class="font"><span class="calibre11">Birdenbire Nuri’nin elindeki bastona dayanarak gelmesi sofradaki havayı değiştirdi. Yüzü gözü sargı içinde, bir kolu askıda idi. Nuri daima kazalıydı. Bir at veya otomobil kazası geçirmediği zamanlar hiç olmazsa düz yolda düşer, bir tarafını kırardı. Sanki gençliğinde spor maceralarına ve şüphesiz biraz da talihine imrendiği Sekizinci Edward’a yetişmek ister gibi bir şeydi bu. Fakat bu sefer iş tehlikeliydi. Çoktan beri aksi huyu yüzünden binmek istediği bir atla çıktığı yürüyüşte at ürkmüş, Nuri’yi sırtından atmıştı. «Yüzbaşıyı dinlemedim,» diyordu. «Başlangıçta her şey çok iyi gitti. Hırçınlık şöyle dursun at âdeta uysaldı. Sonra birdenbire ne oldu bilmiyorum, hem de en taşlık yerde ürktü. Bereket versin ki iyi talimli. Ben. düşer düşmez durdu. Yoksa bir ayağım üzengideydi, mahvolmuştum. Meğer atın bütün bir kaza sicili varmış.»</span></span></p>

  <p class="calibre24"><span class="font"><span class="calibre11">Hikâyesini bitirir bitirmez Leylâ’ya dönerek «Demek siz de baloya geldiniz,» demişti. «Ne iyi, eğleniriz. Ben de onun için geldim.» Ve meşhur kahkahalarından birini atmıştı. Nuri’nin acayip, lodos patlamalarına benzeyen bir gülüşü vardı. Leylâ bu kolu ve başı sanlı, bir ayağı alçıdan yeni çıkmış adamın eğlenceden bahsetmesine ister istemez gülmüştü. «Yazık ki ben gelemeyeceğim,» demişti. «Başım çok ağrıyor ve uykusuzum.» Fakat Nuri ısrar ediyordu. «Olur mu böyle şey. Bana bakın bir kere, hiç eğlenecek halim var mı? Ama geldim yine de. Aspirin alın geçer. Birkaç aspirin birden...» Asım’ın birdenbire tekrar söze karışması hepsini yeniden şaşırtmıştı. «Gelmez olur mu? Elbette gelecek...» demişti. «Tabiî geleceksin. Göreceksin, nasıl eğleneceğiz...» Hiçbir şeyden haberi olmayan Nuri, Asım’a hak vermiş hemen arkasından Selim’e dönerek, «Demek tanışıyordunuz?» diye sormuştu. «Hem sen nerden çıktın böyle? Ben seni Manisa’da biliyordum...» Nuri’nin gelişi Selim’i tekrar biraz evvelki dikkatli adam yapmıştı. Bütün yemek boyunca sofradakilerden hiçbirine düşünmek fırsatı vermek istemiyormuş gibi durmadan konuşmuş, hikâyeler anlatmıştı. Leylâ, başı acayip bir uğultuda, hiddetin ve yeisin uğultusunda onu sessizce dinlemişti. Hakikatte hiçbir şey anlamıyordu. Her şeyi, hatta görmesi, işitmesi için hiçbir sebep olmayan şeyleri bile görüyor, işitiyor, kaydediyor, belki de altlarını çiziyor, fakat bir şey anlamıyordu. Her şey ona o kadar teker teker, etrafıyle, kendisiyle ve birbirleriyle alâkasız, bazen bir boşlukta bazen çok tehlikeli bir dönemeçte veya kalın bir siste birdenbire rastlanmış şeyler gibi, hızla çarpacak dağıtacakmış gibi şaşırtıcı hatta korkutucu ve anî geliyordu. Hepsinde teker teker benirliyor, içinden sarsılıyordu. Hepsine bir humma imiş gibi eğiliyor ve sonra hepsinden ayrı ayrı uyanıyordu. Zaman denen şeyin bu kadar eşyanın ve ihsasların kendisi olduğunu ve insana böyle yabancı geldiğini hiç görmemişti. Bununla beraber söylenenleri dinliyor, suallere cevap veriyor, hikâyelere gülüyordu. Fakat her defasında içinden aynı sarsıntı ve benirlemeyle ve aynı uğultu, aynı sis içinden. Ve bu hadise bitene kadar belki de bir ebediyet boyunca devam ediyor, sonra bir başkası başlıyordu. Yan masada oynatılan bir iskemle, yere düşen bir çatal, hizmet için gelen ve daha terbiyeli, dikkatli görünmek için ona doğru eğilen garsonun yüzü, sofradaki erkekleri selâmlamak için yanlarına yaklaşan ve bir iki kelime konuştuktan sonra çizmelerini vurarak bilhassa onu selâmlayıp ayrılan zabitler, Tevfik Bey’in onların âleminde kendisini bulmaktan şaşırmış yüzü, burnunun ucundan doğru uçan bir sinek, Nuri’nin kahkahaları, her kelime, her şey ona teker teker ve aynı uğultunun ve sisin arasından, değişik, tanınması imkânsız, belki de akisleriyle bitmez tükenmez ve sanki bütün varlıklarıyle imkânsız geliyordu. Bununla beraber son derecede dikkatli ve karşılığı bütün hayatı olan zalim bir oyundaymış gibi uyanıktı. Sanki bu sis ve uğultu, aynı zamanda bir fotoğraf pelikülü veya sismografiymişler gibi her şeyi olduğu gibi kaydediyordu. Fakat asıl zalimi bu dikkat, bu sarsıntı, korku ve sıçrayışlara rağmen içindeki kayıtsızlıktı. Her şeyi görüyor, hepsine bütün duyuş ve teessür kabiliyetleriyle maruz kalıyordu; bununla beraber kayıtsızdı. Bir çeşit anestezide uyuşturulmuş gibi bütün bu ameliyelere, bu dönemeçten doğru birdenbire karşılaşmalara, bütün bu eşyanın, insanların ve anın kendine gelip çarpmasına, hatta içindeki eziliş ve korkuya kayıtsız olmasıydı. Dikkatli, bütün benliğiyle maruz ve uzak, hiç yaşamıyormuş gibi uzaktı.</span></span></p>

  <p class="calibre24"><span class="font"><span class="calibre11">Asım’ın gürültülü sesi onu uyandırır gibi oldu. «Oh, ne güzel gün!» diyordu. «Ne kadar mesudum. Hayatı hakikaten bazen böyle tesadüfler yapıyor. Karım, Refik, Nuri, Selim gibi iki aziz dostum hep beraberiz. Selim Bey sizi karımla tanıştırmaya şimdiye kadar fırsat bulamamıştım. Ne iyi oldu tesadüfümüz... Hakikaten istediğim şeydi bu.»</span></span></p>

  <p class="calibre24"><span class="font"><span class="calibre11">Leylâ bu acayip sevincin arasından onu yıkacak ve asıl düşüncesini, şikâyetini anlatacak bir şey, Asım’ın daima biraz teatral tabiatından beklenebilecek bir aksülamel, istihfaflı gülme, gözleri yemek tabağında beyhude yere bekledi. Böyle bir şey Asım’ı bütün gülünçlüğüne rağmen kendi hayatının içinde, bu hayatın şuuruna sahip gösterebilirdi. Bu bekleyişle yavaşça başını kaldırıp kocasına baktı. Nerde? Asım hakikaten mesuttu. Üstün ve kibar, etrafında dostlarını bulmaktan bu müstesna anı onlarla yaşamaktan mesut, bir çeşit Neron azmanı gibi gülümsüyordu.</span></span></p>

  <p class="calibre24"><span class="font"><span class="calibre11">O zaman etrafına, Refik’in, Selim’in yüzlerine baktı. Refik’in yüzü hakikî bir dehşet içinde gibi geldi. Selim başını tabağına eğmiş, ısrarla önündeki tavuğa bakıyordu. Sonra birdenbire başını kaldırdı ve sanki Asım böyle bir şey söylememiş, hatta yokmuş gibi Manisa’yı anlatmağa başladı. Nuri Selim’in hikâyesine kahkaha ile güldü. Leylâ tekrar kendi sisli dünyasıyle karşı karşıya kaldı. .</span></span></p>

  <p class="calibre24"><span class="font"><span class="calibre11">Selim o gün Leylâ’ya bir ara salonu göstererek “Şimdi bu delikanlılar ne yapacaklar, biliyor musunuz?» dedi. «Mektup yazacaklar. Karılarına, nişanlılarına, sevgililerine, eğer böyle bir şey yoksa mektep arkadaşlarına, amcalarının kızlarına... Mektup yazacaklar. İşte dönün, arkaya bakın. Şimdiden beş altısı işe koyulmuş... Bu hep böyle oluyor. Ne zaman güzel bir kadın görseler hatırlıyorlar...»</span></span></p>

  <p class="calibre24"><span class="font"><span class="calibre11">Nuri gülerek «Sen de yazacak mısın?» diye sordu.</span></span></p>

  <p class="calibre24"><span class="font"><span class="calibre11">«Belki... Eğer vaktim olursa. Evvelâ Nevzat’a, sonra da Heleni’ye...» Sonra müphem konuşmamış olmak ve bilhassa Nevzat’ın hastalığından bahsetmemek için ilâve etti: «Heleni harikadır. Bütün Beyoğlu’nun dedikodusunu bilir ve anlatır.» Nuri başını salladı. Heleni’yi iyi tanıyordu. Orduevinden çıkarken tekrar Leylâ’ya gece gelmesi için ısrar etti. «Ben ayrılıyorum. Karargâhta yapacak işlerim var. Akşama buluşuruz. Muhakkak gelin. Eğleniriz... Baş ağrınız hepsi geçer. Ben bu akşam sizinle dans edeceğim.» Ve daima neşeli, hiç beklenmedik şekilde kahraman bir eliyle bastonuna öbür eliyle Asım’ın koluna dayanarak ikisi birden karargâha gittiler.</span></span></p>

  <p class="calibre24"><span class="font"><span class="calibre11">Leylâ’nın «Ben yarın gideceğim...» dediğini işitmemişti. Selim Refik’le beraber Leylâ’yı evine kadar götürdü. İşte Emir bu dönüşte karşılarına çıkmıştı. Leylâ köpeği belki de Selim’den evvel görmüştü. Fakat Selim durmasaydı, şüphesiz bana ne bile demeden geçecekti. Bununla beraber Emir’in o kadar yumuşak, sokulgan araya girişi birçok şeyi değiştirdi. Evde kahvelerini içerken Leylâ hep onu sevmişti. Sonra ben uyuyacağım diye onlardan ayrıldı. Refik’le Selim izin meselesini hail için karargâha döndüler. İşler hakikaten Selim’in dediği gibi oldu. Kolordu Refik’in iznini on gün için uzatmıştı.</span></span></p>

  <p class="calibre24"><span class="font"><span class="calibre11">Bununla beraber Leylâ o gece baloya gitti. Bu hakikaten bir yığın küçük ve manasız tesadüfler neticesi oldu. Bu tesadüflerin başında Nuri’nin bir şey sezmemesi arzusu vardı. Yemekte bunu fazla düşünmemişti. Fakat bir iki saatlik uykudan sonra onu, yatmadan evvel Refik Asım’a versin diye sofada masanın üzerine koyduğu hediyelerin başında, viski şişesini, «Ne mübarek karın var Asım ... Benimkinin dünyada aklına gelmez...» diye evirip çevirir görünce ister istemez gülmüştü. Hakikaten bu sargılar içindeki adamda yaşama sevinci denen şey bir çeşit sıtma gibi bir şeydi. Kucağında sabahleyin buldukları köpek yavrusu durmadan gülüyor ve eğleneceğiz diyordu. Leylâ odadan çıkıp da aralarına karışınca viski şişesinin açılmasına karar verdi. Hiçbir şeyden haberi olmadığı belliydi. Leylâ ister istemez katıldı. Sekiz buçuğa doğru Selim geldiği zaman üç erkeğin üçü de hafif çakır keyiftiler. O gelir gelmez Pembe Hanım’ın hazırladığı masaya oturdular. Nuri viskinin birisini baloya saklıyordu. Orada pek bir şey bulamayız diyordu. Ve sonra zamanı hesaplıyordu. Onda sofradan kalksak Leylâ Hanım on birde giyinmiş olur... Mükemmel, tam zamanında gideriz. Asım onunla beraber ısrar ediyor, Refik her şeyi Leylâ’ya bırakmış susuyordu. Leylâ bir iki defa Selim'in yüzüne baktı. Fakat Selim dalgındı, hiç oralarda görünmüyordu. Hakikatte herhangi bir fikir söylemeğe kendisini haklı bulmuyordu. Bu her şeyden evvel Leylâ'nın Asım’la olan bağlılığı meselesiydi. Ayrıca da Leylâ’nın bu baloya gitmeden Kırklareli’nden ayrılması bir yığın dedikoduya sebep olabilirdi. Buna mukabil Asım’a hiç güvenmiyordu. Asım daha şimdiden Birinci Asım, Muhteşem Asım, Asım le superb olmuştu. Garip bir şuursuzluğu vardı. Selim bu şuursuzluktan, mesuliyetsizlikten başından itibaren şüphe etmişti. Asım ona göre sadece malûl değil biraz da deliydi. Biçare bir masalı tek başına yaşamıştı. Üstün adam... Üstün adamın bu kadar dolu bir günü nasıl bitireceğini ve onun yapacağı şeylerin bu kadar dolu bir günden sonra Leylâ'nın asabı üzerinde tesirlerinin ne olacağını hiç kestiremiyordu. Fakat bu iş üzerinde fazla düşünmek de istemiyordu. Kendisini başkalarının işine fazla girmiş sanıyordu. Ayrıca da biraz evvel Ankara’da bir dostundan aldığı mektupla meşguldü. Mebusluğu teklif ediliyordu. Ve intihaba iştirak edebilmesi için — vakıa buna lüzum da yoktu ama — terhis için hususî emir çıkmıştı. İsterse mektubu alır almaz veya düşünmeğe ihtiyacı varsa bir aya kadar talepname gönderebilirdi. İçinde bulunduğu vaziyette bu hakikaten iyi bir hal çaresiydi. Para işleri kökünden bozuktu ve düzeleceğe benzemiyordu. Şimdiye kadar güç belâ devam ettirdiği serbest muharrir hayatına devamına imkânı yoktu. Fakat politikada ne yapacağını bilmiyordu. O kadar ayrı bir âlemdi ki... Büyük işlerin dışında kendisini o routine’e verebileceğini hiç zannetmiyordu. Halbuki memleket ikinci harp denen korkunç bir tehlikenin, ölüm makinesinin bir adım ötesindeydi. Zihni bu düşüncelerle dolu, konuşulanı bile duymadan sessiz sedasız rakısını içiyordu. Nuri’ nin, Asım’ın ısrarlarına rağmen Leylâ gibi o da viskiye dokunmamıştı. Şişenin hikâyesini öğrenince şeametli bir şey, bir tabu gibi görünmüştü. Hakikat şu ki Selim bir saadet rüyasının yıkılmasını çok iyi anlıyordu.</span></span></p>
</body>
</html>
