<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p><span class="calibre11"><br class="calibre7" id="calibre_pb_6" /></span></p>

  <h2 class="msonormal"><b class="calibre2"><span class="calibre8">3</span></b></h2>

  <p class="msonormal1"></p>

  <p class="msonormal1"></p>

  <p class="msonormal1"></p>

  <p class="msonormal1"></p>

  <p class="msonormal1"></p>

  <p class="msonormal1"></p>

  <p class="msonormal1"></p>

  <p class="calibre24"><span class="font"><span class="calibre11">Kapıdan çıktı. Anacaddeye doğru birkaç adım yürüdü, sonra olduğu yerde durdu. Uzakta karşı tarafta, ikinci yan sokağın başında tahini boyası pul pul kabarmış yan dökülmüş o konak yavrusu denen eski bir ahşap evin önünde küçük bir kalabalık bekliyordu. Daha ileride cenaze arabası son yolculuk için seçtiğimiz o acayip renk ve kıyafetiyle duruyordu. Onun tam karşısında dizilmiş birkaç taksi bekliyordu. Bu haliyle yol ölüm tarafından zaptedilmiş gibiydi. Selim bu tesadüften ürkmüş gibi yolunu değiştirmek istedi, sonra içinde birdenbire acının kabardığını duydu. Evi çok iyi tanıyordu. Sabahleyin' gazetede gözüne müphem şekilde ilişen ölüm haberini hatırladı: «Lârende eşrafından, eski valilerden Atıf Beyefendi’nin...» Zümrüt Hanım’ın senelerden beri bu evde kızıyle beraber oturduğunu unuttuğuna şaşırdı. «Zavallı kadın...» diye mırıldandı. Fakat bu ölümden ziyade hayatını idare eden tesadüflere şaşırdığı aşikârdı. «Demek bütün bu beyhude ziyaret, çocukluğum ve gençliğim peşinden bu koşma bunun içindi.» Evde aradığı şeylerden hiçbirini bulamamıştı. Şimdi senelerden beri unuttuğu, evinin önünden geçerken dahi hatırlamadığı bu kadının ölümüyle tam geçmiş zamanın içine düşüyordu. Vakıa böyle hiç beklemeden karşısına çıkan şey hiçbir suretle aradığı bir geçmiş zaman değildi. O bütün hayatı boyunca kimbilir nasıl içten ayıklamalar, sırrını yoklaması imkânsız unutmalarla değiştirdiği, âdeta spritüalize ettiği, tıpkı sayısız cedler arasında tesadüfün bize şu veya bu cinsten bir insan olmak için seçtiği bir ırsiyet gibi doğrudan doğruya bugüne bağlı bir geçmiş zamanı aramıştı. Zümrüt Hanım’ın ölümü ile gelen zaman ise çok</span></span> <span class="font"><span class="calibre11">başka bir geçmiş zamandı. Adeta kendi âleminde tecrit edilmiş, küçük bir adacık gibi kendi köşesinde bırakılmış bir zaman. Şimdi bu unutulmuş hayat parçası en beklenmedik şeklinde karşısına çıkıyordu.</span></span></p>

  <p class="calibre24"><span class="font"><span class="calibre11">Belki de bunun böyle olması Zümrüt Hanım’ın kendine ekleniyordu. Çünkü bu acayip kadın sessizliğin ta kendisi olan bir insandı. Hayatında, hiç olmazsa Selim’in bildiği kadarında, hiçbir hadise yoktu ki. en yumuşak halılar üzerinde gölge adımlarla yürümeye benzemesin. Selim’in hayatına girişi de böyle olmuştu. Selim çocuk denecek bir yaşta iken kendisinden biraz büyükçe genç bir kızı sevmiş, sonra ne olduğunu bilmeden kendisini, geceleri adını sayıklayarak istediği bu kızın annesinin kollan arasında bulmuştu. Atıfe’nin annesi ne psikoloji kitaplarının nymphoman diye adlandırdığı kadınlardandı; ne de romantizmin girdiği yeri yakıp kül eden meşum kadınlarındandı. Otuz dokuz kırk yaşlarında, alelâde denilebilecek genç ve güzel bir kadın, şüphesiz iyi bir anne, sırasında fedakâr bir ev kadınıydı. Selim gerek münasebetlerinin devam ettiği üç sene içinde gerek bu münasebet bittikten- sonra üzerinde düşündüğü zamanlarda bu kadın için başka bir sıfat bulamamıştı. Ev işlerinden, ahbaplarından, dikişten, mutfak ve sofrasından başka hiçbir düşüncesi yok gibiydi. Güzel ve tatlı konuşur, yardımdan hoşlanır, uzaktaki kocasından ve üzerine titrediği kızından başka bir şey düşünmezdi.</span></span></p>

  <p class="calibre24"><span class="font"><span class="calibre11">Bununla beraber aralarında en aşağı on altı on yedi yaş fark bulunan ve kendi kızına beslediği alâkayı bildiği bu komşu çocuğunu birdenbire bir örümcek gibi yakalamış, küçük, şaşırtıcı birkaç darbede sersemletmiş, kendi avı yapmıştı.</span></span></p>

  <p class="calibre24"><span class="font"><span class="calibre11">Selim uzun zaman tekrar tekrar bu acayip, yersiz muaşakanın üstünde düşünmüş ve Atıfe’nin annesini — çünkü garip bir ısrarla Selim için Zümrüt Hanım hep Atıfe’nin annesi kalmıştı — gıdasını bulduğu yerde temin eden o et yiyen nebatlara; büyük örümceklere, çölün o camit sükûneti içinde hayatları bütün bir sinme, bekleme, hazırlık, aldatma, somurma, öldürme olan, yalnız tabiatın kendilerine gıda olarak seçtiği mahlûklar için tehlikeli hayvanlara benzetmişti. Evinin hayatını sağlam bir araba atı gibi taşır, sonra Selim’le yalnız kalır kalmaz, ihtiras ve yatma arzusu, saralı baygınlıklar başlar, onu evinin kapısından çıkarır çıkarmaz tekrar yakın realitenin ve günlük faziletlerin kadını olurdu. Bu üç sene içinde Selim bir kere bile bu kadının hislerinden bahsettiğini, kocasını veya kızını anlattığını, onlara yahut kendisine veya Selim’e dair bir tasavvurunu açtığını görmemişti. Ne de Selim’e böyle bir fırsatı vermişti. Öyle ki bu üç sene onun tarafından bakıldığı zaman çok usta bir fırsat kollama, bütün bir muaşaka tabiyesi; Selim tarafından sadece bir maruz olma ile geçmişti. Çünkü Zümrüt Hanım, o yaştaki âşığına bile en ufak bir romantizmi aşılayacak cinsten değildi. Hatta fırsat düştükçe bunu âdeta öldürmeğe çalışırdı. Selim’in bu üç sene içinde en azaplı hatıralarından biri bu hiç beklemeden ve istemeden gelen sevgiliye, kendisi için yazdığı bir şiiri okuduğu ana aitti. Zümrüt Hanım bu ateşli şiiri sonuna kadar yüzünün hiçbir çizgisi kımıldamadan dinlemiş, sonra Selim’in kendisine uzattığı kâğıdı «Vazgeç böyle şeylerden... Mecbur değilsin.» diyerek yırtmıştı. Ve boynuna sarılarak salondaki sedire çekmişti. Fakat Selim bu iki hareket arasında bir an kadının sertleşen yüzünü, bu yüzde birdenbire büyüyen acayip bakışı görmüştü. Zümrüt Hanım o anda hiç de bakışı ve sesi Selim’in içine erimiş altın gibi bütün varlığıyle, nabzının velveleli gürültüsüyle akan kadın değildi. Ne de tatlı bir tebessümün arkasına çekilmiş kendi boş dünyasını işiyle gücüyle, küçük dedikodular ve havadislerle dolduran kadındı. Bu bakış ve yüz çizgileri yedi seneden beri tanıdığı bu kadının kendi hafızasından mevcut çeşitli çehreleri arasında hiç rastlamadığı bir şeydi. O anda Zümrüt Hanım sanki manasız bir böceği, çok pis ve tehlikeli bir şeyi öldürür gibiydi, ve Selim’e şüphesiz en çok dokunan şey bu olmuştu. Vakıa bu anında olmamıştı. Kadının kollarını boynunda hisseder etmez bütün o aşk anatomisi, ay ışığı, altın tebessüm dolu ilhamı unutmuş, başlayan anın lezzetlerine gömülmüştü. Fakat sevgilisinden ayrılıp da gece dar talebe yatağına yatınca bu akşam hülyalarının kalesine getirdiği ganimetleri düşünürken birdenbire bu bakışı olduğu gibi görmüş ve şaşırmıştı. Selim ne on senelik mektep hayatında ne çocukluğunda bu kadar küçük düştüğünü duymamıştı. Bununla beraber onu o gece sabaha kadar uyutmayan bu hacalet değildi. Uykusuzluğun sonuna doğru bütün bir azap ve kâbus yaptığı bu bakışların hayaliydi. Fakat niçin? Bu bakışın verdiği şaşkınlık içinde bunu da düşünememişti. Sonraları, münasebetleri bitip de bu acayip kadını uzaktan anlamak için üzerinde düşünmeğe başladığı zaman bu ilk aşkın hatırası ona hep bu bakışın zalim muammasıyle gelmişti. Hakikat şu ki onu senelerce bir nesne gibi kafasında evirmiş çevirmiş, yoklamıştı. Ve sonunda her defasında ilk gecenin intibasının doğruluğuna varırdı, fakat bir yığın yollardan geçerek. Filhakika Zümrüt Hanım’ı bir kere bile tam manasıyle beğenmemiş, sevip kıskanmamıştı. Hatta aralarında sevgi kelimesinin dahi adı geçmemişti.</span></span></p>

  <p class="calibre24"><span class="font"><span class="calibre11">«Sadece maruzdum. Kirke’nin adasında idim.» «Arka kapıdan girersin. Yalnız Veli Bey’lerin köpeğine dikkat et! Mahalleyi ayağa kaldırmasın!» «Ben bahçede beklerim seni... Atıfe’nin uyku zamanıdır...» «Mutfağın kapısını açık bırakırım. Bahçe duvarından atla... İncir koparır gibi yap, bizim tarafa geç!» «Bu gece Atıfe teyzesinde. Sen de amcama gidiyorum de...»</span></span></p>

  <p class="calibre24"><span class="font"><span class="calibre11">Selim’in bu ilk aşktan kuvvetle hatırladığı ve yokluğuna üzüldüğü şeylerin başında, kulağının dibinde uyuşturucu bir iksir gibi duyduğu ve büyüsü anında bütün vücuduna geçen bir yığın fısıltıydı. Zümrüt Hanım başı ona doğru eğilerek, kulağının dibinde arzunun sesiyle konuşmaya başlar başlamaz sıcak bir ürperme boğazında düğümlenir ve vaat edilen ana kadar bir türlü yakasını bırakmazdı. Zaten münasebetleri böyle bir fısıltıyla başlamıştı. O gün beraberce imtihana çalıştıkları arkadaşının evinden döner dönmez bahçede birtakım sesler duymuş ve ev halkım görmek için yukarıya çıkmadan ön kameriyeye doğru yürümüştü. Filhakika annesi, Hatice, bir iki misafirle beraber orada idiler. Selim herkesi selâmladıktan sonra çekilmek istemiş, tembellik, yorgunluk, belki rahat kadın konuşmasının getirdiği gevşeklikle hep ‘şimdi, şimdi’ diyerek kalmıştı. Tam kalkmağa karar verdiği sırada oldukça tuhaf bir hikâye anlatan Zümrüt Hanım onun kahkahasını duymuş ve birdenbire başını ona döndürerek çoktan beri düşündüğü bir şeye hemen o anda karar vermiş gibi bir saniye dikkatle Selim’e bakmış, sonra öbür misafirlerin gitmelerinden istifade ederek yanına gelmiş, ve kulağına yavaşça, «Ben de şimdi gidiyorum. Bir saat sonra eve gel, bekliyorum. Kimse yok...» diye sıcak ve büyülü iksiri akıtmıştı. Selim o andaki halini de hiç unutmamıştı. «Bütün kanım yüzümde idi.» Ne de o akşam eve dönüşünü. «Kirke’nin mağarası. ..» İki saatin içinde insan ömrünün belki de en mühim eşiklerinden birini atlamıştı. Hâlâ dudaklarında, ellerinde, bütün vücudunda, gözkapaklarının altında kadın teni denen şeyin sıcaklığı vardı. Sade öyle miydi? Bu sıcaklık ve yumuşaklık sanki bütün tabiata geçmişti. Yol boyunca tesadüf ettiği her şey, yapraklan hışırdayan sonbahar ağaçlan, otlar, çiçekler, komşu evlerinin yanan lâmbalan yolda biraz evvel ayrıldığı bu kadın vücudundan bir parça gibi ona geliyordu. Kırk adımlık bir yolda belki yüzlerce defa bu vücudu yapan tılsımlı münhanilere rastlamış, sanki hepsine ayrı ayrı dikkat ederek saymıştı. Bununla beraber hiçbir şeyi vazıh şekilde gördüğüne inanmamıştı. Her şey ona, büyük baş dönmelerinde olduğu gibi, her şey içi içe gelmişti. Sonuna doğru dayanamamış, kapılarının biraz ilerisinde kimbilir hangi devrin mirası bir binek taşma oturmuştu. İlk düşüncesi «Artık erkek oldum. Beni seven bir kadın var...» oldu. Bu vakıayı o yaştaki gençler için o kadar mühim ve hülyalı olan bir kelime ile «Bir metresim var» diyerek bir daha kendi kendine tamamlamıştı. Sonra yavaşça kendi kendine «Ben de onu seviyorum...» demişti. Fakat bu hiç de on bir, on iki yaşlarından beri beklediği sevgi değildi. Vücudu hâlâ ürpermeler içinde olmasına rağmen içinde acayip bir boşluk vardı. O zaman kendi kendine «Demek bu imiş» diye düşünmüştü. Sonra birdenbire gözlerinin önünden iki sene evvel bir bayram sabahı evlerine gelen ve kapıyı kendisi açtığı için elini öptürmeden onu kucaklayan ve öpen altın gözlüklü kibar adamın çehresi gelmişti. «Atıf Bey... Atıfe’nin babası...» Atıf Bey o senenin kışında karısını İstanbul’da bırakarak memuriyetle Anadolu’ya gitmişti. Selim boşanmanın sebebini öğrenememişti. Ortada birbirini tutmayan bir yığın dedikoduya rağmen kimse bu boşanmanın hakikatini öğrenememişti. Yalnız bir defasında misafir bir hanımın yavaşça annesine «Birbirlerini severek almışlar ama bir türlü hoşlanmamışlar.» dediğini duymuştu. Bir defasında da bir erkek misafirin «Zavallı Atıf Bey... Anlaşılıyor ki bir çeşit hastalık olacak. Bir türlü kadın denen mahlûka alışamadı...» sözü kulağına çarpmıştı. Uzaktan gelen bir araba sesi bu hayallere son vermişti. Acele acele kapıdan içeriye girdi. Ahırın yanı başındaki tulumbada yüzünü yıkadı. Güzel Eylül akşamı tekrar onu r.on güllerin ve çiçeklerin kokusu ile sardı. Selim ertesi günü fizik imtihanına girecekti.</span></span></p>

  <p class="calibre24"><span class="font"><span class="calibre11">Herkes sofranın başında idi. Babası Selim’e: «Nerede kaldın? Bak herkes seni bekliyor...» diye hafiften çıkışmıştı. Selim başka zaman olsaydı bu şefkati bir çeşit itisaf hatta hürriyetine tecavüz addeder, hiç olmazsa içinden kızardı. Fakat bu akşam nerdeyse ağlayacaktı. Sofrada bir türlü kendisini yerinde bulamıyordu. Her dikkat ona lâyık olmadığı bir lütuf gibi geliyordu. Yemeklerin meyvaların kokusuyle Zümrüt Hanım’ın teninin kokusu zihinde âdeta haberi olmadan birleşmişti. Biraz evvel yanından ayrıldığı kadın, bütün bir terbiyenin, henüz o sıralarda ölen büyükbabasınım hatırasıyle âdeta kutsileşen bu aile sofrasının üstünde soyunur gibiydi. Yemeğı, başını önüne eğerek yedi ve bitirir bitirmez «Ben biraz dinleneceğim!» diyerek odasına çıktı. Yatağına uzandı. Gözünün önünde hep ilk mektepten çıkarken mükâfat olarak kendisine verdikleri siyah ciltli, yaldız tuğralı ilmihali ile Zümrüt Hanım’ın çıplak vücudu vardı. Selim bu iki hayali birbirinden ayırmak, birinden birini uzaklaştırmak için bir kâbusta gibi çırpındı. Fakat hiçbiri öbürünü bırakmıyordu. İkisi birden acayip bir şekilde gözlerinin önünde idi. Biraz sonra bu iki hayale büyükbabasının çehresi de eklendi. Siyah ciltli ve yaldızlı kitap o kadar kibar büyükbabasının elinde idi ve Zümrüt Hanım onun yanı başında hiç durmadan çıplak kollarıyle geriniyordu. Selim hepsini birden kendinden uzaklaştırmak için çırpındı. Nevzat’ın gürültüyle odaya girmesi onu bu işkenceden kurtardı: «Selim, haydi kalk! Nerdeyse Atıfe gelecek... Bizi gezdireceksin... Unuttun mu?» Selim bütün vücudu ter içinde âdeta rahatsız olmuş, cevap vermedi.</span></span></p>

  <p class="calibre24"><span class="font"><span class="calibre11">O zaman kızkardeşi yatağın üzerine eğilerek onu zorla kaldırmağa çalıştı. Hem iki omuzundan yakalamış çekiyor, hem durmadan «Haydi kalk, n’olursun... Kalk!» diye yalvarıyordu. Sonra birdenbire şüphelendi: «N’oldu?.. Neyin var?» Ve nihayet hakikaten bir şeyler olduğunu sezmiş gibiydi. Yanına uzandı ve ona sarıldı. «Bak Selim, hasta isen söyle...Değilsen gıdıklarım...» Ve küçük, tecrübesiz ellerini göğüsünde gezdirmeğe başladı. Selim daha ziyade bu okşamadan kurtulmak için ayağa kalktı. Hayır bir şey bitmişti. Çocukluğunun cennetinden kovulmuştu. Hiç kimseyi eskisi gibi öpmeyecek ve sevmeyecekti. Sonuna doğru tahammülsüz olan bu vaziyete son vermek için «Haydi sen aşağıya in... Ben beş dakika sonra gelirim!» diye kardeşini yollamış, o gidince balkona çıkmış, uzun uzun karşısındaki bahar akşamına büyük, anlaşılmaz bir bilmece gibi bakmıştı. Ağaçların tepeleri son ışıklar içinde tutuşur gibiydi. Fakat bahçe karanlıktı. Her şey bu karanlıkta ve bu sayfiye semtinin kavrayıcı sessizliğinde donmuş gibiydi. Yumuşak, hülyalı bir sükunet ki Selim’e hep biraz evvel ayrıldığı kadından büsbütün başka şeyleri, bir daha kavuşamayacağını bildiği şeyleri hatırlatıyordu. Bu anda Selim kendisini, nereye gittiğini bilmediği bir gemiye tesadüfen binmiş ve onunla beraber dönüş imkânı olmayan bir yolculuğa çıkmış zannedebilirdi. Birdenbire bu zan içinde o kadar kuvvetlendi ki derhal aşağıya inmek, hakikaten hepsinin orada olup olmadığını anlamak ihtiyacını duydu. Fakat evvelâ yüzünü iyice yıkamalıydı. Çehresine bir deri tabakası gibi geçtiğini sandığı bu gerginlikten ve gözlerinin yakışından — muhakkak ağlamış olmalıydı — kurtulması lâzımdı. Sofada merdivenin önünden geçerken evdekilerin sesini duydu ve sabahlan bu sofaya yıkanmak için çıktığı zaman birdenbire onu bu yeni güne ısındıran sıcak sütlü kahve kokusuyle kahvaltı sofrasından, mutfaktan taşan fısıltıları, küçük fakat geniş akisli sesleri duyuyormuş gibi ürperdi. Hiçbir şey uyanış anında gelen bu ilk sesler, mırıltılar, hafif gürültüler ve bu kahve kokusu kadar onu mesut etmezdi. Bazen onları yatağında iki rüyanın arasında duyar ve içten içe sevinirdi. «Şimdi her şey yine böyle olacak mı?» diye kendi kendine sordu. Sofa karanlıktı. 1927 yılında bu uzak sayfiye semtinde evler, pencerelerinden kafesleri atmamışlardı. Birdenbire bu karanlığın azizliği ayağını sofanın ortasındaki masaya çarptı. Acı şiddetli olmasına rağmen mühim bir şey değildi. Selim’in bacağında bu her gün olan işin bir yığın yarası vardı. Bir dakika sonra geçecekti. Bununla beraber bacağına getirdiği uyuşuklukta, acının bütün vücuduna bir lâhzada yayılışında Selim birdenbire tekrar bu vücudu birkaç saat evvelki duyumlarla âdeta yeniden keşfetti. Acı sanki vücuduna bir haz gibi yayılıyordu. Belki bu duyumun tesiriyle musluğa gideceği yerde yanı başındaki küçük yıkanma odasına girdi. Teyzesinin yeni evlendiği senelerde bu çift için yaptırılan bu gusulhaneye sonradan Şevket Bey çocukları için o zamanki İstanbul’da nadir olan bir duş tertibatı yaptırmıştı. Bu da biraz evvelki duyumun başka şekilde tekrarı oldu. Selim serin suyun altında o zamana kadar farkına bile varmadığı vücudunu bir daha keşfetti. Başının üstünden doğru akan serin kuyu suyunda — sabahleyin tulumbayı kendisi çekmiş, depoyu doldurmuştu — Zümrüt Hanım’ın kâh vücuduna kâh okşayışlarına benzer bir şey vardı. Bir şey ki durmadan ona «Değmez mi? Kaybettiklerine değmez mi?» diyordu. «Belki bir şeyleri aldım, fakat yerine büsbütün başka hiç bilmediğim bir şey verdim.» diyordu. Bununla beraber içindeki o düğüm bir türlü gitmiyordu. Bu hakikî bir ağu idi. O zamana</span></span> <span class="font"><span class="calibre11">kadar en mutlak şekilde afif yaşamış, vücudunun ihtiyaçlarım sadece hayretle karşılamış bu çocuk şimdi en çılgın arzuyla korkunç bir pişmanlığın arasında parçalanıyordu. Bu işkenceye son vermek için alelacele giyindi. Aşağıya indiği zaman bütün ev halkını mutfak kapısının önünde toplanmış buldu.</span></span></p>

  <p class="calibre24"><span class="font"><span class="calibre11">Zümrüt Hanım’la babası tavla oynuyorlardı. Zümrüt Hanım onun geldiğini fark etmemiş, başı tavla tablasına gömülmüş attığı şeşbeşi nasıl oynayacağını düşünüyordu. Açıkta üç taş vardı ve üçünü de kaçmasına imkân yoktu. Birdenbire omuzlarını silkerek en tehlikelisini oynadı. Ve gözleri Şevket Bey’de onun atacağı zarı bekledi. Şevket Bey «Oyunu kaybettiniz. Ben bu akşam evimdeyim!» diye zarları salladı. Atıfe Selim’in annesine sarılmış «Şevket amcam kazandı.» diyordu. Nevzat onu görür görmez yanına sokulmuş, bir eli omuzunda «Bundan sonra üç oyuna var mısın?» diyordu. Selim gözleri annesinin yanında ayakta duran Atıfe’de «Canım istemiyor. Hem bırakmazlar görmüyor musun?» demişti. Atıfe’de yüzünün püskürme benlerinden saçlarının rengine uzun parmaklarının güzelliğine kadar her şey annesine benziyordu. Yalnız koyu yeşil menevişlerle dolu büyük gözleri ile undan ayrılıyordu. Şüphesiz vücudu da ona benzeyecekti. Fakat eski sevgilisi, hakikî kadını tanıdıktan sonra, şimdi kendine ne kadar küçük, zavallı bir, şey geliyordu. Bir ara genç kız gözlerini kaldırarak ona baktı. Selim daha düne kadar rüyalarının Seba kraliçesini âdeta soğuk bir dikkatle seyretti. Sonra birdenbire düşüncesi Zümrüt Hanım’a geçti. Sağ kalçasının üstündeki büyük beni hatırlamıştı. Şevket Bey en olmayacak zarı, açık taşların hiçbirini vurması imkânı olmayan, üstelik kendisini kapı açmağa mecbur eden düşeş attı. Ve ondan sonra oyunu kaybettiğini bilenlerin isteksizliğiyle oynadı. «Lâ rahate fid dünya.» Selim «Ee nesine oynuyorlar?» diye sordu. Nevzat «Babam hepimize birden dondurma ısmarlayacak. Sonra istersek tiyatroya gideceğiz. Yahut gideceğiz...» diye sevindi. «Ama doğrusunu istersen ben Karagöz’ü tercih ederim! Yahut o masal söyleyen adamı. ..» Küçük bir salaşta bir Karagöz, Kuşdili’inde bir tiyatro, Şaşkınbakkal’da Meddah Aşkî, şimdikine pek az benzeyen bu ücra semte yetiyordu . Fakat yola çıkılacağı zaman fikrini değiştirdi. «Büyükler ayrı gitsin biz ayrı gideceğiz.» diyordu. «Deniz kıyısına ineriz, sonra meddaha gideriz.» Hayalinde hep, her zaman bindikleri muhacir arabasının atı vardı. Bir ara yavaşça mutfağa doğru süzüldü. Avuçladığı şekerleri Selim’in cebine koydu. Ata ikram edecekti. Süleyman «Ben yokum.» dedi. «Emine Hanım’ın ineği hastalanmış. Baytar Remzi Bey’i götüreceğim.» Baytar Remzi Bey’le kansı onun büyük dostuydular. Hayvan sevgisi otuz yaş farkın üstünden onları birleştirmişti. Bir gün Selim, Süleyman’la karşı karşıya geçmiş âdeta çekişe çekişe dokuztaş oynadıklarını görmüş ve şaşırmıştı. Hakikatte kan koca çocuksuzluğun boşluğunu Süleyman’la ^olduruyorlardı. Selim büyük lüks lâmbasının altında onun masmavi gözlerinin ve kızıl saçlarının nasıl keskin parladığına dikkat etti. Rahat ve her şeyden uzak bir hali vardı. «Sakın dokuztaşa dalıp unutma!», dedi. Süleyman başım salladı. «Hayır, hayır. İş ciddî. Hatta hemen gidiyorum.» Geçen sene bu inek oldukça güç doğduğunda Süleyman Remzi Bey’e bayağı asistanlık etmişti. Hatice «Ben annemle gideceğim» dedi. Şevket Bey hep beraber gitmekte ısrar ediyordu. Sonunda ayrı ayrı gitmeğe karar verdiler. Zümrüt Hanım «Çocukları rahat bırakalım!» demişti. Selim’in düşüncesi bu çocuklar kelimesine de bunaltı anlarının o acayip dikkatiyle takıldı. İçinde acayip bir hınç, dostlukları kendisine şimdi birdenbire bir yük gibi gelen iki kızla sokağa çıktı. Gitmeden evvel Zümrüt Hanım’ın dikkatini çekmesini istediği bir sesle en yüksek perdeden «Haydi çocuklar biz gidelim,» demişti. «Büyükler ne yaparsa yapsın!» Fakat bu sözüyle Zümrüt Hanım’ın başını ona doğru çevirip bakmasını temin edememişti. Selim biraz da bu mağlûbiyetin ağırlığıyle sokağa çıktı. Evden ayrıldığına memnundu. Fakat şimdi sevgileri kendisine bir yük gibi gelen bu iki kızın arasında bulunmaktan hiç de mesut değildi. Yalnız olsa ne kadar iyi olacaktı. Şimdi ki asabı biraz sükûnet bulmuştu, düşüneceği o kadar çok şey vardı ki. Kendi kendine «Günah... Günah...» diye tekrarladı. Demek günah bu idi. «Ama hepsi yapıyor... Ben bu günahın çocuğu değil miyim?» Sualin cevabı şüphesiz içinde hazırdı. «Allahın emri ile...» Allahın emri ve peygamberin kavliyle! Yarın bütün bu meseleleri dostu Faik’le münakaşa etmesi lâzımdı. Fakat meseleyi olduğu gibi koyabilecek miydi? Zümrüt Hanım’dan bahsedemeyeceğine göre...</span></span></p>

  <p class="calibre24"><span class="font"><span class="calibre11">Gece hakikaten güzeldi. Ay daha çıkmamıştı. Yer yer nadir ışıkların kırdığı bir karanlık yolları ve bütün civan âdeta kucaklamıştı! İnce rüzgârda her şey bu karanlığın içinde uyur gibiydi. Şimdi bütün gece için Selim’i Atıfe ile paylaşacağını hatırlayan</span></span> <span class="font"><span class="calibre11">Nevzat durmadan koluna asılıyor, ona bir şeyler anlatmağa çalışıyordu. Atıfe öbür yanında, ara sıra dalgınlığı yüzünden tökezleyerek yürüyordu. Zaten bu karanlıkta bir şeylere çarpmamak imkânsızdı. Sonra birdenbire genç kız içten bir itişle onun elini aradı. Selim elini bu küçük elin içinde hissederek yürüdü. Zümrüt Hanım kulağına biraz evvel büyüsünü akıtırken elini böyle tutmuştu. Fakat Atıfe’nin elinde onun usta elinin belâgati yoktu. Sadece temas ihtiyacıyle belki de bu iki kardeş arasında büsbütün yalnız kalmamak için bunu yapmıştı.</span></span></p>

  <p class="calibre24"><span class="font"><span class="calibre11">Selim hiç bu gece olduğu gibi kendisini çolpa, her şeyden uzak hissetmemişti. Bir ara Nevzat durdu «Haydi bu tarafa...» dedi. «Araba o yolun başında.» Belki de silkinen atın çıngırak sesini duymuştu. Araba hakikaten söylediği yerdeydi. İhtiyar adam onu «Gel benim meleğim» diye karşıladı. En büyük düşman bildiği için gecenin sessizliğiyle dolu yolu dinledi. Arabacı fakir müslüman terbiyesinin bütün iyi taraflarını toplamış gibi, merhametli bir adamdı. Atına ‘Velinimet’ adını koymuştu. Hayvanın yorulmaması için üç kişiden fazla yolcu almaz, yokuşlarda kendisi inerdi. Nevzat onu da atı kadar severdi. Selim’in cebine koyduğu şekerleri aldı ve konuşa konuşa hayvana yedirdi. Arabacı durmadan «Ah küçükhanım, ah küçükhanım...» diyordu. Bütün bu küçük, günlük şeylere Selim başka bir zaman olsa dikkat bile etmezdi. Süleyman da Nevzat da hayvan âşıkıydılar. Fakat bu akşam olup bitenlerden sonra! Ömrünün bu ilk aştığı büyük eşiğinde Emine Hanım’ın ineği, Kadir Ağa’nın atı, ihtiyar adamın kendisi, Atıfe’nin büyük, koyu yeşil durmadan renk ve yer değiştiren bakışları ve şimdi koluna yapışan bütün avucu, hepsi, ona ilk defa rastladığını ve bir daha göremeyeceği en acı şekilde manalı, sonsuz denecek kadar güzel şeyler gibi geliyordu. Bununla da kalmıyorlar, bir hayal öbürünü çekiyor, yavaş yavaş bu küçük Erenköy sokağında, bu küçük arabanın başı ucunda, onun ikide bir silkinerek etrafı dolduran küçük çıngıraklarının sesine koşuyorlarmış gibi bütün hayatı, bütün çocuk ve ergenlik hülyalarıyle toplanıyordu.</span></span></p>

  <p class="calibre24"><span class="font"><span class="calibre11">Bununla beraber hayatında dışardan hiçbir değişiklik yoktu. Hep aynı münhaninin üzerinde idi. Yine evin herkes tarafından sevilen çocuğu idi. Yine annesi kapıdan çıkmadan evvel nasihat üzerine nasihat vermiş, babası birkaç aydan beri âdet ettiği gibi istediği kadar alsın diye cüzdan yukarda demiş, Hatice «Saçlarını tara, bu ne hal!» diye her günkü tenkidini yapmıştı. Yarın sabah şüphesiz böyle olacaktı. İkmal imtihanına gideceğini bilen babası belki hizmetçilerden evvel kalkarak ona kahvaltı hazırlayacak, annesi «Haydi, yolun açık olsun!» diyecek, Emine Hanım dua edecek, o bütün bu dikkatten ve ihtimamdan şaşkın sokağa çıkacak, geçerse müdür muavininin odasından komşuya telefon edecek, geçmezse... «Ya geçemezsem...» Bu ihtimal bir an içinde düşüncelerini fizik kitabına çevirdi ve ürperdi. Bu, onuncu sınıf fiziği hakikaten zordu. Şüphesiz birçok şey biliyordu. Fakat bütün o formüller, muadeleler. .. Acaba şaşırmadan tekrar edebilecek miydi? «Geçersem Fenerbahçe’deyim.» dedi. Faik’in şarpisindeyim. Bir lâhza gergin yelkene çarpan sert rüzgârı, dalgalan, bütün vücudunu ıslatacak su zerrelerini düşünür gibi oldu. «Ya geçmezsem... Geçemezsem, ya tanımadığım insanlar için bütün bir sene yaşamağa, bildiğim şeyleri geviş getirmeğe mahkûm olursam...» Daha şimdiden gelecek senenin muhtemel can sıkıntıları içinde kendisini karanlık bir mahzene kapatmışlar sandı. «Bütün bir sene...» Acayip şey, bu korku ile âdeta rahatlamış arabaya bindi. Günün hadiselerini düşünmekten korktuğunu sanıyordu. Fakat arabada büsbütün başka bir tecrübe onu karşıladı. Atıfe’nin bakışları hep üzerinde idi. Bu bakışlarda birkaç gün evvel aradığı, istediği şeylerin hemen hepsi vardı. «Birkaç gün evvel, hatta bu sabah...» diye kendi kendine söylendi. O zaman bu birkaç saatin araya koyduğu şeyin ehemmiyetini bir daha anladı. «Zina... Günah ve zina...»</span></span></p>

  <p class="calibre24"><span class="font"><span class="calibre11">«Zina! Hem de kiminle?..» Birdenbire içine düştüğü vaziyetin gerçek vehametini anlamış gibi ürperdi. Bu küçük kız kendisini sevmeğe başlamıştı. Hem de en olmayacak anda. Ve şimdi ki araya bütün bir imkânsızlık girmişti, Selim o zamana kadar bütün bir tarafıyle çocukluk addettiği kendi duygularının da hiç de zannettiği kadar oyun olmadığını anlıyordu. Yapma çiçekler, küçük kâğıt fenerlerle süsler gibi inanmadan gördüğü hülyalarla süslediği bir hayal şimdi birdenbire hem hakikat olmuş, hem de imkânsız duvarına dayanmıştı.</span></span></p>

  <p class="calibre24"><span class="font"><span class="calibre11">Selim Atıfe’yle olan vaziyetini hiçbir suretle ciddiye almamıştı. O kadar geniş istikbal projeleri içinde idi ki böyle bir şeyi ciddiyetle düşünmesinin imkânı yoktu. Fakat santimantal mizacı, belki de bütün terbiyesinin örfü bu genç kızın dostluğunu aramaya onu sevk etmişti. Atıfe o kadar şirin, güzel, rüyalıydı ki zaman zaman kendi kendisine «Niçin olmasın?» dediği, hatta çok müphem bir gelecekte müşterek bir hayatı tahayyül ettiği de olmuştu. Bir kelime ile bu, karşısındakine vereceği zararı hiç düşünmeden kendi hayatını zenginleştiren bir oyuna benziyordu. Fakat şimdi Selim için, sırf aradaki imkânsızlık yüzünden birdenbire bir daha dönülemeyecek bir sıla, bir çeşit okyanus uzaklığında bir şey olmuştu. Bununla beraber genç kız karşısında idi. Ve bütün hareketleriyle tam bir teslimiyet içinde ona bakıyordu. Şühpesiz henüz çok gençti ve aralarında dönülmesi imkânı olmayan hiçbir şey hatta bir tek kelime bile geçmemişti. Bütün istikbal kapılan onun için yine açıktı. Fakat kendisi için hiç de böyle değildi. Bütün tecrübesizliğine rağmen bir lâhzada büyük bir merhaleyi geçmişti. Tıpkı peyzaj şehirler, memleketler büyük dağ silsileleri, ormanlar, nehirler, hülâsa aslında seyahat dediğimiz şeyi yapan bütün şeylerin üstünden atlayarak birdenbire sizi gitmek istediğiniz yere birkaç sarsıntı, birbiriyle bağsız birkaç düşünce ve duyu arasında bırakıveren bir hava yolculuğu gibi bütün bir şiir ve hülya çağım vakitsiz atladığını seziyordu. Ergenlik yaşının sonları ve ilkgençliği emanete bırakılmış bir bagaj gibi bu sabırsız yolcuyu peşinden takip edecekti. Selim vakıa o anda bütün bunları vuzuhuyle düşünmüş değildi. Fakat birkaç sene sonra ömrünün bu gecesine tekrar tekrar döndüğü zaman hep gözlerinin önünde bu hayal canlanmıştı.</span></span></p>

  <p class="calibre24"><span class="font"><span class="calibre11">«Ah, ötekiler gibi bu iş bir sokak kadını ile olsa ne iyi olurdu?» Faik’in dediği gibi. «Ufak bir pişmanlık, iyi bir uyku... Sabaha yepyeni bir' adam olursun... Zannettiğin kadar iğrenç değil...» Hiç iğrenç değildi. İşin garibi artık bu iki varlıktan birini tercih imkânı yoktu. Birini sonuna kadar özleyecek, öbürünü ya tamamıyle bırakacak yahut sadece uzviyetinin ilcalarıyle aralarındaki münasebet devam edecekti.</span></span></p>

  <p class="calibre24"><span class="font"><span class="calibre11">Dondurmacı Nevzat’ı bir bayram sabahı sevinciyle karşıladı. Hatta Kadir Efendi’ye götürdüğü dondurmanın ölçüsünü şaşırdı. Bütün semt gibi o da Nevzat’a hayrandı. «Selim Bey, Selim Bey, bu kız, bu güzel cadı yok mu?..» deyip bitiremiyordu. Nevzat bir taraftan dondurma tabağını diliyle yalıyor, bir taraftan Selim’e göz kırparak gülüyordu. «Niye Bayram Efendi sanki! Neden cadı oluyorum?.. Evlen işte... Güzel bir düğün yaparız. Hem bizim bahçede... İstersen! Çünkü burada da olur. Davul, zurna... Kadir Efendi sana Sepetçioğlu’nu oynar. Vallahi güzel oynuyor.» Kadir</span></span> <span class="font"><span class="calibre11">Efendi dişsiz ağzıyle gülüyor, dışarda at sevincinden silkiniyor; Nevzat, Bayram Efendi’nin komşulardan birinin dul hizmetçisine âşık olduğunu nasılsa öğrenmiş, orta yaşlı adamı her rastgeldikçe evlenmeğe teşvik ediyordu. «Geçen gün bizim bahçede oynadı. Ben söyledim o oynadı...» Hakikatte Sepetçi oyununu Kadir Efendi ile karşı karşıya oynamışlardı. Söyleyen, el çırparak ahenk tutan, babasının eski yosma dediği Emine Hanım’dı. Nevzat bu oyunu ve havasını ondan öğrenmişti.</span></span></p>

  <p class="calibre24"><span class="font"><span class="calibre11">Dükkânın küçük bayram havasından çıktıktan sonra deniz kenarına indiler. Ay çıkmış, ışığı denizde kendi yerini bulmuştu. Selim simle işlenmiş atlas kumaşa benzeyen buğulu sessizliğin karşısında bu düşüncelerinin seyrinin değiştiğini gördü. Yandaki bir bahçeden son hanımellerinin kokusu geliyordu. Her tarafı dalgaların şıpırtısı doldurmuştu. Ve ay, bulundukları yerden sade ışığını gördükleri denizde tıpkı Zümrüt Hanım gibi çırçıplak yıkanıyor, kendisini hazza bırakmış akıyordu.</span></span></p>

  <p class="calibre24"><span class="font"><span class="calibre11">Nevzat durmadan ağabeysini sıkıştırıyordu: «Şuradan denize girsem n’olur sanki?» Nevzat’ın yapmayacağı şey yoktu. Bu en küçük çocuğun evde kurduğu mutlak saltanat bir çeşit tehdit haline girmişti. İşin garibi bu sefer o kadar sessiz Atıfe de bunu istiyordu. Selim, «Olmaz. Evvelâ tehlikeli. Geçen gün boğulanı unuttun mu? Sonra geç kalırız... Kimbilir Sururi Efendi şimdi ne güzel masallar- anlatıyordur.» diyerek zorla onu bu olmayacak işten vazgeçirdi. Meddahın bulunduğu kahve ağzına kadar doluydu. Bununla beraber kahveci onlara meddaha yakın bir yerde üç iskemle buldu. Yerlerine oturunca öbürlerinin de biraz ileride olduklarını gördüler.</span></span></p>

  <p class="calibre24"><span class="font"><span class="calibre11">Bu, Ermeni, Yahudi, Rum, Arap halayık, Kastamonulu uşak ve hizmetçi taklitleriyle küçük ve oldukça çapkın anekdotu, tek anlatanın istidadıyle birdenbire büyük komediye yaklaşan bir geçmiş zaman muaşakasının hikâyesi idi. Hiçbir ahlâkî tarafı olmadan etrafım budala bir kocanın zavallılığı hesabına gülmekten kırıp geçiriyordu. Selim olduğu yerden Zümrüt Hanım’ın bu acayip ve zalim hikâyeye hiç de kendi maceralarım hatırlamadan, sakin ve tatlı güldüğünü görüyor ve bu kendisini hikâyenin tuhaflığının çok ötesinde şaşırtıyordu. Çünkü içinde yaşadığı cemaatin türlü cinsten ve coğrafyadan bir papağan kafesine benzemesi, hiç de öbür benzeyişteki acılığı unutturamıyordu. Bununla beraber taklidin hiç de ihmal edilecek cinsten olmadığına kendisi de kaniydi. Meddah çok iyi bir saatinde olacaktı ki bütün virtuözitesini kullanmıştı. Hiçbir işaret vermeden bu Rum, bu Ermeni, bu Arap tecvidiyle konuşan adamdır demeden, ustaca, bir romancı gibi sadece bütün bir cemaati birbirini tutmayan hiçbiri öbürünü cevaplandırmayan cümlelerle konuşturuyordu. Selim birdenbire herkes gibi kahkahalarla güldüğünün farkına vararak sevindi. İki kafile hep beraber döndüler. Kızlar manasını iyi seçemedikleri bu zalim komediye o kadar gülmüşlerdi ki adeta yorgun düşmüşlerdi. Babası bir komşu ile en arkadan yavaş yavaş geliyordu. Onlar ikişer üçer kişilik kafilelerle yürüyorlardı. Hemen herkes hatta annesi bile meddahın ağzından kaptığı birer cümleyi tekrara uğraşıyordu. En muvaffak olanı Nevzat’la Zümrüt Hanım’dı. Selim evlerine bir sokak kala genç kadını tekrar yanı başında buldu. Bir bacağı âdeta onun bacağına yapışmış, yan vücuduyle kucağında ve dudakları kulaklarının dibinde ona iki gün sonraki randevuyu hatırlatıyordu. Daha ilk temasta Selim biraz evvelki karanlık ve azaplı nefis muhasebelerine rağmen arzunun içinde bir deniz gibi kabardığım duydu. Hayır, hiçbir şekilde mukavemet edemeyecekti. Her türlü mukavemet, karşı koyma fikri beyhude idi. Evlerinin önünde «Siz zahmet etmeyin, Selim Bey ana kız bizi götürür. ..» diye ötekilerden ayrıldı. Birdenbire sözüne ilâve ettiği «Ay çok güldük...»le geceye teşekkür ediyordu. Ve bir kolu kızında öbürüyle âdeta Selim’in kucağında evlerine kadar geldiler. Bahçe kapısından girdiler. Atıf Bey’in duvarın dibine Japon güllerinin altına koydurduğu tahta sıraya oturdular. Bir bardak limonata ikram etmeden Selim’i yollamak istemiyordu. Kendisi de susamıştı. «Naneli limonata...» diyordu, «Atıfe şimdi bize getirir!»</span></span></p>

  <p class="calibre24"><span class="font"><span class="calibre11">Ertesi sabah büsbütün başka bir insan, bir ay o kadar çalıştığı şeylerin hemen hepsini unutmuş, kafası insan kaderi ve hayat hakkında birbirini tutmayan bir yığın zıt düşünce ile dolu bir Selim evden çıktı. Kafasında hep dün akşam işittiği cümle vardı: «Akıllı olursan iyi eğleniriz.» Bir de Atıfe’nin ayrılırken yere inen bakışları. Genç kız her şeyi anlamıştı.</span></span></p>

  <p class="calibre24"><span class="font"><span class="calibre11">Mektebin kapısında imtihana girip girmemekte bir an tereddüt etti. Çamlıca’ya amcasına gitmeği ve oradan bir rapor göndermeği düşünüyordu. «Yahut her şeyi bırakıp giderim...» Birdenbire karşısına çıkan Faik ona «Deli misin! dedi, ben girdikten sonra... Sen ki o kadar iyi çalıştın.» Faik’in bir yığın</span></span> <span class="font"><span class="calibre11">havadisi vardı. Şarpi Fenerbahçe’de idi. Dün bütün gün akşama kadar denizde kalmıştı. «Su öyle güzel ki Selim ... Şerbet gibi ... Bir de tehlike atlattık. Sonu fena olabilirdi ama... Dünyanın en lezzetli şeyi... Her şey bir dakikada alabora oldu. Teknenin altında kalacağım sandım. Bereket versin ipleri gevşettim...»</span></span></p>

  <p class="calibre24"><span class="font"><span class="calibre11">Selim «İpleri gevşetmek»- diye kendi kendine birkaç defa tekrarladı. Hemen hemen sınıfın yarısı imtihan kapısı önünde idi. Hiç kimse ilk girmeğe cesaret edemiyordu. Selim sade içindeki helecana bir an evvel son vermek için «Ben girerim isterseniz...» dedi. Sade bu imtihana değil, hiç bilmediği bir şey olduğu halde en çetin manialı at yarışlarına, büyük yüzmelere, boks maçlarına, kör döğüşü kavgalara girebilirdi. Kendisi ile başbaşa kalmamak için her türlü harekete hazırdı.</span></span></p>

  <p class="calibre24"><span class="font"><span class="calibre11">Selim sonradan o günkü ruh halini her düşündükçe bu basit tesadüf karışıklığına verdiği ehemmiyete şaşırdı. İmtihana geçip geçmeyeceğini değil, çıktıktan sonra ne yapacağını düşünerek girdi. «Acaba hangi orduya gönüllü yazılabilirim?» Kapıdan girince imtihan odası, ikisini uzaktan tanıdığı üç mümeyyizle o kadar dostu olan hoca — bilhassa o girerken takındıkları o iyi kalpli iyi niyetli tebessümleriyle — kendisine bir türlü manasını kavrayamayacağı, bütün uzuvları dışarda işleyen beyhude bir makine gibi göründü. Muhtaç olduğu sertlikten bu yüzlerde hiçbir şey yoktu. Hiçbir düşüncesi onlara çarparak kendisine dönmeyecek, ne de doğrudan doğruya kendiliklerinden gelen bir huşunetle onu içinden sarsmayacaklardı. Burada bir hamamda yıkanır gibi her şey kendiliğinden, yavaşça ve sessiz olacaktı. Şüphesiz bir senesi üzerinde oynayacağını unutmuş değildi. Fakat mesele bir yıl meselesi olmaktan çok ileriydi. Selim hiç farkında olmadan hayırla şerrin yol ağzında beklediğini biliyordu. Ve daha ziyade kendi kendisiyle yapacağı küçük uyuşmalarla hep burada kalacağını düşünüyordu.</span></span></p>

  <p class="calibre24"><span class="font"><span class="calibre11">Hoca mavi gözlü, tıknaz, daima dost yüzlü, hafif şekilde alaycı ve büyük iyi niyetlerle anlayışlı olmağa çalışan bir genç adam. Onu görünce «Gel bakalım Selim» diye karşılamış, yanındakilere güvendiği talebesini yüzüne bakmadan tanıtmış, Selim’i kendisine ait bir şeymiş gibi tahtanın başına götürmüştü. Selim bu imtihana bütün tatil boyunca hazırlanmıştı. Fakat şimdi ilk sualde kafasını karşısındaki tahta kadar boş buluyordu. Hoca evvelâ «Neyin var Selim?» diye şaşırmış, sonra yüzüne dikkatle</span></span> <span class="font"><span class="calibre11">bakarak kendi kendine gülümsemiş, yanlarına yaklaşan ihtiyar mümeyyize «İşte tatilini boş geçirmiş bir talebe!.. Ama iyi talebemizdir.» diyerek alay etmiş, suali bir daha açmıştı. Belki de bu alayın verdiği hiddetle Selim kendine geldi, o anda kendisine lüzumsuz gelen meseleleri hatırladı, formülleri yazdı, muadeleleri kurdu. Hakikatte Maxwell sistemini sade öğrenildiği gibi bilmekle kalmıyordu. Fransızca ders aldığı Saint Benoit’lı meraklı bir rahiple beraber ona dair küçük bir kitap da okumuştu. Yavaş yavaş bilhassa hocanın sabır ve dikkatiyle bütün bu fazladan bildiklerini de hatırlamış, fakat ne yaparsa yapsın hocanın gözlerini yüzünden bir türlü ayırmaya muvaffak olamamıştı. Sonunda bu iyi adam «Âlâ, âlâ... Geçtin... Zaten biliyordum.» diyerek on vermiş, fakat birdenbire kapıda yakalayarak yavaşça ve hafif sinizmiyle «Söyle, güzel mi? Hakikaten güzel mi, değer mi? Aman dikkatli ol! Bilhassa lüzumundan fazla ehemmiyet verme!» diyerek onu kapıdan dışarı cevap beklemeden itmişti. Filhakika fizik hocası bütün mektepte aşırı çapkınlığıyle meşhurdu. Ve kendi faaliyetleri dışında talebe, hoca bu vadide hiç kimseye ait hiçbir şeyi gözden kaçırmazdı. Bununla beraber sinizmi Selim’in hiç de hoşuna gitmemişti. Kendi işlerine bu karışma, hayırla şer arasındaki didişmesini böyle hafiften alması onu ölesiye mustarip etmişti. Kendisini zor toparlayarak arkadaşlarına «Hava çok müsait... Rüzgâr arkadan ve hafif esiyor.» diyerek vaziyeti anlattıktan sonra musluğa koşmuş ve aynada yüzüne bakmıştı. Ancak o zaman boynunda, gömleğinin yakasının yan örttüğü çürüğü görmüş ve kendisinden bir daha iğrenmişti. Kirke’nin adasına uğrayanlar hiç de öyle rahat dönmüyorlardı. O kadar sevdiği hocaya birdenbire düşman olmuştu. Bu tecessüste iki tarafı da küçülten bir şey bulunduğunu hissetmişti. «Demek babam, annem de gördüler. Yarın Nevzat, Hatice, Atıfe hepsi görecek...» Bu aleniyet bütün bir hacaletti.</span></span></p>

  <p class="calibre24"><span class="font"><span class="calibre11">Bununla beraber şarpi gezintisi güzel oldu. Deniz Faik’in söylediği gibiydi. Selim «Benden bir şey beklemeyin!» diyerek kotranın idaresini Faik’le Kadir Usta’nın oğlu Ziya’ya bırakmış, yan çıplak, kulağı sadece sandalın küpeştesine çarpan suların uğultusunda, dalganın, serpintinin vücudunu en fazla yoklayabileceği yeri seçerek oraya uzanmış, sıcak Eylül güneşinin altında yavaş yavaş eşyanın kaygısızlığına benzer bir uyuşukluğa dalmıştı. Sadece kulaklarıyle ve gözleriyle yaşıyor gibiydi. Filhakika sadece bulutsuz, çıplak, masmavi bir gökyüzü, sayısızlığıyle sonsuz dalgalar ve her sarsıntıda inip çıkan ve bu çift maviliğin ortasında olduğu için yaz gününün ağırlığından can sıkıntısından sıyrılmış bütün bir manzara... Her şey etrafında dönüyor, birbirine giriyor, hep beraber kayboluyor, acayip bir bütünlükle, yemyeşil tekrar meydana çıkıyor, üstünde yığılıyordu. Onun yanı başında dalgaların uğultusu ve rüzgârın sırf gergin yelkene çarptığı için o kadar sert sesi vardı. Ve Selim bilhassa bu çift seste yaşadığını sanıyordu.</span></span></p>

  <p class="calibre24"><span class="font"><span class="calibre11">Fenerbahçe’yi geçer geçmez dalga ve rüzgâr daha sertleşmiş, tabiat sanki insan iradesine karşı mukavemetini bir kat daha arttırmıştı. Uğultu daha çoğalmış, hakiki bir ölüm ducreti olmuş, küçük serpintiler sağanak haline gelmiş, rüzgâr bayağı şiddetlenmişti. Ve uzakta dönen bir yuvarlağın mihveri gibi sadece biraz daha yüksekliğinden kaybederek olduğu yerde duran Çamlıca’sıyle Kadıköy semti sadece ince bir şerit haline gelmişti. Sonradan Selim Boudin’in resmini tanıyınca bu resimde o günkü ihsaslarına dair bir yığın şey bulmuştu. İlk önce Kadir Ağa’nın bir siparişini yapmak için Hereke’ye gideceklerdi. Ondan sonra Selim’in ricasıyle Kaşıkada ile Büyükada arasındaki boğazdan geçerek Marmara’nın öbür tarafına açılacaklardı. Selim burayı geçen sene Nevzat’la tek başına yaptıkları bir sandal gezintisinde keşfetmişti. Yola çıktıktan biraz sonra hava bozmuş, sel gibi bir yağmur başlamış, evvelâ yelken kullanma imkânı kalmamış, Selim ancak ölüm tehlikesi geçirerek yelkeni toplamağa mecbur olmuştu. Biraz sonra motor da inat etmeğe başlamıştı. Deniz gerçekten korkunçtu. Sandalın altına her dalga onu yerinden fırlatacak gibi vuruyor, sert rüzgârda yağmur büyük kanat darbeleri, şiddetli tokatlar gibi çarpıyor, bazen büyük duvarlar gibi âdeta birden devriliyor, bazen olduğu gibi çöken tavan oluyordu. Sandalın her lâhza aldığı sudan batması hiçten bir şeydi. Nevzat eline ne geçerse onunla bu dört taraftan hücum eden suyu boşaltıyor, Selim sandalın büyükçe bir dalganın altında kalmasını önlemek için çırpınıyordu. Bir an bununla da kalmadı. Hakikî bir tufan gibi ortalık karardı. Gök gürültüleri dalgalarla yanşa başladılar. Sağda bir tarafı hakikî bir bombardıman gibi şimşekler yokluyordu. İki martı birbiri ardınca belki yıldırımdan belki havasızlıktan boğulup biraz önlerine düştü. Bununla beraber yazdı. Biraz sonra Haydarpaşa üstlerine doğru bir yerde, olduğundan çok başka türlü güzel,</span></span> <span class="font"><span class="calibre11">daha tatminkâr bir mavilik peydahlandı. Batıya doğru bulutlar yavaş yavaş, büyük barok tabloların ufukları gibi tabakalaştı. Bu hakikaten muhteşem bir şeydi. Fakat deniz daima kaynıyor, rüzgâr tokatlıyor, su alttan ve üstten her boşluğu doldurmak istiyordu. Nevzat birkaç defa Selim’in sakınamadığı dalgalar yüzünden denize uçacak gibi oldu.</span></span></p>

  <p class="calibre24"><span class="font"><span class="calibre11">Selim sonuna doğru hiçbir ümit kalmadığına karar verir gibi oldu. Kendisinden ziyade, Nevzat’a acıyordu. Fakat Nevzat su ile rüzgârla kardeşmiş gibi fütursuz tekneyi boşaltıyordu. Motor da durunca Selim «Dünyada bu işi beceremem, ev o kadar uzak ki...» dedi. Nevzat, «Ada’ya varacağız, ağabey Ada’ya...» Filhakika Anadolu kıyısına geçmenin yoktu. Bu günün hatırası</span></span> <span class="font"><span class="calibre11">Selim’de daima bir kâbus hissini bırakmıştır. Ada’ya az çok yaklaştıklarını hissettiği anda sağ kürek kalem gibi tam asıl küreğinden kırıldı. O zamandan sonra iki kardeş ne düşündüklerini bir türlü hatırlayamadılar. Biraz sonra su ve rüzgâr Selim’in bütün gayretine rağmen onları Ada’nın arka tarafına doğru attı. Nevzat olduğu yerden «Gayret Selim, gayret... Galiba kurtulduk.» diye bağırdı. Ve nihayet bu küçük dar boğaza açılan burun göründü. İki adanın arasından geçer geçmez her şey düzeldi. Kaşıkadası’nın küçük girintisi bu kazazade sandal için dünyanın en sakin limanıydı. Üstelik Büyükada birkaç yüz kulaç ötelerinde idi. Ve bunu bilmek onlara hem emniyet veriyordu, hem de bu kadarcık bir mesafenin araya koyduğu tezada şaşırmıştı. Şüphesiz orada bu yağmur altında Büyükada’nın saatlerini İstanbul’un başka semtlerinden o kadar ayıran hususî hayat imkânsızdı. Bununla beraber kahveler, lokantalar elbette doluydu. İskelelerde vapur bekleyerek sabırsızlanan halk, pencerelerinden fırtınayı seyrederek vaktinde evine dönmüş olmaktan veya hiç çıkmamış olmalarından mesut insanlar vardı. Her tehlike anında önlenebilirdi. Orada yağmur çam koruları, küçük koyları dolduran kotralar, sandallar, kiremitleri yıkanmış ev çatılan üzerine yağıyor, saçaklardan dökülen sular muntazam yolların kenarlarından akıyordu. Burada bunların hiçbiri yoktu. İstanbul peyzajında Kavaklar’ın kilidi aşılmadan rastlanmayan bir şeydi bu. Büyük, dağınık kayalar, fundalar, dalga seslerini âdeta bastıran martı çığlıkları ile burası büsbütün ayrı bir yer, haşin güzelliği çok ayrı bir manzara idi.</span></span></p>

  <p class="calibre24"><span class="font"><span class="calibre11">İkisi de yüzleri sararmış, dişleri birbirine vura vura kayığı çakıllık üzerine çektiler. Beraberce suya girdiler. İşte o anda Nevzat bütün macerayı hülâsa eden sözü, sonradan Selim’in üzerinde o kadar düşündüğü sözü söyledi. «Ölümü artık biliyoruz değil mi Selim? Çok kolay şey değil mi?» Sonra etrafını biraz tanıyınca: «Selim burası Robinson’un adası değil mi?» demişti. «Tam Robinson’un adası... İnsan burada balık avlayarak, kuş yumurtaları yiyerek pekâlâ yaşar.»</span></span></p>

  <p class="calibre24"><span class="font"><span class="calibre11">Selim daha ziyade ...’le beraber okuduğu Ulysses’in tesiri altında idi. Filhakika bu kayalar, suyun ve rüzgarın müşterek uğultusu, bu bir küreği kırık sandal, kayalann üstünde henüz insan ve belki de kanat tecrübesini bilmeyen, durmadan silkinen martı yavruları, yanı başında kendisiyle beraber ve her suya dalıp çıkışında ona gülen bu küçük kızla bu büyük deniz poemini uzaktan olsun hatırlamaması kabil değildi.</span></span></p>

  <p class="calibre24"><span class="font"><span class="calibre11">Kulağı küçük bir kaya kovuğuna dolup boşalan suyun sesinde çakıllara uzanıp uyku taklidi yaparken kardeşine bu düşüncesini anlattı: «Robinson değil. Başka bir şey. Daha mühim bir şey. Sen şimdi Nausikaa’sın ben de Ulysses’im. Şimdi beni burada görecek ve babanın sarayına götüreceksin...» Nevzat maceralarına hiçbir tarafından benzemeyen bu değişmeye sevinmedi bile: «Selim bu kaya parçasında sarayı nerden bulayım!» diye itiraz etti. «Biz yine Robinson’a dönelim...» «Daha iyisi eve dönelim.» Bu ıssız, ancak martı yumurtası amatörlerini çeken bu dar geçit, iki kardeşin bilhassa Nevzat’ın o günden itibaren hususî keşfi olmuştu. Selim sırf bu hatıra için arkadaşlarından buraya gelmelerini istemişti. Fakat ne dar boğaza girince ne de ılık bir halvete benzeyen küçük koyun suyunda bir sene evvelini hatırlatan bir şey yoktu. Zümrüt Hanım, o gelmeden çok evvel Selim’in muhayyilesinde Nevzat’a ait bir hülya malikânesi olan bu dar geçiti zaptetmiş gibiydi. Kendisini suda bulur bulmaz onun okşayışlarına benzeyen vahşi bir lezzet duymuş, onun vücudunun davet ve mukavemetleriyle karşılaşmış, her kucakladığı dalga ve su kitlesinde bu kendiliğinden gelen şeyleri hiç kaybetmeden dağılıp çoğalan bu vücudun bir başka parçasını kucaklamış, onunla alt üst güreşmişti. Küçük kayada dolup boşalan, rüzgâr estikçe ıslık çalan, kayalara ve çakıllara her yürüyüş ve çekilişinde değişen su sesleri de onun sesiydi. Bir gecenin içinde kâinatı değişmiş, hiç kimseye hatta kendi kızına bile yer vermeyen bu kadının olmuştu. Öyle ki ötekilerin ancak tatlı bir hüzünden, derecesine göre bir</span></span> <span class="font"><span class="calibre11">çeşit azaptan ibaret bir hüviyetleri vardı.</span></span></p>

  <p class="calibre24"><span class="font"><span class="calibre11">Bununla beraber suyun serinliği, açık hava, bilhassa yalnız olmaması düşüncelerine bir çeşit sükûnet getirmişti. Öyle ki giyinip de Heybeli’ye gittikleri zaman hemen hemen eski Selim olmuştu. O gece evvelden kararlaştırdıkları gibi Refik, Nuri, iki başka sınıf arkadaşı Asım’ın davetlisiydiler. Akşam yemeğini orada yiyecekler sonra isteyenler kalacaklar, öbürleri döneceklerdi. Faik gülerek «Göreceksin hiç kimse kalmayacak,» diyordu. «Asım’ın hususi zevklerini artık herkes biliyor.» Ziya «Yapma allahaşkına!..» diye alay ediyordu. Selim bu hususî zevkin ne olduğundan habersiz kızarak onlara bakıyordu. O daima kendisine verdikleri adla ‘Kız Selim’di. Daima birçok tecrübelerin ve bilgilerin dışında idi. Hayatla etrafında daima birtakım eksikliklerin kuşağı bulunacaktı.</span></span></p>

  <p class="calibre24"><span class="font"><span class="calibre11">Asım öbürleriyle beraber iskelede bekliyordu. Kimbilir kaç dededen miras cömert ev sahipliği daha karaya adım atar atmaz onları dört yandan sarmıştı.« Arabalar hazır...» demişti. «İsterseniz biraz kahvede dinlenin, soğuk bir şey için! İsterseniz derhal gidelim. Evde soğuk bira, naneli limonata, her şey var. Annem limonatayı kendisi hazırladı.» Ve hemen arkasından, sonraları kendisine yarı alay yarı ciddî muhteşem lâkabını verdiren o üstten konuşma ile imtihanın hikâyesini anlatmıştı. «Geçtim, azizim, geçtim. Tabiî Selim’inki gibi parlak olmadı. Hoca hatta senin zıdd-ı kâmilin olduğumu söyledi. Selim, yine kemal benim tarafımda kaldı. Ne ise, hiç kimse beni beğenmedi, alkışlamadı. Kendimden başka tabiî! Ama geçtim.» Neler sorduklarını hiç hatırlamıyordu. Cevaplara gelince... «Hakikati isterseniz, beni bir türlü mevzuya sokamadılar. Hep öteden beriden konuştum... Hep şaşırttım!»</span></span></p>

  <p class="calibre24"><span class="font"><span class="calibre11">“Bunun için mi geçirdiler?..”</span></span></p>

  <p class="calibre24"><span class="font"><span class="calibre11">Asım Faik’in yüzüne istihfafla bakarak: «Hayır şekerim, bunun için değil. Sadece bu işlerin üstünde olduğumu gördükleri için... Bilgilerini o kadar lüzumsuz kıldım ki...» Nuri daha o zamandan meşhur olan kahkahalarıyle bu sınıf geçme tarzına gülüyordu. Fakat Asım hiç de oralı değildi. O tesadüfen bulduğu madeni işletmekle meşguldü: «Düşünün bir kere. Hep kendi lüzumlarına inanmış bir yığın adam. Bir kere bile şüphe etmemişler. Ben onlara bu şüpheyi getirdim. Benimle fiziğin ötesinde başka şeylerin bulunduğunu anladılar... Başka dünyaların başka hakikatlerin... Mahv oldular. Üstün zekâ onları darmadağınık etti. Çil yavrusu gibiydiler. Bu vaziyette ne yapabilirlerdi!» Fakat Faik kendisini yenilmiş addetmiyordu.</span></span></p>

  <p class="calibre24"><span class="font"><span class="calibre11">«Doğrusunu söylesene şu işin...»</span></span></p>

  <p class="calibre24"><span class="font"><span class="calibre11">Asım arabadan etrafına bakındı: «Doğrusu, dedi, mümeyyizlerden biri, Mehmet Bey... Şu yolun ucundaki evde oturur. Babamın iyi dostuydu.» Bu itirafa rağmen üstünlüğünü bırakmamıştı. Selim Asım’ın ailesiyle bu ilk temasta Tanzimat denen şeyin iç yüzünü gördü. Ev değil, yaşlı insan ve çocuk ambarıydı bu... Daha kapıdan girer girmez birbirinden kabarık beş çocukla karşılaşmıştılar. Üçü birbirleriyle hırlaşıyor, dördüncüsü çember çeviriyordu. En küçükleri, beşincisi ise çok tabiî işi için kapının terasını seçmiş orada hem ıkınıyor, hem de o yana bağırıyordu. Asım en kabarıklarını, elindeki elmayı vermemek için çiçek tarhlarını hallaç pamuğu gibi atanı «Ağabeyimin oğlu» diye tanıştırdı. Ötekiler büyükamcasının oğluydular. Buraya kadar her şey çok tabiîydi. Ondan sonra iş karışıyordu. Saçlarında kırmızı kurdele fiyongu, çember çeviren kız halası, lâzımlıkta oturmuş hepsini birden idare eden küçük yavru da amcası idi. Bütün bu takdim merasimini en tabiî şeyden bahseder gibi yapan Asım, «Ailenin diğer kadın efradı içerde ... Halalar, teyzeler, bir de yeni doğmuş dayımız var. .. Ama aldırmayın, bizi taciz etmez. Yalnız annemi göreceksiniz!» diyerek onları asıl köşkün yanından arka binaya götürmüştü.</span></span></p>

  <p class="calibre24"><span class="font"><span class="calibre11">Selim o akşamki sofrayı her düşünüşünde hayatının bir çeşit kapalı dairede geçtiğini anlayarak şaşırdı. Nuri, Asım, Ziya, Faik hepsi sırasıyle veya teker teker bu imtihan akşamından sonra en mühim anlarda gelecekler, bilerek ve bilmeyerek onun kaderini yapacaklardı.</span></span></p>

  <p class="calibre24"><span class="font"><span class="calibre11">Sofrada hep istikbali konuşmuşlardı. Faik deniz inşaatı mühendisi olacaktı. Ziya ile beraber tek başlarına hakikatte biraz da Kadir Usta’nın yardımıyla şarpiyi yaptıkları günden beri kendisine bu mesleği seçmişti. Ziya tıbbıyeye girecekti. Asım hariciyeyi istiyordu. «Seyahatler, mühim adamlar, güzel ve genç kadınlar. ..» Nuri felsefe ile hukukun arasında müteredditti. Refik doğrudan doğruya hukuk, diyordu. Faik her zaman olduğu gibi itiraz etmişti: «Dünyada hukukçu olamazsın...Hele hakim asla... Belki avukat. .. Ama yapabilir misin bilmem ki... Babam avukat. .. Biliyorsun.»</span></span></p>

  <p class="calibre24"><span class="font"><span class="calibre11">«Ben hakim, avukat olmak için istemiyorum. Mısır’daki davayı takip için.» Boynunu bükerek ilâve ediyordu. «Pederin vasiyeti... Baro o kadar çok dolandırmış ki biçareyi... Bana hep on tırnağım yakanda kalır, eğer hukuka girmezsen!» dedi. Sonra birdenbire coştu: «Tasavvur edemezsiniz, muazzam şey, birkaç milyon İngiliz lirası... Hatta daha fazla... Babam, amcam hep olacak bir iş gibi bakıyorlar. Ama ortada bir şey yok... Hülâsa ailece hukukçu olmama karar verildi.»</span></span></p>

  <p class="calibre24"><span class="font"><span class="calibre11">Faik tekrar sormuştu: «Senin hiçbir hususî fikrin yok mu?.. Sen kendin ne düşünüyorsun?»</span></span></p>

  <p class="calibre24"><span class="font"><span class="calibre11">Refik esneyerek cevap vermişti: «Hiçbir şey... Sadece mirasyedilik. Bittabiî okuyacağım. Ama kendim için... Bilmediğım bir eksiği tamamlamak için...» Ve tekrar iki esneme arasında Selim’e «Senin fikrin?» diye sormuştu.</span></span></p>

  <p class="calibre24"><span class="font"><span class="calibre11">Selim bir rüyadan uyanır gibi silkindi. Bu suali kendisine sorduğunu pek az hatırlıyordu. «Bilmiyorum, dedi, bilmiyorum. Daha çok erken değil mi! Sevdiğim birkaç şey var. Biyolojiye bayılıyorum. Halbuki tarihi, edebiyatı da seviyorum. Düşünmem lâzım. Nereye gidersem gideyim, iki mesleğim olacağını biliyorum.» Birdenbire durdu, hiçbiri onu dinlemiyordu. Sadece yüzüne bakarak hayasızca gülüyorlardı. Birdenbire telâşlandı: «N’oldu? Ne var? Ne diye gülüyorsunuz?»</span></span></p>

  <p class="calibre24"><span class="font"><span class="calibre11">Fakat onlar hiç cevap vermeden gülüyorlardı. Bir ara Ramiz yerinden kalktı ve boynuna doğru eğilerek baktı. Sonra hepsi birden tekrar güldüler. Selim boynundaki çürüğü hatırladı. Eski izdivaçların sabahındaki yatak çarşafi muayenelerine benzeyen acayip bir şeydi bu. Bütün kanının kendisini boğmak ister gibi yüzüne çıktığını duydu. İçinde hiddet, bir çeşit utanma, hiç duymadığı cinsten bir isyan vardı. Bir an için yerinden fırlamak, hepsini orada bırakıp çıkıp gitmek istedi. Sonra arkadaşlarının yüzlerine bakınca bütün fırtına dindi. Bir taifenin içindeydi, şimdiye kadar hayatında geçen her şeyi onlarla paylaşmıştı. Bu merak ve gülüşme elbette olacaktı. Kabahat biraz da kendisini etrafından böyle birdenbire ayıran maceranın kendisindeydi. Hatta kendisinden başkasında olsaydı, daha beteri olacağını da biliyordu. Daha üç gün evvel Nuri ona dul annesinin kendisini ne vaziyetlerde büyüttüğünü anlatmışti. «Şimdi otuz sekiz yaşında. Yirmisinden beri sadece benim için çalışıyor. Düşün bir kere eğer yeni girdiğim bu gazetede tutunabilirsem sırtından ne yük kalkacak...» Hemen hepsinin birbirine anlattığı bu cinsten şeyler vardı. Hemen hepsinin başı birbirlerinin hayatına eğilmişti. En iyisi farkına varmamış gibi davranmaktı:</span></span></p>

  <p class="calibre24"><span class="font"><span class="calibre11">«Belki tıbbıyeye girerim, belki biyoloji yaparım. O kadar muazzam bir şey ki biyoloji... Ama muhakkak yazacağım. Hangi meslekten olursam olayım...» Bir macerası olduğundan beri sadece okumanın verdiği zevkle yetinemeyeceğini anlamıştı. İki gündür anlatmak ihtiyacını duyuyordu. İçinde tahlil ifriti kımıldamış, bütün hayatı ona çözmesi icap eden bir muamma gibi uzatıyordu. Şüphesiz şimdi, derhal değil, Bir yığın eksiği vardı. Hiçbir hazırlığı yoktu. O kadar cahil, tecrübesiz, bütün hayatın yabancısıydı ki... Hafızasında daha şimdiden okumasını istediği bir yığın kitap ve muharririn adı sıralanmıştı. Bunlar yalnız adlarının cazibesiyle uzak adalar, tanımadığı kumsallar, haritada görünen o uçsuz bucaksız iklimler gibi kendisini çekiyordu. Ve şüphesiz bu muharrirlerin iklimine girince onun için bir yığın şey değişecek, başka türlü bir insan olacaktı. Sonra yaşamanın kendisi vardı. İnsan tecrübesi daha dün başlamış gibiydi. Bütün bunların hiçbirinden arkadaşlarına bahsetmemişti. Bir ara Atıfın sesini duyar gibi oldu: «Tarik-i dünya arkadaşımız aramıza karıştı artık...» Herkes gülüştü. Asım’ın yumuşak sesi Atıfa cevap verdi: «Kadın hikâyesi değil mi? Vazgeçin allahaşkına! İğrencin iğrenci...» Hayatın yansım bir kalemde inkâr eden bu sesin yumuşaklığı, kıvamsızlığı Selim’e maruz kaldığı alayı unutturdu. Selim yeni tanıdığı Asım’ı hiç beğenmemişti. Daha iyi mektepte, şüphesiz daha iyi hocalardan okumasına rağmen eksik, hatta sakat buluyordu. Onun yanı başında Refik bütün bir olgunluktu. Galatasaray’la Kabataş’ın arasında onu alâkadar edecek farkların hepsini Refik’ten öğrenmişti. Baudelaire’i, Hugo’yu, Vigny’yi, Racine’i ilk defa ondan dinlemiş, onun teşvikiyle' hususi Fransızca dersine başlamıştı. Hatta hocası Frère Telliere’i de o tavsiye etmişti. Erenköy’de misafir kaldığı bir gecenin sabahında Selim «Acaba dışarı çıksam uyandırır mıyım?» diye kendi kendine telâşlanırken Refik onun odasının kapısını âdeta tekme ile açmış, odasına girmiş, yatağının kenarına oturarak ona dünyanın en zalim şiirini, Baudelaire’in Saat’ini okumuş, tercüme etmiş, hocasından öğrendiği kelimelerle açıklamıştı. Refik sade bununla kalmamış, ona Haşim’i, Yahya Kemal’i, Galip’i de tanıtmıştı. Geçen tatili hemen hemen Şeyh Galip divanı üzerinde geçirmişlerdi. Yazık ki Refik edebiyatı zevki için, hayatım süslesin diye seviyordu. Hiçbir ihtirası yoktu. Tanımak, bilmek, hüküm vermek onun için yetiyordu. Beraberce yan yana yürüyemeyeceklerdi.</span></span></p>

  <p class="calibre24"><span class="font"><span class="calibre11">Naneli limonatalar Asım’ın övdüğü kadar vardı. Bohemya işi bardaklarda, dışarıya vuran serinlikleriyle, ahretlik kızın güç taşıdığı ve Selim’in bir güneş kursuna benzettiği ağır gümüş tepside yedi yıldız gibi parlıyorlardı. Daha küçük ikinci bir ahretlik elinde Beykoz işi bir aşurelik, arkadan geliyordu. Asım kızlara birdenbire bulduğu titiz ve tiryaki bir sesle:</span></span></p>

  <p class="calibre24"><span class="font"><span class="calibre11">«Masanın üstüne koyun... Masanın üstüne...» Selim tanıdığı hiç kimsenin konuşmasında rastlamadığı bu sese şaşırdı. Sanki bir komedide çok titiz bir ihtiyar bir çamur deresinden paçalarını sıvıyarak geçiyor, yahut daha iyisi, bir çeşit Tartuffe bir günahtan sakınmıyordu.</span></span></p>

  <p class="calibre24"><span class="font"><span class="calibre11">Faik kulağına eğildi ve yavaşça «Ağabeyisini taklit ediyor. Biraz sonra duramaz gelir. Gençlik meraklısıdır. Numarayı o zaman görürsün!»</span></span></p>

  <p class="calibre24"><span class="font"><span class="calibre11">Küçük ahretlik aşure sürahisini masanın üstüne bırakarak kaçar gibi gitti. Fakat daha tecrübeli olan öbürü kendisine emanet edilen işi sonuna kadar yaptı. Herkesin limonatasını önüne kadar getirdi ve hepsi bitirene kadar ayakta bekledi.</span></span></p>

  <p class="calibre24"><span class="font"><span class="calibre11">«İsterseniz daha alabilirsiniz... Fakat dikkat edin! Rakı içeceğiz.» Yavaş yavaş kendinde ahretlik ve hizmetçilere karşı bir zaaf duymağa başlayan Ramiz gözlerini kızdan ayıramıyordu. Sırf tekrar kendisine yaklaşması ve göz göze gelebilmeleri için bardağını uzattı. Elmacık kemiklerinin yüzüne süzülmüş bir mongol tipi verdiği yumuk yumuk bir kızdı. Önüne baktığı zaman gözleri sade siyah bir çizgi oluyordu. Ramiz bu bakışları kendisine çekemeyeceğini anlayarak ikinci bardağı acele ile içti.</span></span></p>

  <p class="calibre24"><span class="font"><span class="calibre11">Sofraya geçer geçmez evdeki büyükanne, anne, hala, teyze, yeğen, bütün bir kadın kalabalığı hepsi kendi yaşlarının modalarıyle, evdeki yerlerinin debdebe yahut basit süsleriyle geldi. Asıl büyükanne hotozlu, dimdik bir kadındı. Başında oyalı bir başörtüsü vardı. Parmaklan elmas içindeydi. Halep işi çubukluğu, ipek entarisinin üstüne giydiği feracemsi şeyin yakasında büyük bir broş parlıyordu. Fakat Selim’i ve arkadaşlarını en ziyade şaşırtan şey sağ elindeki kırbaç oldu. Yavaş, sakin, bir kıta teftiş eder gibi aralarında dolaştı. Hepsine birden bir «Hoş geldiniz»den sonra Faik’le bir iki kelime konuştu, sonra çekip gitti. Halinden erkek, kadın bütün bu klanın reisi olduğu anlaşılıyordu. İki ahretliği birkaç adım öteden âdeta bastığı yere ayak basarak kendisini takip etmişlerdi. Hemen peşinden ikinci hanımefendi ile Asım’ın annesi, sonra bütün kadınlar geldiler. Asım’ın annesi küçük oğluna başka bir şey göremeyecek kadar bağlıydı ve bu muhabbetiyle ona bakarken her an yavrusunun üzerine kanat germeğe hazır büyük bir kuşu andırıyor, başını ondan çevirir çevirmez bütün endişelerinden boşanıyor munis yumuşak bir şey oluyordu. Evin büyükhanımı ayrılırken sadece bir «Hoşça kalın» demişti. Asım’ın annesi selâmlık kısmına yaptığı ziyaretten «Aslanımın öbür arkadaşlarını da şöyle bir göreyim, dedim, yoksa sizi rahatsız etmezdim.» diyerek özür dilemiş, ortağına «Hepsi aslan gibi maşallah. Allah nazardan saklasın!» diyerek oğlunun dostlarını övmüştü. Ondan sonra gelenler çoğu Çerkes, Gürcü, bazısı yedi göbek İstanbul’lu, orta yaşlı addedilecek hanımlardı. Hepsinin yaşlarına göre İstanbul’un bir devrine mal olmuş hikâyeleri vardı. Aralarına aldıkları nisbeten yan akrabadan daha genç hanımlara arada bir bakarak onlar da bir yığın «Allah nazardan saklasın»la bu yeni göbek erkeklerini beğendiklerini anlattılar. Selim bu geçidi seyrederken — hakikaten böyle bir hali vardı — çok küçükken büyükannesiyle gittiği Beyazıt camisindeki mevlütte kadınlar arasındaki fısıltıları dinliyorum sanmıştı. Bununla beraber hanımlar sadece bu takdir cümlesiyle kalmıyorlar, annelerinin hal ve hatırlarını soruyorlar, bu son imtihanın nasıl geçtiğini öğrenmek istiyorlar, sonra sözü Asım’a naklediyorlardı.</span></span></p>

  <p class="calibre24"><span class="font"><span class="calibre11">Gençler daha munis davrandılar, muhtemel bir muaşakanın ümidiyle hepsini daha gizli, daha derinden bir dikkatle süzdüler, içlerinden bazıları sofranın biraz uzağına atılmış koltuklara oturarak günlük şeylerden bu birkaç yaşın kendilerinden ayırdığı gençlerle konuşmağa bile razı oldular. Bununla beraber hemen hepsinde müşterek olan bir uzaklık, gençlerde birdenbire belki de kendilerine yapmacık geldiği için onları şaşırtan güzelliklerini âdeta zaman ötesine atan garip bir eskilik vardı. Sanki çok eski bir sandık açılmış, çok nadide bir yığın şey gün ışığına çıkarılmıştı. Filhakika aynı on senenin öbür ucuna dizilmiş bu kadınların veya kızların hepsi onlarla âdeta başka bir dille konuşuyor gibiydiler. Hepsi ‘efendim" yerine ‘efem’ diyor, muzari sığalarının i’sini atlayarak ve sanki bu atlayışları mutlak telâfileri icap ediyormuş gibi ö’leri yayarak konuşuyorlardı. Buna mukabil zaman zaman ağız boşluğundaki yeri biraz uzağa ve yakma nakledilen bir sedalının getirdiği bir degişiklik, İstanbul’un o zamanki semtlerinde bile kendisini hissettiren şive ayrılıkları yapıyordu. Fakat asıl Selim’i şaşırtan artık kendi muhitinde hiç kullanılmayan kelimelere sık sık rastlaması idi.</span></span></p>

  <p class="calibre24"><span class="font"><span class="calibre11">Bu eskiliğe rağmen gençlerin giyim kuşamı son derece şık ve moderndi. Hayatları da böyle idi. Şimdi karisiyle Anadolu’da bulunan damatların birinin ısrarıyle yaz başında bu bahçede İstanbul’un belki ikinci maskeli balosu verilmişti. Ev bu mühim hadisenin akisleriyle doluydu. Bahçede oynayan ve Asım’ın o kadar sükûnetle halam dediği küçük kızın tepelikli, sırma işlenmiş bindallı elbisesi bu balonun yadigârıydı. Çallı İbrahim’in zeybek elbisesiyle, bir başka genç ressamın Karagöz’den alınmış bir kıyafetle geldiği bu balonun hikâyesi kadınların sofrayı ziyaretleri esnasında sık sık ortaya gelmişti. Asım’ın annesi «Aslanımı yeniçeri kıyafetiyle görmeliydiniz. Yalnız Beyefendiye kıyafet değiştirtemedik! Ama pek varaklı bir şeydi. Öyle pırıl pırıl renkli kıyafetler. Keşke gelseydiniz!» diyordu. Beyefendi, Asım’ın babasının birinci kansından olan Hulki Bey’di. Selim bu birinci hanımın mertebesinin asıl büyük hanımefendiden sonra geldiğini öğrenince bir kat daha şaşırmıştı.</span></span></p>

  <p class="calibre24"><span class="font"><span class="calibre11">Asım’ın annesi selâmlık bahçesine kapıdan girerlerken gördükleri Afşar kıyafetli küçük hatunun elinden tutarak gelmişti. Bu sözleri söylerken bir ara kızın başım okşamış, «Esma’cığımız da annesi gibi Afşar oldu. O kadar beğendi ki bir daha her vesile ile giyiyor.» diyerek kız için misafirlerinden takdir beklemişti. Fakat çocuk okşamak, hele hatır için gönül almak gibi şeylerden haberi olmayan bu haşarı alayı, imayı anlamamış, yalnız Atıf kızı yanma çekip kucağına almış «Söyle bakayım seni o gece çok beğendiler mi? Seni mi yoksa anneni mi beğendiler?» diye sormuştu. «Annem o gece kraliçe oldu.» deyince «Ama ben reyimi sana verdim!» demişti. Selim ancak o zaman bu gecenin hikâyesini imtihan telâşesi içinde bir ara Atıfdan dinlediğini hatırlamıştı. Yine Asım’ın annesi o balo gecesi çocukların hemen hepsinin çok güzel olduğunu, evin kendi çocuklarının bayram sabahına benzediğini söylemişti. O da küçük kızın annesinin o gece emsalsiz olduğunu, masala benzediğini söylüyordu.</span></span></p>

  <p class="calibre24"><span class="font"><span class="calibre11">Asım’ın annesi daha sözünü bitirmemişti ki kurşuni elbiseli genç bir kadın elinde büyük bir meyva tabağı ile Selimim tam karşısına düşen ağaçların arasından görünmüştü. Asım’ın annesi onu görür görmez: «A kızım, evde bu kadar insan varken sen ne diye zahmet ettin...» diye âdeta o tarafa koşmak istemiş, ortağı sanki bu tarzda geliş çok kötü bir şeymiş de görmek istemiyormuş gibi başını çevirmiş ve hiçbir şey söylemeden harem kısmına doğru yürümüş, küçük kız Atıfın kucağından atlamıştı. Atıf «İşte o gecenin kahramanı...» demişti.</span></span></p>

  <p class="calibre24"><span class="font"><span class="calibre11">Genç kadın bütün bu söylenenlerin hiç farkında değilmiş gibi, bütün dikkati hep yaptığı işte tatlı bir tebessümle «Of, hakikaten çok ağırmış! Buna bir yer açın ne olur. ..» diyerek sofraya yaklaşmıştı.</span></span></p>

  <p class="calibre24"><span class="font"><span class="calibre11">Selim genç kadının alacakaranlıkta yüzünü iyice görmemiş, sadece tebessümünün ve kendi kendisine bir çocuk edasıyle nazlanan sesinin güzelliği hoşuna gitmişti. Tabağını masaya Nuri’nin yardımıyle koyduktan sonra Atıfa:</span></span></p>

  <p class="calibre24"><span class="font"><span class="calibre11">«Hangi gecenin? ...» diye sormuştu.</span></span></p>

  <p class="calibre24"><span class="font"><span class="calibre11">Atıf «Balo gecesinin...» demişti. «Hani Çallı ile oyun oynamıştınız...» O zaman genç kadın hafiften gülerek: «Çallı, darılmayın ama, hiç oyun bilmiyor. Beni rezil etti.» demiş, sonra Asım’ın annesine yaklaşarak ayakta bir müddet yaşlı kadının konuşmasını dinlemiş ve kızıyle beraber üçü birden gitmişlerdi.</span></span></p>

  <p class="calibre24"><span class="font"><span class="calibre11">Asım’ın annesi de o balo gecesinden «Pek varaklı idi. Ama çok da hazırlandılar... Maşallah gençler yorulmuyor. Ruhsar Hanım elbiselerini, Esma’nın elbisesini ta Anadolu’dan getirtti.» diye bahsetmiş, Ruhsar Hanım da: «Anneme kayınvalidesinden kalmıştı, Esma’nınkini de çok küçükken bana yaptırmışlardı. Bizim taraflarda mor kadife ile üvez rengini çok severler. ..» diye anlatmıştı. Selim genç kadının daha bu ilk gelişinde geceye yepyeni bir not verdiğini hissetmişti.</span></span></p>

  <p class="calibre24"><span class="font"><span class="calibre11">Sofranın başında olmakla beraber içkiye henüz başlanmamıştı. Evin âdetlerini bilen Faik bu gece tamamıyle himayesinde farzettiği Selim’e «Beyefendiyi bekliyoruz,» diye fısıldadı. «Büyükbeyefendi Asım’ın dedesidir. Öleli iki sene oldu. Ama daima büyükbeyefendidir. Babaları öldüğü için ağabeyisine beyefendi denir, öbürleri hısımlık adlarıyle anılır! Asım sadece küçükbeydir.» Sesini birdenbire yükselterek: «Öyle değil mi, Asım? Sen küçükbeysin!» dedi.</span></span></p>

  <p class="calibre24"><span class="font"><span class="calibre11">Asım olduğu yerde sallanarak: «Öyle... dedi. Ama amcalar, dayılar, enişteler, şimdi hep Anadolu’da oldukları için üçüncü geliyorum.»</span></span></p>

  <p class="calibre24"><span class="font"><span class="calibre11">Belli ki ev halkı da bu 1927 yılında yaşadıkları hayatı pek garip buluyorlar ve sık sık üzerinde konuşuyorlar, kendi halleriyle alay ediyorlardı. Selim kendini tutamadı: «Evde epeyce kadın bulunmalı!» dedi. Asım eliyle «Sorar mısın?» der gibi bir işaret yaptı:«Çok...»dedi. «Lüzumundan fazla. Sade dedemden kalma üç büyükannem var. Birincisinde şaşırmak imkânı yok ama, gördünüz pek unutulacak şey değil, bayramlarda öbürlerinden hangisinin elini öpeceğime şaşırıyorum. Şimdi çıkan hanım onun son karısıdır. Ölmeden beş sene evvel evlenmişti. Benim kendi annemden başka üç annem daha var. Birinci annem ağabeyimin annesidir. Birinci büyükannemden sonra mertebede o gelir. Asıl fenası bu yaşlarla mertebelerin karışması...» Bütün bu olmayacak şeylere öyle alışmıştı ki konuşurken yüzünün bir çizgisi bile kımıldamıyordu. Üç yaşında bir amcası, otuz yaşındaki bir yeğeni, yirmi beş yirmi altı yaşlarında bir büyükannesi, altı yaşında bir halası bulunmak onun için âdeta tabii bir şeydi.</span></span></p>

  <p class="calibre24"><span class="font"><span class="calibre11">Birdenbire yürüyüşler arttı, sofraya buzlu su, rakı, şarap ve bira, sıcak mezeler getirilmeğe başlandı. Çoğunu demin kendilerini seyre gelen genç hanımlar taşıyorlar ve «Beyefendi geliyor.» diyerek getirdiklerini bırakıp gidiyorlardı. Beyefendi harem kısmı için bir çeşit umacı gibi bir şey olmuştu. Asım: «Ağabeyim!» dedi. «Artık rakıları koyabiliriz.» Fakat Hulki Bey gelmedi. Bir ahretliği «Onlar buyursunlar. .. Ben biraz sonra ineceğim.» diyor haberini getirdi. Faik yine yavaşça «Bu da üslûbumuzdandır.» diye fısıldadı. Evin bütün huyunu biliyordu. Asım bu haber üzerine birdenbire on onbeş yaş büyümüş gibi ciddî, ikram meraklısı bir evsahibi oldu. Ve Selim’in çok sonraları o kadar hatırlayacağı eda ile: «Haydi buyurun içelim!» dedi. Ve daha ziyade ezberlenmiş bir derse benzeyen jestler ve cümlelerle mezeleri ikram etmeğe başladı.</span></span></p>

  <p class="calibre24"><span class="font"><span class="calibre11">Selim bu topluluğun bir iki arkadaşının evindeki gürültülü , toplantılara hiç benzemediğine dikkat etti. Herkes sessiz sedasız tanımadıkları bir memleketin örf ve âdetine uymaya çalışıyor gibiydi. Fakat üç numaralı büyükannenin ikinci defa gelişi bu yadırgamayı kırdı. Genç kadın bu sefer bahçenin çakıllı yolundan doğru elinde büyük bir lâmba ile geldiği için Selim yüzünü daha iyi görebildi. Uzun boylu, buğday tenli, siyah saçlı, yürüyüşü, endamı ve edası ile etrafında hava uyandıran kadınlardandı. Yüzü bu lâmbanın ışığında bir parıltı gibi tam önünden geçmiş, merdivenin saksılığına lâmbasını koyduktan sonra sofrada bir şeyleri düzeltmiş ve tam karşısındaki şezlonga iki dirseği dizlerinde oturmuştu. Selim ellerinin aşağıya doğru bir suda serinler gibi sarkışına dikkat etti. Genç adamın içinde bir şey burkuldu. Birdenbire sanki bütün ömrünün eksiğini anlamış gibi oldu. Zümrüt, hayatını alt üst eden iç didişmesine rağmen kendisini seçtiği için içinde bir taraf minnettardı. Ona yepyeni bir kapı açmıştı. Fakat sevilmek veya bir kadını olmakla sevmenin arasında büyük fark vardı. Sevmek müphem bir hülyaya bir cevaptı. Kendiliğinden bir boşluğu doldurması icap ederdi. Ruhsar Hanımefendi uzandığı şezlongtan onlarla konuşurken Selim bu boşluğu âdeta elle tutulabilir bir şey gibi ilk defa duydu. Bu Atıfe’nin yanında bir akşam evvel duyduklarına da benzemiyordu. Çünkü orada hep kendisi vardı. Burada birdenbire bu tanımadığı kadın merkez olmuştu... Bütün hareketlerine, konuşma tarzına, ufak kımıldanışlarına hepsine teker teker dikkat ediyor ve şaşıyordu. Seksenlik bir ihtiyarın koynuna girmeğe razı olmasının acayipliğini hiç unutmamasına rağmen ona doğru içinden bir şeylerin durmadan aktığını hissediyordu. Ruhsar Hanımefendi evvelâ sıcaktan bahsetti, sonra Asım’a hitapla: «Daha eğlenceli bir yer bulamaz mıydınız?» diye sordu. «İnsan bu manastıra dostlarını davet eder mi?» Evi açıktan açığa sevmediğini söylüyordu. Kafesinde mahpus bir kuş gibi başka ufuklara kanat çırpan bir hali vardı. Fazla genç olmamalıydı. .. Gözlerinin altında, yanağında, dudaklarının kenarında ancak yaşın ve bazı tecrübelerin yapabileceği boşluklar vardı. Bununla beraber ne bu boşluklar ne de durgunluğu etrafındaki şiir ve hülya havasını bozmuyordu. Kadın akrabalarının her gelişinde bir kere yüzünü buruşturan Asım bile bu cazibeye yabancı olmamalıydı ki, onu arkada bırakmamak için sandalyesinin yerini değiştirmiş, yüzü başka türlü gülmeğe başlamıştı. «Bakın,» demişti, «bizim evin vaziyetine! Her zaman kendisiyle konuştuğumuz, evde bu işlerle alay ettiği için size de söyleyebilirim. Ruhsar Hanım hukuken — ağabeyimin tabiriyle söylüyorum — benim büyükannem oluyor. Vallahi inanın büyükannem. Büyükbabamın hanımı, annemin kaynanası, amcamın; ve halamın annesi... Ama benden ancak iki yaş büyük, yahut değil...»</span></span></p>

  <p class="calibre24"><span class="font"><span class="calibre11">Ruhsar bu kadar eski evde beklenmeyen taze bir</span></span> <span class="calibre11"><span class="font"><span class="calibre8">kahkaha attı: «Mübalağa...» dedi. «Mübalağa... Ben yirmi altı yaşındayım, tam... Belki birkaç sene sonra söylemem ama, şimdi saklanacak yaş değil...»</span></span></span></p>

  <p class="calibre24"><span class="font"><span class="calibre11">«Peki yirmi altı yaşında olun. Şimdi Ruhsar Hanım’a ben nasıl hitap edebilirim! Büyükanne diyorum olmuyor, anne desem tutmuyor, teyze, hala desem... Yanlış oluyor.»</span></span></p>

  <p class="calibre24"><span class="font"><span class="calibre11">Ruhsar Hanım tekrar itiraz etti: «Gevezelik etme Asım ... Abla kelimesine karar verdik, biliyorsun.» Birdenbire sözü değiştirdi: «Kuzum allahaşkına bu eşya ne diye alındı? Daha da gelecekmiş...» Misafirlere dönerek anlatmağa başladı: «Yukarısı bedestene benzedi. Görmeyin, bir yığın ayna, orta masası, yaldızlı koltuk, sandalye, komod, bu evde bile görmediğim cinsten masalar. .. Dolaplar...» Tekrar Asım’a sordu: «Hulki Bey her sultan mezadına böyle girerse vay halinize... Meğer ki antikacı dükkânı açmak istesin...»</span></span></p>

  <p class="calibre24"><span class="font"><span class="calibre11">Büyük bir topuzda arkasına topladığı saçlarını sallayarak konuşuyordu. Hep dirsekleri dizlerine dayalı elleri uzanışlarının yarattığı suda serinliyordu. Bir ara sıcaktan esner gibi oldu ve Selim ince uzun parmakların bu yüze bir yelpaze gibi kapandığım gördü. Sonra bir an Selim’le gözleri karşılaştı. Selim ilk zannettiği gibi bu gözlerin siyah olmadığını, koyu kestane renginde olduğunu anladı ve bu kadar mühim bir noktada nasıl yanıldığına şaşırdı. Ruhsar Hanım bakışları hep kendisinde Hulki Beyefendinin eşya merakını anlatarak sessiz gülüyordu. Selim bu gülüşü bilhassa bakışlarından seyrediyordu. Bir ara teninin güzelliğine dikkat etti. Bütün ömrünü pekâlâ bu kadının dizlerinin dibinde, sadece sesinin mırıltısını dinleyerek, gözlerinin sessiz gülüşüne hayran olarak, tenini en cins kadifeler gibi okşayarak geçirebileceğini düşündü. Bu arzu değildi. Sadece kendini vermek ihtiyacıydı.</span></span></p>

  <p class="calibre24"><span class="font"><span class="calibre11">Asım ağabeysini müdafaa ediyordu: «Ağabeyim eşyadan anlar. .. Tam amatördür. Bütün üslûpları bilir. İngiliz eşyasına ise bayılır.»</span></span></p>

  <p class="calibre24"><span class="font"><span class="calibre11">Ruhsar Hanım: «Sade İngiliz eşyasına mı? ...» diyerek güldü. «Ben gidip yatacağım. Zaten bir yığın azar işiteceğim. Bakalım sofalardan odama nasıl geçeceğim? Bari o tepsi tutan arapları oradan kaldırsalar... Hiç öyle yatak süsü olur mu? Esma görür görmez korktu. Ha unutuyordum, kalan olursa yatak odaları</span></span> <span class="font"><span class="calibre11">hazır.»</span></span></p>

  <p class="calibre24"><span class="font"><span class="calibre11">Asım: «Ama amcam tepsiye oturmak istedi...» Hepsi birden güldüler...</span></span></p>

  <p class="calibre24"><span class="font"><span class="calibre11">Ruhsar Hanım işitmemiş gibi devam etti: «Her şey yerinde. Yalnız çıkarken gidip gelirken dikkat edin, aynalar üstünüze yıkılabilir.» Ve dudaklarının, bakışlarını tebessümü ile sofrayı çiçeğe, güle boğarak çekilip gitti.</span></span></p>

  <p class="calibre24"><span class="font"><span class="calibre11">Asım sandalyesinin yerini düzeltti ve bir hizmetçi kızın getirdiği barbunyaları ikram ederken: «Annemden sonra tek anlaştığım insan... Yazık ki artık misafir. Miras davaları bitti.» Birdenbire alaya çevirdi: «Talibi varsa tavsiye ederim. Yirmi beş bin lira çeyizi var. Ayrıca çocuklarıyle beraber Vaniköy’de güzel bir yalı. Dedemin sağlığında bağışladığı bir arsa ile dükkân. Çocukların mirası ayrı... Güldüğüme bakmayın! Evin yan servetini götürüyor gibi bir şey...» Ve sonra belki de havayı değiştirmek için ağabeyisiyle beraber gittiği büyük mezatlarda gördüklerini taklit eder gibi çatalını tabağına vurarak: «Satıyorum...» diye bağırdı. Faik’le Selim’den başka herkes bu satışa güldüler. Faik ne düşündüğünü hiç belli etmeden sessiz sedasız rakısını içiyordu. Asını izahatına devam etti: «Bütün Anadolu oyunlarını bilir!» Selim demin bir esir kuş gibi talihine acıdığı kadının becerikliliğine şaşırdı. Parayı kıskanmamıştı. Dünyanın bütün hazinelerini kendi eliyle Ruhsar Hanım’a hediye edebilirdi. Fakat yaştan ve muhit farkından sonra araya giren bu yeni ve psikolojik hususiyet onu bayağı mustarip etmişti.</span></span></p>

  <p class="calibre24"><span class="font"><span class="calibre11">Her şeyin üstünde sadece kendi güzelliğinin saltanatında yaşayan bir kraliçe tahayyül ettiği yerde birdenbire kendisinin hiçbir zaman olamayacağı şekilde bir hesap adamı ile karşılaşmıştı. Bununla beraber böyle bir kadını sevmek isterdi. Onun aralarında olduğu müddetçe Baudelaire’den ezberlediği beş on mısradan birini tekrarlamıştı: O toi qui J’eusse aimé. Fakat şimdi ikinci mısrayı söyleyemiyordu. Bu düşüncelerin arasında Hulki Bey’in gelişini âdeta kaçırdı. Faik’in söylediğine göre Hulki Bey henüz otuz üç, otuz dört yaşlarında bir adamdı. Bununla beraber adımlan birbirine dolaşır gibi onlara doğru yaklaşan, orta boylu, zayıf, hafif kamburca adam ilk bakışta daha yaşlı görünüyordu. Son derece itinalı giyinmişti. Uzun kemerli burnunun üstünde siyah ince kordonlu yakasının düğmesine bağlı altın bir gözlük vardı. Selim bu burunla bu gözlüğün bu acayip adamın hayatında bir hokkabazın eşyası gibi mühim bir yeri olduğunu biraz sonra anladı. Daha sofraya oturur oturmaz:</span></span></p>

  <p class="calibre24"><span class="font"><span class="calibre11">«Işık az, bir lâmba daha getirsinler...» diye bağırmıştı. Sözünü bitirmeden Selim arka tarafta bir koşuşma duymuş, biraz sonra kocaman iki lâmba daha gelmişti. O verdiği emrin anında yapılacağından emin, büyük bir dikkatle doldurduğu kadehini «Evet... Efendim, hoş geldiniz. Sıhhatinize ve muvaffakiyetinize... Mühim bir geçitten geçtiniz. Bunu bendehanede tesid etmek benim için büyük bir şereftir!» diyerek misafirlerin şerefine kaldırmıştı. «Vakıa benim bu sofrada yerim yok ama, gençlerle bir arada bulunmanın zevkini feda edemedim.» Bütün bir titizliği ifşa eden acayip ince kibirli ve astigmatik bir sesi vardı. Sofradakilerin hemen hepsini Asım’dan tanıyordu ve İstanbul’u iyi bildiği için ondan edindiği bilgi ailelerine kadar gidiyordu. Hatta Nuri’nin cenuplu bir aşiret reisi olan ve İstanbul’a yalnız bir defa gelen ve bir daha ortada görünmeyen babası hakkında bile çok sarih malûmatı vardı.</span></span></p>

  <p class="calibre24"><span class="font"><span class="calibre11">«Hayrettin Paşa hazretlerini mabeyinde iken tanıdım. Bendeniz hanedanımızın bir imtiyazı olarak yaveran-ı şahanedendim. On üç yaşında iken girdim. Çizmelerim benden büyüktü. Paşa hazretleri her görüşlerinde yanağımı okşar iltifat ederler, ben de ellerini öperdim. Ama Şevket Bey’i iyi tanıdım. İttihatçıların epeyce zulmünü çekti. Fakat iyi dayandı. Son zamanda bir türlü görüşemedik. Tekrar Anadolu’ya gidecekler mi?» Selim babasının iki senedir İstanbul’da bulunduğunu söyledi.</span></span></p>

  <p class="calibre24"><span class="font"><span class="calibre11">«Çok iyi... Çok iyi... Sevindim doğrusu! Artık bu yaşta...» Sonra tekrar İttihat ve Terakki’ye döndü ve memlekete yaptığı fenalıkları saymağa başladı. Selim birkaç cümleden sonra Hulki Bey’in nazarında milliyet, ırk, kıta farklarının üstünde bütün insanlığın İttihatçı veya olmayan gibi iki büyük ve anlaşması imkânsız zümreye ayrıldığını ve Hulki Bey’in çok garip ve haksız bir teşmille Ankara’yı da bu zümreye ilhak ettiğini anladı. Sonra birden lâfı çevirdi: «Sizin taraflarda bir de Atıf Beyefendi olacak! O ne haldedir. Öyle ya tam o civarda.»</span></span></p>

  <p class="calibre24"><span class="font"><span class="calibre11">Selim olduğu yerde ökseye tutulmuş gibi çırpındı: «Evet... Komşumuzdur. Şimdi Kütahya’da. Oraya tayin olundu.»</span></span></p>

  <p class="calibre24"><span class="font"><span class="calibre11">«Ya demek Kütahya’da... Herhalde yalnız gitmiştir.» Ve Selim’in yüzüne gerçekten mühim bir mesele imiş gibi dikkatle baktı. Selim bütün sırrı vereceği cevapta imiş gibi bir saniye</span></span> <span class="font"><span class="calibre11">tereddüt etti. Sonra bile bile yalan söyledi:</span></span></p>

  <p class="calibre24"><span class="font"><span class="calibre11">«Beraber gittiler efendim. Ailesi de Kütahya’da...» Hulki Beyefendi hayretten başım salladı:</span></span></p>

  <p class="calibre24"><span class="font"><span class="calibre11">«Demek ailesiyle beraber gitti. Halbuki anlaşamıyorlar, demişlerdi.» Ve kardeşine dönerek: «O tutmayan evlenmelerden biri...» diye ilâve etti ve tekrar Selim’e döndü: «Atıf Bey emsalsiz adamdır. Mücessem terbiye ve nezakettir. Herhalde tanıdınız değil mi efendim? Çok şey bilir. Ehlidil adamdır. Rauf Yekta Bey’den beraber ders aldık! Hanımı nasıl kadındır?»</span></span></p>

  <p class="calibre24"><span class="font"><span class="calibre11">«Annemle iyi görüşürler. Kibar bir kadın... Atıf Bey de iki defa babamı ziyarete geldi.»</span></span></p>

  <p class="calibre24"><span class="font"><span class="calibre11">Hulki Bey başını salladı: «Evet, Şevket Bey’le pek anlaşabilecek insan değildir. Ama zarif adamdır.»</span></span></p>

  <p class="calibre24"><span class="font"><span class="calibre11">Babasının bir çeşit örnek olduğu, etraf hakkında onun teşkil ettiği ölçüye göre hüküm verildiği bu konuşmanın bitmesine Selim bayağı minnettardı. Hulki Bey şimdi Ramiz’e dönmüş sağdan sola suallerle âdeta genç adamı şaşırtmağa çalışıyordu. Sonra birdenbire bu soruşturma da bitti. Hulki Beyefendi, rakıdan, mezeden, balıktan konuşmağa başladı. İstanbul için, unsurları rakı sofrasında bilhassa balıktan gelen çok hususi bir bilgisi vardı. Öyle ki konuşma devam ettikçe Selim doğduğu şehrin kendisindeki hayalinin yanı başında oltadan, dalyandan, balık ağlarından, her mevsimin kendi mahsullerinden, kabuklu deniz hayvanlarından, yosun kokan istakoz sepetlerinden, büyük balıkçı kayıklarından, karides yığınlarından, volilerden yapılmış bütün bir teferruatla zengin, birincisi kadar geniş ve dağınık, hiçbir rüzgârı, hiçbir koyu, hiçbir adayı ve kayayı unutmayan başka bir hayalini görür gibi olmuştu. Garip bir İstanbul panoroması ki daha ziyade lüferlerin, barbunyaların, istavritlerin, izmaritlerin, her çeşit kayabalığının, büyük canavar mercanların, bir köşe yastığına benzeyen kalkanların yığıldığı geniş, sonsuz bir rakı sofrasına benziyordu. Sonra yavaş yavaş bu sofranın etrafında Hulki Beyefendi’nin tanıdığı musikişinaslar, ud, def, ney, tambur ustaları, güzel sesli hafızlar ve onların sanatına hayran, çelebi, kibar ve zarif İstanbullular peyda olmağa başladı. Hemen hepsi Hulki Beyefendi’nin tabiriyle âşık doğmuş insanlar, yahut da hiç olmazsa kalb adamı idiler. Hayatları bir aşk fırtınası gibiydi. Hepsi kendi ahlarının ateşinde tutuşmuş yanıyorlardı. Bununla beraber yavaş yavaş bu büyük rakı sofrasının etrafında içkiden, musikiden gayri şeyler de toplanmağa başlamıştı. Hulki Beyefendi şehrin bugünkü eğlence yerlerinde, Avrupa’dan gelen revü artistlerinden İstanbul’un muhtelif yerlerindeki kulüplerden, hususî kumarhanelerde oynanan kumardan bahsediyordu. Beyaz Rusların çoğu Avrupa’ya kaçmış, bir kısmı da evlenmişti. Bu yüzden eğlence âlemlerinde bir çeşit boşluk açılmıştı. Fakat yine de güzel kadınlar tedariki mümkündü. Bu arada sık sık gençlikten, onun çabuk geçişinden bahsediyor, insan ne büyük nimet olduğunu sonradan anladığını söylüyor, «Değil mi efendim? Elbette istikbal için çalışmak gerekir... Ama eğlenmeği de unutmamalı!» diye kendi kendisine tasdik ediyor, bir sultan mezadından «âdeta hiç pahasına» aldığını söylediği suret-i hususi-yede yaldızlı rakı kadehlerine küçük zarif sürahiden rakı dolduruyor, Selim gibi çekingenleri âdeta babaca paylıyordu.</span></span></p>

  <p class="calibre24"><span class="font"><span class="calibre11">Ne yazık ki genç adamların hepsi kendilerine bir ufuk gibi gösterilen bu eğlence yerlerine, parası olmayanlar için bu yerlerin tek ve sihirli kapısı olan kumara karşı kayıtsızdı. Hepsi istikbal hülyalarına gömülmüş gibiydiler. Çoğuna küçük sevgileri, Faik gibi biraz daha hayata açılmış olanlara da alelâde fahişeler yetiyordu. Pek azı o da bir aile eğlencesi olarak bara gitmişti. Ramiz bu tatil musahhih yardımcılığı yaptığı gazetenin patronunun davetlisi olarak hemen hemen bütün matbaa ile beraber Garden Bar’a gittiğini hatırladı. Fakat o daha ziyade tiyatrodan, filmden hoşlanıyordu. Zaten bundan bahis bile etmemiş, sadece «Biz dansı yeni öğreniyoruz.» demişti. Refik’le beraber İngiliz Sefarethanesi karşısında bir Ermeni’den dans dersi alıyordu. Faik’in, Nuri’nin dans hocaları Kadıköy’ünde Mühürdar’da yine bir Ermeniydi. Tıpkı lisede olduğu gibi bu mükellef sofranın misafirleri bu dans mekteplerinde de yalnız istikbale hazırlanıyorlardı. Selim «Bana küçük kardeşim dans öğretiyor, bana ve benim küçüğüme. Fakat kendisi nerden öğrendi bilmem!» Gözlerinin önünden Nevzat’ın güneşten yanmış, daima yara bere içinde şimşir gibi ince ve çıplak haşarı bacakları geçti. «Ağabey, Allah rızası için dikkatli ol! Bak ne kolay...» Ve onun bildiği bir şeyden bahsederken çehresini kaplayan ciddiliğe içinden gülümsedi. Fakat Hulki Beyefendi bu alâkasızlıktan hiç de meyus olmamış gibiydi. Hikâyeler, fıkralar, açık saçık eğlencelerin hayali birbirini takip ediyordu. Kendi aralarında açık saçık konuşmak için âdeta birbiriyle yarış eden, cinsî meselelerine ait tecessüs ve muvaffakiyetlerini birbirinden hiç saklamayan bu gençler onu dinlerken kâh utançlarından, kâh acemiliklerinin verdiği hacaletten gözlerini tabaklarından âdeta ayıramıyorlardı. Hulki Bey’in garip bir konuşması vardı. Bir taraftan kümeste yeni doğmuş bir horozu, erkekliğinin bütün gururundan mahrum etmek için durmadan gagalayan yaşlı horoz gibi, kibar ve astigmatik sesiyle sözlerine karıştırdığı küçük ve kıncı dikkatlerde, sert cevaplarda alabildiğine mahçup etmeğe çalışıyor, öbür yandan da ufak takdirler, tebrikler, hayret ifadeleriyle gönüllerini alıyor, her şeye rağmen âdeta yanı başında onlara yol gösteriyordu. En sıkı soruşturma, çok kibar iltifat ve ikram, acemilik ve tecrübesizlik denen şeylerin hemen anında tecziyesi birbirine karışıyordu. Üçüncü kadehten sonra bu konuşma biraz daha genişledi. Ufkunda daima paranın oluk gibi boşandığı kumar masalarını, güzel kadınları, içki ve eğlence âlemlerini muhafaza etmek şartıyle şiirden ve sanattan bahsetmeğe başladı. Durmadan eski şairlerden mısralar, beyitler okuyor, o zamanın örfüne dair fıkralar naklediyordu. Selim bu mısraların ve beyitlerin çoğunun çift manalı olduklarına dikkat etti. Bazıları ise açıktan açığa en kaba hazları ifşa ediyordu. Zaten Hulki Beyefendi bu hususta herhangi bir dikkatsizliğe veya gaflete hiç meydan vermiyor, her okuduğu mısra ve beyti ayrıca «Nükteyi anladınız, değil mi efendim?» diyerek tasrih ediyordu. Ve bunu yaparken gözlüklerinin üstünden her birinin yüzüne ayrı ayrı bakıyordu. O zaman ince, zayıf, uzun bir burnun ikiye böldüğü yüzünden acayip bir parıltı geçiyor, kırkıla kırkıla ancak kırçıl bir gölge haline gelmiş bıyıklarının altında Ruhsar Hanımefendi’nin dudaklarından çok başka şekilde ince dudakları sadik bir gülümsemede âdeta vecde dalıyordu. Burada da her şeyi bilen ve anlayan Faik imdada yetişti. Selim’in hiç anlayamadığı bir ustalıkla konuşmayı, mektebe, hocalarına, biraz evvel beraberce kurdukları istikbal projelerine çevirdi. Genç adamların hepsi ayaklarının altında birdenbire peydahlanan bu sağlam topraktan mesut, ev sahiplerini unutmuş gibi kendi aralarında konuşmağa başladılar.</span></span></p>

  <p class="calibre24"><span class="font"><span class="calibre11">O zaman Hulki Bey tabiyesini değiştirdi. Bu umumî konuşmadan istifade ederek iki yanında oturan Nuri ve Ramiz’le tıpkı umumî harplerden, sonra yapılan o tek taraflı muahede hazırlıklarına benzeyen hususî konuşma kapıları açmağa çalıştı. Selim bir ara onun Ramiz’e Nezahat adlı oldukça pahalı bir eğlence kadınından bahsettiğini duyar gibi oldu. Genç adama doğru eğilmiş, en canlandırıcı tabirlerle konuşuyordu. Selim bir şeyler yıkmanın hazzıyle pırıl pırıl parlayan bu çehreye benzer hiçbir şey hatırlamıyordu. Fakat Faik orada idi. En olmadık yerinde bu konuşmayı kesti. «Aman beyefendi ne yapıyorsunuz? Biz daha eğlence yaşında değiliz. Ramiz’in önünde bitireceği koskoca bir tıbbıye var.» Sonra birdenbire sözü çevirdi ve ona Ankara ile anlaşıp anlaşmadığını sordu: «Yazın başında biraz telâşlıydınız?»</span></span></p>

  <p class="calibre24"><span class="font"><span class="calibre11">Asım’ın ağabeyisi kendi yalanının ağında kıvrandı. Anadolu’da oldukça mühim bir memuriyetten sırf ahlâki meseleler yüzünden ayrılmağa mecbur kaldığı zaman her rastgeldiğine Mütareke yıllarında Peyam-ı Sabah gazetesine imzasız olarak yazdığı iki üç yazıdan dolayı bu haksızlığa uğradığını söyleyerek şikâyet ederdi. Bu sefer de aynı hikâyeye başladı. Fakat bu uzun hikâyeyi Faik’ten başka dinleyen olmadı. O da yarım kulakla dinliyor, müphem sualler soruyor, sonra sağa sola göz işaretleri yapıyordu. Hulki Bey kendi hikâyesini siyasî ahlâka dair düşüncelerle bitirdi. Fakat bu acayip adam konuşma denen şeye bir yerde son verecek cinsten değildi. Siyasî ahlâktan ferdî ahlâka, onun insanın hürriyetini âdeta yok eden kayıtlarına, bu kayıtların insan hayatındaki korkunç rolüne ve bunlara isyan eden kahramanlara geçti. Nietzsche’den, Oscar Wilde’dan ve Andre Gide’den bahsetti. Nietzsche’nin bir sözünü pek beğeniyordu. «Seksüalite köpeğini doyurmazsanız sonunda o sizi parçalar.» Fakat kimse artık onu dinlemiyordu. Bir ara hemen tek başına konuştuğunu fark eder gibi oldu. Sanki birdenbire kapanan bir kapının dışında kalmıştı. Eve tekrar girebilmek için artık birkaç kesik, cesaretsiz hamle ile etrafı yokladı. Sonunda anlaşılmamış olmanın hüznünü hiç saklamayan bir çehre ile sofrayı terke hazırlandı. Fakat gitmeden evvel yine evsahipliği vazifesini hatırlamış gibi onlara böyle gece yansı denizden dönmenin tehlikesini anlattı. Geceyi köşkte rahatça geçirebilirler, hatta sabahleyin hep beraber güzel bir deniz banyosu aldıktan sonra İstanbul’a inerlerdi.'</span></span></p>

  <p class="calibre24"><span class="font"><span class="calibre11">Faik bütün rahatlığı içinde bahçeyi dolduran ay ışığını gösterdi: «Mehtap var, beyefendi, mehtap... Tam denizde gezmenin zamanı. Tehlikesi olur mu bu işin? Haydi çocuklar artık müsaade alalım...»</span></span></p>

  <p class="calibre24"><span class="font"><span class="calibre11">Hulki Bey tek bir el hareketiyle burnunun üstünden monoklünü düşürdü: «Demek böyle, gideceksiniz?» Aşikâr bir hayal sukutu içindeydi. Bu genç adamların hiçbiri ona tahayyül ettiği dostluğu bahşetmemiş, hatta böyle bir şeyin ümidini bile vermemişti. Bir an bu acemi çaylaklara, önlerine serdiği imkânların hiçbirinden faydalanmayı akıllarına bile getirmeyen bu budalalara hemen oracıkta izin vermek, bir sinek sürüsü kovar gibi işaretle «Haydi gidini» demek istedi. Fakat bir buçuk asırlık kibar bir ailenin, devlet ve millete o kadar mühim insanlar vermiş bir hanedanın reisi sıfatıyle bunu kendine yediremedi. Elinden geldiği kadar ve zamanın istediği şekilde kibar davranmalıydı. Zaten bütün ümidi kırılmış değildi. Ramiz Bey bahsettiği eğlence âlemlerini âdeta can kulağıyle dinlemişti. Konuştukça esmer erkek yüzüne hücum eden kan dalgasını o kadar iyi ve yakından görmüştü ki... «Onun kanı mı, yoksa kendi kanım mıydı?» Kapıya kadar onları uğurladı. Hepsine ayrı ayrı köşkün biraz da kendilerinin sayılabileceğini, onları mutlaka tekrar beklediğini söyledi. «Canınız istediği zaman kalkın, gelini» diyordu. Memleketin geleceği olan gençlerle beraber olmaktan daima mahzuz olacaktı. Asım yüzü sapsan, bu uzayan vedaya biraz da kendi kaderi için korkarak bakıyordu.</span></span></p>

  <p class="calibre24"><span class="font"><span class="calibre11">Bütün ada, yollar mehtap ışığında çalkanıyor gibiydi. Her şey sanki san esmer bir cam fanusun altında, olduğundan başka, hakikatle hülyanın arasında görünüyordu. Arkadaşlarının hemen hepsi bir zindandan kurtulmuş gibi sevinç içindeydiler. Fakat hemen hepsinde Hulki Bey’in acayip konuşmasının verdiği şaşkınlık ve hiddet vardı. Refik «Amma da münasebetsiz herif...» diyor, Nuri «Hiç böylesini görmemiştim...» diye şaşırıyordu. Yalnız Faik sessiz sedasız kendi düşüncelerine gömülüyordu. Selim kafilenin en arkasında zihni hep bu iki gün içinde hayatında olan değişikliklerde, âdeta makineleşmiş adımlarla onları takip ediyordu. Fakat hiçbir düşünceyi sonuna kadar götüremiyordu. Sığ bir geçiti bir taştan öbürüne atlayarak geçen yolcular gibi gördüğü, işittiği, düşünmek ve hatırlamak istediği şeylerin birinden öbürüne lâhzada geçiyordu. Hayatı birdenbire sürat ve kesafetini arttırmıştı. İki gündür başka bir adam gibi yahut birkaç adam birden gibi yaşıyordu. Hepsini her şeyi hatırlıyor, yorgunluğu bunları birbirine eklemesine mani oluyordu.</span></span></p>

  <p class="calibre24"><span class="font"><span class="calibre11">Nuri: «Yahu, n’oluyorsun? Bir kadeh bile içmedin, sarhoş musun?» diye sordu. Selim: «Yorgunum ...»diye şikâyet etti. Ve birdenbire şimdiye kadar yalnız etrafından, belki de manasını anlamadan duyduğu bir kelimenin kendi lügatine girmiş olmasına şaşırdı.</span></span></p>

  <p class="calibre24"><span class="font"><span class="calibre11">Kotra hareket eder etmez başa yakın seçtiği bir yerde uyuklamağa başladı ve ancak Faik yanına gelip omuzundan itince uyandı. Arkadaşı:</span></span></p>

  <p class="calibre24"><span class="font"><span class="calibre11">«Etrafına bak, böylesini pek göremezsin!»</span></span></p>

  <p class="calibre24"><span class="font"><span class="calibre11">Selim ilk önce hiçbir şey anlamadı. O hâlâ Hulki Bey’in konuşmalarının âlemindeydi. Beylerbeyi sarayının bir penceresinde Abdülhamit’le Talât Paşa önlerinden geçen bir balıkçı kayığına bakıp işaret ediyorlardı. Kayıkta entarisinin etekleri banknotla dolu bir kadın, bir çeşit denizkızı durmadan çehre değiştiriyordu. Sonra gözlerini oğuşturdu; Adalarla Suadiye’nin arasındaki yolun yansında idiler. Garip, durgun bir geceydi bu. Uzaklara doğru buğulaşan bir mavilikte gök ve deniz birleşmiş gibiydiler. Birkaç fener ışığı, sahile vapurlardan gelenler, ayın bütün çeşmelerini açmış boşalttığı ışıkta bu maviliğin içinden perde perde kendilerine kadar uzanıyorlardı. Her şey namütenahilikte çırpınan, genişleyen, kaybolan gölgesiydi sanki.</span></span></p>

  <p class="calibre24"><span class="font"><span class="calibre11">Faik: «Hiç rüzgâr yok gibi...» dedi.</span></span></p>

  <p class="calibre24"><span class="font"><span class="calibre11">Selim denizle hemen hemen aynı hizada olmanın arttırdığı acayip bir irrealite hissi içinde kendisini neredeyse san nilüferlerin doldurduğu uzak, mavi, yeşil, kırmızı, altın sansı şeritlerin yosunlar gibi birbirine dolaştığı âlemde kaybolacak sanıyordu. Filhakika ay tam üstlerinde idi ve bulundukları noktayı altın bir havuza benzetmişti.</span></span></p>

  <p class="calibre24"><span class="font"><span class="calibre11">«Ayın tam ortasından geçiyoruz.» diye mırıldandı.</span></span></p>

  <p class="calibre24"><span class="font"><span class="calibre11">Faik bir sigara yaktı ve yavaşça Selim’e sordu: «Ruhsar Hanımefendi'yi nasıl buldun?»</span></span></p>

  <p class="calibre24"><span class="font"><span class="calibre11">Selim «Güzel kadın, değil mi? Hem çok güzel...»</span></span></p>

  <p class="calibre24"><span class="font"><span class="calibre11">Faik yavana güldü: «Beğendiğine memnun oldum. Çünkü birkaç ay sonra yengen olacak!»</span></span></p>

  <p class="calibre24"><span class="font"><span class="calibre11">Selim, birdenbire şaşırmıştı: «Nasıl yengem? Kim evleniyor?»Birdenbire her şeyi anlamış gibi «Yoksa sen mi evleniyorsun?» diye sordu.</span></span></p>

  <p class="calibre24"><span class="font"><span class="calibre11">«Evet bendeniz! Niçin olmasın sanki? Bu zamanda yirmi beş bin lira çok büyük bir para. Boğaz’da koskoca yalılar kaç liraya satılıyor biliyor musun? İki bin, iki bin beş yüz, bilemedin üç bin lira. Hem de korusuyle... Üstelik güzel kadın da. Sevişiyoruz. Biliyorsun ben sizlerden iki yaş büyüğüm. Yirmiyi bitirdim.</span></span></p>

  <p class="calibre24"><span class="font"><span class="calibre11">Aramızda ancak beş altı yaş fark var. Şimdilik mühim bir şey değil, ilerde biraz aleyhime döner ama, sermaye ondan geldiğine göre yine ben kârlıyım.»</span></span></p>

  <p class="calibre24"><span class="font"><span class="calibre11">Selim’in şaşkınlığına hudut yoktu. «Hangi sermaye?» diye sormak istedi, sonra vazgeçti. Faik düşüncesini sanki kati bir hükümle bitirmişti: «Para daima mühimdir.»</span></span></p>

  <p class="calibre24"><span class="font"><span class="calibre11">«İyi ama çocuklar? ...»</span></span></p>

  <p class="calibre24"><span class="font"><span class="calibre11">«Bana ne çocuklardan!... Paralan var. Kendi paralarıyle büyürler, okurlar, yetişirler... Zaten hepsi bana alıştı. Evlenir evlenmez kan koca, bütün aile doğru Paris-Politeknik...»</span></span></p>

  <p class="calibre24"><span class="font"><span class="calibre11">Selim annesinin bazı hayret anlarında söylediği «Bir yaşıma daha girdim» sözünün manasını şimdi anlıyordu. İnsan tecrübesi bizi olduğumuzdan yükseklikte yaşlandırıyordu. Her türlü hüküm fikrinden uzak, bu en güvendiği dosta hiç tanımadığı çok acayip bir şeymiş gibi baktı. O bundan habersiz devam etti:</span></span></p>

  <p class="calibre24"><span class="font"><span class="calibre11">«Geçen bahardan beri sevişiyoruz. Eve ilk gittiğim gün canı sıkıldığını gördüm. Bir tecrübe edeyim, dedim. İnanmıyorsun değil mi?» Cebini karıştırdı, çıkarttığı küçük bir kâğıdı «Yazısı biraz çocukça ama...» diye uzattı. «Bu akşam ikinci gelişinde verdi. Son tereddütler de bitti. O da evlenmeğe razı! Bak sonunda ne diyor!» Biraz durdu, sonra devam etti: «Aylardır mektuplaşıyoruz, birkaç defa da sütninesinin evinde iken yeldeğirmeninde buluştuk. Hülâsa oyun diye başladı, ciddi oldu. Şimdi ben de seviyorum.»</span></span></p>

  <p class="calibre24"><span class="font"><span class="calibre11">Selim’in gözlerinde gecenin en güzel hayali, Ruhsar Hamımefendi’nin elinde lâmba bahçenin karanlığı içinden yeni doğmuş ay gibi ilerleyişi, masaya doğru yaklaşması canlandı. «Demek buydu...» ‘</span></span></p>

  <p class="calibre24"><span class="font"><span class="calibre11">«Ya böyle beyim... Sen mahallede çilingirlik yap... Eyvah bu aptallar ne yapıyorlar?» Birdenbire olduğu yerden sıçradı, dümeni Ziya’nın elinden kaptı. «Budala... Uyuyor musun? Römorköre bindireceksin!» Sandal bir an içinde suya devrilecekmiş gibi alabora oldu. Sonra geniş bir kaviste muvazenesini buldu. Römorkörün siyah cüssesi sağ tarafta sadece bir duman yığınıydı. Selim geçirdikleri mutlak tehlikeden habersiz bütün gece gördüğü, işittiği şeylerin en şaşırtıcısı olan bu izdivaç ve aşk hikâyesini düşünüyordu.</span></span></p>

  <p class="calibre24"><span class="font"><span class="calibre11">(---)</span></span></p>

  <p class="calibre24"><span class="font"><span class="calibre11">O geceyi Selim yorgunluğun belki de ufak bir ateşin verdiği bir kâbusta geçirdi. Sık sık uyanıyor, birtakım düşünce benzerlerini birbirine eklemeğe çalışıyor, sonra tekrar aynı boşluğa düşüyordu. İki günlük hayatı ona sade etrafım değil, kendisini de yakından görmek imkânını vermişti. Zümrüt Hanım’la olan macerası, Ruhsar Hanım’ın evlenme ve miras davaları, Faik’in ehemmiyetini derhal ölçtüğü paranın bulunduğu yere hücumu, hepsi birbirine kenetleniyor, o zaman insan ve hayat hakkında bildiği şeylerin dışında, sanki kendiliğinden, yabancısı olduğu bir âlem kuruluyordu. En garibi bütün bu şeylere rastlaması için hayatının geçtiği mihverin üstünde sağa sola iki adım saymanın kâfi gelmesiydi. Faik’i kıskanmamıştı. O zamana kadar evlenme denen şey hiç aklına gelmediği gibi, maceranın kendisi de tahayyül edeceği veya isteyeceği cinsten değildi. Zaten tek bir itişin altında hareket eden o ihtiraslı insanlardan değildi. Hayatının bir yığın ufak tefek hatta çocukça hadisesi, bu cinsten itişleri, bir yığın zıt düşüncenin, evvelden kabul edilmiş bağlantıların, başka cinsten hislerin nasıl anında karşıladığım ve anında etrafım çevirdiğini çok iyi öğretmişti. Ayrıca haklı olarak kendisine şimdiye kadar hep çocuk gözüyle bakmış, hatta bir meslek seçme gibi mühim ve bugünlerde karar vermesi lâzım gelen bir işi bile müphem ve uzak bir zamana atarak, sade günlük şeylerin ve anın içinde yaşamayı tercih etmişti. Etrafındakileri de hep böyle bilmişti. Ruhsar Hanım’la Faik’in çifte maceralarında onu en ziyade sarsan şey de birdenbire bir külli kaide gibi inandığı bu hakikatin yıkılmasıydı. Sanki bir duvar birdenbire çatlamış ve olduğu yere başka türlü hakikatlerin hücumuna maruz kalmıştı.</span></span></p>

  <p class="calibre24"><span class="font"><span class="calibre11">Ne Ruhsar Hanım ne Faik hayatlarını yapmak için kendilerine mühlet veren, büyük zaman ayrılıkları isteyen insanlardan değildi. İkisi de fırsat denen şeyi uzaktan tanıyan, ölçen tartan ve müphem hülyanın dışında sağlamı, elle tutuluru arayan insanlardı. İşte Selim bu kuvvete şaşıyordu. Ruhsar Hanım kimbilir hangi sebepten on yedi on sekiz yaşında iken sekseni aşan bir ihtiyarla evlenmeğe razı olmuş, Asım’a sonradan gelme bir amca, — küçük oğlan hep lâzımlıkta idi, Ruhsar Hanım’ın çehresi, Hulki Bey’in gülüşü gibi bu alelâde manzara da düşüncesinden hiç gitmiyordu — bir hala vererek belki bu ihtiyarın ölümünü bekleye bekleye bu evde o acayip kalabalık ortasında yaşamış, sonra o ölür ölmez miras davalarına girmiş ve bütün bunları yaparken ev halkından açıkça hiç kimseyi kırmamış, şahsiyetinden hiçbir şey feda etmeden, hatta davasını kazanır kazanmaz tekrar eve dönerek onların arasında yaşamıştı. Faik bu mirastan haberdar olur olmaz kendini sevdirmiş ve daha lise şehadetnamesini eline almadan onunla evlenmeğe karar vermiş, bu işi başarabilmek için bütün ev halkının nabzına girmişti.</span></span></p>

  <p class="calibre24"><span class="font"><span class="calibre11">Bununla beraber Selim kadın güzelliğine hiç de kayıtsız değildi. Bu gece bir defa daha yetişme, kendini yapma hırsı içinde, gençliği ve hayatı hiç de bir sevgi ve ferdi saadet meselesi halinde görmemesine rağmen canlı güzelliğin üzerinde yaptığı o şaşırtıcı tesiri hissetmişti. Ruhsar Hanım bahçeye birincisinde elinde o kocaman gümüş meyva tabağı, ikincisinde büyük bakırdan karpuz lâmba «Ayol siz karanlıkta oturuyorsunuz!..» diyerek gelmiş, her iki gelişinde de onu iliklerinden sarsmıştı. Bununla beraber Selim her iki defasında da genç kadına bakarken herhangi bir arzu ve sahiplenme isteği duymamıştı. Kadın tecrübesine, arzunun gerçek kapısının kendisine açılmasına rağmen genç kadına, şüphesiz güzelliğinin aralarına koyduğu bir uzaklıktan sadece tapılarak sevilecek bir şey gibi bakmıştı. Ona doğru bütün içiyle akmış, onda dağılıp tükenmek istemişti. Hakikatte bu bütün bir büyüleme ve kamaşmaydı. Vakıa Asım’ın anlattığı miras davalarından ve Faik’in çok sağlam malî temellere dayanan izdivaç tasavvurlarından sonra dahi — çünkü genç kadının hayatına dair bu iki sarih bilgiden sonra birdenbire aralarındaki uzaklığın şekli değişmiş, hayalî ve metafizik mahlûk birdenbire Selim için birincisinden çok daha yabancı, reel ve sarp bir âleme geçmişti — bu kamaşma, içinde bir çeşit hayal kırıklığının şiddetlendirdiği akislerle devam ediyordu. Selim ömrünün hangi merhalesine inerse insin bu kamaşmayı kendisinde hazır bulduğunu o sabah çok iyi anlamıştı. Kadın güzelliği ona her zaman bu ışıkta ve kendi içinden, kendi muhayyilesinde yarattığı bir semada gelmişti. Faik’te kendisini şimdi o kadar şaşırtan şey bu metafizik varlıkla daha ilk gününden pazarlığa girmesi, daha ilk andan onu herhangi bir şey gibi görüp sahip olmayı istemesiydi. İşte bu isteme kudretinin yokluğuydu ki Selim’i sabah ezanlarının sesine karışan kuş seslerinin başka aydınlıklarla delik deşik ettiği uykusunun arasında garip şekilde rahatsız ediyordu. Şüphesiz bu ruhî maceradan Ruhsar Hanım da Faik de pek bütün çıkmıyorlardı. Fakat onlar kendi âlemlerindeydiler. İkisi de çok sağlam toprağa basıyorlardı. Onların lehte ve aleyhte Selim’in vereceği hükümlere hiçbir ihtiyaçları yoktu. Ne de Selim’in kendisi veya düşünceleri onlar için bir mikyas olabilirdi. Onlar realitenin sağlam toprağında ve olduğu gibi kabul ettikleri kendi günleriyle başbaşaydılar. Halbuki Selim için onlar kendiliklerinden, hatta aksayan taraflarıyle dahi bütün bir ölçü olmuşlardı. Bu henüz çocukluktan çıkmış genç adam asıl hayatın onlara ait olduğunu âdeta korkarak sezmişti. Bütün ömrünce bu duvara çarpacaktı. Şahsî hükmün burada hiçbir kıymeti olamazdı. Selim işittiği, duyduğu şeylerden sonra Ruhsar Hanım’ı artık gelinlik elbiselerinin içinde tasavvur edebilmesi güç olduğunu kendi kendisine düşünebilirdi. Bu onlara bir zarar vermezdi. Bu düşünceler arasında birdenbire Frère Tellier’in kitapları arasında rastladığı küçük bir Courteline romanının bir resmi gözünün önüne geldi ve gülmeğe başladı. Bu, bey gelinlik elbiseleri giymiş, tek bacaklı, koltuk değnekleriyle yürüyen bir kadının resmi idi. Frère Tellier Selim’in kitaba merakla baktığını görünce «Bir din adamı sıfatıyle yırtıp atmam lâzım gelen bir şey ama, ister istemez saklıyorum. Tuhaflığı hoşuma gidiyor,» demişti. «Ve bilhassa bu resim için saklıyorum.» Şimdi Selim bu acayip resimle o kadar beğendiği Ruhsar Hanım arasında şaşırtıcı bir benzerlik buluyordu. Fakat buna rağmen öbür hayaller yine kendisinde devam ediyordu. Meyva dolu gümüş tepsisini «Of kollanın koptu, ne ağır şeymiş bu!» diye şikâyet ederek taşıyan ve bir taraftan da üstüne çok ağır bir yük almış bir çocuk gibi kendi beceriksizliğine, zaaflarına gülümseyen kadın; karanlık bahçeden birdenbire elinde büyük karpuzlu bakır lâmbası çıkan ve yanlarına «Ayol siz karanlıkta oturuyorsunuz. Asım, bu manastırdan başka dostlarını eğlendirecek yer bulamadın mı?» diye söylenerek yaklaşan kadın; nihayet karşısında ellerinin bir tek jestiyle sudan, su serinliğinden, gizli mırıltılardan, sakin durgunluklardan, akislerden bütün bir akıcı âlem yaratarak onun arasından bir su perisi gibi kendileriyle uzak ve alâkasız konuşan, sonra birdenbire alınan eşyanın tuhaflığını anlatan hülâsa bir yığın küçük, manasız dikkatle alayda, bakışta onlara bütün bir atmosfer yaratan kadın, Courteline romanının psikolojik hakikatle o kadar uygun resmine rağmen Selim’in gözleri önünden gitmiyordu.</span></span></p>

  <p class="calibre24"><span class="font"><span class="calibre11">Tesadüfler bu üç hayalin üçünün de ona bir çeşit istiare, psikolojik sembol gibi gelmesini istemişti. Birincisinde Selim için Ruhsar Hanım elindeki meyva tabağıyle bir sonbahar ilâhesi gibi bir şey görünmüştü. İkincisinde taşıdığı lâmbayla bir ay veya fecir sembolü gibi yaklaşmış, esrarlı ışığın kendisi olmuştu. Sonra bu ay veya fecir istiaresi, elindeki lâmbayı merdivenin saksılığına koyup da karşısına oturunca kapalı ve sıcak bahçede Selim için bir kere daha hüviyet değiştirmiş, akan suyun serinliği ve hülyası olmuştu: Daha garibi bir çeşit kıyafet değiştirmeğe çok benzeyen bu imajların Selim’in muhayyilesinde Ruhsar Hanım’a ait bütün öbür sarih bilgilere karşı gelmesi, onları büsbütün geriye atmasa bile başka bir insana ait ihmali kabil şeyler, sakınılmaz küçüklükler gibi tarafsızlaştırmasıydı. Hakikatte iki Ruhsar Hanım vardı. Bunlardan birisi bu üst üste hayallerin sahibi olan genç ve güzel kadındı. Öbürüyse ta çocukluğundan beri yaptıkları işleri hiç anlamadan varlıklarına katlandığı insanlardan biriydi. Biraz daha güzel, biraz daha biçimli ve şüphesiz gülmesini, bakmasını, konuşmasını bilen bir başkası. Bütün o cazibelerin hepsi daha bilmedikleriyle beraber şüphesiz bu ikincisine aitti.</span></span></p>

  <p class="calibre24"><span class="font"><span class="calibre11">Sonuna doğru dayanamadı. Yataktan kalktı, balkonun kapısını açtı. Birdenbire kuş cıvıltıları, ağaçların hafif rüzgârda sallanan tepelerinde uçuşan pempe ışıklar, gece rutubetinin daha keskinleştirdiği ot, çiçek, toprak kokuları içinde etrafına bakındı. Balkonun tam altındaki kırlangıç yuvasında bütün aile gürültüsü başlamıştı. Fakat en güzeli balkonun biraz üstündeki büyük kestane ağacının yavaş yavaş yüzlerce belirsiz hışırtıdan ve serçe sesinden lâhza lâhza uyanışıydı. Geceleyin odasına girdiği zaman ay ışığının ördüğü bir hayal olan ağaç sanki yandan aldığı aydınlıkta her lâhza biraz daha değişiyor, başka şekilde kendisi oluyordu. Bütün bir yumuşaklık, ten hazlarını çok andıran bir çoşkunlukta, her zerresiyle ışığı benimsiyor, sanki yapraklarını hışırdatan sabah rüzgârlarından da perde perde yükselen kuş cıvıltılarında nefes alıyordu. Zaten bütün bahçede uzaktan şimdi çok buğulu görünen denize kadar bütün ufukla beraber köşklerin kiremit çatıları, meyva bahçeleri, bostanlar, serviler, çamlar ve çınarlar, her şey bu değişmenin sevinci ve güzelliği içindeydi. Sanki bütün kâinat çok büyük bir kucaklaşmada sarhoş gibiydi.</span></span></p>

  <p class="calibre24"><span class="font"><span class="calibre11">(---)</span></span></p>
</body>
</html>
