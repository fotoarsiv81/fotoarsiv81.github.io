<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p><span class="font"><b class="calibre2"><span class="calibre3"><br class="calibre22" id="calibre_pb_9" /></span></b></span></p>

  <h2 class="msonormal"><b class="calibre2"><span class="calibre3">1</span></b></h2>

  <p class="calibre24"><span class="font"><span class="calibre11">Bahçe denizin ve akşamın müşterek fantezisi olmuştu. Rıhtım boyunca kabaran dalgalar, küçük hücumlarla akşamın yavaş yavaş zaptetmeğe başladığı havaya kendi yaldızlı mavi ve lâciverdinden çok mesut ve dolgun akisler katıyordu. Birkaç kadın ve genç kız, yüzlerinde, boyun ve kollarında bu çifte kaynaktan birbirine karışarak, birbirini değiştirerek gelen ışığın verdiği altın rengi ve sıcak esmerlik, olduklarından daha büyük daha başka üslûpta güzel, daha arzulu ve daha hayalî görünüyorlardı. Hemen hepsinde denize ait, onun taşıdığı, biraz sonra alıp götüreceği bir tatlılık, bir hal vardı. Rıhtımda, ağaçların altında, arka cadde tarafında giden yolun görülebilen kısmında bakışlar, mücevherler, gülüşler, hep yosunların, büyük deniz otlarının, mercan dalların, sedef kabukların görünmeyen varlıklarıyle zengin, onların akisleriyle dolu bir ıslaklıktan, sanki onları aralayarak, onlarla yıkanarak, onları konuşturarak ve susturarak geliyorlardı.</span></span></p>

  <p class="calibre24"><span class="font"><span class="calibre11">Selim bu mucizeye şaşırmış gibi evvelâ durdu, sonra her şeyi anlamış gibi havaya baktı. Işık hakikaten güzeldi. Hafif bir sis, birkaç bulut karşı sahilin harap biçareliğinin bile görünmesini önlüyordu.</span></span></p>

  <p class="calibre24"><span class="font"><span class="calibre11">Ön tarafa doğru yürüdü. Misafirlerin çoğu gelmiş olmalıydı. Ağaçların altında küçük kümeler vardı. Büfenin önü kalabalık ve uğultulu idi. Çatal ve tabak sesleri, dolu ağızla, biraz da acele yüzünden bir homurtu gibi konuşmalar... «Bu da aşk gibi...</span></span> <span class="font"><span class="calibre11">Yalnız bende iken güzel...» Yüzünü tekrar akşamla denizin bulunduğu tarafa çevirince gerçekten sevinmiş gibi oldu.</span></span></p>

  <p class="calibre24"><span class="font"><span class="calibre11">Bir genç kız, iki dalın arasında uzanan san ışıkta, sanki saçlarında hemencecik kendisini oraya bırakan dalganın ıslaklığı ona doğru yaklaştı, tam çarpacağı sırada yolunu değiştirdi. Selim lâcivert kumaştan pantolonda hapsedilmiş kalçalarına, kırmızı ve siyah bol gömleğin bütün bir rahatlık içinde şekillerini verdiğı göğsüne baktı. Belki de ayak bileğinden tutturulmuş sandalları yüzünden yürüyüşünde garip bir kedi ihtiyatı, öyle uyanık bir rehavet vardı. «Bir deniz kızı ki kediye benziyor. Belki de yüzü hakikaten kedi yüzüdür. Niçin olmasın sanki?.. Asrımızda o kadar çok şey değişti ki masallar da değişebilir.» Ve birden bu düşünce ile genç kızın yüzünü görmek istedi. Sonra vazgeçti. «Nasıl olsa bütün gece buradayım... Elbette görürüm.» Kendi kendisiyle konuşmanın hızını tutamadığı için «Hakikaten görmem de o kadar lâzım mı?» diye sordu. Etrafta Leylâ’yı, kocasını aradı. Hiçbirisi görünürde değildi. «Bu kadar misafirin arasında... Bari akşamı kaçırmayayım!»</span></span></p>

  <p class="calibre24"><span class="font"><span class="calibre11">Acele acele rıhtıma döndü. Ön kapının önündeki koltuklardan birine oturdu. Kendisini birdenbire bu kalabalıkta yabancı bulmuştu. Şüphesiz aralarına karışsa yandan fazlasını tanıyacaktı. Fakat gençler o kadar göz alıcı şekilde ön safta idiler ki...</span></span></p>

  <p class="calibre24"><span class="font"><span class="calibre11">Beyoğlu lokantalarından tanıdığı ihtiyar bir garson yaklaştı. Hal hatır sorduktan sonra eline bir cinfis (Gin fizz) kadehi tutuşturdu. Selim adam gittikten sonra kadehi güneşe doğru uzattı. Bulanık içkide suyun kırılışını seyretti, sonra pencerenin pervazına yüzünü buruşturarak bıraktı. «Daha çok erken...» Hakikatte bu cins içkileri sevmezdi ve kendisinin de şaşırdığı bir yadırgamayla rakı istemeğe çekinmişti.</span></span></p>

  <p class="calibre24"><span class="font"><span class="calibre11">Bir kayık yavaş ve ahenkli rıhtıma doğru yanaştı, sonra vazgeçmiş gibi geriye döndü. Ve birkaç metre uzakta çalkantının ortasında durdu. Başta oturan genç bir kadın, arkasında güneşin ışığı, bikini bir mayonun üstüne bir elbise geçirdi. Korsajınm ve eteklerinin altında bir yığın acele ve esrarlı hareket yaptı, sonra ayağa kalkarak bir tarafı hep güneşte saçlarını düzeltti. Sonra kayık rıhtıma doğru ilerledi. Bu ince, uzun, mavi boyalı bir Boğaz sandalıydı. Fakat dalga sanki işini kolaylaştırmak için rıhtımın tam hizasına çıkardığı zaman, birkaç saniye için gümüşten, altın ve yaldızdan bir masal kayığı oldu ve birdenbire mevcudiyetinden yalnız bu hayali bırakmak istemiyormuş gibi içindekilerin sonuncusu çıkar çıkmaz aşağıya doğru çöktü.</span></span></p>

  <p class="calibre24"><span class="font"><span class="calibre11">(---)</span></span></p>

  <p class="calibre24"><span class="font"><span class="calibre11">Selim gelenlerin arasında yeğeni Gündüz’le onun nişanlısı Sadiye’yi, Sadiye’nin arkadaşı Sabiha’yı tanıdı. Güzel sesli bir duldu. Oldukça hazin bir musiki terbiyesi ve güzel sesi vardı. Hayatı da yine radyodan öğrendiği şarkıların çerçevesinden gören kadınlardandı.</span></span></p>

  <p class="calibre24"><span class="font"><span class="calibre11">«Refik, bu çantayı bir yere koyabilir misin?...» Sandalda o kadar ustalıkla giyinip soyunan kadın, Leylâ’nın kardeşi Nail’in eski sevgilisi Sabahat’ti. Refik telâşla yeni gelenlere koştu. Gündüz’ü kucakladı, Sadiye’yi öptü, öbürlerinin elini sıktı. Sonra çantayı kadının elinden aldı. Ve gözü hep ötekilerde «Şimdi, şimdi...» diye ona cevap verdi. «Siz bahçeye doğru gidin. Leylâ orada. Prensesi ağırlıyor. Bilirsiniz çok sever. Kapı tarafi ona ait, denize ben bakıyorum. Gündüz size evsahipliği yapar.» Nail’in eski sevgilisini bile bile ihmal ediyordu. Genç adamın kansının ölümünden birkaç ay sonra bu kadının sebepsiz tekrar meydana çıkmasından hoşlanmadığı aşikârdı. Bunünla beraber uzaktan çok nazik, terbiyeli bir evsahibiydi. Yeni misafirlerin arkasından bahçeye doğru birkaç adım yürüdü. Sonra kırmızı çantayı elinde sallayarak geriye döndü. Selim’i görünce ona doğru koştu.</span></span></p>

  <p class="calibre24"><span class="font"><span class="calibre11">«Vah biçare... Sana hiçbir şey vermediler mi? Hem böyle yapayalnız... Biz de evsahibiyiz güya!...» Kucaklaştılar. Refik âdeta eliyle iterek Selim’i koltuğa oturttu. Selim «Sizin kabahatiniz yok, ben arkadan doğru geldim.» dedi, ve eliyle cinfis kadehini gösterdi. Ve hemen «Gündüz ne diye o kadını getirmiş? ...» diye sordu. Refik cinfis kadehine iğrenmiş gibi baktı. «Elbette içmezsin... Elbette, elbette, yerden göğe hakkın var.» Ayakta iki eli sandalyenin kollarında, bütün hüviyetiyle onu sarmış konuşuyordu. «Aldırma,» diye ilâve etti. «Denizde görmüş, peşine takılmıştır. Malûm ya, hasbam bu, yazlan hep Tarabya’da... Ne kadın ama...» Ve sonra tekrar Selim’in içkisine döndü. «Ben şimdi sana viski getiririm. Hem hakiki İskoç. Tuhaf değil mi, Amerikalılar hediye etti. iki şişesini sana ayırdık. Leylâ görür görmez ikisi Selim’in kimse dokunmayacak, dedi. Korkarım daha Leylâ’yı görmedin. Bu akşam hep seni soruyordu. ‘Geldi mi? Gelmeyecek mi?’ Dün gece de ‘Ya Selim’in bize boykotu biter yahut seninle boşanırım!’ diye beni tehdit etti.» Sesindeki şaklabanlığa, kansının adım anarken yüzünde parıldayan sevince rağmen endişeli gözleriyle kendi kurduğu tuzakta çırpınan bir hali vardı.</span></span></p>

  <p class="calibre24"><span class="font"><span class="calibre11">«Benim boykot ettiğim filân yok... İşlerim vardı.» Oturduğu yerde böyle sarılmış, hapsedilmiş, hiçbir şey konuşamıyacağını anlamış gibi sustu. «Sadece maruzum.»</span></span></p>

  <p class="calibre24"><span class="font"><span class="calibre11">«Biliyorum ki etmedin, etmezsin... Bizi seversin... Ama gel de bunu Leylâ’ya anlat. Bir tutturunca... Sonra senin de kabahatin var, unutma. Odan hazır duruyor...» Nasıl Leylâ ile Selim birbirlerini severken yam başlarında, sadece Leylâ’nın amcasının oğlu ve Selim’in eski arkadaşı sıfatıyle sessiz sedasız yaşamışsa şimdi Leylâ ile evlendikten sonra da, Selim’le münasebetlerine hiç olmamış bir şey gibi bakıyor ve Selim’in de böyle yapmasını istiyordu. Refik hayatında her şeyi bu garip isteksizlikle elde etmişti. «Gel de Leylâ’ya bunu anlat...» diye tekrarladı. Ve birden sesini daha yavaşlatarak ilâve etti: «Azizim, ben sana bir şey söyleyeyim mi? Leylâ’yahiçbir şey anlatamazsın.» Sonra bir zemberek gibi boşandı: «Ama bugünlerde pek hoş... Vallahi güzel şeyler kaçırıyorsun. Yeni meraklarımız var. Balıkçılık yapıyoruz, çiçek yetiştiriyoruz. Anla ama... İkisinde de tam meslek adamıyız. Oltalar, yemler hazırlıyoruz, mevsimine göre gece</span></span> <span class="font"><span class="calibre11">seferlerimiz filân var. Sonra toprak ekiyoruz, fide hazırlıyoruz, fidan buluyoruz, tohum ayıklıyoruz. İtalya’dan, Cenubi Amerika’ dan paket paket tohumlarımız geliyor. Prospektüsler, kitaplar... Aşı şekilleri, yeni kombinezonlar... Şimdi de bahçe mimarisine merak ettik. Suat’ı da buldu.» Ve hep çocuğundan bahseder gibi o yumuşak, şefkatli sesi. «Ama gözleri hep benim üzerimde...»</span></span></p>

  <p class="calibre24"><span class="font"><span class="calibre11">Filhakika Refik, hakikî bir kimya tecrübesinde imiş ve Leylâ’nın adı bir çeşit büyük değiştirici imiş de onun şaşırtıcı tesirlerini Selim denen maddenin üzerinde deniyormuş gibi karısının adını her anışta onun gözlerinin içine bakıyordu. Bu sefer Suat’tan da bahsederken öyle yapmıştı. «Ne demek istiyor sanki... Ben Leylâ’yı sadece seviyorum, sen istersen kendi hesabına kıskanabilirsin mi demek istiyor?» Ve Selim olduğu yerde acayip bir kıskacın içinde gibi çırpındı.</span></span></p>

  <p class="calibre24"><span class="font"><span class="calibre11">«Suat’la müthiş anlaşıyorlar. .. Tabiî ikisi de çocuk!» Ve gözleri Selim’in hiç anlamadığı bir saadetle gülüyor. «Suat’ı sevmekte hakkın varmış. Sevimli adam... Ve iyi çalışıyor. Merdivende küçük bir akroşaj yaptık... Git gör.» Ve kapıyı işaret etmek için doğruluyor. Yüzü Selim’in yüzünden, gözleri Selim’in gözlerinden çekiliyor. Bu iş o kadar anî oluyor ki Selim neredeyse kendi içinde peydahlanan acayip boşlukta yuvarlanacak. Bununla beraber deminden beri kendisine cebrettiği kayıtsızlık, dudaklarında — Leylâ’nın çocukça hallerinden — Refik’le beraber mesut olmağa çahşan tebessüm, hepsi yine yüzünde, sanki kendi kam, iyi yapıştırılmış ince, belki de zamktan bir maske gibi mütemadiyen yüzünügeriyor. Refik’in gözlerine bakmağa cesaret etmeden ayağa kalkıyor. Bir elini yüzünde gezdiriyor. Refik bunlardan habersiz, kırmızı çantayı dizlerine vurarak devam ediyor: «Sen burada bekle... Şimdi gelirim.» Fakat kapıya giderken yine dönüyor: «Bu Sabahat kadının gelmesi hiç de iyi olmadı. Bu oğlanı bırakmayacak. Nail hasta, istirahat etmesi lâzım... Leylâ çok üzülecek...»</span></span></p>

  <p class="calibre24"><span class="font"><span class="calibre11">Bereket versin kırmızı çantanın hızı arttı. Kırmızı çanta ona kendi elinden ve dizinden içeriye gitmesi lâzım geldiğini anlatıyor, ısrar ediyor. «Neyse... Anlatılacak o kadar çok şey var ki... Hele şu ilk misafir dalgası bir geçsin, o zaman konuşuruz. Sen sakın gitmeğe kalkma. Leylâ hakikaten darılır. Programı o yaptı. Mehtapta saz bile var. Ve senin hatırın için...» Ve Refik Leylâ’nın . adıyle bu kadar çok oynamaktan mesut içeriye doğru âdeta koşuyor. Selim rıhtıma doğru yürüyor. Yüzünün ve gözlerinin başka şeylerle dolmasını istiyormuş gibi etrafına bakmıyor. Bir dalga kendisine doğru acele acele geliyor, ayaklarının dibinde kınlıyor. Leylâ’dan başka şeyler de var bu dünyada... Bir sigara yakıyor. Sonra birdenbire gözleri kapıda, kendisini âdeta sabırsızlıkla Refik’in dönmesini bekliyor buluyor.</span></span></p>

  <p class="calibre24"><span class="font"><span class="calibre11">«İşte kadehin... Şişe yemek odasında, dipteki rafta... Zaten Hilmi Efendi seni arayacak. Ne sevindi bilmezsin... Haydi sıhhatine...» Selim üçüncü defa teşekkür etmeyi, hatta rakıyı tercih edeceğini söylemeyi yine unutuyor. «Sıhhatine...»</span></span></p>

  <p class="calibre24"><span class="font"><span class="calibre11">«Sıhhatine...» İki kadeh yavaşça birbirine dokunuyor, Leylâ’nın ömrü üzerinden birbirini selâmlıyor.' Sonra birbirine bakıyorlar. Bu bakışın şüphesiz bir manası olacak. Tuhaf bir bakış bu. İkisi de gülüyorlar, ama başka düşüncelerle. Hayır şimdi bulamayacağım bunu. Şimdi alkolün verdiği rahatlığı tadıyorum. Bir lâhzada bütün vücuduma doğru yayılan rahatlık... Sanki beynim içinde bir kapı kapandı ve bir başkası açıldı. .. Nokta.</span></span></p>

  <p class="calibre24"><span class="font"><span class="calibre11">Aynı rahatlığı Refik de duymuş olacak ki Selim’e büsbütün başka türlü gülümsüyor. Ve sonra sakin, terbiyeli, elinde içki kadehi uzaklaşıyor. «Kusuruma bakma...»</span></span></p>

  <p class="calibre24"><span class="font"><span class="calibre11">«Bir yudum... Bir yudum daha... Alkolün rahatlığı. Hayır, dördüncü yudumu güneşin şerefine içeceğım. En eski ustanın şerefine.» Güneş deminden beri istediği şeyi yaptı. Karşı sırtların üstündeki mor buluttan kalkanı ısırdı. Belki de alıp götürecek, ağzında büyük mor bir yuvarlak, uçacak... Arkasına girdi. Oradan çalışıyor. Güneş bizden başka türlü çalışıyor. Yaptığım görmeğe, üzerinde düşünmeğe ihtiyacı yok. İşte kenarına gümüş zırhlar geçiriyor. Gümüş ve altın... Şimdi de üzerinde kırmızı filizler, mordan pembeye doğru değişen çok ince filigranlar peydahlandı. Fakat kalkanın kendisi hâlâ Acem minyatürü, Buhara halısı, Bonnard tablosu moru. Üzerinde uçan kırmızı şeffaf dumanlarla kimbilir hangi değişmelere hazırlandıktan sonra ötesinden berisinden kimbilir hangi mücevherlerle süslenen delikler açmağa başladı. Bu deliklerden birinden kan rengi bir ışık denize düştü ve oradan kendisine doğru sıçradı.</span></span></p>

  <p class="calibre24"><span class="font"><span class="calibre11">Misafirlerin çoğu rıhtımda toplanmışlar, bu az rastlanır akşamı seyrediyorlar. Küçük bir kız çocuğu tam kenarda belki de farkında olmadan güneşin oynunu oynamağa başladı. Raks mı ibadet mi? Şüphesiz sadece mektepte, evde bakarak öğrendiği şeyleri tekrarlıyor. Fakat öyle bir içten atılışla yapıyor ki bunu, herkes ister istemez ona bakıyor. Adımlan, dönüşleri bazen rıhtımın tam kenarına getiriyor, fakat kimse bu içten gelen coşkunluğa karışmıyor.</span></span></p>

  <p class="calibre24"><span class="font"><span class="calibre11">Selim Hilmi Efendi’nin kendisine uzattığı . ikinci kadehi aldı. İhtiyar adama — hakikaten ihtiyar mı? — aynı muhabbetle güldü, elini sıktı, hatırını sordu. Hilmi Efendi’nin hikâyesi çok basittir. O yalının kendisini benimsemiştir. Ailenin belki en eski, Refik’in babasımn yalıyı ilk alan ailesiyle buraya girmiş, altı ay sonra bir başkasına devredilince sanki esaslı müştemilâtındanmış gibi yeni sahiplerine geçmişti. Refik tekrar baba mülkünü aldığı zaman Hilmi Efendi’yi orada bulmuştu. Sessiz sedasız, işe yaramak isteyen, gösterileni yapan namuslu bir adamdı. Yalının bahçesini tanzimi o düşünmüştü. Garip, tatlı, eski tekkelerden kalma, lâtif imajlı bir konuşması vardı. Leylâ’ya hüsn-i ilâhı der, Sadiye’yi bakireliği için Meryem Anamız diye adlandırırdı. En çok sevdiği çocukluğunu tanıdığı Sadiye’ydi. Bütün semt beybaba der, fakat ne olduğunu, kim olduğunu kimse bilmezdi. Selim</span></span></p>

  <p class="calibre24"><span class="font"><span class="calibre11">Hilmi Efendi’nin 31 Mart vakasında yanlışlıkla tevkif edilenlerden olduğunu, yolda nasılsa kaçıp kurtulduğunu işitmiş, fakat rivayetin doğruluğunu tahmin edememişti. Refik’in daha Leylâ ile evlenmediği zamanlarda yalıya gelip gidişinde Selim Hilmi Efendi’ye kendisini sevdirmişti.</span></span></p>

  <p class="calibre24"><span class="font"><span class="calibre11">Yavaşça kalabalıktan çıktı ve Esma Sultan’ın eski kâhyasına hediye ettiği günden beri iki defa yanmış, üç dört defa el değiştirmiş yalıya girdi. Yalının deniz tarafı holle iki yanda birleştirilmişti. Burada büyük bir antika konsolla birkaç güzel yazıdan ve bir de Abdülmecit Han’a ait fermandan başka bir şey yoktu. Hemen hepsi sol taraftaki büyük bakır, geniş altlıklı mangalla beraber sonradan alınmış şeylerdi. Yazılardan birisi sol duvarın hemen yansını kaplayan büyük bir çelî levhaydı. Altındaki konsolla beraber Refik’in bu levhayı aldığı günü gayet iyi hatırlıyordu. Mısır’daki vakıf meselesi henüz halledilememiş, fakat yalnız bir hissedeki hakkı için ona mühimce bir tazminat vermişlerdi. Bir sabah erkenden Asmalımescit yakınlarındaki bir antikacıda gördüğü bir konsola beraberce bakmaları için Selim’e uğramıştı. Selim o gün Leyla’yı bekliyordu. Bu yüzden epeyce nazlanmış, fakat Refik gelmezsen gitmem diye ayak direyince bir saat için evden çıkmaya razı olmuştu. Konsol hakikaten güzeldi ve o devirde moda olan Çin üslûbu süslerle örtülüydü. Sade üslûp. Sazlıklar arasında dolaşan kadınlar, küçük dere peyzajları, siyah abanozun üstünde gerçekten bir serin bahar varmış gibi uçuşan kelebek ve kuşlarla muazzam ve düzgün kitle âdeta uçacak gibiydi. Antikacı, Fethi Paşa’ya ait olduğunu, Kuzguncuk taraflarında bir yalıdan geldiğini iddia ediyordu. Pazarlık bitince ihtiyar adam dükkânın önündeki salkım ağacının altında ve kumru sesleri içinde onlara çay ısmarlamıştı. İşte tam bu esnada yazı levhasını dükkâna getirmişlerdi. Refik evvelâ Selim’e bakmış sonra da asıl sahibiyle antikacının arasındaki münakaşayı keserek levhayı satın almıştı. Refik daha o zaman, başkalarının elinde bulunan yalıyı döşemeğe çalışıyordu.</span></span></p>

  <p class="calibre24"><span class="font"><span class="calibre11">Celî yazının karşısında kenarda, peygamber Süleyman’ın Seba kraliçesine mektubunun başlangıcıyle yapılmış güzel bir Hüthüt kuşu asılıydı. Hattat, küçük kuşun bütün uzuvlarım yazının üslûbundan çıkarmıştı. Selim kendi kendine «innahu min Süleymana...»yı mırıldanırken kendisini aynı anda hem Leylâ ile beraber Cihangir’deki evinde hem de babasıyle Süleymaniye camisinde, mihrabın iki tarafındaki renkli camların karşısında buldu. Bu garip bir duyguydu. Bu güzel fahrî işine Leylâ’yı ve babasını, Süleymaniye’nin mihrap pencerelerinden o kadar renge bürünerek gelen ışığı beraberce düşünmeden bakmasına imkân yoktu.</span></span></p>

  <p class="calibre24"><span class="font"><span class="calibre11">Suat’ın resimleri üst kata çıkan merdivenin ilk basamağından başlıyordu. Çoğu eski ve bildiği şeylerdi ve bir kısmı Paris’tendi. Montpamasse’taki kahvede beraberce otururlarken Suat’ın çizdiği bulvara daha bitmeden evvel — belki de Suat’ı gözüne kestiren — bir Amerikan kadını müşteri çıkmıştı. Fakat Suat nedense inat etmiş kadının elli dolarını reddetmişti. Yeni olarak yağlıboya iki nonfigüratifle Sadiye’nin desenleri vardı.</span></span></p>

  <p class="calibre24"><span class="font"><span class="calibre11">Nonfigüratiflerden birisinin yalının rıhtımından görülen akşam olarak başladığı aşikârdı. Fakat genç adam turuncu ve her gamdan kırmızıyı, yeşil ve sarıları, denizin grisini o kadar birbirine karıştırmış, bahçenin ağaçlarını öyle ön plâna getirmiş, geçtiği yolu o kadar oyunla gizlemişti ki hiçbir şeyi olduğu gibi fark etmenin imkânı yoktu. İkinci nonfigüratif ondan sonra olmalıydı. Birincisindeki kaotik cümbüş ve bolluk burada durulmuştu. Bu hiç benzemeden akşam ve denizdi. Fakat büyük bir sofaya yığılmış bütün bir konak eşyası gibi kitle halinde iç içe akşam ve deniz. O kadar ki hiçbir şeyi yerli yerine göndermenin imkânı yoktu. Bununla beraber, belki de Suat’ın kuvveti de burada idi, garip ve insanı saran bir ekspresyonizmi vardı.</span></span></p>

  <p class="calibre24"><span class="font"><span class="calibre11">Selim Sadiye’nin desenlerinin sağlamlığına şaşırdı. Genç kız sabah kıyafetiyle, bikini mayosuyle, kahvaltı masasında kucağında evin köpeğiyle, güzel, büyük, bazen kadınlığından habersiz, bazen onun altında âdeta ezilmiş ve daima biraz dalgın, daima bir rüyadan uyanmış gibi bu desenlerde birkaç çizgiden hep kendisi olarak görünüyordu. Son desen sadece konstrüksiyondu. Suat Sadiye’nin başını büyük bir mimarî eseri gibi muntazam, sağlam ve kendisi olarak koymuştu.</span></span></p>

  <p class="calibre24"><span class="font"><span class="calibre11">Merdivenin başında birdenbire durdu ve iki basamak inerek farkında olmadan geçtiği küçük bir desenin önünde durdu. Aradığını bulmuştu. Bir kadın ağaçlar arasından doldurulan havuzun boşluğunda sık yağan yağmura bakıyordu. Kadının ne çehresi ne de bakışları belliydi. Fakat Selim omuzların duruşundan onun Leylâ olduğunu anlamıştı. Bütün çehrenin vücutla beraber yağmura böyle kendi içinden uzanışı başkası olamazdı.</span></span></p>

  <p class="calibre24"><span class="font"><span class="calibre11">Desen belki oradakilerin en güzeliydi. Fakat hemen hemen hiçbir şey söylemiyordu. Omuzlarını silkti. Bu kadar helacan bunun için miydi?</span></span></p>

  <p class="calibre24"><span class="font"><span class="calibre11">Dalgın, düşünceli, sadece inen çıkan kalabalıkta tanıdık birisine takılmamağa dikkat ederek üst kat sofasını, sağ taraf da-ki odaları dolaştı. Büyükçe bir Yesarî talikının önünde durdu. Ahenkli münhanilerde Nailî’nin «Lûtf ü kerem-i hazret-i Mevlâ ile geçtik» mısrası canlı bir mahlûk, bir çeşit odalık veya hanımsultan edasıyle yarı uzandığı yerde hazla geriniyordu.</span></span></p>

  <p class="calibre24"><span class="font"><span class="calibre11">Yan odalardan birinde yine Esma Sultan’ın Leylâ’nın büyükannesine köşkten çırağ edildiği zaman hediye ettiği Hamdullah yazması bir Kuran vardı. Selim camekânın içinde Edirne işi lâke cilde Leylâ’nın çocukluğundan bir saati yakalamış gibi hasretle baktı. İçerdeki odadaki yine bu birbirlerini hiç tanımadıkları zamanlardaki Leylâ’yı arıyormuş gibi küçük, on sekizinci asır işi klâvsenin — bu da Esma Sultan’ın sarayındandı ve rivayete nazaran üçüncü Selim devrine kadar çıkıyordu — tuşlarına dokundu. Ağır bir nota bütün binayı, yazı levhalarını, kilimleri, eski halıları, bakır mangalları, Trabzon işlerini, lâke cildinde uyuyan Hamdullah Kuranı’m, Matisse, Miro, Bonnard kopyalarını kendi içinde hiç tanımadığı bir uykudan uyandırdı.</span></span></p>

  <p class="calibre24"><span class="font"><span class="calibre11">«Lütfen devam beyefendi, lütfen devam...» Selim başını çevirmeden Sabih Bey’i tanıdı. Nezleli gibi hafif nazlanan kibar ve dikkatli ses yalnız onun olabilirdi. Bir iki defa sanki bir notayı arıyormuş gibi elini tuşların üzerinde dokunmadan gezdirdi, sonra kapağı yavaşça kapattı.</span></span></p>

  <p class="calibre24"><span class="font"><span class="calibre11">«Nasılsınız beyefendi?..»</span></span></p>

  <p class="calibre24"><span class="font"><span class="calibre11">Sabih Bey bir kısmı hakikaten tehlikeli, bir kısmı hafifçe kronik ve mutlak şekilde zararsız yedi sekiz hastalığın koordinasyonundan doğmuş bir muvazeneden sıhhatli, rahat ve son derece dikkatli cevap verdi:</span></span></p>

  <p class="calibre24"><span class="font"><span class="calibre11">«Teşekkür ederim, siz nasılsınız?» Ve sonra ilâve etti: «Unutmadan söyleyeyim, Monte-Carlo radyosu her Pazartesi on birde çok güzel konsertolar veriyor. Aman kaçırmayın. Geçen akşam nefis bir Dvorjak vardı. Seversiniz değil mi?» Musiki, birbirinden o kadar ayrı yaradılıştaki bu iki adamın arasında büyük ve belki de tek anlaşma noktasıydı. Selim başını salladı. Hakikatte şu anda musiki ile meşgul değildi. O tek notanın kendi içinde uyandırdığı sansasyonun peşinde idi. Bu eski ahbaptan</span></span></p>

  <p class="calibre24"><span class="font"><span class="calibre11">nasıl kurtulacağını düşünüyordu.</span></span></p>

  <p class="calibre24"><span class="font"><span class="calibre11">Sabih Bey fena adam değildi. Hatta kendisine mahsus cazibeleri bile vardı. Fakat ancak bir konuşmalık adamdı. Bu konuşmayı da altı sene evvel bir vekâlet müsteşarlığından sıhhatini bahane ederek emekliliğe ayrılmasını istediği günlerde yapmışlardı. O gün üç saat Sabih Bey, kendisini memuriyet hayatından ayrıllmağa götüren sebepleri, kanaatleri, ahlâkî prensipleri hepsini anlatmıştı. Bu konuşmayı iki sene sonra safra kesesini çıkartmağa mecbur olduğu zaman bir ikincisi takip etmişti. Selim bu sefer de Sabih Bey’in ferdî hayatında ne kadar dikkatli olduğunu, yanılma ve tesadüf denen şeyi nasıl hesaplarından bir kalemde çıkardığını öğrenmişti. O zamandan beri bu iyi adam Selim için daima çok sıhhatli ve mevsuk olduğu aktüel havadislerin dışında bir tavla zan gibi muayyen, sessiz kalmıştı. Bununla beraber yine de Sabih Bey’i sever ve ona rastlamaktan hoşlanırdı. Musiki aralarında belli başlı birleşme noktasıydı.</span></span></p>

  <p class="calibre24"><span class="font"><span class="calibre11">«Böbrekleriniz nasıl?...»</span></span></p>

  <p class="calibre24"><span class="font"><span class="calibre11">«İyi... Teşekkür ederim. Çok iyi gidiyor. .. Şimdilik hiçbir rahatsızlığım yok...» Fakat bu cevap Sabih Bey’i tatmin etmedi. «Bilir misiniz Selim Beyefendi bazen size hakikaten şaşıyorum. Avrupa’ya gidin de bir kere olsun hastalığınıza baktırmayın... Sonra bu ağır içkiler... Hiç olmazsa rakı içmeseniz...»</span></span></p>

  <p class="calibre24"><span class="font"><span class="calibre11">Selim son yudumu da içtikten sonra Hilmi Efendi’nin kadehini klavsenin üzerine koydu ve gülerek: «Aman Sabih Beyefendi, ne yapıyorsunuz? Doktorum tavsiye etti.» Bir münakaşa kapısı açmamak için derhal ilâve etti: «Belki de bir modadır ama hakikaten tababet bugünlerde viskiyi açıkça tercih ediyor. ..»</span></span></p>

  <p class="calibre24"><span class="font"><span class="calibre11">«Muhakkak viski mi için diyor?»</span></span></p>

  <p class="calibre24"><span class="font"><span class="calibre11">«Yok a canım... Tabiî evvelâ hiç içmeyin diyorlar. Tababet de bütün otoriteler gibi nehiy denen şeyden vazgeçemez. Fakat galiba hafif bir şüphe başlamış olacak ki elinizden gelmezse, canınız fazla isterse bir kadeh viski alın diyorlar ve bilhassa damar sistemine iyi geldiğini söylüyorlar. ..» Ve en ciddî tavrıyle ilâve etti: «Ben de aylardan beri ağzıma içki koymadığım için...»</span></span></p>

  <p class="calibre24"><span class="font"><span class="calibre11">Sabih Bey bu açık yalana gülmedi. O ciddî insandı. Selim gibi bir adamın hele sıhhat gibi mühim bir meselede alay etmesini aklı hiç almazdı. Zaten alayı, şakayı hiç sevmemişti. Hafif kinayeden ötesini bilmezdi. İşlemediği bir suç için asılıyormuş gibi birdenbire uzayan boynunun üstünden mahzun mahzun karşısındakinin</span></span> <span class="font"><span class="calibre11">yüzüne baktı.</span></span></p>

  <p class="calibre24"><span class="font"><span class="calibre11">«İşler nasıl beyefendi?...»</span></span></p>

  <p class="calibre24"><span class="font"><span class="calibre11">Sabih Bey’in yüzündeki tebessüm birdenbire çetinleşiyor.</span></span></p>

  <p class="calibre24"><span class="font"><span class="calibre11">«Kötü, hatta korkunç... Büyük bir krize girmek üzereyiz. Paramız düşüyor ve daha da düşecek. Para yerine itibarî bir değerler silsilesinde yaşıyoruz. Bunun neticesini elbette göreceğiz... Hem enflasyon, hem para darlığı... En korkuncu ikisinin beraber olması. Dolar karaborsada gittikçe yükseliyor. Dün on üçle on yedi arasında idi. Nasıl hoşunuza gidiyor mu?»</span></span></p>

  <p class="calibre24"><span class="font"><span class="calibre11">İkisi de sustular. Sabih Bey’in gözleri Selim’in yüzünde, bir çırpıda naklettiği korkunç hakikatin tesirlerini arıyor, Selim önünde durduğu pencereden dışarıya bakıyor. Bu birkaç metrelik yükseklik Boğaz’ı sanki değiştirmiş, acayip bir genişleme içinde ve bütün akşamla zengin İstanbul tarafına doğru süzülüyor. Fakat asıl değişiklik güneşte... Bulutun arkasındaki çalışmasını bitirmiş gibi aşağıya doğru yavaş kayıyor. Daha şimdiden mor bulutun alt tarafı çok sıcak bir sarılıkta eriyor gibi, bir dilim daha altındaki kan deryasına uzanıyor.</span></span></p>

  <p class="calibre24"><span class="font"><span class="calibre11">Yanı başlarında bir ses: «Allahüekber... Ne kadar güzel şey bu!» diye haykırıyor. Selim bu son derecede dindar tabiat aşkından şaşırmış gibi öbür penceredeki kadına bakıyor ve tanıyınca kendi kendine gülümsüyor. Meşhur bir hariciyecimizin çocukluğuna şahit olduğu kızı. Allahın büyüklüğünün bir mucizesi gibi kabul ettiği bu akşamın güzelliği karşısında secde etmeğe hazırlanmış gibi bir hali var. Selim’de ne din ne ahlâk ne de başka bir şey karşısında menfi, müsbet hiçbir taassup yoktur. Onlar hayatın kendi örgüsüne dahil şeylerdir. İnsan ruhunun tabiî ifrazları ve cemiyet hayatının tabiî şartlarıdır. Bununla beraber bu eski. Dame de Sion talebesinin bu dine dönüşünden sonra naatinin birdenbire değişmesine şaşmamak kabil değil. Kadını hafifçe selâmladıktan sonra kolundan tuttuğu Sabih Bey’le merdivene doğru yürüyor.</span></span></p>

  <p class="calibre24"><span class="font"><span class="calibre11">«Niçin böyle olduk Sabih Bey?»</span></span></p>

  <p class="calibre24"><span class="font"><span class="calibre11">«Programsızlıktan... Birini bitirmeden öbürüne başlıyoruz. Ve bittabiî randıman gecikiyor. Bir kombina, hazırlığına ve sarf edilen sermayeye göre muayyen bir zamanda randımanını vermezse zarar mutlaktır. İç politika ile iktisadi kalkınmayı birbirinden ayıramadık. Mebuslar hâlâ merkezde eski vilâyet kethüdaları gibi yaşıyorlar. Her an iktisadi meselelere müdahale ediyorlar.</span></span></p>

  <p class="calibre24"><span class="font"><span class="calibre11">Vaktinde bittiği takdirde hayata değiştirici bir amil olarak girecek bir kombina, teşebbüsün tam ortasında, bir başkası için yarıda bırakılıyor ve o başkası bir diğer başkası için bir sene yahut altı ay sonra yine yanda kalıyor. Böylece hepsi birden millî hayata yardım etmek şöyle dursun devlet bütçesine muazzam bir yük oluyorlar ve teşebbüsü zararlı kılıyorlar. Bittabiî araya hususî menfaat işleri de giriyor.</span></span></p>

  <p class="calibre24"><span class="font"><span class="calibre11">Selim merdivenin başında, gözleri hep yağmur altında Leylâ’da, hâlâ Sabih Bey’i tatmin edecek bir cevap arıyor. Fakat zihnini bir türlü bu içtimai ve ekonomik hadiseye istediği gibi veremiyor. Suat ne demek istiyor sanki? Leylâ’yı niçin bu kadar perişan, dağılmış gösteriyor? Bu perişanlık genç adamın kendisinden mi yoksa Leylâ’dan mı geliyor? Merdivenin aşağısına inmişlerken Sabih Bey’den özür dileyerek tekrar basamakları çıkıp eskize (esquisse) bakıyor. Ona bu el parçası kadar resimde, Suat’ın tekniği de değişmiş görünüyor. Filhakika Suat burada öbür eserlerinde olduğundan çok fazla rahat, kendisine bu yağmurlu havada bile bir çeşit genişlik temin etmiş ve ayrıca da büyük ve zengin bir şeyin başında olduğunu hissettiriyor. «Leylâ burada bir şeyin merkezi, fakat neyin?» Selim Leylâ’yı ve genç dostunu böyle göz hapsine aldığından iğrenmiş merdivenlerden iniyor. «Affedersiniz...» diyerek söze bıraktığı yerden başlamanın çaresini arıyor.</span></span></p>

  <p class="calibre24"><span class="font"><span class="calibre11">«Ne olacak şimdi?» diye soruyor, «nasıl çıkacağız bu işten?» Sabih Bey onun bu telâşına gülümsüyor. Bilginin, tecrübenin ve hepsinden fazla yalnızlığın gülümsemesi. Onun için bu gülümseme bize kendi zindanından bir aydınlık gibi geliyor. Bütün bunlara belki de çok mühim bir doğurucu ruh gibi acayip bir istihfaf karışıyor. Bu adam acılığını kendisine tapa tapa buldu.</span></span></p>

  <p class="calibre24"><span class="font"><span class="calibre11">«Tek çare istihsalin artması. Onun için de program lâzım. Programımız ve plânımız yok. Durmadan çırpınıyoruz. İktisadî hayat irticalîyi kabul etmez. Hele durmaz da. Her şey zamanımızda bir ihtisas meselesi oldu...» Sesinde acayip bir sertleşme Selim’in yakasından tutarak devam ediyor. «Hâlâ nüfusumuzun on altı milyon olduğu senelerdeki istihsalle yetiniyoruz.» Sonra birdenbire geri çekiliyor ve sanki Selim’in farkında olmadan yaptığı bir jestle muhtemel gördüğü bir itirazı uzun parmaklı, uzun bilekli, güzel kemancı elinin bir jestiyle önlüyor:</span></span></p>

  <p class="calibre24"><span class="font"><span class="calibre11">«Biliyorum, biliyorum. Elbette bazı gelişmeler var. Fakat buna rağmen yine aşağı yukarı aynı noktadayız. Çünkü ne tabiî ne de gelişme icabı ihtiyaçları karşılayacak halde değil.»</span></span></p>

  <p class="calibre24"><span class="font"><span class="calibre11">Selim son Karadeniz seyahatinde gördüklerinden bahsediyor. Vakfıkebir’in üstünde, âdeta tepede bir köydeki küçük dükkânda alüminyum kapkacaklar ve vita yağı.</span></span></p>

  <p class="calibre24"><span class="font"><span class="calibre11">«Tabiî,» diyor, «tabiî... İstihlâk şartlarımız o kadar değişti ki...» Elleri düşüncesini ifade edecek bir kelime, belki de bir misal aramak için kendisine bir fırsat verilmesini ister gibi tekrar Selim’e doğru uzanıyor. Selim bu küçük jestle ta çocukluğuna, Erenköy’ündeki köşke gidiyor. Bütün sokağı, belki semti görüyor. Tulumba ile çekilen su, petrol lâmbaları, kışları sofalarda ve odalarda yanan üç dört odun sobası, körükle mangal başında oturan ihtiyarlar. Ve Konya yolunda sırtında heybesi yahut daha havaleli bir yük aşağıdan doğru gelen köylü kadınların rahat bakışı. Dönüşte bu kadınların Zonguldak’a maden ameleliği için giden erkekleri. Vapurda ekmekle hıyar turşusu yiyen biçare insanlar. «Bütün dönüş boyunca güvertede bir tek türkü ve kemençe sesi işitmedik ...»</span></span></p>

  <p class="calibre24"><span class="font"><span class="calibre11">«Bir kere hareketin adını bile koyamadık. Derdimiz Türkiye’nin, sanayileşmesi mi? Bu büyük mütasyonu sağlayacak bir çoğalma ve artma yok. Ne de onu başaracak kalifiye insanı istihsal edebildik.»</span></span></p>

  <p class="calibre24"><span class="font"><span class="calibre11">«Yarabbim ne acayip salatayım.» Nerde ise yumurtladığı cümlenin ukalâlığına kendisi de gülecek. Ama yapamıyor. İki başlı yaşamanın bütün güçlüğü ile bedbaht, içindeki monologa bir ucundan devam ediyor. «Kışın burası nasıl ısınır? Leylâ ki o kadar çok üşür ve kaloriferin önünden ayrılmazdı. ..»</span></span></p>

  <p class="calibre24"><span class="font"><span class="calibre11">Sabih Bay biraz ötede kırklık, biraz toplu fakat cömertçe güzel bir kadını selâmlıyor. Sonra Selim’e biraz evvelki gülümseme ile âdeta onu korurmuşcasına eğiliyor. «Üzülmeyin, beyefendi üzülmeyin... Umumî ahlâk düzelmeden hiçbir şeyi yoluna koyamazsınız.» Ve karşısındaki tam «Ahlâk, refahın ve bilhassa gücünün boşa gitmediğini anlayan çalışmanın çocuğudur.» diye cevap vermeye hazırlanırken «Bendenize müsaade,» diyor. «Müşerref Hanımefendi otomobilleriyle bendenizi götürecekler. ..» Uzun, güzel, kemancı elini uzatıyor. Selim her defasında olduğu gibi onu siyah frakı içinde kibar, temiz, elinde bir Stradivaryus kemanı ağır avizelerin altında yavaş yavaş eğilerek, doğrularak önündeki kalabalığı selâmlar görüyor. «İki mürekkep balığı bir sığlıkta denizde karşılaştılar. Birbirlerini kustukları mürekkeple selâmladılar ve ayrıldılar... Hangimiz daha çok mürekkep kustuk. Sanayileşme, mütasyon, hele insan istihsali... Tam Sabih Bey’in dinlemekten hoşlanacağı kelimeler. Daha doğru dürüst konuşamaz mıydım?» Hakikatte Sabih Bey’in kendisi de bu kelimeleri kullanabilir, fakat üçünü birden bir başkasının ağzından duymağa tahammül edemez. Bu eski müsteşar 1929’da İsviçre’de tahsilini bitirdiği senelerden beri bazı kelimeleri başkalarından işitmeğe tahammül edemez. O tenkitlerini ve tekliflerini daha ziyade ahlâk, bilgi gibi namusundan şüphe edilmeyecek kelimelerle yapar. Öbürlerini, kendi iç dünyasını bir lâhzada yıkabilecek küçük dinamitler gibi görür.</span></span></p>

  <p class="calibre24"><span class="font"><span class="calibre11">Sabih Bey, Müşerref Hanımefendi. Bir yaz akşamı tüneldeki küçük gramafoncu dükkânı. Büyük bir dikkatle seçilen alaturka plâklar ve Sabih Bey’in benden âdeta özür dilemesi. «Bir sene-i devriye var da... Bir türlü münasip bir hediye bulamadım...» Ve sonra heyacanla Mozart’tan bahsediş.</span></span></p>

  <p class="calibre24"><span class="font"><span class="calibre11">(---)</span></span></p>

  <p class="calibre24"><span class="font"><span class="calibre11">Canlı yazının sadece bir motif olduğu bu acayip kopya vaktiyle Selim’i çok düşündürmüştü. Şüphesiz biraz <i class="calibre9">Bostan</i> vardı bu işte. Bununla beraber bu değişme canlı manalarını kaybetmiş şekillerin kendi hayatlarına tek başlarına nasıl devam ettiklerini gösteriyordu. «Ama burada büsbütün başka...» Çok mühim bir şeyi keşfetmek üzere imiş gibi, beyaz filigranlı uçuk pembe atlas üzerinde Elhamra’nın salonlarında dinlenir gibi duran, insanla konuşmağa hazır kuşa bakıyor. «Belli ki söyleyecek bir şeyi var. Harikulâde denen şeyle yüklü. Harikulâde onu zaptetmiş. Ve bu harikulâde hikâyenin ta kendisi. Ne Süleyman’ın kendisi ne Belkıs tek başlarına bu aşk hikâyesinin sembolü olamazlardı. Bununla beraber bu sembol tek başına kalınca, ayeti okuyamazsam, bilmezsem sadece şekil oluyor. Garip şey...»</span></span></p>

  <p class="calibre24"><span class="font"><span class="calibre11">Acayip ve tatlı bir hülya içinde Süleyman’la Belkıs’ın hikâyesini ilk dinlediği zamana, çocukluğuna dönüyor. «Saliha o zamanlar benim için Belkıs’tı... Ve ben Süleyman’dım. Süleyman’lığın bir adım berisinde Süleyman. Çünkü Saliha benden on yaş büyüktü. Ve durmadan çenemi okşardı. Halbuki ben hep onu öpmek isterdim. Hem ayaklarının dibinde oturmak, orada dağılmak, akmak, hem de durmadan öpmek... Ve hep beni büyütecek, Saliha’nın yaşına getirecek mucizeyi beklerdim.»</span></span></p>

  <p class="calibre24"><span class="font"><span class="calibre11">Sonra birdenbire harikuladeyi kaybetmişti. Buna Nevzat sebep oldu. Nevzat birdenbire her şeyi yıktı. Yalnız kalışında içine kapandığı, kırk odasında dolaştığı sarayın altın anahtarını ondan Nevzat almıştı. Nevzat hastaydı. Annem yatağının başında' ona masal söylüyordu. Ben 'ayağının ucunda hem annemi dinliyor hem de onun masalı dinleyişini seyrediyordum. Büyük, açık gözleriyle... Nevzat durmadan «Sonra anne?» diyordu. «Sonra n’oldu?» Ve annesi yavaş yavaş bir çıkrık gibi biteviyeleşmiş sesiyle anlatıyor. «Sonra anne ...»</span></span></p>

  <p class="calibre24"><span class="font"><span class="calibre11">Birdenbire tarihler hikâyenin sonuna geliyor... «Onlar ermiş muratlarına...» Sesi yağı tükenmiş bir kandil gibi sönmeğe hazırlanıyor. Belki de bu dışarıdan doğru gelen satıcı seslerindendir. Bu eski köşkte, soyunmuş ağaçların arasında akşam saatlerinde satıcı sesleri o kadar değişirdi ki... Fakat Nevzat bu ipnozu kabul etmiyor. «Ama sonu anne? ...» diye ısrar ediyor.</span></span></p>

  <p class="calibre24"><span class="font"><span class="calibre11">«Evlendiler kızım... Masal bitti.»</span></span></p>

  <p class="calibre24"><span class="font"><span class="calibre11">O zaman Nevzat yüzünü annesine çeviriyor. Büyük gözlerinde açgözlü bir hoşnutsuzluk «Bitmedi ki bu...» diyor. «Keşke evlenmeseydiler. .. Ben bir daha masal dinlemem artık...» diyor. Sonra birdenbire çıplak bacaklarıyle yataklarından fırlıyor. Odanın öbür ucuna gidiyor, lâmbanın fitilini açıyor... Selim bu işin mekanizmasını bir türlü anlamamıştır. Bununla beraber o günden beri kendisini masal kahramanı gibi düşünmediğini çok iyi hatırlıyor. Zaten o zamanlar bana her şey Nevzat’tan gelirdi.</span></span></p>

  <p class="calibre24"><span class="font"><span class="calibre11">Birdenbire ellerini boş buldu. Kadehi yukarda bırakmıştı. Bereket versin Hilmi Efendi kendisine verilen işi unutmaz. Tıpkı eski masallardaki lalalar gibi yanı başında, Selim’e gülerek kadehini uzatıyor. Daha sonra Leylâ «Seni arıyordum.» diye geliyor.</span></span></p>

  <p class="calibre24"><span class="font"><span class="calibre11">«Şimdi geldiğini Refik söyledi. Bizi ne kadar unuttun Selim.» Selim birdenbire kelime bulamamış gibi susuyor... Birbirine bakarak gülüyorlar. Selim «Leylâ, Leylâ’cığım, unutmadım,» diyor. «Hiç unutur muyum! İşler. ..»</span></span></p>

  <p class="calibre24"><span class="font"><span class="calibre11">«Burada ne yapıyorsun?»</span></span></p>

  <p class="calibre24"><span class="font"><span class="calibre11">«Suat’ın resimlerine baktım. Şimdi de bu yazılara bakıyordum. Biliyorsun bu oyma beni daima düşündürdü.» İkisi birden Hüthüt kuşuna bakıyorlar. Hemen hemen Leylâ’ların Maçka’daki apartmanlarında on iki sene evvel olduğu gibi yan yana duruyorlar. Pencereden giren bir akşam ışığında Leylâ’nın yüzü daha sert,</span></span></p>

  <p class="calibre24"><span class="font"><span class="calibre11">daha zayıf.</span></span></p>

  <p class="calibre24"><span class="font"><span class="calibre11">«Annem nasıl anlatırdı bunları değil mi Selim? ...» Ve Leylâ annesinin sesini, konuşma tonunu bulmuş gibi devam ediyor. «Kuran’la bundan başka elimizde bir şey kalmadı. İkisi de Esma Sultan’ın büyükannemize verdiği çeyiz hediyesi. Zeynep Hanım bu oymayı çok severmiş. Zeynep Hanımefendi çok iyi hikâye anlatırmış. Ninem söylerdi. Her defasında yeni kelimeler bulurmuş.»</span></span></p>

  <p class="calibre24"><span class="font"><span class="calibre11">«Haydi, dışarıya çıkalım. Dışarısı çok güzel...»</span></span></p>

  <p class="calibre24"><span class="font"><span class="calibre11">Tıpkı eskiden olduğu gibi o önde Selim arkada kapıdan çıkıyorlar. Selim bu alelâde işi birden şaşırtıcı buluyor. Tekrar bir kapıdan çıkıyoruz, diye düşünüyor. Fakat hiçbir yere gitmemek için... Ne kadar çok kapılardan böyle beraber o önde, Selim arkada çıkmışlardı. Günün her saatinde ve İstanbul’un her tarafında... Ve sonra bir gün aşkın kapısından çıktık. Fakat ayrı ayrı olarak.</span></span></p>

  <p class="calibre24"><span class="font"><span class="calibre11">Bu sonuncu kapıdan böyle beraberce çıktıkları için Leylâ’yı rıhtımda olduğu gibi gördüğünü sanıyor. Nerdeyse küçük, sevimli, herhangi bir kadın olarak, diyecek. Demedim ama, düşündüm. Fakat birdenbire Leylâ ona dönüyor ve sessizce gülümsüyor. O da beraber bulunmalarına, yine bir kapıdan beraber çıkmalarına, sonra yan yana durup denizi seyretmelerine şaşırmış gibi.</span></span></p>

  <p class="calibre24"><span class="font"><span class="calibre11">Acaba o da benim gibi ikiye bölünmüş, biri karşısındakini tam gerçeğine indirmeğe çalışan, öbürü onu üst üste hatıralarının zamanında, ruhta ve uzviyetteki o derin akisleriyle beraber gören iki kişi gibi mi bana bakıyor? Fakat Selim bu ikiliğin mühim bir şey olmadığını, biraz sonra bu iki bakışın nerde ve nasıl birbirleriyle birleşeceklerini, birbirlerinde nasıl kaybolacaklarını çok iyi biliyor. Daha şimdiden içinde o eski sızı başlamıştı. Bu kadar güzel, sevimli, zayıf, insanlar arasında kendi hayat payını yaşamaktan başka bir şey istemeyen, kendi meseleleri içinde kaybolmuş bir mahlûka böyle zalimce tartıcı bir bakışla bakmanın, onu böyle teker teker saymaya çalışmanın sızısı. .. Biraz sonra bu sızı keskin bir acıma olacak, sonra değişecek, nefsini itham olacak ve sonra eski hayranlıklar başlayacak... Daha şimdiden bütün karışık cihazlarıyle eski makineyi kendi içinde doludizgin işlemeğe hazır görüyor. Merhamet, kıskançlık, itisal arzusu, , nefsini suçlandırma, kaybetmek, kaybetmiş olma korkusu ve bunların yanı başında bazen hepsini silerek yerine geçen, bazen hepsinin muhassılası arzu, bir elektrik santralinin düğmeleri gibi orada, kendi içinde bekliyorlar. Ve yine biliyor ki küçük bir vesile, içten bir itiş, dışardan bir temas bu düğmelerden birisini veya birkaçını birden harekete getirecek, birden mor, kırmızı veya yeşil bir ışık yanacak ve hemen arkasından bütün cihaz harekete gelecek. Nitekim biraz evvel sadece kendini ithamdı, şimdi o hafif hiddet başladı. Selim bu hiddet kadar içinde geçen şeylerin hiçbirine şaşırmazdı. Selim kendi içinde eski yılanın kımıldanışını bir çeşit lezzetle seyrediyor.</span></span></p>

  <p class="calibre24"><span class="font"><span class="calibre11">Karşıdan doğru gelen esmer delikanlı Leylâ’ya doğru yürüdü. Leylâ da ona doğru gidecek gibi. Sonra ikisi birden sanki vazgeçiyorlar. Delikanlı bir iki adım öteden onu selâmladı ve evin içine girdi. Leylâ’nın yüzündeki tebessüm bir an onu karşıladı. Sonra bütün çehresi katılaştı. Fakat bakışları hep onun peşinde. Hayır, artık Leylâ biraz evvelki küçük ve yalnız kendisinde başlayıp biten herhangi bir kadın değil. Arkasında aşkın ve kıskançlığın trajik ışığı var. Onunla birdenbire büyüdü, değişti. Muhayyilesindeki masal yüzünü, ebedî kadın çehresini aldı.</span></span></p>

  <p class="calibre24"><span class="font"><span class="calibre11">Akşam yatağına zor sığan kıpkızıl bir dere olmuş, karşı sırtlarda şekil değiştiren bir çeşit yelpaze halini alan mor bulutun arasında akıyor. Birkaç küçük bulut bu alev derenin hızıyle sanki didik didik dağılıyor. Fakat daha ötede İstanbul’un üzerlerine doğru mavi ve sarımtırak bir kumsal bütün bir muhayyel Çin kuruyor.</span></span></p>

  <p class="calibre24"><span class="font"><span class="calibre11">Esmer delikanlı hâlâ evin içinde. Belki de Suat’ın resimlerine bakıyor. Muhakkak şimdi yağmur altındaki Leylâ’nın önündedir ve biraz evvel kendisinin yaptığı gibi ressamın ne yapmak istediğini soruyor. Kendi kendine «Niçin, hangi hakla Leylâ’yı düşüncesinin mahremiyetinde böyle görmeğe çalışıyor? Ne demek istiyor?» diye soruyor.</span></span></p>

  <p class="calibre24"><span class="font"><span class="calibre11">«Gecem için bir şey demiyorsun? Ben artık evkadını oldum...» Siyah dekoltesi içinde zayıflamış yüzüyle ona bir daha gülümsüyor. Akşam, başının bütün bir tarafim büsbütün başka bir kadın yapıyor. Kendilerine kadar uzanan kıpkırmızı bir ışıkta gözleri, yakut küpeleri, dudakları parlıyor. «Acaba Selim boynumdaki ucuz kolyenin kendi hediyesi olduğunu fark etti mi? Bu akşam onun için bunu taktım. Ve Refik sırf bunun için bana o kadar tuhaf ve alaycı baktı. Hiçbir şey fark etmiyor. Hiçbir şey fark etmeyecek. O kadar kendi vehimleri içinde ki... Beni bir defa kendim olarak tanımasını ne kadar isterdim. Misafirlerimi evimde korkumdan ağırlayamıyorum.»</span></span></p>

  <p class="calibre24"><span class="font"><span class="calibre11">Leylâ içinde birdenbire kabaran heyecanla «Konuşsana Selim...» diyor. Ve sonra kavganın başlamasından korkmuş gibi ona sokuluyor, elinden kadehi alıyor, sıhhatine der gibi kaldırarak uzun bir yudum içiyor, sonra o da içsin diye ona uzatıyor.</span></span></p>

  <p class="calibre24"><span class="font"><span class="calibre11">(--)</span></span></p>

  <p class="calibre24"><span class="font"><span class="calibre11">Bir eli yakasının iliğinde ve saçları hemen hemen yüzünde ona bakıyor. «Niçin sormuyor? O kadar gülünç bir şey ki bu... Sorsa ve ben de söylesem. Tanımıyorum. Hiç tanımadığım bir insan. Gelmiş işte... desem, fakat sormuyor. Sormayacak.»</span></span></p>

  <p class="calibre24"><span class="font"><span class="calibre11">«Hayır sormayacağım! Nasıl soranın?» Her ikisi de omuzlarında birikmiş tecrübelerin ağırlığı, bir şey bekler gibi susuyorlar. Sonra Leylâ birden silkiniyor. «Ben gidiyorum. Misafirlerimi ağırlayacağım.» Ve sessiz istediği alayı, şımarıklığı ve çocukluğu koyamadığı için bozulan tebessümüyle hakikaten küçük ve biçare bir şey oluyor.</span></span></p>

  <p class="calibre24"><span class="font"><span class="calibre11">Güneş eski Girit vazolarının ahtapotu olmuş, karşı sırttan alev kollanın dört yana uzatıyor. Ve kendisi bu ahtapotun ta ortasında kırmızı kanlı bir göz gibi bakıyor. Nerdeyse bu kollardan biri oldukları yere kadar uzanacak. Deniz önlerinde sanki kan siyahı.</span></span></p>

  <p class="calibre24"><span class="font"><span class="calibre11">«Şimdi İstanbul’da olsaydım. Bir sinemada. İkimizin beraber o kadar güldüğümüz, benim onun hoşuna gittiğini bildiğim için o kadar çocuklaştığını filmlerden birinde.»</span></span></p>

  <p class="calibre24"><span class="font"><span class="calibre11">«Biraz etrafa karış, n’olur! Herkes bizimle meşgul. Bizi o kadar beraber görmeğe alışmışlar ki. Hep mana veriyorlar!» Asıl söylemek istediğim bu değil. Beni hangi korkunç hayalde böyle hülâsa ettiğini sormak istiyordum. Niçin, niçin yalnız kendisine ait şeyleri günlük hayatım sanıyor? «Bak, ne güzel kızlar var! Eğlen. Son zamanlarda gençlik pek hoşuna gidiyormuş.» Bu sefer rahat ve çapkınca gülümseyerek uzaklaşıyor.</span></span></p>

  <p class="calibre24"><span class="font"><span class="calibre11">Selim arkasından içi sızlayarak bakıyor, Kendisi olabilmek için muhakkak benden uzakta mı olması lâzım? Kendilerini gerçekten aşılmaz bir çember içinde görüyor. Yukardaki genç adam hâlâ Suat’ın resimlerine mi bakıyor? Suat nerde acaba? Suat’ı bulsam... Kıskançlık arzuya neden bu k&amp;dar yakın? ... İç içe odalar gibi bir adımda öbür tarafa geçiliyor. Hatta adım bile yok. Kıskançlık arzunun öbür yüzü. Kadehini bitiriyor. Küçük bir dalga Leylâ’nın vücudu olmuş, kendisi üstünde dönerek ona doğru geliyor. Arkasından bir başkası daha şiddetli onu takip ediyor. Fakat tam birleşeceklerini sandığı noktada birbiri ardınca dağılıyorlar. Şüphesiz biraz ötede tekrar teşekkül etmek için. Bu oyun sonuna kadar sürebilir. Fakat her tarafta Leylâ’lar var. Karşıda, akşamın tükendiği yerde yandan ziyadesi alev, pembe ve mavi bir başka Leylâ. Yeşilimtırak gökte rüzgârlara kendini vermiş. Boğaz’dan doğru hafif kabaran, gül kokusu, yasemin, hanımeli kokusu, deniz kokusu ve Boğaziçi’nin kendi kokusu ile gelen bu hafif rüzgârda da Leylâ’lar var.</span></span></p>

  <p class="calibre24"><span class="font"><span class="calibre11">Arzu kıskançlığın hemen yanı başında... Fakat arzunun ötesi var. O kendiliğinden sayısız dehlizlere açılır. Selim böyle anların sonunu hatırlayarak âdeta utanıyor. Kendini evvelâ telefon başında, sonra kulağı sabırsızlıkla kapının zilinde görür gibi oluyor. Sonra bir yığın çılgınlık. Ah bu insan denen bu cezir ve med halindeki hayvan. Sonra birdenbire başlayan o iğrenme hissi... Biraz evvel haşrüneşr olduğu vücudu kendine ilelebet yabancı bulmanın azabı. Bütün o tecritler ve umumileştirmeler... Allahaısmarladık şekerim. Güle güle yavrum... Kapının arkasında ve aynanın önünde ellerine o tanımadan bakış. Ben mi idim bu? Şüphesiz ki değil.</span></span></p>

  <p class="calibre24"><span class="font"><span class="calibre11">Leylâ ile hiç de böyle olmuyordu. O devamlı açlığım ve susuzluğumdu. Korkum ve lezzetim...</span></span></p>

  <p class="calibre24"><span class="font"><span class="calibre11">Akşam bütün oyununu bitirdi. Birkaç gri ve pembe buluttan, kanlı serum sansı bir ışıktan başka hiçbir şey kalmadı. Fakat Ramis kırlarında, Büyükçekmece’de, hatta Üsküdar’da böyle değildir. Boğaz’da akşam erken olur. Karşı yakada ışıklar yandı. Küçük lâmbalar küçük evlerde, köşklerde, başka Leylâ’ların başka Selim’lerin aşklarını, ıstıraplarını ve yalnızlıklarını beklemeğe başladılar.</span></span></p>

  <p class="calibre24"><span class="font"><span class="calibre11">Yukardaki delikanlı Selim’in muhayyilesinde hep yağmur altınd Leylâ’yı seyrediyor. Ve Suat bunu bildiği için bir yerlere gizlenmiş, yumruklarını sıkıyor. Cihangir’dekii evde Heleni'nin yeğeni yatak odasındaki aynanın önünde saçlarını düzeltiyor ve kendisine fark ettirmeden kalçalarının oyununu seyreden çıplak kollarına imrenen ihtiyar budalayı düşünerek kendi kendisine gülüyor. Kıskançlık ile kapı bir komşu. Fakat arzu kolay kolay objesini muhafaza edemiyor. Onun sayısız dehlizleri var… Hepsi Leylâ’sızlığa çıkan dehlizleri.</span></span></p>

  <p class="calibre24"><span class="font"><span class="calibre11">Bir kere bile doğruyu görmedi. Hiçbir şey anlamadı. Başınım beri bu hep böyle oldu. Hangi acemice hareketimi tefsir etti? Hangi hayalim onda benim yerimi aldı? Niçin yanımda iken birdenbire dikkat kesiliyor sanki? Ben öylesi kadın değilim ki... Hiçbir zaman olmadım. «Pasyans açıyordum. Birdenbire geceki rüyamı hatırladım. İkinizi beraber görmüştüm. Onunla beraberdiniz. Ve beraber olduğunuzu anladım. Onun için geldim.» Ne yapabilirdim? Evime gelmiş adamı kovacak mıydım? O kadar eski dost, hemen hemen çocukluk arkadaşı. Gidin allahaşkına... Gidin, hemen gidin. Ben biçare bir esirim. Muhabbet pazarından satın alınmış bir esir. Zincirsiz bir köle, cariye... Gidin. Benim hiçbir hürriyetim yoktur. Burada olması lazım değil. Zaten düşüncesi beni korkuda yaşatmağa yetiyor. Bir de kendisi görürse... Elbette böyle konuşmazdım. Elbette... O zaman da bana bir şey sormadı. Hiçbir şey söylemedi. Haydi çıkalım, dışarda yemek yiyelim dedi. Fakat biliyordum. Üçümüz beraber çıktık.</span></span></p>

  <p class="calibre24"><span class="font"><span class="calibre11">Bütün o ay bu manasız tesadüf yüzünden her ikisi için de bir cehennem olmuştu. Fakat garip bir cehennem. Alevleri hem acıdan öldüren hem de lezzetten çıldırtan bir cehennem. Birbirlerini hiçbir zaman o kadar fazla istememişler, o kadar derin şekilde birbirlerinin olmamışlardı. Birbirimize daima çok uzaklardan ve son bir defa için gelir gibi seviştik. Kıskançlığın, geçimsizliğin, emniyetsizliğin, anlaşmazlığın, hiddetin, isyanın, pişmanlığın kırbaçlan altında iki itisaf manyağı gibi birbirlerine sarılmış hayallerini, hâlâ bile korkarak ve ürpererek hatırlardı.</span></span></p>

  <p class="calibre24"><span class="font"><span class="calibre11">Şimdi artık bunların, hiçbiri yok. Günlerim karşımdaki dalgalar gibi birbiri peşinden aynı oyunu tekrarlayarak geliyorlar. Selim hiçbir istemedi. Hiçbir sual sormadı ve hiçbir sözüme inanmadı. Sadece beni istedi. Beni aldı. Daima bir başkasının, bütün dünyanın elinden alıyormuş gibi aldı. Bir ay sadece bir harp ganimeti gibi hürriyetsiz, iradesiz, yalnız teslim olarak, bana verileni alarak, onun kolları arasında ve kendi içimde yaşadım.</span></span></p>

  <p class="calibre24"><span class="font"><span class="calibre11">Sonra o korkunç otomobil kazası. Nuri ölüyor. Haberin geldiği gece Selim’e ölüm bile o günün tesadüfünü unutturmuyor. O geceyi ne Selim’e ne de kendime affedebilirim. Ve şimdi... Sadece o gecenin ayıbı yüzünden ben şimdi...</span></span></p>

  <p class="calibre24"><span class="font"><span class="calibre11">Refik böyle değil. Refik emniyetin kendisi. Refik bir insanı sevdiğini biliyor. Refik’i bulmam lazım. Refik... Daha ilerisine gidemiyor kendi kendisiyle konuşmamaya karar vermiştir. Kendi içim memnu mıntıka... İlerledikçe sular tehlikelileşiyor; Bereket versin ki ben şimdi sadece bir ev kadınıyım. Ve böyle olmaktan mesut büfeye bakıyor. Hiç de fena tertip edilmemiş. Sadiye çiçekleri çok iyi serpiştirmiş. Zavallı Sadiye... Ah bu Suat biraz başında bir adam olsa. Ev denen şeyin kıymetini bilse... Arasına girdiği kalabalıkta Sadiye’yi ve Suat’ı arıyor. Sadiye şüphesiz misafirleriyle meşgul. Sadiye benden şüpheleniyor. Herkes benden şüpheleniyor ve bir şey istiyor. Olduğu yerde silkiniyor. Etler iyiydi. İstakozları ben kendim buldum. Emine Hanım midye tavasını yapmayı öğrendi artık...</span></span></p>

  <p class="calibre24"><span class="font"><span class="calibre11">Genç bir adam yavaşça sokuluyor. «Size bir şey ikram edebilir miyim?»</span></span></p>

  <p class="calibre24"><span class="font"><span class="calibre11">«İçecek bir şey... Bir kadeh içki.»</span></span></p>

  <p class="calibre24"><span class="font"><span class="calibre11">Genç adam hizmet edebilmekten mesut masanın öbür tarafına koşuyor. Ne kadar ciddi giyinmiş. Gri simokinler içinde sanki sesini yeni deneyen bir horoz. Demek hâlâ böyle giyinenler var?... Kimdi acaba?..</span></span></p>

  <p class="calibre24"><span class="font"><span class="calibre11">Delikanlı bir dakika sonra elinde iki kadeh martini ile geliyor. Hiç tanıdığım insan değil. Ama... Galiba Şefik’lerin kokteylinde... Birden o akşamki sarhoşluğunu hatırlıyor. Yapmadığım delilik kalmadı. Demek Selim’den bunun için ayrıldım. Hürriyetimiz... Ya yemek yetmezse, misafirler aç kalırsa... Hilmi Efendi börekleri getirdi. Acele değil mi?... Rakı âleminden evvel... Refik bu iş sabaha kadar sürer demişti.</span></span></p>

  <p class="calibre24"><span class="font"><span class="calibre11">«Sıhhatinize hanımefendi...»</span></span></p>

  <p class="calibre24"><span class="font"><span class="calibre11">«Sıhhatinize...» Kadehlerini kaldırdılar. Leylâ elindeki martiniye âdeta korku ile baktıktan sonra uzun bir yudum içiyor. İlâç gibi.</span></span></p>

  <p class="calibre24"><span class="font"><span class="calibre11">«Elbiseniz çok zarif... Zaten siz daima iyi giyiniyorsunuz.»</span></span></p>

  <p class="calibre24"><span class="font"><span class="calibre11">Bir şey söylemem lâzım. Ama ne söyleyeceğim? Ben sekiz sene susmuş bir kadınım. Şimdi artık hep içimde konuşuyorum. Sekiz sene. Dünyanın en uzun tüneli. Bir şey söylemem lâzım. Başım iki yana çeviriyor, çıplak omuzlarına bakıyor. Selim omuzlarımı ve kollarımı çok severdi. Delikanlı onun sükûtundan ürkmüş, dudaklarında acayip bir tebessüm o da etrafına bakıyor. Belli ki beyhude yere girdiği bu oyundan çıkma çareleri arıyor. Hayat böyle. Bazen insanın etrafında birdenbire daralır. Annesini mi sorsam acaba? Kadehini gülerek delikanlıya kaldırdı.</span></span></p>

  <p class="calibre24"><span class="font"><span class="calibre11">Bu tebessüm kendisinde en çabuk bulabildiği şeydir. Ve galiba en tesirlisi. Ah bu martini biraz daha içilebilecek bir şey olsaydı. Ne garip misafirlerimize en sevmediğimiz içkileri ikram ediyoruz. Ve onlar da çıldırıyorlar... Kibarlık! İçerde yemek odasının rafımdaki viski şişesini çoktan görmediği bir dost gibi hatırlıyor. Yanı başındaki rakı şişelerini de öyle. Kendisini mutfakla yemek odasının arasındaki küçük koridorda görüyor. Refik’le akşam yemeklerini mutfakta yiyiyoruz. Küçük masada... Ve Emine Hanım’ın gözleri önünde. Emir, ayağımızın dibinde... Ama Emir şimdi hasta. Zavallı Emir...</span></span></p>

  <p class="calibre24"><span class="font"><span class="calibre11">«Bu gece sizi seyredebilecek miyiz? O gece oyununuz muhteşemdi...» Leylâ uykudan yeni uyanmış gibi karşısındakine baktı ve neden sonra anladı.</span></span></p>

  <p class="calibre24"><span class="font"><span class="calibre11">«Size öyle gelmiş. Ben oyun filan bilmem.» Sesi diken diken. Bunu fark ettiği için gülümseyerek ilâve ediyor. «Hem o gece ben sarhoştum.»</span></span></p>

  <p class="calibre24"><span class="font"><span class="calibre11">Genç adam yalvarıyor:</span></span></p>

  <p class="calibre24"><span class="font"><span class="calibre11">«N’olur bu gece de sarhoş olun. Size o kadar yakışıyor ki. Affedersiniz çok güzeldiniz demek istedim.»</span></span></p>

  <p class="calibre24"><span class="font"><span class="calibre11">Leylâ çocuğuna anlatır gibi anlatıyor:</span></span></p>

  <p class="calibre24"><span class="font"><span class="calibre11">«Bu gece evsahibiyim. Sarhoş olursam ayıp olur. Hem sonra hasta oluyorum. Annem bana hep içme diye nasihat ederdi.» Tanımadığı bir insana kendi hakkında böyle izahat verdiği için birdenbire katılaşıyor. Kadehi elinde karşı büfeye doğru yürüyor. Hürriyetim, diyor, hürriyetim... Demek bunun için hürriyetimi istiyordum; üç gün sonra tanıyamayacağım bir yığın insanın karşısında göbek atmak için. Çok mu ayıp sanki diye birdenbire şaşırıyor. Kadehini ilk rastgeldiği garsonun tepsisine bırakıyor. Selim bunu biliyordu. Zaten Selim’in bütün kabahati her şeyi bilmesi ve fark etmesiydi. Bereket versin o gece Selim yoktu. O gece... O gece Selim’in yokluğu vardı. Garip bir şey bu. Selim’in yanında olduğumdan başka türlü bir yalnızlık. Sonra birdenbire Selim’i ve her şeyi unuttum. Sevmek için muhakkak ayrılmak mı lazım? Hiç olmazsa bazı anlarda böyle düşünüyor.</span></span></p>

  <p class="calibre24"><span class="font"><span class="calibre11">Deminki esmer delikanlı yarı profesyonel dansör, yarı yüzme hocası — hafif bir tebessüm, romanlardan ve karikatürlerden öğrendim bunu — Cenubî Amerika cazcıları biçimi pantolonunun üstünde göğsünü şişirerek kısa kesilmiş, ince siyah bıyıklarının altında kendinden emin bir gülümseme ile ona doğru</span></span> <span class="font"><span class="calibre11">yaklaşıyor. Yine selâmlaşacağız. Bu da nerden çıktı? Kim getirdi? Bereket versin bir misafir kalabalığı araya giriyor. Selim’in hakkı var mı dersin? Birdenbire eski arkadaşı Sabiha ile karşılaşıyor.</span></span></p>

  <p class="calibre24"><span class="font"><span class="calibre11">«Hep seni arıyordum. Bir ara görür gibi oldum. Kusura bakma...»</span></span></p>

  <p class="calibre24"><span class="font"><span class="calibre11">«Tabii», diyor Sabiha, «tabiî... Bu kadar kalabalık içinde. Muazzam evsahibi oldun Leylâ. Bu ne masa, ne güzel gece... Bunlar ancak senin yapabileceğin şeyler...»</span></span></p>

  <p class="calibre24"><span class="font"><span class="calibre11">Leylâ hiçbir zaman bu kadar mesut olmamıştır. Kadın sesi, sadece kadından bir dünya. Tevekkeli değil eskiden kadınlar birbirleriyle o kadar dosttular.</span></span></p>

  <p class="calibre24"><span class="font"><span class="calibre11">«Yok a canım.., Bir şey yok. Hepsi bu kadar.» Ve ellerini açarak masayı gösteriyor. «Korkanın aç kalacaksınız.» Sabiha sade hayranlık ona ve masaya bakıyor.</span></span></p>

  <p class="calibre24"><span class="font"><span class="calibre11">«Jambonlar, midye tavaları, hep harika...»</span></span></p>

  <p class="calibre24"><span class="font"><span class="calibre11">Sabiha yemeği sever. Acıkınca her şeyi unutacak kadar. Mektepte hep öyle değil miydi? Dolabında daima evden getirilmiş bir şeyler vardı, hem de nefis şeyler... Sonra yemekten anlar da.</span></span></p>

  <p class="calibre24"><span class="font"><span class="calibre11">Sabırsızlıkla eski arkadaşının konuşmasını istiyor. Hiçbir zaman kadın sohbetine bu kadar susadığını bilmiyor. Konuşsa, hepsi birden konuşsa da aralarında kaybolsam. Bana kadın dertlerinden kadınca saadetlerinden bahsetseler, kocalarından şikâyet etseler, çocuklarını anlatsalar. Yalvarır gibi Sabiha’nın yüzüne bakıyor. Sabiha’nın, Atıfet’in, Nuriye’nin yüzlerine bakıyorum. N’olur konuşun, kendinizden bahsedin. Hayatınıza sığınmaya geldim. Kendisini Sabiha’nın Üsküdar’da babadan kalma ahşap evinin kapısında sanıyor. Salkım ağaçları ve kumru sesleri. Sonra mermer taşlıktan geçiyor. Sonra maltız döşeli geniş mutfak. Kalaylı tencereler, eski kuşhaneler, kapaklan üstüne örtülmüş eski sahanlar için yapılmış geniş raf. Sonra beraberce tahta merdivenlerden çıkıyorlar. Küçük Nejat’ın yattığı odaya giriyorlar. Ihlamur ve ilâç kokusu. Nejat’ın anjin olmadığı gün yoktur.</span></span></p>

  <p class="calibre24"><span class="font"><span class="calibre11">Fakat Sabiha ne evinden ne mutfağından ne de Nejat’tan bahsediyor. «Nejat mı?.. Onun ikmali var. Hem bakayım, kaç derstendi? Üç dersten. Acayip şey değil mi? Getirecektim, fakat istemedi. Ben çalışacağım, dedi.» Sonra küçük bir kahkaha atıyor. «Zannederim komşunun kızına âşık. Baba ana evde yok.</span></span></p>

  <p class="calibre24"><span class="font"><span class="calibre11">Hiç bu fırsatı kaybeder mi? Tabiî çocukça bir şey. Dün bir şiir yazmış.»</span></span></p>

  <p class="calibre24"><span class="font"><span class="calibre11">Birdenbire tekrar Leylâ’ya dönüyor. Onu teker teker sayıyor! «Evlilik yaramış sana Leylâ...» diyor. O zamandan beri beni hiç görmedi mi? «Bu gerdanlığı nerden buldun? Fevkalâde bir şey. Dur bakayım, taşların arasında bir şey var. ..»</span></span></p>

  <p class="calibre24"><span class="font"><span class="calibre11">Leylâ saçlarının dibine kadar kızardığını zannediyor.</span></span></p>

  <p class="calibre24"><span class="font"><span class="calibre11">«Arma, diyor. Floransa şehrinin arması. ..»</span></span></p>

  <p class="calibre24"><span class="font"><span class="calibre11">«Öyle ya... Geçen sene Avrupa’da idiniz!»</span></span></p>

  <p class="calibre24"><span class="font"><span class="calibre11">Sabiha Hanım’ın kıskançlıktan kabaran sesi onu evinden, mutfağından, hasta oğlunun yatağının başından bir lâhzada kovuyor. Gidecek hiçbir yerim yok. Ben daima dört yol ağzındayım. Hatta kendi evimde bile...</span></span></p>

  <p class="calibre24"><span class="font"><span class="calibre11">«Refik Bey bize yalıyı gezdirdi. Çok güzel. Evlendiğine ne iyi ettin Leylâ. Bu şansı kaçırmadın. Zaten sen daima akıllısın. Mektepte de öyle değil miydin? Durur durur, sonra birden her şeyi düzeltirdin. Biraz da talihin yardım ediyor ya...»</span></span></p>

  <p class="calibre24"><span class="font"><span class="calibre11">Leylâ kolyenin kendi seyahatinde alınmadığını ona söyleyemediği için bayağı mustarip. Kolye, iyi ama onu bana Selim gönderdi. Hem de evlendiğim hafta aldım. Mektubu da onu da... Niçin yaptım sanki bu işi?</span></span></p>

  <p class="calibre24"><span class="font"><span class="calibre11">«Yarın Hüsniye Hanım tayyare ile İstanbul’a dönüyor. Sana onunla ancak küçük bir kolye gönderebiliyorum. Ne yapayım, param henüz gelmedi. Ötekiler Paris’ten, Roma’dan aldığım şeylerdi. Ponte Vecchio’dangeçiyordum. Birdenbire seni hatırladım. Daha doğrusu kolyeyi evvelâ dükkânda, sonra senin boynunda gördüm. Karşımda imişsin, aynanın önünde giyiniyormuşsun gibi bir şeydi. Bunu o kadar iyi gördüm ki. Orada bırakamazdım artık. Hakikatte onu sen kendin seçtin demektir. Ponte Vecchio, dört yüz sene evvelki gibi. Kuyumcular, mücevherler, süs dükkânları ... Bütün İtalya. Dün akşam Fiesole’de ay ışığında saatlerce seninle beraberdim. Oradan da bir hediyem var. Küçük, manasız bir şey. O kadar manasız ki göndermeğe cesaret edemedim, cüzdanımda saklıyorum. Seni düşünürken kopardığım bir taflan yaprağı. Sakın budalalık deme, bana gülme...»</span></span></p>

  <p class="calibre24"><span class="font"><span class="calibre11">Refik elinde iki kadeh rakı karısına yaklaşıyor. «Deminden beri dikkat ettim, hiçbir şey içmiyorsun, ayıp! Şu rakıyı al. Sıhhatine. Midyeler çok güzel. Korkarım yine sen kızarttın...»</span></span></p>

  <p class="calibre24"><span class="font"><span class="calibre11">Leylâ Refik’in iki parmağı arasında tuttuğu midyeye ağzım uzatıyor.</span></span></p>

  <p class="calibre24"><span class="font"><span class="calibre11">«Hakikaten fena olmamış... Emine Hanım kızarttı.»</span></span></p>

  <p class="calibre24"><span class="font"><span class="calibre11">Yan yana, yiyecekle dolu masaya, misafirlerine, tavan arasına kadar her penceresinden aydınlık sızan yalıya, Suat’la Sadiye’nin beraberce boyadıkları fenerlerle aydınlanmış bahçeye bakıyorlar. Tam karşısındaki lâmba bir Hitit güneşi. Yanı başındaki, ışığını kırmızımsı ve beyazı bol bir köylü çorabından gönderiyor. «Bunlar deli... Suat, saadetin nerde olduğunu bilmiyor.» Tekrar kadehi kocasına kaldırıyor ve Sabiha’ya gülüyor.</span></span></p>

  <p class="calibre24"><span class="font"><span class="calibre11">«Fiesole’ye Refik’le beraber biz de gittik... Sırf Selim’in gecesi için istedim bunu. Fakat hiç de Selim’in mektubundaki gibi değildi. Evvelâ yağmur yağmıyordu. Sonra kimsecikler yoktu... Taflanlar hiç de öyle kokmuyordu. Refik bir şeyler söylüyor galiba. Hayır, Refik Atıfet Hanım’la konuşuyor. Atıfet Hanım’la ve Sabiha ile... Refik kadınlarla konuşmaktan hoşlanıyor. Ne kadar vazıh ne kadar terbiyeli. Nasıl üşenmiyor, tane tane anlatıyor. Selim dünyada bunu yapamazdı. Nuri ya alay eder 'Yahut doğrudan doğruya işi çapkınlığa dökerdi. Bir gece Ankara’ da benimle dans ederken... Niçin biz kadınlar bu kadar zayıf oluyoruz? Eğer Selim’in yüzünü görmeseydim bayağı vaat edecektim.»</span></span></p>

  <p class="calibre24"><span class="font"><span class="calibre11">«Hayır hanımefendi, öyle değil. Ama nasıl olduğunu bana sormayın. Yalnız işin öyle olmadığım biliyorum. Rakam da biraz mübalağalı. Fakat bu iş olmuş...»</span></span></p>

  <p class="calibre24"><span class="font"><span class="calibre11">Sabiha Hanım’ın sesi tekrar ve telâşla evine döndü:</span></span></p>

  <p class="calibre24"><span class="font"><span class="calibre11">«Ne olacak halimiz, bilmiyorum. Nejat’ı da bu sene leylîye verecektim. Cesaret edemedim. Üç çocuğun birden taksiti.»</span></span></p>

  <p class="calibre24"><span class="font"><span class="calibre11">Leylâ gülerek lâfa karışıyor. «Doğrusunu söyle Sabiha... Nejat’ı bırakamıyorsun. Öyle değil mi?»</span></span></p>

  <p class="calibre24"><span class="font"><span class="calibre11">«Galiba biraz öyle...» Ve Sabiha bütün çehresiyle, hüviyetiyle gülüyor: «Çok hastalıklı büyüdü. Sonra annem bizimle beraber değildi artık, hep ben baktım. Birbirimize alıştık...» Başka sebepleri yok mu acaba? İnsan kendisi araştırırsa neler bulmaz. Bir ömür bu. Fakat niye araştırmalı! İnsan ne diye kendisini yolcu zembili zannetmeli? Gözleriyle kalabalıkta kocasını araştırıyor. «Belki de en küçükleri olduğu için. Bazen büyüyüp evleneceğini, benden ister istemez ayrılacağını düşünüyorum da şimdiden telâş ediyorum.»</span></span></p>

  <p class="calibre24"><span class="font"><span class="calibre11">Sabiha cömert kadın. Hiçbir gizlisi, girift tarafı yok. Her şey açıkta. Açıkça seviyor, açıkça kıskanıyor, açıkça hesaplıyor. Ben hiçbir zaman onun gibi olamadım. «Üç dört senede bir çocuk doğurmazsam rahat edemem.» Büyük oğlu şimdi on sekizinde, kız on beşinde, Nejat on üçünde. Nejat için beraberce aradan çıkarlar demişti. Erken evlenmenin, derhal evlenmenin iyiliği. Kendisine hayat ve insanlar hakkında düşünmek fırsatı vermedi. Bir daha dünyaya gelirsem... Ama insan bir daha dünyaya gelebilir mi? Çocukken hep bunu düşündüm. Gelebilir miyim diye değil, geldim mi diye? Acaba bir dördüncüye niyetleri var mı? Çok kadınca bir merakla Sabiha’nın esmer yüzüne, toplu fakat nisbetli vücuduna, boynuna, göğsüne bakıyor. Güzel kadın. Güzel ve geniş. Kaymak bağlamış bir süt kâsesi gibi. İnsana emniyet veriyor.</span></span></p>

  <p class="calibre24"><span class="font"><span class="calibre11">«Haydi dans edelim...» Refik’in eh omuzunun üstünde ısrar ediyor.</span></span></p>

  <p class="calibre24"><span class="font"><span class="calibre11">«Dur şu kadehi bitireyim.» Kadehi Sabiha’ya, Afıfet’e, küçük Nejat’a kaldırıyor. Çünkü deminden beri hep küçük Nejat’ı hatırlıyor. Kıpkızıl saçları, çipil mavi gözleri, kadınca tatlı halleri, kollarıyle iki dizini kucaklayıp yere çömelişi, evi seven o çok tatlı tembelliği Leytâ’yı çocukluğundan beri sarmıştır. Ama şimdi büyüdü artık.</span></span></p>

  <p class="calibre24"><span class="font"><span class="calibre11">Dans etmeğe karar verdiği şu anda cazın sesini duymuş olmasına şaşırdı. Halbuki deminden beri çalıyordu. Elimle alnımı silsem nasıl olur? O kadar güç bir iş ki bu. Zaten imkânı yok. Refik beni sımsıkı yakaladı. Refik’in kollan arasındayım. Elim onun omuzunda. Ritm de alkol gibi. İnsanın damarlarına bir lâhzada yayılıyor. Ama onun sarhoşluğu başka türlü... Refik tam zamanında dansa başladı. Yoksa piste kadar kalçamı sallayarak gidecektim. Annemin en ayıpladığı şey. Annem... Neyi ayıplamazdı zaten. Ama biraz ısrar edince zahir âdet böyle, diye vazgeçerdi. Alışırdı. Anne sizin zamanınız değil artık, bugün hayat başka derdim. O zaman annem bana kızım, güneş başka taraftan mı doğuyor, diye sorardı. Hayır, inanmazdı sadece vazgeçerdi. Çok yorulmuş gibi vazgeçerdi... Refik’in annesi de öyle çabuk vazgeçerdi. Refik çok iyi dans ediyor. Kolları arasında insan âdeta kendi ağırlığından kurtuluyor. Sanki uçuyorum.</span></span></p>

  <p class="calibre24"><span class="font"><span class="calibre11">«Refik annenin tango için söylediğini hatırlıyor musun? ‘Nedir o hep kürek çeker gibi olduğu yerde gidip gelmek?’» Refik bu eski hatıraya gülümsedi. Sonra uçuşu biraz daha hızlandırdı. Hepimiz safra atıyoruz. Fakat nereye gidiyor? Hangi yıldıza? Asım da fena dans etmezdi. Toplantılarda hep ya Asım ya Refik beni dansa kaldırsın isterdim... Nuri şöyle böyle dans ederdi. Zaten Nuri’de her şey şöyle böyleydi. Ama Selim hiç dans edemezdi. Cebri yürüyüş gibi bir şey, derdi. Selim nasıl eder ki ritmi tutamaz. İyi ama şimdi ben ritmi tutmuş mu sayılırım? Hiç de değil. Sadece Refik’e uydum, o beni götürüyor. Eğer düşüncem başka yerlerde olmasa ayaklarımın ucunda bütün bahçe, son güller, ateş çiçekleri, Suat’la Sadiye’nin boyadıkları fenerler yavaş yavaş göklere doğru yükselirdik.</span></span></p>

  <p class="calibre24"><span class="font"><span class="calibre11">Selim’i dikkati felce uğratır. Selim daima kendi kendinin hapsettiği adamdır. «Hiçbir disiplini uzviyetime mal edemedim.» Zavallı Selim. Daima formül adamı kalacak. Tarif edince rahat ediyor. Fakat hakikaten böyle nereye gidiyoruz? Nereye gidiyoruz? Şu anda ki hiçbir şey artık kendisi değil. Her şey dönüyor. Her şey birbirine karışıyor, birbirinde kayboluyor. Nerdeyse hepsi birden silinecek. Zaten hepsi Refik’in yüzünde toplandı. Oradan çıkartmanın imkânı yok. Selim Nuri, Nuri Refik. Refik hepsi... O ihtiyar adam. Hangi ihtiyar adam? Niçin daima bir ihtiyar adam lazım? Nuri beni eskiden beri severdi ve Selim’i kıskanırdı. Selim de bunu bilirdi. Zaten Selim’in kabahati de bu değil mi? Her şeyi bilmesi, fark etmesi ve hepsini birden hatırlaması... Her an, her an, her an...</span></span></p>

  <p class="calibre24"><span class="font"><span class="calibre11">(---)</span></span></p>

  <p class="calibre24"><span class="font"><span class="calibre11">Selim’le her an korku içinde yaşardım. Her an yüreğim ağzımda... Selim’in susmaları... Daima mazlum, daima şüphe içinde... Ve daima mahpus. Zavallı Selim... Şimdi ki hürriyetini verdim, acaba yine öyle azapta mı? Sonuna doğru... Bu kavsi tekrarladığımız zaman... Musikinin eski pathe plâğında o kadar gıcırdayan yere geldiğini âdeta bir iklim değiştirmişler gibi içinde duydu. O kadar alışmıştım ki Ambasadör’de, Siyah Kedi’de bile buraya geldiğimizi bilirdim.</span></span></p>

  <p class="calibre24"><span class="font"><span class="calibre11">«Refik bizim gramofona ne oldu?»</span></span></p>

  <p class="calibre24"><span class="font"><span class="calibre11">Refik bir lâhza duraklar gibi oldu. Neden bu kadar çok hatırlar sanki? Ve niçin etrafının da kendisiyle birlikte hatırlamasını ister?... Bu Leylâ!... Hafızasında küçük, acayip, bugünkülerin yanında basit denilebilecek alet, nikel reseptörü, iğnesinin zümrüdü ile birdenbire çok zalim bir şey gibi parladı. Gramofon, hançer, bıçak, hatta revolver parıltısı ile... Sanki yine orada, Beyoğlu’ndaki küçük bekâr odasında, yahut hep birden bütün aile beş yaz üst üste Yeniköy’de tuttukları yalının o karanlık sofasın da imişler gibi: Hanımellerinin, alt kattaki şaraphanenin kokusuna karışan bayıltıcı kokusu...</span></span></p>

  <p class="calibre24"><span class="font"><span class="calibre11">«Nerden aklına geldi şimdi?...» Birden sustu. Sesinin gülmeğe çalışan cehdini beğenmemişti. Niçin hatırladı sanki?.. Ve nağmeyi yakalayarak bütün ustalığıyle dönmeğe çalıştı. Bir, iki... Fakat pathe gramafonu ve etrafında toplanmış insanları, Nuri’yi, Asım’ı, Cahide’yi, öbürlerini, hiçbirini sualin geldiği yerde bırakamadı. Onlar hepsi ağır bir safra gibi beraberindeydiler artık. Hep hatırlayacak mıyız böyle?.. Hep hatırlatacak mı? Ve Leylâ’yı gücendirmekten korkuyor gibi devam etti.</span></span></p>

  <p class="calibre24"><span class="font"><span class="calibre11">«N’oldu sahi?» Cevabı bekledi. Çünkü bu sualin cevabı daima Leylâ’nın ilk evlenmesi denen acayip ve karışık günlerin içinde kaybolurdu. Şüphesiz annelerden biri sözünü tutmuş, biçareyi azat etmişti. Belki de üç dört kayık tabağına, hatta birkaç çamaşır sepetine. Bununla beraber her defasında büyük gayretlerle yerine koydukları kırık koluyle, yeşil gözüyle, plâklarının ağırlığı ve eskiliğiyle bu gramofon onları hiç bırakmamıştı.</span></span></p>

  <p class="calibre24"><span class="font"><span class="calibre11">«Senin ilk Mısır seyahatinde... Zannederim ki o deli kız sattı. Annem, yengem o kadar şikâyet ediyorlardı ki...» tik Mısır seyahati. Bir yığın güçlükle toplanan para... Üçüncü mevkide bol bahşiş mukabilinde elde edilen tayfa yatağı. İkinci mevki güvertesinden seyredilen Akdeniz limanları. İzmir, Antalya, İskenderun, Beyrut, Akkâ... Küçüklüğünde hemen hepsini etrafında gördüğü, belki bir kısmını kendisinin de giyindiği şeylerle giyinmiş, sadakor entarilerinin üstünde ceket ve başlarında fes, kollarında altın saatler, Arapça ile karışık Fransızca konuşan Suriyeli, Lübnanlı delikanlılar. Akkâ’daki kayıkçı. Ya efendi sen de şıkacak? Ve benim yerimde Asım olsaydı çok başka türlü anlayacağım o acayip el işareti... Kal benimle... Şıkacak, şıkmayacak... Selim’in dediği gibi imparatorluk denen ortaoyunu. Zaten gerisini Selim’ den dinleyin. Çünkü bu seyahatin hikâyesi bizim hudutları geçtikten sonra hep Selim’in olurdu; Cezzar Ahmet Paşa, Mehmet Ali Paşa... Tanzimat ...</span></span></p>

  <p class="calibre24"><span class="font"><span class="calibre11">Susan cazın bıraktığı boşlukta, Leylâ ile karşı karşıya, sanki eski albümlerde sararan o hep bir arada çekilmiş fotoğraflardan birinde imişler de küçük bekâr odasını yahut Maçka’daki apartmanın salonunu, Yeniköy’deki yalının karanlık sofasını dolduran genç kalabalığının ve sigara dumanının, küçük konuşmaların, kahkahaların, flört ve kıskançlıkların içinden birdenbire ayağa kalkmışlar gibi, zamanlarından kopmuş, birbirlerinin karşısında bekliyorlardı. Çünkü Nüri, Asım, Ziya, Sophia, Cahide, Cevdet, öbür kızlar, erkekler, hepsi orada idiler. Hatta Selim bile. O kadar geç gelmesine, Leylâ’nın ve kendisinin hayatına bütün bu kalabalık dağıldıktan, gramofon kullanılmayacak kadar kırıldıktan, diskler iyice eskidikten ve gençliklerini saran dans kasırgası dindikten sonra gelmesine rağmen Selim bile orada idi. Çünkü Refik için Leylâ’nın bulunduğu her yerde Selim vardı, hatta biraz da yalnız başına, bütün öbürlerinin varlıklarını çok gerilere iterek. Bir insanın, birkaç insanın bulundukları her yerde öbürleri üzerinde yaptığı o acayip, ifade edilmesi güç, hatta imkânsız tesiri benimseyerek... Selim’den Refik ancak üçü beraber oldukları zaman kurtulurdu. Ancak o zaman eski mektep arkadaşı kendi buutlarına iner, zihni bir fiksiyon olmaktan çıkar, alelâde, hatta Refik’in biraz da acıdığı bir insan olurdu. Zavallı Selim pathe gramofonu görmemişti bile. Ama Ziya’yı tanıyordu. Evinde birkaç tablosu bile vardı. «Ömrümde poz verdiğim tek ressam odur. Yarabbim ne kadar kederli adamdı. Bilemezsiniz Leyla Hanım, nasıl bir resmimi yapmıştı! Muttasıl ağlıyordum. Hem nasıl! Bütün çehremle. Gözlerim, kaşlarım, yanaklarım, bütün omuzlar, kravatıma kadar... Yanağımda bilmem niçin koyduğu o morlar bile... Bilmem n’oldu bu resim? Ankara’dan gelirken, biraz da isteyerek, hani bazen kendimize bile itiraf etmeden istediğimiz şeyler vardır ya işte öyle, bir arkadaşıma bırakmışım.» Pathe gramofon Ziya’nındı. Bir gün bütün dans plâklarıyle beraber Refik’e getirmiş ve orada bırakmıştı. Tıpkı Selim’in portresi gibi. Selim bunun da sebebini anlatmıştı. Bu hipersensibl, bu göğüs hastası, gitgide belki resimden fazla sevdiği musikiye dayanamaz olmuştu. Herkes gibi dinleyemiyor ve bilhassa hiç unutmuyordu. Selim bunu bize kaç defa anlattı. «Ama sonra öleceğini anladığı günlerde tekrar musikiye dönmüştü. Yattığı dost evinde gramofon masanın üstünde iki plâğıyle âdeta açık dururdu. Keman konsertosu, küçük bir gece musikisi. Ziya Paris’ten beri bu iki esere vurgundu. Muhakkak birinden birini</span></span> <span class="font"><span class="calibre11">dinlerken ölmüştür.»</span></span></p>

  <p class="calibre24"><span class="font"><span class="calibre11">Refik olduğu yerde silkindi. Hatırlama denen şeyi hiç sevmezdi. Dünyada bundan gülünç bir şey olamazdı. Omuzlarını silkti ve Leylâ’ya «Haydi...» dedi.</span></span></p>

  <p class="calibre24"><span class="font"><span class="calibre11">Bu tangonun talihi de bu. Çalındı mı muhakkak tekrarlanacak. Bilen bilmeyen hiç kimse ondan vazgeçemez. Bundan güzel bir seyahat daveti olamazdı. Vakıa bu gece için bu imkânsız. Bu gece benim için ne Meksika ne başka yer var. Bu gece mazideyim. Benim o kadar biçare ve silik, sadece sadakat olduğum yıllarda. Bu gece Nuri’nin lodos dalgalan gibi patlayan kahkahalarına, insanüstü özentilerine, Asım’ın onu dinlerken daima parlak monoklüne sinen anlayışına... Monoklüne ve bütün hüviyetine. Beyaz ve kolalı gömleğine... Ablak yüzüne... «Muhakkak bu Nietzsche’yi okumalıyım. Hakikaten büyük adam.» Çünkü Asım Nietzsche’de kendi hayat telâkkisinin feylesofunu bulduğunu sanırdı. Hakikatte ne Nietzsche’yi ne de başka bir feylesofu tanırdı. «Şimdi çok enterasan iki kitap okuyorum. <i class="calibre9">Corydon</i> ve <i class="calibre9">Tohum Ölmezse</i>... Ah monşer hürriyet, hürriyet...» Bir, iki, üç... Niçin Antranik Efendi üçten sonra bir hoppa derdi? Sonra arkadan dört, beş gelirdi... Antranik Efendi’nin İngiliz Sefarethanesinin karşısındaki dans mektebi... Sophia ile oraya ilk gidişleri. Sonra Cahide’yle... Tıpkı şimdi Leylâ ile olduğu gibi yanak yanağa, boyun boyuna... Bir, iki, üç. Hoppa... Sonra dört, beş. Bütün o kalabalığı eve ben sokmuştum. Hepsi benim dostumdu.</span></span></p>

  <p class="calibre24"><span class="font"><span class="calibre11">Maslak yolundaki çiftlikte... Sophia ile yalnız başımıza olduğumuz zaman bu tango ile dans ederdik. Cahide böyle uzaklara gitmezdi. O daha ziyade pasajdaki küçük odayı severdi. Ürkek bir kuş gibi helecan içinde gelirdi. Sonra o acayip albümü görür görmez... Lütfü’nün albümü... Çünkü Cahide aşkı hiçbir zaman tabiî bir şey gibi almadı... Onu daima bir cerire, bir günah gibi gördü ve öyle sevdi. Refik’in de bu eski gençlik dostunu sık sık hatırlaması, araması bu yüzdendi. Cahide her an iğfal edilirdi. Cahide’nin uzun kirpikleri daima ^inik, daima duaya hazırlanmış içe çekik hali, bir Murillo tablosundan koparılmış veya melek edası vardı. Fakat Maslak yolundaki çiftliğin başka misafirleri de vardı. Çifte nara ve zurnalarla, balalaykalarla oynatılan kadınlar. Vıcık vıcık tenler. Ve ertesi sabahların azabı. Çok defa bir hamamda sabahlardık. Halvetin bulanık aydınlığında yarı sarhoş, bitap, beyaz Bursa havlularının üzerinde iyice doymuş, çamura batmış büyük tanklar gibi, iki yana sallana sallana güçlükle yürüyen tahtakuruları... Boş mideye ilk inen bol limonlu çayın verdiği bulantı... Sonra Leylâ’ya götürülecek hediyeyi seçmek için uğranılan Beyoğlu mağazaları... Ve küçük paket elde yorgun, uykusuz eve dönüş. Bak şekerim sana ne aldım... Leylâ’nın dargın yüzü. Dün gece seni çok bekledik Refik. Hem misafir çağırırsın, hem gelmezsin. Haydi git yat, yüzün yemyeşil... Sakın annene görünme... Ve bir türlü açılmayan paket.</span></span></p>

  <p class="calibre24"><span class="font"><span class="calibre11">Hayır bir idealin muhafazası çok güçtü. İnsanın onu olduğu yerde tutabilmek için ne karışık yollardan geçmesi lâzımdı. Karısını iki eliyle sımsıkı yakaladı. Hiçbir şey düşünmemeğe karar vermiş gibi muntazam, dikkatli, ağır ve baygın. Çünkü tango denen bu allahın belâsında başka şey yapılamazdı. Ritmin bütün hakkını vererek yürümeğe başladı. Hiç olmazsa bir vals olsaydı, dönmeğe, uçmağa müsait bir şey ve hepsini serpe serpe dönseydim...</span></span></p>

  <p class="calibre24"><span class="font"><span class="calibre11">«Selim’e Antranik Efendi ne demişti Leylâ?»</span></span></p>

  <p class="calibre24"><span class="font"><span class="calibre11">«Ne bileyim ben...» Bu Refik durup dururken neler hatırlamaz. «Dur, galiba bulacağım... İşte paranız beyzadem. Öbür derslerinki de... Siz dans öğrenemezsiniz... Zira bu sanat dad-ı haktır...» Ve hiç taklit yapmasını bilmeyen Selim’i taklit ederek «Sanat dad-ı haktır.»</span></span></p>

  <p class="calibre24"><span class="font"><span class="calibre11">Hayır Selim’i unutamayacaklardı, unutmalarına imkân yoktu. Korkunç bir şeydi bu. Garip şekilde korkunç... Ne Selim’i ne de öbürlerini. Ne Ziya’yı ne Nuri’yi... Hiçbirini unutamayacaklardı. Hiçbir şey unutulmuyor. Bu hesapta tasfiye yoktu.</span></span></p>

  <p class="calibre24"><span class="font"><span class="calibre11">«Kızım ve karım...» Kapitol’de rastladığım avukat yeni evlendiği kansını bana böyle tanıştırmıştı. Fakat karısı yahut kızı çıplak Apollonların önünden bacaklarını okşamadan bir türlü geçemiyordu. Basit seks meselesi... Fakat hakikaten bu kadar basit mi? Her şey kendisine indirilince basit oluyor.</span></span></p>

  <p class="calibre24"><span class="font"><span class="calibre11">(---)</span></span></p>

  <p class="calibre24"><span class="font"><span class="calibre11">Basit... Meseleler etrafından tecrit edilince yahut umumileştirilince daima basit oluyor. Avukatın ıstırabını, genç kadının kimbilir kaç sene sürecek azabını çıkarınca her şey basitleşiyor. Doktorlar öyle değil mi? Basit bir apandisit, basit bir kardiyak, basit... Adam hastahanede. Birden kendi kendine güldü: «Kendisini asmıştı. Basit bir delilik meselesi. Paranoya... Tipik, tipik.» Doktor böyle söylemişti. «Bir de baktım, pencerede... Sallanıyor.» Ve birleşen başparmağıyle şahadet parmağı elini havada bir çeşit sallanan çan yapmıştı. Ne duruyor burada, diye sordum. Müddeiumumi bekliyorlarmış, resim alacaklarmış... Efendim, yani resim alınacak... «Kaldırın şunu şuradan... Burada bin dört yüz hasta var.» Bu sefer iş değişti. Basit bir aklıselim meselesi oldu. Fakat elini o kadar lezzetle sallıyordu ki havada, bu ölüme hepimiz gülüyorduk. Nerdeyse katılasıya gülecektik. Niçin bu tangoyu dinlerken hep Meksika’yı düşünüyorum? Şüphesiz bu da çok basit... Basit bir çağrı meselesi. Fakat hakikaten o kadar basit mi?... Meksika... Hasırın ve kilimin dünyanın öbür ucundaki vatanı. Hasırın, kilimin, sefaletin... Nasıl kelimeler düşündükçe, basitin kadrosunu kırınca çoğalıyor. Sefaletin ve istismarın... Gidebildiğin kadar git artık. Fakat Meksika bizden zengin. Meksika’da bol petrol var. Ne çıkar? Halk eşekarısı kovanı gibi evlerde yaşadıktan sonra... Yarı çıplak ve aç... Sadece folklorla duyan ve durmadan ihtilâl yapan insanlar... Çünkü folklor sefaletin, biçareliğin tek mükâfatıdır. Nerde ki hayat aksar orada folklor vardır. Yığın yığın saz şairi görürsünüz... Ve halk raksları dünyadan ayrılır. Fakat Meksika bende sade bu değil. Bir yerde ufuk çukurlaşıyor ve bir güneş batıyor... Kıpkızıl bir güneş. Kimbilir hangi filmden kaldı? Yaşadığımız devirde insanın şahsîyi bulabilmesi öyle güçki... Sapsarı bir ışık dört yana uzanıyor.</span></span></p>

  <p class="calibre24"><span class="font"><span class="calibre11">Alkış... Yeniden başlayacaklar. Mexico!.. Meksika benim için biraz da Lawrence’in <i class="calibre9">Kanatlı Yılan'</i>ıdır. Nasıl yakalamış ama. Halbuki Huxley’in Meksika’sı devrinin sineması. Dan dan dan... Durmadan öldürürler... <i class="calibre9">Kanatlı Yılan</i>'da sembol var. Bütün toprağı ve insanı veren sembol. Eski Allah. Meksika yeni bir ırkı deniyor. Cenubî Amerika da öyle. Brezilya da. Tam bir zenci Lâtinlikten bahsediyor, «Biz Lâtinler.» sonra da Amerikalı, Colomb’dan evvelki Amerikalı oluyorlar... O kadar tabiî bunlar... Madem ki ırk teşekküldür. Onun için biz Akdenizliyiz. Her şeye rağmen Akdenizli... Dili Ortaasya’dan gelmiş Akdenizli...</span></span></p>

  <p class="calibre24"><span class="font"><span class="calibre11">Tango bu karanlığın ve suyun çift okyanusunda bütün ışıklarını yakmış büyük bir gemi, bir çeşit transatlantik gibi ilerliyor ve ben bir anda böyle tek başına sahilde bırakıldığı için mahzun, dağınık düşüncelerle onu uğurluyorum. Üç şeyi öğrenemedim... Fakat ne çıkar, bu yaştan sonra... Üç şey. Lawrence arkamda beni destekleyecek bir kadın bulunmayınca ben yokum, diyordu... Kendi üzerimde düşünebilseydim, bu sözü ben ne vakitten beri söylemiş olurdum. Ama olmuyor işte. Düşünmek ve söylemek o kadar ayrı şey ki. Eğer keşifler ihtiyaçlara göre olsaydı giyotini bir Osmanlı veziri icat ederdi. Çünkü kanlı ölümleri mukadderdi ve giyotinle ölüm en rahatıydı. Bununla beraber söyleyeyim, söylemeyeyim ben Lawrence’a benziyorum. Ama yalnız burada. Çünkü o hakikaten büyük muharrir. Bütün bir devir. Sosyalizm ve seks meselesi. Kadın hürriyeti. Leylâ arkamda iken ne kadar mesut ve kuvvetliydim. Kendimi bir dev sanabilirdim. Şüphesiz yine aynı insandım. Fakat kendimi böyle sandığım anlar vardı... Leylâ arkamda iken... Niçin her fikir, üzerinde düşününce biraz üzerine basınca bir lâhzada öbür tarafına geçiliveren çürük bir tahta perde oluyor. Aşk hiç de sağlam bir trapez değil. İhtirasın körlüğünden başka ne var bu işte? Bir rüzgâr esiyor ve gözleriniz birdenbire hiçbir şey görmüyor. Asabi cümlenizin oyuncağısınız o kadar... Karanlıkta güller, ateş çiçekleri. Ve bu caz. Meksika, sonra Cenubî Amerika. Çocukken gözlerimizi kapar, parmağımızı haritanın üzerinde rastgele bir yere korduk. Orası bizim olurdu artık. Mercan takımadaları böyle benim olmuştu. Nasıl seviyordum Mercan takımadalarını. O zaman arkamda Leylâ yoktu, ne de düşüncemde. Saliha diye küçük bir kız vardı. Geveze bir kız. Nevzat’ın mısır koçanına benzettiği, annemin yolunmuş karga dediği küçük bir kız. Ve ben hürdüm. Düşüncem her tarafa gidebilirdi. Saliha, Nevzat beraberimde olmak şartıyle her yere.</span></span></p>

  <p class="calibre24"><span class="font"><i class="calibre9"><span class="calibre11">İflas</span></i></span> <span class="font"><span class="calibre11">hiçbir zaman büyük roman olmayacak. Eğer üst katta dolaşan delikanlıyı koyabilirsem belki biraz değişir. Üst katta dolaşan biri. Durmadan geziniyor ve ben ayak seslerini duyuyorum. Ayak sesleri her an beni tehdit ediyor. Tanımadığım bir insan. Tanımadığım için olduğundan çok kuvvetli, çok başka geliyor bana. Bir çeşit ilâh. Bir çeşit şimşek ve yıldırım tanrısı. Adımlarının sesinden düşüncesini vehmediyorum. Ve olduğum yerde büzülüyorum, korkuyorum. Korkuyorum, bir yerlere saklanmak istiyorum.</span></span></p>

  <p class="calibre24"><span class="font"><span class="calibre11">Alkış. Tango yeniden başladı. Leylâ şimdi kiminle dans ediyor acaba? Belki o esmer delikanlı ile. Yahut Suat’la. Suat benden kaçıyor. Varsın kaçsın. Yine gelir. Bir gün yine gelir.</span></span></p>

  <p class="calibre24"><span class="font"><span class="calibre11">Belki de hiç gelmez. Niçin gelsin? Arkasında Leylâ varken? Ben kimseye gidiyor muydum o zamanlar? Ne de kimsenin bana gelmesini istiyordum. Kendi kendime yetiyordum. Leylâ bana yetiyordu. O benim sonsuz imparatorluğumdu... Onunla meşguldüm, güzelliğini bir gökyüzü gibi sayıyordum. Burada bu var, burada bu var diye... Küçük bir kadın... Her kadın gibi bir kadın. Fakat bana yetiyordu. Beni aşıyordu. Belki Suat’la dans etmiyor, Nuri ile dans ediyor. Nuri ona yumuşak dudaklarıyle gülümsüyor, Moğol gözleriyle yan alay yan ciddî bakıyor. Leylâ bu cins bakışlardan hoşlanır. Her kadın, bütün kadınlar bu cins bakışlardan hoşlanır. «Aldırma, bu dünya böyle işte. Şurada kaç günlük ömrümüz var? Ne diye meseleleri azdıralım. Büyük davranışlara ne lüzum var sanki? ... Bak hazların dünyası hazır... Bir adım ötemizde bir uçurum gibi açılmış bizi bekliyor. Sen benim uçurumum olacaksın, ben senin uçurumun... Beraber yuvarlanacağız bir müddet. Sonra birbirimize yabancı, birbirimize karşı terbiyeli, sakin ayrılacağız. Kanınla öyle olmuyor mu sanki? Sakin ve terbiyeli. Terbiyeli ve budala. Daima aşağıya çökmeli. Daima inmeli. Hayır, hayır. Şüphesiz bu değiliz. Bilmez misiniz, ben ne kadar idealistim. Ama kıyafet değiştirerek yaşamanın ayn bir rahatlığı var. Zaten istediğin zaman tekrar yükselirsin. Lüzum görürsen eğer. Kartıma bakın. Bütün prensler öyle yapmazlar mı? Mühim adamların hepsi. M. X. Bütün büyük otellerde M. X. vardır. M. X. bugün tenis oynadı.» Nuri’de insanı aşağıya çeken bir taraf vardı. Tutunamayacağın yüksekliklerde ne diye kalmağa kendini zorlayacaksın? Aşağıya, aşağıya in. Bak bu caza, nasıl aşağıya doğru çekiyor insanı. Tıpkı bir tirbuşon gibi. Ben bile olduğum yerde iniyorum. Boşaltılan bir havuzun suyu gibi döne döne aşağıya inmek. Erenköy’de Nevzat’la başlıca eğlencemiz buydu. Durmadan havuzun suyunu boşaltırdık. Gruk... gruk... gruk. Delikten akan suyun sesi. Sonra Arnavut bahçıvanın şikâyeti. Bu küçük şeytanlar... Hanımefendi, bu küçük şeytanlar... Ve biz kapı arasından biçare adamı dinlerdik. Sonra Nevzat birdenbire ciddî içeriye girerdi. N’olmuş sanki Sinan Efendi? Yine açtık ya... Ve Sinan Efendi’nin onu görür görmez sulardan serin gülüşü.</span></span></p>

  <p class="calibre24"><span class="font"><span class="calibre11">Ama bu sefer gitmeyeceğim. Ne diye gideyim? Madem ki biliyorum, görmeğe ne lüzum var? Ne diye rahatsız edeyim. Ankara’da beraberce dans ederlerken nasıl aşağıya doğru çekiyordu Leylâ’yı. Gel bir de benim yeraltı bahçemi gör. Nasıl gülüyordu. Nasıl yumuşak gülüyordu. O kadar zararsız ki bu tecrübe… Bir kere ayağın sağlam yere basacak. Daha aşağısı yok. Daha aşağıya hiç inmeyecek. Sadece eninde sonunda olduğun şey olacaksın...</span></span></p>

  <p class="calibre24"><span class="font"><span class="calibre11">Ama Nuri öldü. Ölülerle dans edilmez. Bu da budalalık. Niçin ölülerle dans edilmesin? Madem ki zihnimizde yaşıyorlar. Leylâ o gece teslim olmuştu. Biliyorum ki teslim olmuştu. Bakışlarıyle, gülüşüyle onundu. Eski Sümer mühürleri gibi, kabartması onun balçığını zaptetmişti. Sonra birdenbire göz göze geldik ve her şey bitti. Bir ağaç dalına takılıp sönen bir balon gibi orada sarktı, biçare ve isteksiz. Oracıkta sönmüş balon, zavallı Leylâ. Ve böyle gözlerimin önünde küçüldüğü için onu birdenbire çok başka türlü sevdim. Korkuya, kıskançlığa çok başka bir şey karıştı. Şimdi bile ne olduğunu bilmediğim bir şey. Hiçbir zaman anlamadığım, anlayamayacağım bir şey. Birdenbire Leylâ benim için bir daha unutamayacağım bir şey oldu.</span></span></p>

  <p class="calibre24"><span class="font"><span class="calibre11">Sabiha Hanım. Sabiha Hanım İstakoz tabağının başında. Nasıl iştahla yiyor ve yan gözüyle tabağa bakıyor. Beni görmemesi lâzım. Sabiha Hanım beni hiç sevmedi. O yılbaşı gecesinden beri hiç sevmedi. Kocası Leylâ ile dans ederken dizini dizime yapıştırdığı ve benim dizimi çektiğim geceden beri. Sonra o balo tesadüfü. O hasta adam. Hasta ve sarhoş... Sarhoş ve alabildiğine müteşebbis. Birdenbire ben ortaya çıkıyorum. Neden sanki? Ben sadece Leylâ’yı arıyordum. Nuri ile dans eden Leylâ’yı. Ve ben ortaya çıkınca her şey değişiyor. Hasta adam birdenbire gözlüklerinin terbiyesi ve nezaketi oluyor. İhtiyar ve nazik bir karga. Ve birdenbire ayrılıyor. Belki dosyalarına dönüyor. İhtiyar ve nazik karga dosyalarına dönüyor. Kendisi söylüyor. Hepimizin dosyaları var. Ben devlet gibiyim, dosya tutarım. Ve Sabiha Hanım’ın eli bomboş kalıyor. Ne hazin... Bomboş. O kadar yakınken bomboş. Sabiha rahatça gülüyor. Boş kalan eliyle ceketime asılarak gülüyor. İşimi bozdunuz, ama zararı yok. İsterseniz sizinle başlayabilirim. Ben rahat insanım. Rahat ve hür. Canım isteyince. Yazık ki ben Leylâ’yı arıyorum. Şimdi burada idi. Nuri ile dansediyordu. Sonra bu tarafa doğru gitti. Kıskançlık o kadar korkunç bir şey ki... Kıskançlık insanı körleştiriyor. Halbuki Sabiha’yı daima biraz istedim. Şimdi bile içimde onu isteyen bir taraf var. İşimi bozdunuz, fakat zararı yok.</span></span></p>

  <p class="calibre24"><span class="font"><span class="calibre11">Sizinle de olabilir. Elverir ki razı olun. Sizinle veya herhangi biriyle. Yarın sabah hepsini unutacağıma göre. Küçük Nejat’ın yatağının başında ben her şeyi unuturum. Sevgi’nin çantasını hazırlarken yahut Hayri’nin gömleklerini ütülerken. Sonra yine hatırlanın. Sıra kocamın mendillerine gelince yine hatırlanın. O zaman erkeklerin zamanı başlar. Annenin kapısı kapanır, kadın uyanır.</span></span></p>

  <p class="calibre24"><span class="font"><span class="calibre11">«Sabiha daima Refik’in tarafını tuttu. Bunu sen de biliyorsun.» Kocası bana böyle yazmıştı. Bu yeni bir şey değil, demişti. Galiba bu işe bizde karar verildi, demişti. Bir gün bize gelmişti. O gece bizde kalmıştı. Çok perişandı, kararsızdı. Sen seyahatte idin. Ne garip!.. . Nasihat dinleyen bir Leylâ. Zavallı Leylâ. Hayır, ölülerle dans edilmez. Zaten ölülere ihtiyaç yok ki... Deminki esmer delikanlı yukardan inmiş. Evin içini biliyor ki böyle ben görmeden inebildi. Bana bakıyor. Ama deminki tebessümle değil... Böylesi daha iyi. Şüphesiz gülünce daha adileşiyordu. Şimdi sadece arzu. Sonra yukarda iken daima beni tehdit ediyordu. Ayaklarını beynimde duyuyordum. Paranoyak... Paranoya... Sabahleyin hastahaneye gelince bir de ne göreyim, herif kendini asmış... Sallanıyor; Doktor başparmağıyle şahadet parmağını birleştirmiş, havada elini bir armut gibi sallıyordu. Sallanıyor. Hakikaten iki parmağının arasında adam varmış gibi. Buna rağmen sesi gülüyordu. Zaten hepimiz gülüyorduk. Mesele o kadar basit ki. Hepimiz gülüyorduk. İnsan talihi. Bir adam sabahleyin erkenden kendini asmış. Bir paranoya. Biçare bir halat artığı. İnsan tabiatı. Tabiat-ı beşeriye. Bizim hatamız insanları yavaş yavaş öğrenmekte. Halbuki bir kısmı bunu baştan biliyor. Politikacılar bunu baştan biliyorlar. Böyle olduğu için de... Böyle olduğu için de insanı rahatça kullanıyorlar. İnsan denen bu küçük alet. Satılık mahlûk. Bir emriniz kardeşim... Teşekkür ederim, lütfen dosyaya not alınız. İnsan tabiatı. İnsan tabiatı. Cümlenin malûmudur ki tabiat-ı beşeriye ıslah kabul etmez bir enmuzec olup hayır ile şer arasında... Hayır ile şer arasında sallanır. Tıpkı doktorun iki parmağı arasında zavallı paranoyağın sallandığı gibi. Keşke Leylâ o kolyeyi takmasaydı. Unutsaydı, atsaydı. Hem neden yaptı bunu? Barışmak için mi? Ben ona dargın değilim ki. Şüphesiz benim için takmıştı. Evlendim, ama unutmadım. Bak seni nasıl hatırladım. Ben seni daima hatırlanın. Refik’le yatarken, Nuri ile dans ederken, Suat’la konuşurken. Ben de Leylâ’yı</span></span> <span class="font"><span class="calibre11">unutmadım. Hiçbir zaman unutmadım. Unutmayacağım da. O kadar çok yüzleri var ki bende, unutmanın imkânı kalmıyor. Hayır ile şer arasında... Kıskançlık sevginin öbür yüzü. O kadar öbür yüzü ki içimde şimdi böyle birdenbire uyanan hangisidir bilmiyorum. Ama bilmem lâzım. Madem ki Leylâ mevzuubahistir. Her şeyi bilmeliyim. Kıskançlıktan değil. Sevgiden. Yazık ki Leylâ anlamadı bunu. Leylâ sadece kıskançlık sandı bu işi. Ama kıskanmadığım zamanlar da vardı. Baştan başa emniyet ve saadet duygusu olduğum zamanlar. Nasıl eski saray birdenbire başımın üstünde kurulurdu. Kapılan, pencereleri, duvarları hep som Leyla saray. Ve içimden sıtma üşümeleriyle onun geniş sofalarında, tavanı yaldızlı avlularında dolaşırdım. Sonra Leylâ’nın dışardan bir gülüşü, bir bakışı. Her şey yıkılırdı. Tavan uçar, ben açıkta kalırdım. Yağmur altında bir köpek yavrusu gibi. Sırsıklam ve biçare, açıkta. Sonra tatlı bir söz, bir gülüş, ikimizin birbirimizi birden özleyişi. Enkaz kendi kendine toplanırdı. Tekrar çatı kurulurdu. Bu işte aksayan bir şey var. Fakat nedir? Seven iki insanın böyle birdenbire birbirlerini bedbaht etme ihtiyacı? Caz yeniden sustu. Son ışıklarıyle bir akşam gibi sustu. Şimdi alkış başlayacak. Bütün bu insanlar kanat şakırdatan acayip kuşlar gibi alkışlıyorlar. Nasıl aktıkları derinlikten birdenbire dışarıya çıktılar. N’olur tekrar bizi oraya gönder. Tirbuşon tekrar delsin, tekrar banyonun deliğinden gruk gruk, diye akan su olalım.</span></span></p>

  <p class="calibre24"><span class="font"><span class="calibre11">Başından beri Nuri beni seviyordu. Ve Selim’i kıskanıyordu. Belki de Selim’i o kadar sevdiği ve o kadar kıskandığı için beni seviyordu. Çünkü Selim hem sever hem kıskanırdı. Ama beni daha evvelden de seviyordu. Ben hiçbir zaman onu öyle sevmedim. Sadece tuhaf bir arkadaş gibi gördüm. Eğlenceli, biraz tuhaf, biraz da çekici tarafları olan bir arkadaş. Delidolu olduğu için cazipti. Sonra çapkındı. Bu işleri öyle rahat bir görüşü vardı ki. Hep n’olur sanki, der gibiydi. O kadar mühim mi bu iş? Ve beni daima isterdi. Ben, beni istediğini daima bilirdim ve garip şekilde bundan hoşlanırdım. Fakat onu hiçbir zaman istemedim. Hoşlanırdım, fakat istemezdim. Onun gözlerinde daima esir pazarında, daima biraz çıplak gibiydim ve bunu hissederdim. İçimden bir üşüme ile hissederdim. Bu yüzden ona düşman olurdum. Bununla beraber kendi kendime daima belki... derdim. Beni istediğini bildiğim için. Belki, fakat şimdi değil. Çok ilerde. Yahut delirdiğim bir zamanda. Başka bir Leylâ olduğum zaman. Yahut da birdenbire, kendimi unuttuğum bir zamanda. Ama ölünce iş değişti. Öldüğünü işitince bir kere olsun onun olmadığıma üzüldüm. Garip bir şekilde üzüldüm. Ona verebileceğim tek şeyi ondan kıskandığım için üzüldüm. Değer miydi sanki?.. Hâlâ içimde bunun sızısı var. Acayip bir sızı bir ölüyü zaman zaman karanlıktan çağırıyor. Gel, diyor, gel, sana açığım. Tam istediğin gibi senin olmağa hazırım. Sevgi mi bu? Vicdan azabı mı? İkisi de değil. Büsbütün başka bir şey. Şüphesiz başka bir şey. Belki asıl kadın şefkati bu. Annem duysa muhakkak iffetsizlik derdi. Kızım sen ... olmuşsun, derdi. Ama balıkçı Hüseyin’i vurdukları zaman... Kaç yaşındaydım? Sekiz yahut dokuz yaşında. Günlerce evde hep ondan bahsedildi. Balıkçı Hüseyin’in kadife gibi siyah gözleri vardı. Teni de öyle idi. Kadife gibi yumuşaktı. Ben bile bazen avuçlarıma alıp okşamak, sevmek isterdim. Ama gözlerinden korkardım. Dişlerinin gülüşünden korkardım. Bir gece yarısı vurdular. Daha yalı satılmamıştı. Silâh seslerini işittik. Hepimiz uyanmıştık. Birbiri üstüne altı kurşun sesi. Dağla ev arasında olduğu için belki böyle kuvvetli gelmişti. Hepimiz uyandık. Büyükannem ışığı yaktı. Evvelâ avucunun içini gördüm.</span></span></p>

  <p class="calibre24"><span class="font"><span class="calibre11">Leylâ o geceye ait şeyler gibi ninesinin avucunun içini de hiç unutmamıştı. Zaten her şey o kadar yavaş yavaş, teker teker olmuştu ki hiçbir şeyi unutmasının imkânı yoktu. Evvelâ birbiri üstüne silâh seslerinde bütün oda, denizden doğru gelen müphem ışıkta yüzen büyük bir gemi gibi birdenbire sarsılarak uyanmıştı. Sonra arkasından bütün ev uyanmıştı. Sonra dış kapının ağır tokmağı çalınmağa başlamıştı ve rıhtımdan doğru bir erkek sesi «Doktor bey... Kaymakam bey...» diye bağırmıştı. Ve rıhtıma açılan kapının tokmağı vurulmağa başlamıştı. O zaman büyükannesi «Bir şeyler oluyor...» diye kalkmış, komodün üzerindeki lâmbayı yakmıştı. Leylâ karanlıkta çakan kibritin parıltısını, ihtiyar kadının avucunun bu kibrit ışığında çok eski, biçare bir şey gibi, eski soluk satenler gibi aydınlandığını görmüş, sonra küçük lâmbanın ışığında büyük, heyulâ gemi, her akşam o kadar hayal içinde kendisini rüyaların iklimine taşıyan gemi birdenbire kendi odaları olmuştu. Sonra o kalkmış, konsolün üstündeki lâmbalan yakmıştı. Tam bu esnada evin içinde sesler başlamıştı. Sonra annesi çıplak ayaklarla onu sofada görünce tekrar odasına sokmuştu. Sonra Leylâ iki yatağın arasında ayakta ne yapacağını düşünürken, çünkü büyükannem orada değildi, Nail yavaşça içeriye girmiş, balıkçı Hüseyin’i vurmuşlar, haydi, demişti. Buraya babama getirdiler, haydi gidelim bakalım, demişti. Nail o zaman beş yaşında idi ve balıkçı Hüseyin’le çok ahbaptı. Fırsat buldukça gider, onunla iskambil oynardı. Arka merdivenden ineriz, kimse bizi görmez. Arka merdiven evin içinde herkesin güldüğü, şaşırdığı bir şeydi! Bu merdiven Hekimbaşı yalısı,... kâhyasının yalısı, daha sonra Azmi beyefendinin yalısı olduğu zaman ve haremle selâmlık arasında bir mabeyn sofası bulunduğu devirden kalmaydı. Selâmlık, mabeyn kısımları yıkılmış, arsanın büyük bir kısmiyle ve dağın bütünüyle satılmıştı. Fakat bu küçük dik merdiven, hakiki minare merdiveni, eski debdebenin bir şahidi gibi kalmıştı. Şurası var ki yalının o tarafındaki asma odaya yalnız bu merdivenden inilir ve çıkılırdı. Acayip bir şeydi bu oda. Yalnız inilerek girildiği için Leylâ’nın muhayyilesini daima gıcıklardı. Kuyudan su çeker gibi anne, derdi. Çünkü merdivenin aşağı taşlığa açılan kapısı daima kilitli dururdu. Muayyen bir sebebi olduğu için değil, kilitli olduğu için herkes öyle bulurdu onu. O gece Nail’le Leylâ çıplak ayaklarıyle bu kapının önünde, onun çatlaklarından, taşlıkta olan biteni seyretmişlerdi. Balıkçı Hüseyin’ i taşlıktaki büyük masanın üstüne yatırmışlardı. Refik, elinde kocaman karpuzlu bir lâmba yaralıyı muayene eden Leylâ’nın babasına ışık tutmuştu. Garip bir manzara idi bu. Taşlığın asma lâmbasından ve Refik’in elinde tuttuğu büyük karpuzlu lâmbadan gelen ışık altında balıkçı Hüseyin yattığı yerden üstüne eğilmiş doktor Necdet’e beyhude yere zahmet ediyorsun! der gibi gülüyordu. Leylâ balıkçı Hüseyin’i hiç unutmamıştı. Yüzü sapsarıydı ve gülüyordu. Acayip bir şekilde gülüyordu. İnkâr, alay, isyan, kahkaha, hayatı küçümseme, onun dışından bakma, her şey vardı bu çehrede. Çünkü Leylâ seneler boyunca büyüdükçe düşüncesi, hayat tecrübesi genişledikçe bu acayip hayal de onunla beraber büyümüş, gelişmişti. Yerde, ne de vücutta kan vardı. Altı kurşunun yarası kendi içine akmıştı sanki. Sonra babası birdenbire doğrulmuş başını sallamıştı. «Bitti,» demişti, «hiçbir şey yapılmaz artık... Bir örtü getirin. Zavallı çocuk.» Örtü gelince doktor Necdet Bey balıkçı Hüseyin’in gözkapaklarını eliyle yummuş, arkasından birdenbire yaptığı işe şaşırmış gibi kendi ellerine bakmıştı. Sonra balıkçı Hüseyin’in üstünü örtmüşlerdi. Balıkçı Hüseyin, bembeyaz patiskanın altında sırttaki küçük eve götürecek sedyeyi bekleyen uzun bembeyaz bir şey olmuştu.</span></span></p>

  <p class="calibre24"><span class="font"><span class="calibre11">İşte o zaman birdenbire asıl korkunç şey başlamıştı. İhtiyar bir kadın kapıda, dış kapıda bekleyen polisleri, bekçiyi, mahalleliyi iterek içeriye bir fırtına gibi girmiş, oğlum, oğlum nerde, oğlumu ne yaptınız! diye ağlamaya başlamıştı. Beyaz örtüyü didikledi attı, oğlunun üstüne kapandı.</span></span></p>

  <p class="calibre24"><span class="font"><span class="calibre11">O zaman işte Nail dayanamadı, o da ağlamaya başladı. O zaman annem geldi, bizi yukarıya çıkarttı. Hiç azarlamadı. Bir şey söylemedi. Annemin gözleri bulanıktı. Haydi çıkın! dedi. Elin adamından size ne? dedi. Ama kendi de içinden ağlıyordu. Annem balıkçı Hüseyin’i hiç unutmadı. Yıllar yılı evimizde hep bu ölüm konuşuldu. Babam da unutmadı. O da zaman zaman susar, ellerine bakardı.</span></span></p>

  <p class="calibre24"><span class="font"><span class="calibre11">Balıkçı Hüseyin’in annesi de oğlunu unutmamıştı. Günlerce, aylarca mezarının başında, kapının önünde, — çünkü tam kapının önünde vurmuşlardı — taşlıkta ağlamıştı. Daima iki eliyle göğsünü açarak sanki bu göğüsle, bu kurumuş memelerle onu besledim, büyüttüm der gibi göğsünü döverek ağlardı. «Kötü bir kadın yüzünden... Kötü bir kadın yüzünden...» Hep göğsünü döverek ağlıyordu. O ağlarken ben evimizde, kışın fırtınalarda bahçedeki ağaçların, bir büyük servinin, çınarın çıkardığı sese dalardım. Onlar gibi bir şeydi. Tam onlar gibi değil, benzerdi.</span></span></p>

  <p class="calibre24"><span class="font"><span class="calibre11">Refik daima iyi dans eder. İnsan onun kolları arasında kendini uçuyor zannediyor. Hakikaten de şu anda uçmuyor muyum? Balıkçı Hüseyin, annesi, o gece, hepsini unuttum artık. Hepsi ayaklarımızın ucunda kaldı. Ben kendi âlemimle uçuyorum. Ve bahçe, çocukluğumun evi, misafirlerimiz, kendi elimle hazırladığım, diktiğim çiçekler. Suat, Nuri, hep beraber uçuyoruz. Yalnız Selim orada, tek başına duruyor. Selim tek başına duruyor. Nuri de öyle. O da tek başına duruyor. Küçük, eğri, yeşil Moğol gözleri aşağıdan doğru bana gülüyor. «Bu kadar mühim mi bu iş sanki?» diyor. Sırf beni içimden yıkmak için daha başka şeyler söylüyor. «Küçük bir Don Juan... Allahsız bir Don Juan.» Selim böyle söylerdi. «Oh, bitti artık...» Refik karısının elini öptü. Refik kibar adamdır. Daima elimi öper. Sonra yavaşça «Ne yapayım, seni seviyorum.» der. Sonra birdenbire değişir, bana dilini çıkarır, benimle alay eder, yalancıktan kavga eder. Mesele çocukluğumuzu devam ettirmek meselesi. Hayat olduğu gibi. Bak hiçbir şey değişmedi. Bak, kendi evimizdeyiz. Nümüzden aynı su akıyor. Boğaz, gece... Aynı ışıklara bakıyor, aynı ölüleri düşünüyoruz. Ne kadar güzel hayatımız var. Bir saat gibi kendi üstüne kapalı.</span></span></p>

  <p class="calibre24"><span class="font"><span class="calibre11">Nuri küçük bir Don Juan’dı. Tanrısız bir Don Juan. Kansından başka hiçbir mesuliyeti yoktu. Karısı hayatının tavanıydı. «Kanın görmemek şartıyle her şey mübahtır. Aman kanın işitmesin. Benim kanma hürmetim vardır. Yarın anahtarı verebilir misin? Çok Hızım. Behemahal lâzım. N’olur! Biçare bir evli adam. Kanının annesi hasta, oraya gidecek. Ben yalnızım. Küçük bir daktilo. Ben yerleştirdim. Biçare bir kız. Ama teni çok güzel. Sedef gibi. Cahil tabii. Ve korkuyor. Anahtarı bana verir misin?» Küçük bir hedonist. Hırsızlama isyanlar. Fakat akşam oldu mu, sakin ev, lâmba ışığı. Ve küçük sosyalist düşünceler. Sosyalizm, sosyal. Mebusluğa hazırlık. «Demek anahtarı vermiyorsun? Yahu, bu kadar basit bir şey.O halde bana müsaade... Bir başka yerden bulayım. Bütün mesele kanının işitmemesi.» Ertesi sabah Nuri yine bende idi. Bu sefer vicdan azaplarıyle beraber.</span></span></p>

  <p class="calibre24"><span class="font"><span class="calibre11">«Merhaba Selim Bey...»</span></span></p>

  <p class="calibre24"><span class="font"><span class="calibre11">«Merhaba beyefendi, merhaba hanımefendi...» Selim, Sabriye Hanımefendi ve Salih Bey’in, avukat Rıza Bey’in elini âdeta sevinerek sıktı. «işler nasıl?»</span></span></p>

  <p class="calibre24"><span class="font"><span class="calibre11">Rıza Bey yeni bir insanla karşılaşmak fırsatını kaçırmamak ister gibi sakat ayağını bileğinden oynata oynata ileri uzattı ve oturduğu iskemlede sallandı. Sol ayağı sağ ayağından dört parmak kısaydı.</span></span></p>

  <p class="calibre24"><span class="font"><span class="calibre11">«İşler... İşler... Hangi işlerden bahsediyorsunuz? Benim şahsî işlerimdense bizim hısım akrabaya rağmen fena değil. Bir kahkaha attı. Monşer, Allah ecdad-ı kiramdan razı olsun. Sizinkileri kasdetmiyorum. Sadece kendiminkiler. Herifler işi öyle sıkı tutmuşlar ki iki nesil bütün sülâle çalıştık çabaladık, hâlâ tüketemedik... Dün bir han sattım, yüz seksen beş bin liraya. Fena para değil biliyor musunuz?.. Vakıa birkaç sene bekleseydim iki milyon edeceğini biliyorum. İşler o tarafa doğru gidiyor...»</span></span></p>

  <p class="calibre24"><span class="font"><span class="calibre11">Çok eski ve Rumeli’li zengin bir ailenin çocuğuydu. Büyük-dedesi Balkan harbinden daha çok evvel nesi varsa alıp satmış, Beyoğlu’nu bilhassa Perapalas taraflarını satın almış, bir dostuyle beraber bir yığın emlâk, akar almıştı. Bir servet zamanla bir yığın mirasçı elinde darmadağınık olmuş, yalnız o hissesini muhafaza edebilmiş hatta avukatlıktan kazandığı paralarla epeyce arttırmıştı. İyi avukattı. Daha gençliğinde adliye muhitlerini senelerdir şaşırtan birkaç güç davayı kazanmıştı. Fakat asıl şöhretim bu başarılarla değil, kendi ailesine ait bir davada gösterdiği rahatlık ve dirayetle kazanmıştı. Filhakika büyük dedesinin hayatına giren bir odalık, adamcağızın ölümü üzerine nikâhı olduğu iddiasıyle mirasa girmek istemişti. Rıza Bey de bu mühim davayı aile namına üzerine almıştı. Fakat dört mahkeme gününü birbiri üstüne muntazam şekilde unuttuğu için hak kaybedilmiş, miras üçe bölünmüştü. Tesadüfler Rıza Bey’in bu dört mahkeme gününün dördünde de zurnalı, çifte naralı eğlencelerde geceden sızıp kalmasını istemişti. Sonuncusunda beraber yattığı kadının gece içki masasında geçen bir konuşmayı hatırlayarak onu erkenden uyandırmağa çalıştığı, fakat Rıza Bey’in ilk önce yorganına sarılıp uyuduğu ve ısrar edince kadını yanından kovduğu söylenirdi. Gariptir ki bu unutkanlık ve hayatî bir davayı böyle kaybetmesi asıl şöhretinin sebebi olmuştu. Herkesin ayrı ayrı şekilde yorduğu bu hadiseden sonra Rıza Bey’in işleri o kadar artmıştı ki yazıhanesini arkadaşlarına bırakmağa mecbur olmuştu. Kendisi evinde ancak mühim meselelerde istişarelere cevap veriyor, arkadaşlarının hazırladığı bazı mühim lâyihaları ve müdafaanameleri gözden geçiriyordu.</span></span></p>

  <p class="calibre24"><span class="font"><span class="calibre11">Fakat bu başarılarının asıl tesiri mizacında olmuştu. O günden itibaren garip bir sinizme düşmüştü. Alaycı tebessümü dudaklarından hiç eksilmez, hadiseleri daima en olmayacak şeklinden alır, müşterileriyle o havada görüşür, hısım akrabasının ' hatta kendisinin hakkında onunla hüküm verirdi:</span></span></p>

  <p class="calibre24"><span class="font"><span class="calibre11">«Sizinkiler nasıl?»</span></span></p>

  <p class="calibre24"><span class="font"><span class="calibre11">«Bizım ecdat biraz ihtiyatsızlık etmiş...»</span></span></p>

  <p class="calibre24"><span class="font"><span class="calibre11">«Tabiî şey... Herkes Asaf Paşa olmaz.» Asaf Paşa dedesiydi. «Ama herif ne çalmış monşer... Ne çalmış... Muazzam şey. Ve nasıl da idare etmiş? Dikkat ettim, değişmek, değiştirmek mühim şeyler. Yani cins ve mahiyet değiştirmek. Dedem tıpkı tabiat gibi imiş. Arazi olarak muhafazaya kalksaydı yanmıştık. Ama değiştirmiş. Evvelâ esham, tahvilât ve nakit, sonra da emlâk ve akar yapmış...» Hep gülüyordu. «Bizim yeğenler de değiştirirler, ama kadına ve içkiye... Koskoca Asaf Paşa servetinin yarısı bulut bile değil, sadece duman olup gitti...»</span></span></p>

  <p class="calibre24"><span class="font"><span class="calibre11">Selim dostlarını müdafaaya çalıştı:</span></span></p>

  <p class="calibre24"><span class="font"><span class="calibre11">«Yeğenleriniz çok zeki insanlar...»</span></span></p>

  <p class="calibre24"><span class="font"><span class="calibre11">«Muhakkak, orası muhakkak... Ne dersiniz aziz Prensesim?» Prenses lâcivert hotozuyle, bu hotozu süsleyen kırmızı kumaş parçasıyle, elmasları, yakut ve zümrütleriyle daha ziyade bir Cenubî Amerika papağanına benziyordu. İşin garibi kibirli çehresinde o boğuk ve madenî sesi, yaşla durmadan büyüyen, değirmi kavsi artan burnu, yuvarlak küçük gözleri ile bütün çehre hotozun açtığı istikamette gelişmişti. Selim, Ada’daki köşkün önündeki plâjda, Anadolu kıyısındaki büyük yalısında — Prenses’in dilinde malikâne ve hakikaten de bir malikâne kadar büyüktü — şemsiyesiyle, kendi icat ettiği acayip plâj kıyafetiyle bir Hint tavuğu gibi dolaşan, güneş banyosu yapan ve güneş battıktan sonra hiç soyunmadan denize giren bu ihtiyar kadının yüzüne dikkatle baktı. Teni akşam ışığında bile arkasında bir lâmba yanıyormuş gibi pürüzsüz taze, hemen hemen şeffaftı.</span></span></p>

  <p class="calibre24"><span class="font"><span class="calibre11">«Yeğenleriniz...» diye tekrarladı. «Ben de çok severim. Hele küçüğü. Ne zekâ... Muazzam zekâ. Anlatmasını ne kadar güzel biliyor. Sizin anlattığınız bütün hikâyeleri ondan büsbütün başka şekilde dinledim. Şimdi güzel bir kızla da evlenmiş. Ne şirin kadın. Ne espri monşer, ne hazırcevaplık... Sonra ne kadar sevimli şekilde küstah. Geçen hafta parmağımdaki yüzüğün yalancı elmas olmasını iddia etmesin mi!... Kendisine hediye etmek istedim. Bütün ısrarlarıma rağmen kabul etmedi... Hakikaten imkânsız şey.» Koltuğunda dimdik, altmış yaşına rağmen hâlâ şaşılacak derecede düzgün ve güzel cins Çerkes büstünü bütün üstünlükleri görülsün istiyormuş gibi ileri atarak konuşuyordu.</span></span></p>

  <p class="calibre24"><span class="font"><span class="calibre11">«Keşke biraz entellektüel olsaydı... Biraz spritüalizm, biraz içlilik... Geçenlerde tasavvufa dair küçük bir şey anlatacak oldum, hayret edersiniz, nasıl şaşırdı. Hakikî bir cehalet, mon cher ami. Hakikî bir cehalet my dear...» Ve kadının madenî, tok sesi — sanki ses tellerinin hususî vaziyeti iyice görünsün diye boynu başına ve omuzlarına nisbetle incecikti — bu cehalet karşısında hakikaten coşmuş gibi ötmeyle konuşma arasında şakıyordu.</span></span></p>

  <p class="calibre24"><span class="font"><span class="calibre11">Selim’in bütün ömrünce hayret ettiği şeylerden biri de Londra ve Paris gibi Moskova ve Petersburg’da da tanınan, şu veya bu vesile ile birkaç defa gidip gelen, sağlam ve geniş kültürlü, fikir ve sanat meselelerinde hakikaten uyanık, ate ve septik Rıza Bey’in her şeyin birbirine karıştığı, bütün serahatlerden boşaltılmış, tehlikeli unsurları hiçe indirilmiş, daire ve mahrekleri değiştirilmiş çok hususî âdeta şahsî bir dünyada yaşayan bu kadına olan sevgisi ve bağlılığı idi.</span></span></p>

  <p class="calibre24"><span class="font"><span class="calibre11">Yeğeni otuz senedir devam eden bu sevgiyi servet dediğimiz ulûhiyete yapılan bir ibadet, bir çeşit nezir gibi izah ederdi. «Sadece zengin olduğu için seviyor... Servetin kendisini seviyor. Tıpkı Mustafa Kemâl’de iktidarın kendisini sevdiği gibi. Fikirlerinden ona ne?»</span></span></p>

  <p class="calibre24"><span class="font"><span class="calibre11">Prenses ağzından çıkan tasavvuf kelimesinin verdiği heyecanla bir daha coşmuş: «Bugünlerde <i class="calibre9">Nefahatü’l</i> <i class="calibre9">üns</i>’ü okuyorum...» diye heyecanla haykırdı. Ne kitap, ne muazzam eser... Sübhanallah ne iradeli ne harikulâde insanlar yetişmiş...»</span></span></p>

  <p class="calibre24"><span class="font"><span class="calibre11">Selim ökseye tutulmuş kuş gibi yerinde çırpındı. Bu heyecanın arkasından gelecek mukayeseleri enormiteleri çok iyi biliyordu. Dört dilde karmakarışık bir mütalâa, hakikî misyonunu fark etmediği bir yığın sanat eseriyle temas, snobizme yakın koyu bir dindarlık, onu karşılayan erotizmle sarmaş dolaş bir gaybî ilimler merakı ve tasavvuf hevesi ihtiyar kadının konuşmasını bir sürprizler dizisi haline getirirdi. Bununla beraber bu acayip konuşmanın biraz mizacdan biraz da snobizmden gelen bazı tatlılıkları vardı. Fakat asıl cazibeyi doludizgin atılışları yapardı. Hısım akraba, emektar cariye ve halayık arasında geçen bu hayatta dil hiç olmazsa ilk çocukluk yıllarının bazı hatıralarını olduğu gibi muhafaza ediyordu. Bu sefer de böyle olmuştu. Kadın sübhanallah kelimesini bugünkü hayret hatta hiddet ifadelerinden çok ayrı bir şekilde, Allahın büyüklüğüne şaşıran bir eda ile kullanmıştı. Selim, Rıza Bey’in alaycı tebessümüne tatlı bir şefkatin karıştığını gördü.</span></span></p>

  <p class="calibre24"><span class="font"><span class="calibre11">«Tıpkı Charles Morgan’ın <i class="calibre9">Pınar</i>’ını okuyorum sandım.»</span></span></p>

  <p class="calibre24"><span class="font"><span class="calibre11">«Nerde ise bütün vücudum uyuz dökmüş gibi kaşınacak...» Ve Selim n’olur beni kurtarın, der gibi Rıza Bey’e baktı. Sabriye Hanımefendi şarkla garbın, ortaçağla modern dünyanın arasındaki uçurumları böyle bir lâhzada atlamaktan mesut devam etti.</span></span></p>

  <p class="calibre24"><span class="font"><span class="calibre11">«Salih’e söyledim. Son derece haklısınız, dedi.» Sonra Selim'e döndü: «Salih’in felsefeye ne kadar meraklı olduğunu bilir misiniz? ...»</span></span></p>

  <p class="calibre24"><span class="font"><span class="calibre11">Rıza Bey ancak lüzum gördüğü kadar kıncı: «Ben Salih’inizi sadece avcı biliyordum.» dedi.</span></span></p>

  <p class="calibre24"><span class="font"><span class="calibre11">Sabriye Hanım’ın yeğeni, her zaman olduğu gibi alabildiğine mahçup fakat kendi hakkını müdafaada musır yavaşça tasrih etti:</span></span></p>

  <p class="calibre24"><span class="font"><span class="calibre11">«Şimdiye kadar elli bin kuş veya başka hayvan vurdum.»</span></span></p>

  <p class="calibre24"><span class="font"><span class="calibre11">Rıza Bey İstanbul kadar Ankara’nın, adliyeden ziyade politika muhitlerinin tanıdığı o meşhur kahkahalarından birini attı: «Elli bin...» Devam edecekti, fakat Sabriye Hanım önledi. O yeğeninin kabiliyetlerinden hiç şüphe etmiyordu.</span></span></p>

  <p class="calibre24"><span class="font"><span class="calibre11">«Harikulâde...» diye haykırdı ve Rıza Bey’e dönerek «Elli bin kuş vurmuş... Harikulâde değil mi?» Ve tekrar yeğenine dönerek: «Başka hayvanlar da var... Nasıl kıydın bu zavallı hayvanlara...»</span></span></p>

  <p class="calibre24"><span class="font"><span class="calibre11">Salih Bey mütevazı ve terbiyeli «Elli bin...» dedi. «Elli bin hayvanı kurtardım. Biçareler açlıktan, hastalıktan, sefil ölümden, kendi yırtıcılarının elinde parçalanmaktan ölecekti.» Büyük bir coşkunlukla söze başlamış, sesi bir an kuvvetli bir dalgalanmadan sonra birdenbire yavaşlayarak bir mırıltıda sönüvermişti. Dünyanın en utangaç adamıydı. Bununla beraber hep böyle utanarak kızararak istemeye istemeye büyük münakaşalara girdiği de olurdu. Ellisine yakın olmasına rağmen bu utangaçlık ve ürkeklik, sanki en son tertip çok sıkı bir konserve kutusu, bir çeşit koyu parafin, hülâsa içindekilerin hava ile, hayatla temasına mani olan icatlardan biriymiş gibi onu terütaze muhafaza etmişti. Selim avcı feylesofun konuşurken âdeta kızaran yanaklarına, gözlerinin mavisini bir kat daha güzelleştiren uçlan hafif kalkık kaşlarına, yüzündeki kadınca tebessüme, dizlerinin üzerine yatırdığı sol kolu üstünde sağ eliyle rakısını tutuşundaki terbiyeye hayran ona bakıyordu.</span></span></p>

  <p class="calibre24"><span class="font"><span class="calibre11">«Ne kadar iç içe şeyler, bunlar.» Hiçbirini ne bu çelebi adamın avcılığını ne ortaya attığı bu muazzam rakamı ne de bu katliamın tek sebebi gibi gösterdiği merhamet ve hayvan dostluğunu kabule, hele onları bu sakin, terbiyeli hal ile birleştirmeğe imkân yoktu. «Birdenbire yerinden kalkacak, yüzünde bu tebessüm silinecek, gözün yumuşaklığında Selim’in o kadar yakından bildiği dikkat belirecek, sağ kol tüfeği omuza dayayacak, sol kol ortasından tutacak...» Selim için bunlar, düşüncesi bile hakikaten baş döndürücü şeylerdi. Ve daha imkânsızı bir guguklu saat gibi birden susan bu adamın tekrar konuşmaya başlamasıydı.</span></span></p>

  <p class="calibre24"><span class="font"><span class="calibre11">«Avcılık felsefeye mani değildir.» Ve hemen anında Selim «Hatta' hatta en mühim şartlarından biridir.» dememek için sordu.</span></span></p>

  <p class="calibre24"><span class="font"><span class="calibre11">«Bertrand Russel’ı sever misiniz?»</span></span></p>

  <p class="calibre24"><span class="font"><span class="calibre11">Leylâ’nın sesi, Selim’in omuzu üzerinden, sanki Salih Bey’e cevap vermekten ziyade onu okşamak, on sene evvelinin büyüsüne götürmek, dağıtmak, orada toz halinde bırakmak için cevap verdi:</span></span></p>

  <p class="calibre24"><span class="font"><span class="calibre11">«O da avcı mıdır?» Salih Bey genç kadına sevinçle, üzüntüyle baktı. Yüzü ilk önce tam bir mesut çocuk tebessümüyle aydınlanmıştı. Sonra bir kan dalgası bu tebessümün yerini aldı. Ve adam onun arasından boğulacak gibi kekeledi. «Hayır, sadece büyük bir filozof...»</span></span></p>

  <p class="calibre24"><span class="font"><span class="calibre11">Leylâ hep kolu Selim’in omuzunda ve sesi kulağının dibinde Sabriye Hanımefendiye:</span></span></p>

  <p class="calibre24"><span class="font"><span class="calibre11">«Sultan Hanım’la Prens deminden beri hep sizi soruyorlar, dedi. Birkaç defa burada olduğunuzu söyledim ama bir türlü oldukları yerden ayrılmadılar. Nasıl yapmalı bilmem ki...» Sabriye Hanımefendi tereddütsüz «Biz gideriz efendim...» dedi. «Madem ki emir buyurdular... Haydi Salih’ciğim...» Ve yeğeninin uzattığı ele tutunarak yavaş yavaş yerinden doğruldu. Bu hürmet ve itaatle kazandığı şeyden emin, yedi yüz senelik Osmanlı hanedanının ve yüz elli senelik Mısır hanedanının bütün şevket ve azamet hatıralarıyle birdenbire zenginleşmiş, büyümüş, Rıza Bey’e baktı.</span></span></p>

  <p class="calibre24"><span class="font"><span class="calibre11">«Efendiciğim siz?» diye sordu. Rıza Bey bu aristokrasi oyununa kayıtsız, fakat uysal başını salladı.</span></span></p>

  <p class="calibre24"><span class="font"><span class="calibre11">«Ben de geleyim bari...» Ve kalkmak için koltuğun kenarlarına tutundu. Ve Sabriye Hanımefendi Leylâ’nın kolunda, Rıza Bey Salih Bey’e tutunmuş bu acayip kafile yavaş yavaş, hafiften topallayarak, sarsılarak, yorgun bir kervan gibi evin ön tarafına doğru yürüdüler.</span></span></p>

  <p class="calibre24"><span class="font"><span class="calibre11">(---)</span></span></p>

  <p class="calibre24"><span class="font"><span class="calibre11">Bir genç kafilesi yolunu kesti. Kardeşinin kızı Gönül «Dayı, bizimle kalın...» diyordu. «Hepsi mektep arkadaşım ve bizim sınıftan... Sanki söz vermiş gibi buluştuk.» İçlerinde çocuk denecek yaşta olanlar bile vardı. Vücutları geniş etekli elbiseleri içinde âdeta kaybolmuş fakat yüzleri ilk alkol tecrübeleriyle parlıyordu. Ama Gönül içkiye alışıktır. Belki hepsi alışıktır.</span></span></p>

  <p class="calibre24"><span class="font"><span class="calibre11">«Ne iyi yaptın da geldin!...» Birdenbire şaşırdı. «Şimdi sana hepsini tanıştırmağa kalkarsam canın sıkılır.»</span></span></p>

  <p class="calibre24"><span class="font"><span class="calibre11">Selim, «Ben hepsini tanıyorum, seni dinleye dinleye ezberledim adlarım...» diye cevap verdi. Ve kızların yüzlerine bakmadan saymaya başladı: «Güzin, Zerrin, Sevgi, Nur, Sevin, Hoşgeldin, Şifa... Fakat allahaşkına Şifa hanginiz?» Esmer bir kız herkesten fazla gülerek:</span></span></p>

  <p class="calibre24"><span class="font"><span class="calibre11">«Cariyeniz...» dedi. «Şifa’da doğmuşum da... Ümitsiz bir doğummuş. Fakat en iyisi babamın bu adı değiştirmesi. Günde. kaç defa anlatmağa mecbur oluyorum.» Ve otuz iti dişiyle birden güldü. Kahkahadan kısılan koyu lâcivert gözleri ve bembeyaz dişleriyle hakikaten güzel ve çekiciydi. Oturduğu yerde iki elini dizlerine kenetlemiş, uçuk mavi elbisesinin içinde bayılacak gibi gülüyordu. Birdenbire durdu. «Hakkım yok mu?» dedi. «Niçin Şifa da Sarıyer değil... Böyle ad olur mu?»</span></span></p>

  <p class="calibre24"><span class="font"><span class="calibre11">«Ya benimki... Hoşgeldin, ya benimki...» diye atıldı. «Hakikaten bizim memlekette bir ad krizi var. Yahut annelerimiz, babalarımız biraz deli...»</span></span></p>

  <p class="calibre24"><span class="font"><span class="calibre11">Şifa «Biraz mı?» dedi, «adamakıllı... İsterseniz kendiniz karar verin. Benimkiler burada. Annemi büfenin başında bulabilirsiniz. Daha şimdiden birkaç tabak sandviç ve kanape bitirmiş, zeytinyağlı dolmalara hazırlanıyordur. Tabiî bu gece safrakesesi krizinden ev alt üst olur.» Sonra gayet yavaş bir sesle ilâve etti. «Babamı ararsanız annemin bulunmadığı taraflarda, bilhassa orta yaşlı sarışınlar tarafında arayın. Hatta biraz kuytu yerlerde... Zavallı anneciğim, böyle yerlerde kendini hep abur cuburla teselli eder...»</span></span></p>

  <p class="calibre24"><span class="font"><span class="calibre11">«Peki, siz bir şey yemeyecek misiniz? Kadehleriniz de boş...»</span></span></p>

  <p class="calibre24"><span class="font"><span class="calibre11">«Bizimkileri kavalyelerimiz getiriyor. Bizimle oturun n’olur! Size de veririz. Biliyor musunuz iki sene evvel ben sizinle evlenmeyi gözüme kestirmiştim.» Tekrar gözlerin lâciverdi altında beyaz dişler güneşte bir dalga köpüğü gibi parladı. «Ama bu kız bir türlü razı olmadı. Beni hep atlattı.»</span></span></p>

  <p class="calibre24"><span class="font"><span class="calibre11">Selim bu vicieuse ve tatlı hayalden bir tarafının hiç ayrılmak istemediğini anladı ve etrafına baktı. Sağda kenarda bir nar ağacıyle iki manolyanın çevirdiği boşlukta Fatma’yı gördü. Bir şezlongta geniş etekliği altına aldığı ayaklarını örtmüş etrafındakilere bir şeyler anlatıyordu.</span></span></p>

  <p class="calibre24"><span class="font"><span class="calibre11">«Ben gidiyorum,» dedi. «Siz burada oturun, eğlenin...» Sonra birdenbire sözünün aptallığını fark ederek güldü. «Bazen hakikaten manasız konuşuyorum. Evvelâ bu izaha lüzum yok. Sonra da bu ecinni tayfasının oldukları yerde kalmayacakları aşikâr...»</span></span></p>

  <p class="calibre24"><span class="font"><span class="calibre11">Şifa «Biz sizi buluruz. Hiç merak etmeyin!» diye arkasından bağırdı. Fatma onu görür görmez oturduğu şezlongta âdeta canlandı. Ayaklarının yerini değiştirdi.</span></span></p>

  <p class="calibre24"><span class="font"><span class="calibre11">«Gelin! Gelin! Öyle güzel hikâyelerim var ki...» dedi. Tabağındaki yiyecekleri çatalının ucuyle karıştırdıktan sonra yere,. ayaklarının dibine bıraktı. Koltuğunun kenarında bira kadehi yarı dolu bekliyordu. Narin, bilhassa omuzları ve kollarının biçimiyle, teninin berraklığıyle güzel kadındı.</span></span></p>

  <p class="calibre24"><span class="font"><span class="calibre11">Selim «Hayırdır inşallah...» dedi.</span></span></p>

  <p class="calibre24"><span class="font"><span class="calibre11">«Tam kelimesini söylediniz... Bu geceki rüyamı anlatıyordum. Ay’da idim. Vallahi... Asansörle çıktık. Buraya uğramıştım. Refik’le beraber çıkacaktık. Refik Leylâ’yı da almak istiyordu. Ben kandırdım, onu evde bıraktık. Asansör gibi bir şeye bindik, Ay’a çıktık. Ama orada Refik’i kaybettim, bana gülerek bir işaret etti gitti.»</span></span></p>

  <p class="calibre24"><span class="font"><span class="calibre11">Selim «Refik hep öyle yapar. Geçen gün beni bürosuna zorla çıkarttı. Sonra işlerim var! diyerek itizar etti. Yine beraber indik. Meğer çantasını alacakmış...»</span></span></p>

  <p class="calibre24"><span class="font"><span class="calibre11">Fatma «Bilmem,» dedi. «Belki öyledir.» Hikâyesine devam için acele ediyordu. Bu haliyle bir ara istasyonu atlayan bir sürat katarına benziyordu.</span></span></p>

  <p class="calibre24"><span class="font"><span class="calibre11">Semra «Ay nasıldı? Gördün mü? Kocanı düşünmüyor muydun?».</span></span></p>

  <p class="calibre24"><span class="font"><span class="calibre11">«Hayır. Düşünmüyordum. Sadece Ay’a çıktık. Evvelâ asansörün plâtformunda idik. Sonra gri, madenî bir meydan gibi yere geldik.» Tatlı tatlı gülerek hep aynı aceleyle anlatıyordu. İkide bir çıplak kollarım, ellerini birleştiriyor, açıyor, bir eliyle eteğini düzeltiyordu. «Sonra Ayşe geldi. Üstünde kırmızı, fakat içi siyah bir elbise vardı. Ben de yaptırayım, dedim. Birisi olmaz dedi. Sonra Aliye telefon etti. Ay’ın havası nefesine dokunur, diyordu. Hakikaten güçlükle nefes alıyordum. Bana bir yığın ilâç ismi söyledi. Ben hepsini yedim, nefesim düzeldi... Ha, unutuyordum, mavi organtinden çok güzel bir elbise yaptırdım. Fakat ne Ayşe, ne de Refik görünmediler. Ama sonra Ayşe geldi.»</span></span></p>

  <p class="calibre24"><span class="font"><span class="calibre11">Ayşe ayrılmaz arkadaşıydı. Mahalle, semt, mektep bütün ömürleri hep beraber geçmişti. Selim:</span></span></p>

  <p class="calibre24"><span class="font"><span class="calibre11">«Sahi Ayşe nerde? Hâlâ gelmedi mi?» diye sordu. Fatma kollarını açarak ellerini tembel tembel başının arkasına kilitledi. «Gelmedi,» dedi, «bırakın biraz daha gelmesin! Biraz ayrı yaşayalım. Gelince nasıl olsa beni konuşturmaz. Bak şimdi etrafımdasınız.» Fakat birdenbire kıskançlık oyununu unuttu:</span></span></p>

  <p class="calibre24"><span class="font"><span class="calibre11">«Fakat daha evvel Dali geldi.»</span></span></p>

  <p class="calibre24"><span class="font"><span class="calibre11">Hepsi birden şaşırmıştılar. Fatma, rüyalarında bile şaşırtıcı idi.</span></span></p>

  <p class="calibre24"><span class="font"><span class="calibre11">«Hangi Dali? Nereye?»</span></span></p>

  <p class="calibre24"><span class="font"><span class="calibre11">«Bayağı bildiğimiz Dali, ressam... Ama canım! Siz beni dinlemiyorsunuz ki...»</span></span></p>

  <p class="calibre24"><span class="font"><span class="calibre11">Selim’in peşinden gelen Gönül’le Şifa ikisi birden «Ay ne güzel...» diye haykırdılar. «Picasso da var mıydı? Gönül, sen hiç böyle rüya görebildin mi?»</span></span></p>

  <p class="calibre24"><span class="font"><span class="calibre11">«Ne gezer, ben rüyamda hep imtihana girerim. Yahut pasta, çikolata yerim. Parmaklarımı yalarken uyanırım.»</span></span></p>

  <p class="calibre24"><span class="font"><span class="calibre11">Fatma «Hayır, Picasso yoktu, yalnız Dali vardı.» Gönül’e döndü. «O halde bana gelin, ben çok iyi pasta yapanın. Dayınız geçen hafta çok beğendi.» Ve tekrar rüyasına geçti. «Ama Dali kendisi değildi. Daha ziyade o çekmeceli adama benziyordu. Yalnız bıyıklan kendi bıyıklan idi. Sonra Ayşe büyük amcasının bıyıklığını getirdi.»</span></span></p>

  <p class="calibre24"><span class="font"><span class="calibre11">Şifa tekrar haykırdı: «Gönül, bak bıyıklık varmış...»</span></span></p>

  <p class="calibre24"><span class="font"><span class="calibre11">Fatma «Tabii bıyıklık vardı. Eskiden beyler geceleri bıyıklarının biçimi bozulmasın diye takarlardı. Dali’nin bıyıklarına geçirmeğe başladık. Razı olmadı. Çırpınıp duruyordu. Birden ayağıma bastı uyandım. Ama bıyıklan çok güzeldi. Niye kocam bıyık bırakmıyor sanki?...» Siyah süveterinin içinde olduğundan daha narin, sadece bir çiçek olmak istermiş gibi sustu. Selim yeğeniyle arkadaşını ona gösterdi:</span></span></p>

  <p class="calibre24"><span class="font"><span class="calibre11">«Bu kızları nasıl buluyorsun?»</span></span></p>

  <p class="calibre24"><span class="font"><span class="calibre11">«Harika...» dedi. «Ama Dali’nin bıyıklan daha güzeldi.» Birdenbire kızlara tekrar baktı. «İkisi de çok güzel...» Selim onun bu kızlar için koca bulmağa karar verdiğini halinden anladı. «Şimdi tanıdığı bütün bekârları gözden geçiriyor.» Tanıdıklarını evlendirmek Fatma’nın başlıca merakıydı. Fakat nedense, kendi-sininki müstesna hiçbir evlendirme teşebbüsünde muvaffak olmamıştı.</span></span></p>

  <p class="calibre24"><span class="font"><span class="calibre11">«Zahmet etme!» dedi. «Gönül, biliyorsun nişanlı. Şifa da bana âşık... Şimdi öğrendim. Kendi söyledi.»</span></span></p>

  <p class="calibre24"><span class="font"><span class="calibre11">Fatma ciddiyetle genç kıza baktı: «Sizin için çok yaşlı... Olmaz. Vazgeçin. Ben size başkasını bulurum...»</span></span></p>

  <p class="calibre24"><span class="font"><span class="calibre11">Şifa bir kolunu Selim’in boynuna attı. «İstemiyorum. Ben, razıyım... İki senedir seviyorum. Kulaktan âşık oldum.» Tekrar otuz iki dişiyle güldü. Fatma «İşte Ayşe geliyor, ben karışmam,» dedi. «Ben zaten ihanete alıştım.» Sonra yeni gelen arkadaşına: «Selim,» dedi, «bu küçükhanımla sevişiyormuş. Bize ihanet etti...»</span></span></p>

  <p class="calibre24"><span class="font"><span class="calibre11">Ayşe «Susun,» dedi, «kaynanamdan kaçtım. Orada köşebaşını zaptetmiş, kodamanlardan birine durmadan bir şeyler ikram ediyor... Ve bittabi! durmadan da konuşuyor. Ama görseniz ne şık. Mor dekolte elbiseler, mücevherler, losyonlar, kıyamet...» Sonra birdenbire Selim’le Şifa’yı gördü: «Demek böyle Selim Bey... Alacağınız olsun... Bize bu yaşta bunu yapın!» Cevap beklemeden tekrar kaynanasına geçti. «Beni görürse yandım. Biliyorsunuz bütün gelinleri içinde bu gibi işler için beni beğenir. Ve en olmayacak şeyleri ben yanında iken yapar. Kaynanam dünyanın en sevimli kadınıdır. Tek kusuru konuşmaktan fazla hoşlanması. Zavallı adam farkında değil, başına gelenin... İlk evlendiğim zaman bana da böyle yapardı. Başka yerde yakalayamadığı için sofrayı beklerdi...»</span></span></p>

  <p class="calibre24"><span class="font"><span class="calibre11">Fatma’nın deminki canlılığı, konuşma aşkı kaybolmuştu. Gözlerinde acayip bir parıltı arkadaşını dinliyordu. Ayşe onu her zaman büyülemişti.</span></span></p>

  <p class="calibre24"><span class="font"><span class="calibre11">«Niye geç kaldın?»</span></span></p>

  <p class="calibre24"><span class="font"><span class="calibre11">«Bir yığın yere uğradım. Bir ara gelmemeği bile düşündüm. Sonra açılırım diye geldim.» Nar ağacının dibindeki sandalyeye oturdu. Geniş yakalı, kolsuz san blûzu, filigranlı siyah saten etekliği, koyu kahverengi kuşağıyle daha ziyade bir Botticelli başını tamamlayan Braque’vari bir kompozisyona benziyordu. Kulaklarında iri gümüş halkalar, parmağında sadece nişan yüzüğü vardı. Buna mukabil yakasına eski ve çok kıymetli bir broş takmıştı.</span></span></p>

  <p class="calibre24"><span class="font"><span class="calibre11">«Bu kıyafetle de buraya gelinmezdi ya... Ben alelâde bir şey sanmıştım. Öyle şık hanımlar var ki.» Çantasından sigara paketini çıkardı. «Bu bahçede çok ağaç var... Ben bu cins ağaçlan sevmiyorum artık. Gündüz can sıkıntısı veriyorlar, gece insanı bayağı korkutuyorlar. Hele kapının yanındaki servi...» Ürperir gibi yaptı. «Serviler yüzünden İtalya seyahatim harap oldu.» Genç bir adamın uzattığı içki kadehine tereddütle baktı. «Ben bu akşam rakı içmeği tercih ederim.» dedi.</span></span></p>

  <p class="calibre24"><span class="font"><span class="calibre11">Selim «Biraz sonra biz bize kalacağız. O zaman rakı içeriz. Leylâ söyledi. Galiba mehtap gezintisi filân da olacak...» Ve eliyle kendisine sarılmış duran Şifa’mn başım okşadı.</span></span></p>

  <p class="calibre24"><span class="font"><span class="calibre11">«Siz benimle konuşmayın... Size darıldım. Torununuz yerindeki kızlarla meşgulsünüz... Şu kızı rahat bırakın. Şifa kızın bize bu zulmü yapacağım hiç zannetmezdim. Her şey beraber geliyor, ihtiyarlık, etrafın ihmali...»</span></span></p>

  <p class="calibre24"><span class="font"><span class="calibre11">Şifa tekrar güldü: «Bırakamaz ki... Görmüyor musunuz ben onu nasıl tutuyorum. Bu akşam asıl kavalyem o. Biz birbirimizi seviyoruz...»</span></span></p>

  <p class="calibre24"><span class="font"><span class="calibre11">Fatma «Ben de bir şey içsem mi?» diye sordu. Nadir olarak içki ister ve hiçbir zaman kadehini bitirmezdi. Kalabalıktan hoşlanır, fakat konuşmazsa can sıkıntısı, letarjiye benzer bir halsizlik içinde akşamsefaları gibi kendi üstüne kapanırdı.</span></span></p>

  <p class="calibre24"><span class="font"><span class="calibre11">«Şifa, Gönül... Sadiye...»</span></span></p>

  <p class="calibre24"><span class="font"><span class="calibre11">Şifa «Bizi çağırıyorlar. Haydi Gönül...» Ve Selim’i Ayşe’nin önüne kadar götürerek orada bıraktı: «Kusura bakmayın... Şimdilik size teslim ediyorum. Biraz sonra gelir alırım!» Genç kadına bir çeşit hayranlıkla baktı, sonra iki arkadaş «Güzin, Zeynep!» diye bağırarak denize doğru gittiler.</span></span></p>

  <p class="calibre24"><span class="font"><span class="calibre11">Selim mırıldandı. «Ne şirin kız... Fakat nesi var? Neden bu kadar...» Sözünü «Bize mahsus bir muaşeret usulü galiba...» diye içinden tamamladı. Ayşe «Çok güzel bir kız olacak.» dedi, sonra Fatma’ya anlattı: Annesini tanıyacaksın, hani bize komşu oturuyorlardı. Babası ahlâkı bozulur diye Dame de Sion’a vermediği için altı ay ağlamıştı.»</span></span></p>

  <p class="calibre24"><span class="font"><span class="calibre11">Fatma «Tanıdım, dedi. Ama kız çok güzel. Annesine hiç benzemiyor.»</span></span></p>

  <p class="calibre24"><span class="font"><span class="calibre11">«Annesi Haldun’a kaçmıştı. Haldun güzel adamdı.»</span></span></p>

  <p class="calibre24"><span class="font"><span class="calibre11">(---)</span></span></p>

  <p class="calibre24"><span class="font"><span class="calibre11">Selim Fatma’nın içkisini getiren genç adama sordu: «Hanım nerde? Hanım gelmeyecek mi?..»</span></span></p>

  <p class="calibre24"><span class="font"><span class="calibre11">«Bu sabah annesi el koydu. Kurtulunca gelir. Muhakkak gelecek. Onun numarasına daha çok var.» Ve etrafa bakarak ilâve etti: «Daha kimse sarhoş olmadı.» Zeki, çalışkan insandı. Şiir ve musiki ile işe başlamış, sonra birdenbire kendisini akademik kariyere vermiş, birkaç senede çok iyi bir yer yapmıştı. Selim Flaubert için yazdığı küçük bir etüdü daima hatırlardı. Fakat fantezisi, yazı yazarken takındığı hoyrat davranışlar, kendisinin de soyca tayin edemediği bir yenilik aşkı bu nisbeten etrafa kapalı çalışmanın yanı başında ona herkes için büsbütün başka bir çehre yapmıştı. Tiyatro tenkitleriyle bilhassa son zamanlarda her geçtiği yerde bir yığın düşman tedarik ediyordu. «Bir çeşit kifayetsizlikten geliyor şüphesiz.. Bu sesinde de var.» Filhakika cümle biraz uzadı mı sesini bir türlü idare edemez. Tuhaf bir eski İstanbul aksanı, bazı halk oyunu aktörlerinden gelen garip bir edada alay ve ciddi fikir boğulur gibi oluyordu. Bu sefer de öyle olmuş, kansının çiftetelli oyununa işaret ederken sesi birdenbire sönmüştü. Filhakika genç kadın bu cins toplantılarda hiç içki içmez, konuşmaz, tatlı ve sarışın bir hayal gibi ortada dolaşır, sonra biraz ısrar edilince oynamağa başlardı. O zaman bu tatlı, sarışın ve sessiz kadın birdenbire değişir, sadece uzviyetinde bulduğu bir kuvvetle birdenbire bir çeşit bacchante olur, alelâde zamanlarda haberdar bile görünmediği vücudu sanki üst üste enstantanelerde bütün bir eski âlem misterini kurardı. Tıpkı başlığı gibi birdenbire oyunu keser ve uzak, sarışın tebessümüyle bakışlarının az rastlanır sessiz saadetiyle köşesine çekilirdi. Hiç kimse ne de kendisi bu oyunu nasıl ve nerde öğrendiğini bilmezdi. Fatma Ayşe’ye doğru eğildi:</span></span></p>

  <p class="calibre24"><span class="font"><span class="calibre11">«Bu akşam ne rüya gördüm biliyor musun? Ay’a çıktık, Refik’le... Leylâ’yı evde kilitledik...»</span></span></p>

  <p class="calibre24"><span class="font"><span class="calibre11">Ayşe ona bakmadan azarladı: «Şekerim senin psikanalizini yapmalı... Ay’da ne işin vardı? Sonra elin kocasıyle... Bu yaşta ayıp vallahi ..» Sarışın başını sallayarak konuşuyor, bir taraftan da geniş çantasındaki kibritini arıyordu. «Demek Refik’te gözün var. ..»</span></span></p>

  <p class="calibre24"><span class="font"><span class="calibre11">«Hayır, vallahi değil. Oldum olasıya beğenmedim. Neresi güzel adam onun. Sizin Ahmet Efendi daha güzeldi.» Ahmet Efendi Ayşe’nin evlerindeki, onu mektebe getirip götüren ihtiyar haremağasıydı. Belki de İstanbul’un son haremağası.</span></span></p>

  <p class="calibre24"><span class="font"><span class="calibre11">Ayşe «Zaten sen ona da âşıktın...»</span></span></p>

  <p class="calibre24"><span class="font"><span class="calibre11">«Hayır işte, değildim. Aliye âşıktı bilmiyor musun? Ay’da senin elbisene benzeyen bir elbise yaptırıyordum. Ama Aliye mani oldu.»</span></span></p>

  <p class="calibre24"><span class="font"><span class="calibre11">«Aliye nerde? Gelmedi mi?» Aliye bu dostluk figürünü bir müselleste kapayan üçüncü arkadaştı. Leylâ, öbürleri bu yüzden daima biraz dışarda kalırdı. İkinci Mehmet devrine kadar inen eski bir ulema ve şeyh ailesinin çocuğuydu ve dedelerden miras bir yığın inanç ve hurafeyi, bazı eski ailelerde yine bir miras gibi devam eden şaşmaz realite duygusuyle beraber bir yığın fantezide gün ışığında bir masal gibi yaşardı. Madame de la Fayette’i, bazı güzel Rubens’leri hatırlatan güzel bir çehresi vardı. Fakat fantezisi on sekizinci asırdı. Onunla bir saat konuşup da oğul Crebillon’nun romanlarını hatırlamamak kabil değildi.</span></span></p>

  <p class="calibre24"><span class="font"><span class="calibre11">«Hayır gelmedi... Sonra Ay'.da birdenbire boğulacak gibi oldum... Haa, dur, dün Aliye’yi gördüm. Roma’ya gitmek istiyordu...»</span></span></p>

  <p class="calibre24"><span class="font"><span class="calibre11">«Muhakkak bir kardinale âşık olmuştur. ..»</span></span></p>

  <p class="calibre24"><span class="font"><span class="calibre11">«Hayır değil, Meryem Ana’da tanıdığı bir eveque davet etmiş... Çok güzel bir adammış. Bütün bir ruhaniyet içinde yüzüyormuş... Onları Roma’ya çağırmış.»</span></span></p>

  <p class="calibre24"><span class="font"><span class="calibre11">İkisi birden güldüler.</span></span></p>

  <p class="calibre24"><span class="font"><span class="calibre11">«Bir evliya kızı için hiç de fena değil...»</span></span></p>

  <p class="calibre24"><span class="font"><span class="calibre11">Ayşe içini çekti. Kibriti bulmak imkânsız olduğunu anlamıştı. Şimdi çantanın içindekilerin görülmemesi telâşında idi. Çantada neler yoktu. Üç reçete, kalfa için yedi sekiz ilâç, kocasının vitrinde gördüğü ve imrenerek satın alır almaz boynuna taktığı boyunbağlar yüzünden iki erkek boyunbağı, yolda rastladığı dilenci çocuklara hediye etmek için daima beraberinde gezdirdiği Nestle çikolataları, üç dört gazete kupürü, Selim’e getirdiği ve kalabalıkta bir türlü vermeğe cesaret edemediği iki Gauloise sigarası... Başka zaman olsa bunların hepsini Fatma’ya gösterir ve hikâyesini anlatırdı. Bilhassa yedi aydır cevap vereceği yılbaşı tebriklerinin... Bu tebriklerden birisi bir akşam Tivoli sokağındaki evinde Selim’le beraber dünyanın en acayip konferansını dinlediği ispritizma meraklısı bir kontesten geliyordu. Çantayı kapatmanın ferahlığıyle: «Kızın kalbi temiz... Allah da gönlüne göre veriyor. .. Fakat dikkat ettin mi hidayetin mahreki gittikçe değişiyor. ..»</span></span></p>

  <p class="calibre24"><span class="font"><span class="calibre11">Fatma yine rüyasındaydı:</span></span></p>

  <p class="calibre24"><span class="font"><span class="calibre11">«Evet... Belki ... Sonra boğulur gibi oldum. Telefonda yine Aliye bana birtakım ilâçlar tavsiye etti. Hepsini birden içtim. İyileştim. Organtinden bir elbise yaptırdım. Seninkinin içi vişneçürüğü, dışı siyahtı. Ben galiba tersini yaptırdım. Ama siyah mı yoksa lâcivert mi... Refik Ay’da beni bıraktı. ..»</span></span></p>

  <p class="calibre24"><span class="font"><span class="calibre11">«Oh ne iyi etmiş... Bensiz ne diye oralara gidersin...»</span></span></p>

  <p class="calibre24"><span class="font"><span class="calibre11">«Plâtformun rengi inci grisiydi. Ama her an değişiyor, bazen</span></span> <span class="font"><span class="calibre11">hafif pembe oluyordu... Ay’da çok korktum.»</span></span></p>

  <p class="calibre24"><span class="font"><span class="calibre11">Bu sefer gerçekten uyanış anında imiş gibi ve gördüğü rüyayı ilk defa anlatıyormuş gibi kısa kısa, âdeta hatırlayarak konuşmasının önüne çıkardığı bütün maniaları atlayarak söylüyordu. Ayşe ile Fatma arasındaki büyük farklardan biri de bu idi. Ayşe sözünün hiç kimse tarafından kesilmesine müsaade etmezdi. Fatma’nın kudreti ise ısrarındaydı. Hikâyenin ortasında, alevlenen konuşmayı bir müddet takip eder görünür, cevap verir hatta münakaşa eder, sonra en beklenmedik yerde sözünü değiştirerek anlattığı şeye dönerdi. Bazen hatırladığı bir şeyle hikâyeyi kendisinin kestiği olurdu, o zaman söyleyeceğini söyledikten sonra yumağı başka bir ucundan yakalardı. Selim Ayşe’nin sigarasını yaktı.</span></span></p>

  <p class="calibre24"><span class="font"><span class="calibre11">«Dali’nin bıyıklarına bıyıklık taktık.»</span></span></p>

  <p class="calibre24"><span class="font"><span class="calibre11">Ayşe dayanamadı: «Kızım sen kendini tedavi ettir... Elâlemin bıyığı. Hakikaten acayip oluyorsun.»</span></span></p>

  <p class="calibre24"><span class="font"><span class="calibre11">Selim bu geceki rüyalarından ve bugünün tesadüflerinden kurtulmak ister gibi hareket yaptı. Mendiliyle yüzünü sildi.</span></span></p>

  <p class="calibre24"><span class="font"><span class="calibre11">«Çok sıcak değil mi?»</span></span></p>

  <p class="calibre24"><span class="font"><span class="calibre11">Kadınların çoğu terlerini siliyor, yüzlerinin pudrasını tazeliyordu. Ayşe tekrar çantasını açtı ve ilk eline geçen mendille boynunu kuruladı.</span></span></p>

  <p class="calibre24"><span class="font"><span class="calibre11">«Ben gidiyorum. Kendime bir içki arayacağım...»</span></span></p>

  <p class="calibre24"><span class="font"><span class="calibre11">Fatma «bana da tuzlu bir şeyler getirin... Ama öyle çoluk çocukla gelmeyin... Ayşe’nin kalbini kırmanız için kâfi...» Selim’in yüzüne bakarak sessiz güldü.</span></span></p>

  <p class="calibre24"><span class="font"><span class="calibre11">Ayşe tamamlamadığı bir el işaretiyle «Meşgul... Çok meşgul...» dedi. Belki daha başka şeyler söyleyecekti. Fakat insanları ne kadar çok severse sevsin hayatlarına inmeyi istemezdi. «Değişiklik dışarda... Bütün tezatlar, aksamalar, güzel, gülünç, manalı şeyler her şey orada, suyun üstünde yüzüyor. Derinlere inince herkes birbirine benziyor.» O zaman bu binlerce yüz binlerce değişik şeyin musiki notaları gibi yedi sekiz asla indiğini biliyordu. Bu fakirlik onun hoşuna gitmiyordu.</span></span></p>

  <p class="calibre24"><span class="font"><span class="calibre11">«Pazartesi gecesi, dedi, sefaretin davetindeydim. Oldukça şöhretli bir muganniyeyi dinleyecektik. Piyano da hiç fena değildi, her şey yerindeydi. Fakat kadıncağızın gözlüğü kırılmıştı. Bir türlü şarkı söyletemedik. ‘Nasıl olur? Gözlüğüm yok...’ diyordu. ‘İyi ama madam, okumayacaksınız ki... Ezberinizde olan şeyleri söyleyeceksiniz?’ ‘Öyle, öyle ama... Bence imkânsız...’ Ve hakikaten hiçbir şey söylemeden gitti. Ve buna en çok üzülen de kendisiydi.»</span></span></p>

  <p class="calibre24"><span class="font"><span class="calibre11">Hikâyenin lezzetini yalnız tiyatro münekkidi tattı, gülerek «Uydurmadın ya?...» diye sordu. Ayşe işitmemiş gibiydi. Ötekiler farkında bile olmadılar. Arka taraftan orta yaşlı bir erkek söze karıştı: «Sefir de çok üzüldü, hatta kızdı.» Ayşe tam zamanında gelen bu şahitliğe teşekkür etti. Anlattığı şey öyle acayipti ki sözlerinin doğru olduğundan şüphe edebilirlerdi. Hakikatte hiç yalan söylemez, sadece görür, kaydederdi. Budalalığa o kadar yaklaşan bu imkânsızlığı, üzerinde hiç düşünmeden kaydetmişti. Böyle yavaş yavaş kendisinde ancak gülünçlüğüyle zalim acayip bir hayat manzarası, bir çeşit karikatüre, büyük bir maskarada benzeyen bir hayat manzarası teşekkül etmişti. Fatma sükûtundan çıktı: «Niye anlattın sanki bunu?» diye sordu. «Muhakkak bir şey düşündün. Onu söyle!»</span></span></p>

  <p class="calibre24"><span class="font"><span class="calibre11">Ayşe: «Uzun...» diye başını salladı. Kendisi de düşüncesinin geçtiği yolu şimdi pek iyi bilmiyordu. «Sadece Selim’le başladım, belki de Aliye ile...» Öbür tarafı kendisinde birike birike teşekkül eden bir çeşit karnavalla komedinin arasında ancak tarafsız gülünçlüğüyle zalim freskin içinde kaybolmuş gibiydi. «Bütün güzelliği hiçbir şeyin öbürünü tutmamasında... Ne diye mutlaka bir yere bağlamalı...»</span></span></p>

  <p class="calibre24"><span class="font"><span class="calibre11">Bahçenin ilerisine doğru yürüdü. Adım başında bir tanıdığa rastlıyor, selâmlaşıyor, ne söylediğini bilmeden hatır soruyordu. Birdenbire elini alnına götürdü: «Ne acayip gün yarabbi...» Küçük, yeşil örtülü tabut, içindeki ihtiyar sevgiliyle beraber tekrar gözlerinin önüne geldi. Sonra Abdullah’taki o acayip konuşma, son takririn verildiği noter dairesi... Eski defterler, senetler, Nevzat’ın hasta döşeğinden kaldırıp pencereden attığı Gündüz, Nejat Bey’in atı Bacı, hepsi bu yorgunluk anında birbirine dolanmış, acayip, şekilsiz, renksiz bir külçe gibi kendi içindeydi. «Güle güle Ali Efendi... Ben seni ararım.» «Bacı bir gecenin içinde öldü.» Niçin bütün bir hayat derlenip toplanıp tek bir ânımıza yüklenir? Hafızanın hangi zalim iflâsıdır ki bütün mazi artıklarını bir lâhzada canlandırır ve bize yollar.</span></span></p>

  <p class="calibre24"><span class="font"><span class="calibre11">«Beyefendi hürmetlerimle...» Karşısındaki çiçek bozuğu şişman adama ilk defa görüyormuş gibi baktı. Sonra içindeki renksiz, şekilsiz, yapışkan ve birbirine kenetli, sanki sadece</span></span> <span class="font"><span class="calibre11">hoyrat yabancılığıyle ve ağırlığıyle mevcut kitle bir tarafa kaydı ve Selim iki hafta evvel odasında kendisine o kadar zorlukla elini uzatan, büyük güçlüklerle kendisini dinleyen yüksek mülkiye memurunu tanıdı. Ömrü daha yüksek kademelerdekinin heveslerini tatmin çarelerini aramakla geçen bu adamın şimdi ona dostluk göstermesi gülüncün gülüncüydü.</span></span></p>

  <p class="calibre24"><span class="font"><span class="calibre11">«Hürmetlerimle beyefendi...» Fakat beriki bırakmadı. Kadehini «Şerefinize...» der gibi kaldırarak bir yudum içti.</span></span></p>

  <p class="calibre24"><span class="font"><span class="calibre11">«Şimdi bir hanımefendi sizin romanınızdan bahsetti. Bendeniz okumamıştım. Hayran oldum doğrusu... Görseniz ne harika kadındı. Böyle sevenleriniz olduğunu bilmiyordum doğrusu...» Adam bu keşfi de ikinci bir yudumla tesid etti.</span></span></p>

  <p class="calibre24"><span class="font"><span class="calibre11">«Demek güzel kadındı?...»</span></span></p>

  <p class="calibre24"><span class="font"><span class="calibre11">Adamın çipil gözleri bir kat daha parladı: «Ne diyorsunuz beyefendi... Peri, melâike, her şey...» Sesi birdenbire gırtlağında düğümlenmeseydi şüphesiz daha,devam edecekti.Selim bu cinsten metafizik, semimetafizik benzetmelerden sonra gelmesi tabiî hatta zaruri olanları çok iyi bilirdi. Fakat adam devam edememiş ne «Lâtilokum...» ne de «Yeme yanında yat...» diyebilmişti. Ceplerinde mendilini aramaya başladı. Bununla beraber gözlerinde hâlâ o parıltı vardı ve deminki memnunluğunun izi yan boğulmak üzere bu çehrede, bataklığa vurmuş bir sabah güneşi gibi parlıyordu.</span></span></p>

  <p class="calibre24"><span class="font"><span class="calibre11">Selim hiçbir şey söylemeden uzaklaştı. Adamın peşinden gelmesini önlemek için elinde içki kadehleriyle karşısına çıkan garsonu ona doğru yolladı. «Masanın başında daha iyiydi, burada sade bir timsah yavrusu olmuş.»</span></span></p>

  <p class="calibre24"><span class="font"><span class="calibre11">Başka bir garson elindeki kanapeleri uzattı. Selim aşikâr bir tiksintiyle başını salladı. Adamın uzun, seyrek, san dişleri, şekilsiz ağzı, büyük gözlüklerinin altından bakan çipil gözlerini daha unutmamıştı. Nerdeyse bütün bahçeyi binlerce timsahın çamurlu sularında yüzdüğü, balçıklarında kendi üstlerine döndüğü ve sazlıklarında yutmak için kendi romanını beğenen harika kadınlar beklediği bir Afrika nehri veya gölü gibi görecekti.</span></span></p>

  <p class="calibre24"><span class="font"><span class="calibre11">«Ben istemem... Ama arkadaki timsah ister, ona götür... Ama mutlaka götür...» Garson bu kadar büyük bir adama karşı sarf edilen bu cümleden şaşkın öbür istikamete doğru acele acele yürüdü.</span></span></p>

  <p class="calibre24"><span class="font"><span class="calibre11">Uzunluğuna kurulmuş bir masanın arası pist olarak hazırlan</span></span><span class="font"><span class="calibre11">mıştı. «Şüphesiz eski bir havuzun yeri olacak...» Selim ölü suların o dipten çalkantısına tutulmuş gibi ortada sarsıla sarsıla dönen kalabalığa baktı. Alaca akşamda kadın elbiselerinin renkleri, maviler, yeşiller, san ve kırmızılar, siyahlar, griler olduklarından çok kuvvetli âdeta küçük infilâklerle parlıyorlardı. Her çeşit kıyafet vardı. Kibar çay elbiseleri, muhteşem tuvaletler, dar bir pantolonun veya etekliğin üstüne şöyle bir geçirilmiş süveterler, sanki bu Boğaziçi köşesinde, Roma’yı, Brooklyn’e veya Hollywood’ u, Saint-Germain-des-Pres, Champs Elysees ve Place Vendöme’u birbirine katmıştı. Bir saksafon sesi ten ve pudra kokularının arasından sonra bir ışık gibi rastladığını delerek geçti. Sonra hemen arkasından mambonun acemi çerkes halayık ve madenî papağan konuşması yarı alay ve taklit bir şefkatte başladı.</span></span></p>

  <p class="calibre24"><span class="font"><span class="calibre11">Selim bu kendi üstünde dönen kasırganın bir ucunda Suat’la Sadiye’yi gördü. Suat’ın yüzü gerçekten bir uçuruma sarkmış gibi alt üsttü.. Sadiye tuhaflığı ve garipliği içinde bütün bir ataizme hitap eden, çok tehlikeli mirasları kımıldatan ve ilham ettiği her harekette birkaç bin yıllık bir medeniyetin bütün kazançlarını sanki lüzumsuz şeyler gibi dağıtan, çok gerilere, ölçülmez fezalara fırlatan bu acayip musikinin cezbesi ile mesut onu mutlaka bu uçuruma sürüklemek ister gibiydi. Selim ürkek ve tatlı Sadiye’yi böyle değiştiren büyüye nerdeyse hürmet edecekti. Sadiye erkeğini yemeğe hazırlanan büyük, görülmemiş bir böcek olmuştu sanki... Hemen araların Gündüz’le tanımadığı bir kadın geliyordu. «Muhakkak Sevim Hanım olacak...» Yeğeninin yüzü aşikâr bir dalgınlıkla pençe pençe bir hayranlık duygusu arasında alt üsttü. Kadın hakikaten güzeldi. Fakat hiç de Nejat Bey’in anlattığı cinsten değildi. Daha ziyade kendi içine kapanmış o duru beyaz güzelliklerdendi. Gündüz kadına eğilerek bir şey söyledi. Önünden geçerlerken ikisi de onu gülümseyerek selâmladılar. Selim Gündüz’ün tebessümünde bütün bir şikâyeti okudu. Kadınınki sadece nazikti. Bununla beraber bakmasını bildiği aşikârdı. Selim içinin bu büyük elâ gözlerin bakışıyle dolduğunu hissetti.</span></span></p>

  <p class="calibre24"><span class="font"><span class="calibre11">Zayıf ve kumral bir kadın birdenbire onu yakaladı ve hiçbir şey söylemesine imkân vermeden piste sürükledi.</span></span></p>

  <p class="calibre24"><span class="font"><span class="calibre11">«İyisin ya Selim? ... Seni gördüğüme ne kadar sevindim... Evet, iyisin iyi.»</span></span></p>

  <p class="calibre24"><span class="font"><span class="calibre11">«Ben de çok sevindim Adrienne ...»</span></span></p>

  <p class="calibre24"><span class="font"><span class="calibre11">1938 senelerinin modernizmi, Paris’i, Montpamasse’ı. Coupole’ün duvarlarında bugün eskinin eskisi gibi görünen resimler. Rotond’daki ressam ve sanatkâr kalabalığı. Modigliani’nin canlı hatıraları. Çatıdaki Cocteau ve Rus balesi. Mistinguette, René Clair. Paris çatılarının altında. Bir milyon ikramiye. Adrienne ve Ziya. Adrienne’in arkadaşları. Proust’un üstünde sabahladığım geceler. Valéry, Gide, Stravinsky. Ziya’nın küçük pathé gramofonu. Saint-Jacques sokağı. Schola Cantorum’daki konserler. Feuillautine’deki pansiyon. Saint-Germain’de yedinci kattaki benim odam. Sonra Ankara’daki küçük ev.</span></span></p>

  <p class="calibre24"><span class="font"><span class="calibre11">«Nerden çıktın Adrienne?...»</span></span></p>

  <p class="calibre24"><span class="font"><span class="calibre11">Genç kadının birdenbire onu şaşırtan kahkahası: «Ne tuhafsın Selim! Yirminci asırda olduğumuzu, kıtalar arasında muntazam vapur seferlerinin bulunduğunu bilmiyor musun sanki?.. İstanbul-Ankara şimendiferi hiç de fena değildi... Ellerime bak ve beni tebrik et. ..» Tekrar aynı kahkaha: «Kadın istedi aziz Selim, kadın istedi.» İkisinin başı etrafında dönen ve bir türlü eski yerini bulamayan Samanpazarı ve doktor Necip’in her şeye razı yüzü. «Adrienne artık evlenmelidir. Zavallı Adrienne...» İyi ama bu dansı nasıl yapanın, ben ki hiç dans bilmem... Adrienne de bilmez ya... Hiç olmazsa şu önümdeki Dubout karikatürünün ikinci çiftesinden kurtulabilsem... Niçin bu müzik bende hiçbir ataizme hitap etmiyor. Neden bütün yamyam cedlerim bu sese koşmuyorlar ve ben aşkın büyü, ve tapınmanın ibadet olduğu, cinsi uzuvlara tapıldığı devirlerde kendimi bulmuyorum... Adrienne’in başının üstünden etrafına bakındı. Suat’la Sadiye’nin hazırladıkları fenerlerin Hitit güneşi, Hitit figürü desen ve resimlerini seyretti. Bir Karagöz ta ötede cazın üstünde büyük tek gözünü dikkatle açmış aşağıda tepinen bu kalabalığa şaşırıyordu. «Bu danstan sonra da Hitit’lerin çok medenî insanlar olduklarına inanmazsam...» «Nafile Adrienne, hiçbir yamyam ceddim imdadıma gelmiyor...» Birdenbire daha dost olmayı düşündü. Bu eski arkadaşı hakikaten ihmal etmişti. «Sen nasılsın, rahat mısın?»</span></span></p>

  <p class="calibre24"><span class="font"><span class="calibre11">Kadın birdenbire durdu. Fransızca «Hayat budalalık...» dedi. Birkaç adım daha attı, arkasından «İstemiyorum...» diyerek vazgeçti. Selim alkolün, bir yığın telkinin yardımıyle elde ettiği ferahlığı sorduğu bir tek sualle mahvettiğini anladı. Beraberce kalabalıktan çıktılar.</span></span></p>

  <p class="calibre24"><span class="font"><span class="calibre11">«En iyisi Fatma’nın yaptığı gibi Ay’a gitmektir. Orada muhakkak altın kumsallar vardır ve henüz bankalar icat edilmemiştir. Belki de hiçbir timsah yoktur, binaenaleyh timsaha benzeyen bulunamaz. Timsah bu sefer bana iltifat etmeden geçti. Muhakkak sıkı sıkıya yapıştığı kadın, romanımı okuduğunu söylediği kadındır.» Dubout’nun karikatürleri gibi dağınık, salkım saçak, alabildiğine şişman, tüylü, hoyrat bu kadından peri, ateş humma, sıtma diye bahsedilmesine içinden bir kere daha şaşırdı. «Üstelik de romanımı okumuş...» Omuzlarım silkti: «Varsın sırtımdan sevişenler arasında böyleleri de bulunsun!» Gözleriyle dansın çıkınında Leylâ’yı aradı. Adrienne:</span></span></p>

  <p class="calibre24"><span class="font"><span class="calibre11">«Çok kalabalık ve çok sıcak...» dedi.</span></span></p>

  <p class="calibre24"><span class="font"><span class="calibre11">Zavallı Adrienne, ne kardeşini ne de annesini sordum... Kadına şefkatle baktı: «Paris’ten havadis var mı?..»</span></span></p>

  <p class="calibre24"><span class="font"><span class="calibre11">«Paris’ten, hayır. Çünkü annem artık Paris’te değil. Nantes'daki evinde. Orada kalacak. Paris’te yalnız kardeşim var. O da bana dargın... Dönmüyorum diye. Ama annem yazdı. Biraz da para göndermiş. Paris’teki evi bir ajansa kiralamışlar. Niye dönmüyorum? Herkes bana bunu soruyor. Hiçbir şey anlamıyorlar. Ben İstanbul’u seviyorum. Hakkım değil mi?» Omuzlan çökmüş, kendi kendine konuşuyor gibi yavaş yavaş söylüyordu. Montpamasse’da, Saint-Michel’deki kahvelerde, Coupole’un dansinginde, plajlarda Necip başka kızlarla eğlenir, dans eder ve gülerken bu omuzlar böyle çöker, yüzüne bir türlü önlemesini öğrenemediği bu kan dalgası hücum ederdi. Birdenbire güldü ve Selim’e şaşırmak fırsatını vermeden anlatmağa başladı:</span></span></p>

  <p class="calibre24"><span class="font"><span class="calibre11">«Biliyor musun Selim, insanlar hakikaten acayip... İnanılmaz şey. İki aydır mühim bir adama ders veriyorum. Bir iki şirketin müdürü, idare meclisi azası filân. Şahsi işleri de var zannediyorum. Herkesi tanıyor. Yani büyüklerin hepsini. Ve onlar hesabına bazı işleri düzeltiyor. Lüks apartman, hizmetçiler, pahalı mobilya... Her yerde halılar, avizeler, çerçeveler... Resimlerden bahsetmiyorum, tabii. Onlar korkunç, mobilya kadar... Neyse, zenginlik içinde yüzüyor. Fakat bütün bunlar dört sene içinde olduğu için neyin nerde olduğunu kendisi de bilmiyor. Bazen bir yığına benziyor. Meselâ kütüphane gibi. Böyle bir dekorda yaşayan adamdan ne beklersiniz? Muntazam, akıllı, bazı fikirleri olan bir burjuva... Hayır, münasebetsizin sanat iddiaları da var. Psikanalize merak etmiş... Yalnız Freud’dan, Jung’dan, Adler’</span></span> <span class="font"><span class="calibre11">den, şizofreniden bahsediyor. Fakat bütün bunlar, şöyle böyle nihayet yutulabilecek şeyler. Bilhassa onun gibi kendisini saydıran adamda. Şimdi sana son konuşmamızı anlatayım...» Hıçkırır gibi gülerek devam etti. «İnanılmaz şey... Birdenbire dersin ortasında ayağa kalktı. Madam, şimdi size son sözümü söylüyorum: eğer on güne kadar benimle evlenmezseniz başka bir kadınla evlenmeğe mecbur olacağım... Tam ültimatom değil mi? Her şey tamam. Mühlet var, iki şıktan birini kabule mecbur oluyorum...» Ve yine Türkçe ilâve etti: «Siz düşünün artık...»</span></span></p>

  <p class="calibre24"><span class="font"><span class="calibre11">«Aranızda bir şey var mıydı?»</span></span></p>

  <p class="calibre24"><span class="font"><span class="calibre11">«Hayır... Hiçbir şey. Yani çok nazikti ve komplimanlar yapmaktan hoşlanıyordu. Aşk ve hayat üzerine bir iki konuşma, biraz psikoloji, filân. Kendi kendimi anlatmak ihtiyacı. Budalalık belki de... Başka hiçbir şey yoktu.»</span></span></p>

  <p class="calibre24"><span class="font"><span class="calibre11">«Ne cevap verdin?»</span></span></p>

  <p class="calibre24"><span class="font"><span class="calibre11">«Allahaşkına Selim... Ne cevap verebilirdim? Evliyim, dedim. Ama o dinlemiyordu. Bana hep ‘Hele bir düşünün... On gün.’ diyordu. Tabiî münasebeti kestik.» Tekrar hıçkırığa benzeyen gülüş. Zavallı Adrienne.</span></span></p>

  <p class="calibre24"><span class="font"><span class="calibre11">«Biliyor musun ki tehdidini yaptı. Dün nikâh davetiyesini aldım.» Çantasını karıştırdı. Küçük bir broşüre benzeyen kalın davetiyeyi uzattı. «Nasıl beğendin mi?» Bu seferki gülüş yirmi sene evvelkine az çok benziyordu.</span></span></p>

  <p class="calibre24"><span class="font"><span class="calibre11">Tekrar sustular. İçinden çıktığı andan beri dansın kalabalığı Selim için yeniden çok çekici bir şey olmuştu. Büyü, jimnastik, bir yığın hareket. Ne olursa olsun bütün bu insanların bu kasırgada birçok şeyleri attıkları, birçok yüklerden kurtuldukları belliydi. Genç güzel bir kadın, tiyatroya yeni başlayanlardan, birdenbire kavalyesinin yanlış bir hareketiyle çok parıltılı bir şey, lâv halinde bir göktaşı gibi ta önüne kadar geldi, sonra orada tekrar kendi şekline girdi. Selim bir lâhza siyah gözlerinin büyüklüğüne şaşırdı. Adrienne:</span></span></p>

  <p class="calibre24"><span class="font"><span class="calibre11">«İşte kocam...» dedi. «Genç kızlardan hoşlanıyor galiba...» Selim kalabalıkta gösterdiği adamı bir türlü seçemedi.</span></span></p>

  <p class="calibre24"><span class="font"><span class="calibre11">«Adrienne’ciğim, nasılsın? Gittin mi? Nasıl buldun?»</span></span></p>

  <p class="calibre24"><span class="font"><span class="calibre11">Nail’in eski sevgilisi Sabahat, Selim’i kuru bir baş işaretiyle selâmladıktan sonra «Harika değil mi?» diye sordu. Adrienne’in yüzü tekrar kızardı:</span></span></p>

  <p class="calibre24"><span class="font"><span class="calibre11">«Müthiş bir şey...» dedi. «Her şeyi biliyor. .. Korkunç oluyor.</span></span> <span class="calibre11"><span class="font"><span class="calibre8">Ama ev çok pis!» Selim’e dönerek anlattı: «Geçen hafta Üsküdar:’ a bir falcıya gittim. En aşağı kırk kedisi vardı. Küçücük bir ev. Tek bir oda ve hepsi birden miyavlıyorlar, hepsi birden ortalığa pisliyorlardı. Kâbus gibi bir şey. Fakat kadın biliyordu. Bütün maceramı anlattı. Yazık ki fazla kalmadım. Fakat semt harikaydı. Dönüşte bir kahveye oturdum. Sultantepe’de... Selim siz bu Sultantepe için bir şeyler yazmalısınız. Bundan güzel yer olamaz. Bana yol gösteren kahveciydi. Benimle o kadar tatlı konuştu ki Selim. Türkler istedikleri zaman dünyanın en kibar adamı oluyorlar... Bana ‘Hanımefendi, o pis deliyle konuşup ne yapacaksınız? Aklı olsa evini temizler.’ dedi.» Sabahat Hanım Selim’e ebediyen dargın, gözleri pistte Adrienne’e yeni bir falcının adresini veriyordu:</span></span></span></p>

  <p class="calibre24"><span class="font"><span class="calibre11">«Yüksekkaldırım’da... O daha müthiş. Her şeyi biliyor ve her şeyi söylüyor. Bir Yahudi kadını. Tevrat’a bakıyor. Fransızca da konuşuyor. Hiç kimsenin sırrını kimseye söylediği olmamış... et sur ça ma chere...» diyerek Selim’e bakmadan veda etti.</span></span></p>

  <p class="calibre24"><span class="font"><span class="calibre11">«Sultantepe’de peyzaj bütün ilham ve keşifti. İstanbul’dan nasıl ayrılabilirim? Elimden gelse hep orada otururum. Bütün tehlikelere rağmen... Çünkü İstanbul çok değişti.»</span></span></p>

  <p class="calibre24"><span class="font"><span class="calibre11">«İyi ama demin kahveci için...»</span></span></p>

  <p class="calibre24"><span class="font"><span class="calibre11">«Kahveci başka bir şeydi. O centilmendi. Fakat Beyoğlu’nda, Şişli’de, hatta dolmuşlarda neler oluyor... Bilmezsin kadınlar neler çekiyor son günlerde...»</span></span></p>

  <p class="calibre24"><span class="font"><span class="calibre11">Adrienne hayatını sonuna kadar bir musallat fikirde harcayan. insanlardandı. Paris’te talebe muhitinde tanıdığı doktor Necip’i sevmiş, onun olmuş, peşinden hemen hemen her şeyi yakarak Türkiye’ye gelmiş, bütün bir aşiretin cevrine, Necip’in vaktiyle etrafında bulunan genç kızların dedikodusuna ve zulmüne katlanmıştı. Sonra Necip’in kalpten hiç beklenmeyen ölümü. Adrienne o zaman Paris’teydi. İlk tayyare ile geldi. Hepimiz işlerini düzelttikten sonra tekrar döneceğini zannettik. Kendisini ilk gördüğüm zaman bana imkân mı var? Necip’in memleketini nasıl bırakabilirim. Ben Türkiye’li oldum artık.» demişti. Daha arkasından Sabahat’la beraber o küçük moda mağazasını açmışlar, iki ay içinde iflâsın bir adım ötesinde kapatmaya mecbur kalmışlardı.</span></span></p>

  <p class="calibre24"><span class="font"><span class="calibre11">Şimdi Adrienne Necip’den kalan paranın son kırıntılarını, Paris’ten annesinin gönderdiklerini (babası ölmüştü ve mirastan epeyce iradı vardı), verdiği Fransızca dersleri ve Fransızca gazetelere ara sıra yazdığı yazılarla kazandığını yeni kocasına yediriyordu. Selim bu yazıların birkaçını okumuştu. Adrienne gizli ve açık hep son zamanlarda Atatürk inkılâplarıyle vardığımız merhaleden gittikçe uzaklaştığımızdan şikâyet ediyordu. Bütün bunlar tabiatıyle bir hayatı doldurarak insana «yaşıyorum» duygusunu verecek şeyler değildi. Onun için kendisini sevenlerin hemen hepsi Paris’e dönmesi için ısrar ediyorlardı. Yalnız Sabahat belki de kadının biçareliğinde kendine bir çeşit felâket arkadaşı bulduğu için her fırsatta onu İstanbul’da kalmağa teşvik ediyordu.</span></span></p>

  <p class="calibre24"><span class="font"><span class="calibre11">Son görüşmeleri Paris’te olmuştu. La Fayette’in biraz berisinde, Osmanlı Bankası’nın tam karşısında bir sabah ona rastlamış evvelâ bir şeyler alacağım söyleyerek mağazaya girmişler, bütün katlan dolaşmışlar fakat Adrienne hiçbir şey almadan çıkmıştı. Sonra Port Royal’de oturdukları kahvede «Alacağım şeyler hep eski tanıdıkların idare ettikleri kısımlardaydı. Görünmek istemedim.» demişti. O bunu söylerken Selim, eski Montparnasse arkadaşlarından birini, tıpkı Adrienne gibi güzel sanatlara, süsleme sanatlarına, hülâsa yan bıraktıkları tahsillerini külfeti işi alış tarzına bağlı, muvaffakiyet imkânı biraz da istidat denen o müphem şeye bağlı mekteplerde tamamlayan, hatta semtine uğramadan sadece evlerine karşı bu vesileyle hürriyetlerini temin eden kızlardan birini görür gibi olmuştu. Adrienne’in İstanbul’da bu yakın arkadaştan sık sık bahsettiğini biliyordu. Şimdi ondan kaçmıştı. «Demek hayatını yapamadığını biliyor. Eski dostlarından kaçıyor. İstanbul’da kimseye itiraf etmediği şey burada gizleyemeyeceği bir hakikat oluyor.» diye düşünmüştü.</span></span></p>

  <p class="calibre24"><span class="font"><span class="calibre11">Adrienne’de Selim’i rahatsız eden şey bilhassa bu şuurdu. Adrienne her şeyi gizleyebiliyor, fakat bu talih şuurunu gizleyemiyordu. Onun için, muhakkak olan İstanbul sevgisine rağmen bir tramvay veya otobüs durağında bekler gibi İstanbul’daydı. Köksüz bir yosun gibi bizim sularda çalkanıyordu. Bu yüzden ilk bakışta insana telkin ettiği rıza, katlanma duygusu sonunda bir itisaf oluyordu. Rıza ki veliliğin yoludur, Adrienne’de bütün hayata çevrilmiş sessiz sedasız bir silâhtı. «Bütün mesele hayatını yapamamış olması ve bunu kendisinin de bilmesi...» Şüphesiz İstanbul’da kalışının asıl sebebi de buydu. Birdenbire küçük bir şey dikkatini çekti. Adrienne alnına indirdiği bir saç demetini kırparak eski perçemler gibi âdeta kaşlarının üstüne yapıştırmıştı. «Daha kırk ikisinde ancak var. Bu perçemlere asılmış, onlara tutunuyor.» Şimdi bu perçemler Selim’e La Fayette’deki eski arkadaşlarından kaçışı kadar manalı görünüyordu.</span></span></p>

  <p class="calibre24"><span class="font"><span class="calibre11">«Ne diye falcıya gittin?»</span></span></p>

  <p class="calibre24"><span class="font"><span class="calibre11">Adrienne’in yüzü tekrar o kan dalgasında silindi.</span></span></p>

  <p class="calibre24"><span class="font"><span class="calibre11">«Hiç,» dedi, «eski huy. Bilmez misin Paris’te bütün arkadaşlar hepimiz bir mihrace beklerken falcıya giderdik...» Sesi sanki Îci Paris’nin, küçük insanların bütün ümit, hayat ve iştiyakım toplayan sayfaları arasından geliyordu. Vaktiyle gençken o ekmek, su kadar mühim kadın arkadaşlığının peşinde koştuğu seneler bütün bunları böyle görmüyordu. Belki de bugün rastladıkça şaşırdığı şeylerin çoğu sırf beğendiği ve sevdiği kızlarda rastladığı için hoşuna bile giderdi. Fakat şimdi hayat muvazenesini bulunca... «Yani seks meselesi şöyle böyle halledilince yahut ikinci plâna geçince... Hatta unutulunca.»</span></span></p>

  <p class="calibre24"><span class="font"><span class="calibre11">«Selim rüyalara inanır mısın?»</span></span></p>

  <p class="calibre24"><span class="font"><span class="calibre11">Selim ister istemez güldü. Adrienne başka yoldan kendisine cevap veriyordu.</span></span></p>

  <p class="calibre24"><span class="font"><span class="calibre11">«Hayır tabiî... Yani psikolojik izahlarının ötesinde hayır. Niye sordun?»</span></span></p>

  <p class="calibre24"><span class="font"><span class="calibre11">«İki gün evvel bir rüya gördüm... Nantes’deki evdeydim.» Birdenbire durdu, sonra sesi gerçek bir engelin arasından güçlükle geçer gibi: «Ben gidiyorum,» dedi. «Aziz kocamı böyle her rastgeldiği genç kıza bırakamam... Saadetimi müdafaa etmem gerekiyor...» Hâlâ unutamadığı bir genç kız çevikliğiyle bahçenin sağ tarafına doğru gitti.</span></span></p>

  <p class="calibre24"><span class="font"><span class="calibre11">Nantes’daki eve gittiğimiz gün. İhtiyar baba. Evvelâ küçük şimendifer memuru, sonra oldukça sağlam bir ticaret. Nihayet işten çekilme. Hâlâ ilk mektep hocalığı yapan, sosyalist, alabildiğine protestan, etrafını prensipleri altında ezen bir anne. Onun bir çalışma makinesi haline getirdiği bir kardeş. Charles. «Anne bunu yapabilir miyim? Söyleyin hakikaten bu mukaveleyi imzalayayım mı? Bir şey söyleyin n’olur?» «Hiç aklıma gelmezdi, ama annem ısrar etti. Neden Marguerite’i beğenmiyorsun sanki? Pek âlâ bir kız... Oh, ben evlenmeden fazla bir şey bekleyenlerden değilim. Marguerite kâfi derecede yumuşak. Annemi seviyor ve ona hürmet ediyor. Eli işe yatkın... İyi aileden. Sağlam prensipleri var.» «Charles aptallaşıyorsun...» «Hayır şekerim, binayı sağlam toprağa kurmalı.» Katedralle Gabriel’in evinin arkasında küçük ev gözlerinin önündeymiş gibi saydı. «Büyük taşlık, yanda artık kullanmadığımız salon. Keten örtüleri içinde artık yaşamayan şeylerin ağırbaşlılığıyle insana kendilerini kabul ettiren koltuklar, tozlu aynalar, otuz senenin. biriktirdiği bir yığın eşya. Küf ve rutubet kokusu. Bütün eski fotoğraflar... Mutfağın yanı başındaki büyük ocaklı oda. Mutfaktan birkaç kapıdan birden çıkılan küçük bahçe. Yukarda karışık mimarisi insanı şaşırtan birinden öbürüne bazen merdivenle geçilen iç içe odalar... Bakın bu pencereden bütün vadi görülür. Güzel değil mi? Buradan da katedralin yan cephesi. Büyük bir şey değil ama... Büyük bir şey değil ama herkes bir defa gösterdiği için siz dört defa görüyorsunuz. Monşer doktor, burada rahat yazlar geçireceksiniz.» İhtiyar adam kansına duyurmadan her lâhza bu cinsten bir şeyler vaat ediyordu. Necip’i beğenmişti, sanki bir çeşit Noel baba idi. «Haa bakın, . bu kütüphane baştan aşağı on sekizinci asırdır... Ben Voltaire’i çok severim. Kanın ise âdeta düşmandır. Bilmem niçin?.. Halbuki Voltaire protestanları severdi. Ümit ederim ki siz protestan değilsiniz!..» Ve benim şaşkınlığım. «Ben müslümanım. Biliyorsunuz ki Türkiye...» «Evet, evet... Mezhep muharebesi vermiş bir memleket. Halbuki biz... Bizim evde sabah akşam mezhep muharebesi yaparız. Bilmiyorum Luther balık avını da men etmiş miydi? İyi kadındır ama çok ciddîdir.» Tekrar başı kulağımda «Ciddî bir kadın dar ayakkabıdan daha berbat bir şeydir. Buna emin olun. Sizin haremlerde kadınlarınız bu kadar ciddî değildir, değil mi?» Baş biraz daha yaklaşıyor: «Doktor Necip için çok iyi bir aileden diyorlar...» Fakat annenin bakışlarını hisseder etmez baş ve sakal yığını çekiliyor. «Gelin size şarap mahzenimi göstereyim.» Tekrar bahçeye iniyoruz, yandaki kapı... Dar merdiven... Kenarda raflar üzerinde ve toz yatakları içinde dinlenen şaraplar. «Bunlar buranın şarapları. Ama hakikî hazinem bu tarafta. Bütün sıra Chabertin. Karşıda Pouilly’ler. Burada da birkaç şişe Chablei’m var. Zannederim bugün kanın size tattırır.» Tekrar bahçe. Duvarda küçük asma. Arka duvardan bir çeşit bataklıkta açmış su çiçekleri, nilüferler. Uzakta alçak bir dağ silsilesinin kılçığı. «Normandiya ile Île de France buradan ayrılır.» Bir yığın muahede ve muharebe ismi. Göz alabildiğine çiçekli bahçeler... «Bugün memleket yemekleri yiyeceksiniz...» Sofrada doktor Necip’in gittikçe asılan yüzü. İkindiye doğru şehri geziyoruz. Papa, maman... Katedralin, kapının iki yanındaki vitraylar... Maviler, kırmızılar, griler, morlar arasından ayrı ayrı sazlar gibi çınlayan ışık... Papaz Efendi. «Papaz Efendi, beyler çocuklarımın Türk dostlarıdır.» Papaz Efendi’nin hayretini ancak gizleyen dost tebessümü... Bin senelik, belki de daha eski bir tebessüm. Birdenbire hatırlanan Gazi’nin adı. Ve çok uzak bir memleketin medeniyete kazanılmış olmasından gelen heyecan... Ben tekrar vitraydaki koyu lâcivertteyim. Doktor Necip birdenbire bana eğildi: «Ben memlekete dönüyorum, kardeşim. Bu iş pek ciddileşti.» «Nasıl yaparsın doktor?...» «İmkânsız. Papa, maman beni bekliyor...» «O halde niçin?..»</span></span></p>

  <p class="calibre24"><span class="font"><span class="calibre11">Tekrar otomobillere biniyoruz. Uzaktan gördüğümüz balık kılçığına doğru zengin Fransız toprakları. Bu kilise on dördüncü Louis zamanından dağda kazılmış.</span></span></p>

  <p class="calibre24"><span class="font"><span class="calibre11">«Bu seferki seyahatimde Jean beni tekrar Nantes’a götürdü. Normandiya’nın eteğine kadar bütün peyzajı gördük. Şehir bombardımanlardan iyice harap olmuştu. Fakat katedral duruyordu. Vitraylar eskisi gibi güzeldi.» Bu sefer gariptir ki Selim ne Dufrenes’lerin, ne de dördüncü Henri’nin sevgilisinin evini merak etmişti, ne de Adrienne’i düşünmüştü. Filhakika yirmi sene sonra yaptığı bu seyahatte eski genç adam yoktu.</span></span></p>

  <p class="calibre24"><span class="font"><span class="calibre11">Çaçanın hemen bittiği yerde bir vals başladı. Deminki erotik jimnastik birdenbire kibar, ahenkli, hafif santimental bir uçuş oldu. Bütün bir eski Avrupa, Paris, Viyana, küçük Alman sarayları, gülünç etiketleri, reveransları, eskimiş, göçmüş modalarıyle, sanki bir ebediyet boyunca bu baygın musikinin ritminde uyuyorlarmış gibi birdenbire canlanmışlar, bu akşama, bu Boğaz bahçesine geçmişlerdi. Yanı başında bir ses «Kongre eğleniyor...» dedi. Fatma’nın kocası kollarının arasında Şifa piste doğru uzaklaştı. Şifa’nın dişlerinin beyazlığı yan bir gülüşte parladı.</span></span></p>

  <p class="calibre24"><span class="font"><span class="calibre11">Leylâ «Herkes eğleniyor... Sen de eğlen...» diyerek koluna girdi ve bütün tırnaklarını geçirmek istiyormuş gibi kolunu sıktı. «Kusura bakma, biraz sarhoşum...» diye kuşattı ve şüphesiz Selim’in hiç dans bilmediğini hatırladığı için piste götüreceği yerde evin ön taraftaki taraçasına açılan kapıya götürdü ve hemen oracıkta yanından geçen Refik’e «Refik var mısın?» diyerek Selim’i bıraktı.</span></span></p>

  <p class="calibre24"><span class="font"><span class="calibre11">Refik ev sahipliği yapmadan dansa katılmak istemiyordu. «Selim Bey, Mehmet Selim, doktor, romancı... Hepiniz tanırsınız.» Gündüz «Dayım» dedi. Ve evvelâ «Sevim Hanım» diye yanındaki kadım gösterdi, sonra ötekilere döndü. «Nurettin Beyefendi, Hayri Dura Bey, Hüsamettin Bey... Mehmet Narh. Suat’ı da tanıştırayım mı dayı?»</span></span></p>

  <p class="calibre24"><span class="font"><span class="calibre11">Suat sırtında yazlık, lâcivert çizgili bir fanila, ayağında dar bir zıpkın, tıpkı geçen yaz Montparnasse’da gördüğü kıyafetiyle ona gülümsedi. Saçları karmakarışıktı. İtinasız kıyafeti yüzünü büsbütün gençleştirmişti. Selim çehresinde tayin edemediği bir şeyle bu yüzün Greco’nun <i class="calibre9">Kont Orgaz’ın</i> Gömülmesindeki genç adama benzediğine karar verdi. Onun yanında Nurettin Bey bir Cézanne formulü gibi sadece hendesî şekillerden, bir yığın üstüvane, sıklet ve zaviyeden teşekkül etmiş gibiydi. Kemikli ve sert çehresinden garip bir irade ve kuvvet akıyordu. Halbuki bakışları gayet yumuşak ve müteredditti. Sevim Hanım ilk bakışta siyah elbisesinin içinden inci rengi tek bir kuşağın bir arada tuttuğu bir yığın çizgi hissini veriyordu. Ne parmaklarında ne boynunda hiçbir süs yoktu. Sadece koyu kestane saçlarının altından iki yakut küpe geceye iki kan damlası gibi düşüyordu. Tuvaletin üstünden başı ve boynu dümdüz, âdeta hiçbir meselesiz ve böyle olduğu için şaşırtıcı şekilde tehlikeli yükseliyordu. Selim genç kadının kollarının ve boynunun az rastlanır güzelliğine bir daha şaşırdı. Hayır Nejat Bey’in kızı hiç de Nurettin Bey’in milyonlarına göz dikmiş eğlence kadınına benzemiyordu. Ne de üzerine baba lânetini taşıyan bir hal veriyordu. Sadece gurur veya derunî hayat, kendi üzerinde kapanmış yaşıyordu.</span></span></p>

  <p class="calibre24"><span class="font"><span class="calibre11">Hayri Dura «Selim Bey’le çok eskiden tanışırız, dedi. Ta Meclis’ten... Ama çoktan beri görüşmedik.».</span></span></p>

  <p class="calibre24"><span class="font"><span class="calibre11">Mehmet Narh «Ben bittabiî sade yazılarınızdan tanıyorum...» dedi.</span></span></p>

  <p class="calibre24"><span class="font"><span class="calibre11">Selim «Yani en biçare tarafımdan» dememek için dudaklarını ısırdı.</span></span></p>

  <p class="calibre24"><span class="font"><span class="calibre11">Nurettin Bey bütün o sert ve hendesî terkipten hiç beklenmeyecek yumuşak bir sesle, ürkek bakışlarının sesiyle: «Beyefendi bizim evin her günkü mevzularından biridir.» dedi. Ve Selim’e çok dostça güldü. Selim bu gülüşün çekiciliği karşısında âdeta şaşırdı. Sade nezaket bile olsa bu sevimlilik en aşağı elli milyonun nezaketi ve sevimliliğiydi. Kimbilir belki de bütün o muvaffakiyetler bu çocuk, şaşırtan, tereddüt eden bu ürkek bakışların ve bu sesin, bu tebessümün muvaffakiyetiydi. «Bu gece hiç kimse</span></span> <span class="font"><span class="calibre11">sözünü tutmuyor. ..» diye düşündü.</span></span></p>

  <p class="calibre24"><span class="font"><span class="calibre11">Gündüz: «Dayımın içkisi yok,» dedi. «Teyzem burada olmalıydı, ne kadar sevinirdi. Teyzem herkesin bir şeyden veya birkaç şeyden vazgeçmesini ister.» diye sözünü tamamladı.</span></span></p>

  <p class="calibre24"><span class="font"><span class="calibre11">Hayri Dura «Tıpkı hükümetimiz gibi desenize... Ama zannetmem. Çünkü hükümetimiz kendi hesabına, yahut kendi adamlarının hesabına her şeyden vazgeçilmesini istiyor.» Selim’e döndü: «Bu imar işlerimize ne dersiniz?...» diye sordu.</span></span></p>

  <p class="calibre24"><span class="font"><span class="calibre11">Selim «Düpedüz delilik,» dedi. «Artık kelimelerden korkmamalı, bu adam deli...»</span></span></p>

  <p class="calibre24"><span class="font"><span class="calibre11">Gündüz gülerek anlattı: «Dün Boğaziçi’ndeymiş. Küçük bir motorda, bütün maiyetiyle beraber tabii. İkide bir ayağa kalkıp yıkılacak yalıları gösteriyormuş. Sonuna doğru hiç oturmamış...»</span></span></p>

  <p class="calibre24"><span class="font"><span class="calibre11">Suat gülerek anlattı: «Ben kendim gördüm,» dedi. «Ayaktaydı ve eliyle işaretler yaparak konuşuyordu. Beylerbeyi’ndeydi. Eğer işaretlere bakarsak cami bile gidebilir.» Bir müddet düşünür gibi oldu. «Asıl beni düşündüren tavrı oldu. Sanki Viyana’ya ve Prag’a giren bir çeşit Hitler gibiydi. Tıpkı çok yumuşak ve besili bir Hitler.»</span></span></p>

  <p class="calibre24"><span class="font"><span class="calibre11">Eski Demokrat mebusu Mehmet Narlı Bey yavaşça itiraz etti: «O kadar da değil ya, canım. Hitler başka, Adnan Bey başka. Aralarında öyle farklar var ki...» Hakikatte ikisine de ayrı ayrı bağlıydı. Hitler’de hâlâ sert kuvvetin ve iradenin yumruğunu görür ve severdi. Tanzimat’tan beri devam edegelen bir edebiyat ve daha evvellerine çıkan bir tarih ve hayat anlayışı, bir türlü insanları eşit görememe, onu bu çeşit insanların üstünlüğünü kabule götürmüştü. Adnan Bey’de ise bütün istikbal ümitleri ve şimdi elinde bulunan refah imkânları vardı. İki meclis-i idareye üçüncü elden bir tavsiye sayesinde girmişti. Geçen sene de tahsilde olan oğluna sefaretlerden birine ancak orada bulunanların gözüne batabilecek küçük bir vazife verilmişti. «Haydut ilk yapılacak işmiş gibi o münasebetsiz kızla evlendi.»</span></span></p>

  <p class="calibre24"><span class="font"><span class="calibre11">Nurettin sakin ve yumuşak Selim’e sordu: «Siz ne dersiniz beyefendi?» Sanki kendi evinde misafiriymiş gibi onu konuşturmak istiyordu. Selim tereddüt etti. Hayri Dura onun yerine konuştu:</span></span></p>

  <p class="calibre24"><span class="font"><span class="calibre11">«Vallahi, hep böyle olmadı mı? Avrupa’da geçen şeylerin dalgası bize daima on beş yirmi sene sonra gelmedi mi?... Mesele de şahsî benzerlikte değil. İşleri tutuş şeklinde.» Suat’a bakarak ilâve etti: «Fakat ne diye dışardan misal arıyoruz? Yerli örnekler de var. Abdülhamit aynı şeyi yapmadı mı? Bütün mesele şahsî idarede. Ben idare edeceğim. Abdülhamit, İttihat ve Terakki bunun birbirinden üstün örneklerini verdiler. 1878’de Meclis ilga edilebilirdi. 1950’den, İsmet Paşa’dan sonra bu imkânsız. O halde mefluç bırakırım... Hayır, Hitler, Mussoluni büsbütün başkaydılar. Bununla aramızda bir yığın Hitler namzedinin bulunmadığım söylemiş olmuyorum. Fakat bizimki başka yolda...»</span></span></p>

  <p class="calibre24"><span class="font"><span class="calibre11">Gündüz başım salladı: «Muhakkak ki kuvvetli bir tarafı var. Zaaflardan istifade etmesini biliyor. Sonra, kendisine inanıyor.»</span></span></p>

  <p class="calibre24"><span class="font"><span class="calibre11">Selim Sevim Hanım’a baktı. Konuşulan şeylerden bir hayli uzakta, kendi meselelerinin içinde idi. Sonra böyle karşısında durdukça hep genç kadım göz hapsinde tutacağım anlamış gibi yerini değiştirdi.</span></span></p>

  <p class="calibre24"><span class="font"><span class="calibre11">«Hayır, kuvvetli değil. Hiç olmazsa buna kuvvet diyemeyiz. Zaaflardan istifade kuvvetli olmak değildir. Ne de kendi zaafına mağlup olmak.»Hayri Dura devam etti: «Dejeneransında kendine göre bir gelişmesi olacak. Ali Paşa, Abdülaziz, Abdülhamit Han, İttihat ve Terakki ve nihayet Adnan Bey, yahut Demokrat Parti... Dikkat ederseniz grafik daima yükseliyor...» Omuzlarım silkti. «Bilir misiniz çok korkaktır.»</span></span></p>

  <p class="calibre24"><span class="font"><span class="calibre11">Nurettin Bey tekrar Selim’e döndü. Sanki bu ismin altındaki hüviyeti bütünüyle tanımak istiyordu. «Ben ameliyemi insanlar üzerinde yaparım... Bazı tabiyeleri bulunduğu muhakkak. Kendisine mahsus açmazları, hatta zaaflarını telâfi usulleri var... Öyle değil mi?»</span></span></p>

  <p class="calibre24"><span class="font"><span class="calibre11">Selim, Meclis’te iken tanıdığı genç, nazik, soğukkanlı, daima üstbaşına dikkatli, riyaset-i meclis intihaplarında kapılardan birini tutmayı hiç unutmayan efemine adamı hatırladı. İki ay evvel Park Otel’de de rastladığı zaman yine aynı çehre ile kendisine görünmüştü. Fakat şimdi uzaktan, bütün bu yedi sene boyunca kendisinden büsbütün başka bir adam, bir çeşit heyulâ oluyordu.</span></span></p>

  <p class="calibre24"><span class="font"><span class="calibre11">«İktidar.., Bütün mesele de iktidarda. O makinenin başında bulunmakta.» Güldü: «Valery’nin çok sevdiğim bir sözü vardır: Hamamda Napolyon tasavvur edilemez. Yahut buna benzer bir şey. Hakikaten de böyle. Fontaineblau’da, Waterloo’da, Saint Helene’de rahatça tasavvur edebiliriz de hamamda tasavvur edemeyiz. Çünkü hamamda yalnız kendisidir. Ferde indirmek...»</span></span></p>

  <p class="calibre24"><span class="font"><span class="calibre11">Gündüz: «Ben İsmet Paşa’yı Heybeli’de denizde gördüm...</span></span> <span class="font"><span class="calibre11">Hep bildiğim Paşa idi.»</span></span></p>

  <p class="calibre24"><span class="font"><span class="calibre11">Selim: «Yani bildiğin, dikkatli olarak değerlendirdiğin adamı gördün... En bedbaht devrimizde bize bir seviye getiren, talihle pazarlık kabul etmeyen adamı.» Tenakuza düştüğünü hissetmiş gibi toparlandı. «Demek istediğim şu... Talihsizliğimiz bu adama ikinci harb-i umumînin sonunda, onun hazırladığı şartların ortasında, o buhranın içinde rastlamamızda. Biz o zaman Meclis’te idik. Hayri Bey’le beraber. İkimiz de yakından tanıdık. Dirsek dirseğe yaşadığımız adam. Emin olun ki dikkat edilecek tek bir tarafı bile yok. Sonra hadiselerle gözümüzün önünde durmadan giyindi, durmadan genişledi. Çoğumuzun farkına varmadığı küçük entrikalar, büyük ve alenî rezaletler oldu. Sıfır büyüdü, Türkiye’nin talihi oldu. Hatalarından, vice’lerinden soyun, biçare bir mahlûk kalır. İlk fırsatta şaşıran... 1950’de tesadüfen Halk Partisi kazanaydı, eminim ki Demokrat Parti lideri olarak Adnan Bey kendiliğinden tasfiye edilirdi.»</span></span></p>

  <p class="calibre24"><span class="font"><span class="calibre11">Mehmet Narh tekrar itiraz etti: «Soğukkanlılığını da inkâr edemezsiniz ya. Şu tayyare kazasında.»</span></span></p>

  <p class="calibre24"><span class="font"><span class="calibre11">«Neden sadece uçak kazası... Tesadüfen kurtulmuş. Elbette orada kalacak değil ya. Vaziyete son vermek için elbette bir çare arayacak. Mesele burada: Adnan Bey’i kabule hazırdık. Halk Partisi’nin menfi kalıbı. İşte size formül. O devirde bu formülle efkâr-ı umumiye sizi Napolyon da yapardı, Hitler de, evliya ve peygamber de...»</span></span></p>

  <p class="calibre24"><span class="font"><span class="calibre11">Hayri Dura emekliye ayrıldığından beri hürriyet denen nimeti tadıyordu. Bir yığın fikri, isabetli tasavvurları vardı. Otuz sene konformist bir resmî hayatın yanı başında «Belki bir gün» diye diye düşünmüş taşınmıştı. Yazık ki o gün çok geç, ihtiyarlık denen şeyle beraber gelmişti. «Sade ihtiyarlık mı! İtiyatlar...» İçinde bir ömrü beyhude harcamış olmanın hiç aman vermeyen azabı vardı. Ölüm düşüncesiyle beraber yürüyen bu azap şimdi her ağzını açışta tekrarlanıyordu. «Soğukkanlılığı... Altı yedi Eylül hadisesinde, onu takip eden fırka ictimaında da gördük, soğukkanlı mıydı?»</span></span></p>

  <p class="calibre24"><span class="font"><span class="calibre11">Nurettin Bey yine Selim’e döndü ve gülerek yan şaka sordu: «Demin siz gelmeden evvel feza meselesini konuşuyorduk. Ne dersiniz beyefendi, Ay’a seyahat edebilecek miyiz?» Bütün halinde, bu mesele biraz çetinleşti, tehlikeli sularda yüzüyoruz der gibi bir şey vardı. «Sevim Hanım’a göre bu birkaç senelik iş...»</span></span></p>

  <p class="calibre24"><span class="font"><span class="calibre11">«Bilmem,» dedi. «Bugünkü teknik bir yığın şey vaat ediyor. Fezaya açılacağımız aşikâr. Bugünkü füzelerle. Bir iki sıçrama daha. Fakat seyyarelere gitmek, birleşmek... Bu büsbütün ayrı. Bana öyle geliyor ki bu tecrübelerle imkânsızlığın hududunu genişletiyoruz. Bugün birkaç hayvanı gönderdik, yarın belki insan gider ve evin içinde biraz dolaşır. Fakat neye yarar? Gideceğimiz yerlere hep şartlarımızı götürecek olduktan sonra...»</span></span></p>

  <p class="calibre24"><span class="font"><span class="calibre11">Sevim Hanım dikkat kesilmiş dinliyordu.</span></span></p>

  <p class="calibre24"><span class="font"><span class="calibre11">«Bu neye benziyor biliyor musunuz? Goya’nın Prado’da küçük bir tablosu vardır. Her görüşümde benim için manası bir kat daha derinleşir. Küçük bir köpek bir dağın sırtından çıkar ve çıkar çıkmaz birdenbire gri bir kaya ile, bir çeşit duvarla karşılaşır... Küçük, munis bir köpek başı ve yepyeni bir imkânsızlığın duvarı... Oraya kadar kimbilir nasıl güçlükle geldi. Başarının sevincini âdeta yüzünde okuyabilirsiniz... Fakat şimdi önünde bu duvar. Çıldırtıcı bir şey...» Durdu, yine düşüncesini gerektiği gibi kovalayamadığına kaniydi. «Ne kadar isterdim ki Goya bu küçük resimde biraz daha vazıh olsun. Fakat sadece bu köpek başı, geldiği yeri gösteren dağ meyli ve o duvar... Fakat bu duvar da insan kaderini göstermek için kâfi... Korkarım ki biz arzda mahpusuz ve öyle kalacağız...»</span></span></p>

  <p class="calibre24"><span class="font"><span class="calibre11">Gündüz yarı alay yarı ciddî: «Dayım terakkiye pek inanmaz.» dedi.</span></span></p>

  <p class="calibre24"><span class="font"><span class="calibre11">Sevim Hanım dikkatle sordu: «Hakikaten inanmaz mısınız? ...»</span></span></p>

  <p class="calibre24"><span class="font"><span class="calibre11">Selim: «Bilâkis... Terakkiye inanırım. Ama duvara da inanıyorum. O da var.» Sanki Prado’da küçük resmin karşısında imiş gibi ürperdi.</span></span></p>

  <p class="calibre24"><span class="font"><span class="calibre11">Sevim Hanım: «Duvar...» diye tekrarladı.</span></span></p>

  <p class="calibre24"><span class="font"><span class="calibre11">«Evet, duvar. Gri bir yığın... Bilmem duvar mı, kaya mı?... Muhakkak ki bir yerde yükseliyor. Meselâ bu feza işinde. Ne seyyarelerde, ne de öbür yıldızlarda şimdiye kadar hayat için lâzım olan şartlan bulamadık. Ama bu neticeye varabilecek kadar imkânlarımız ilerledi. Mesele burada. Her yeni kazanç bizi bir yığın çeşitli imkânsızlığın karşısına getiriyor. Gayretlerimiz neye yaradı? Işık senesi hesaplarına, milyarlarca rakama boğulduk o kadar.» Durdu, gülerek devam etti: «Küçükken bir Anadolu şehrinde büyük caminin muvakkitliğini de yapan bir coğrafya hocamız vardı. Neden bu küçük şehirde, bir rüşdiye hocası olarak kalmıştı hâlâ şaşının. Çünkü hakikaten meraklı adamdı ve çok şeyler bilirdi. Bir gün bize yıldızlar arasındaki mesafelerden bahsetti ve ışık senesi hesaplarım anlattı. Belki çok basit şeylerdi. Ve şüphesiz ki bugün gazetelerde, digestlerde filânlarda okuduklarımızın yanında bir hiç sayılacak bilgi... Tesadüf istedi ki o gece agir bir hummadan hastalanayım. Bütün gece bu milyarlarca rakamın etrafımda çıtırdayarak ürediğini gördüm. Korkunç bir şeydi bu. Gözlerimi açtıkça bütün ev halkını baş ucumda görüyordum. En ufak dikkatte hepsi değişiyorlar, dağılıyorlar, yerlerini o küçük rakamlara bırakıyorlardı. Bu rakamlar mütemadiyen ürüyordu. Her taraftan âdeta üstüme yığılıyorlardı. Bilmem niçin bundan bahsettim... Feza hesaplan beni korkutuyor... Biyoloji daha rahat. Orada bizden küçükler, çok küçükler, bizi hiçbir suretle aşamayanlar var. İnsan hepsine hakim.. Küçüğün en küçüğünde bize emniyet veren bir şey var. ..»</span></span></p>

  <p class="calibre24"><span class="font"><span class="calibre11">Sevim Hanım: «Yazık beyefendi, bir hülyamı yıktınız...» Sesi güzel ve toktu.</span></span></p>

  <p class="calibre24"><span class="font"><span class="calibre11">«İsteyerek değil, hanımefendi... Bununla beraber, belki biyoloji ile el ele verirse... Meselâ günün birinde sürfelerin rahim dışı büyümesi mümkünleşir ve nisbeten yakın bir yıldıza veya seyyareye böyle yüz binlerce tohumu birden sevk etmek, onları oluşun tesadüfüne bırakmak mümkün olursa... O zaman iş değişir... Fakat herhangi meçhul bir adaya gider gibi Ay’a veya başka yıldıza gitmek, orada koloni kurmak... Bu hakikaten imkânsız. Belki gideriz, ama uzaktan görmek şartıyle... Yerinde birkaç fotoğraf çekmek için...»</span></span></p>

  <p class="calibre24"><span class="font"><span class="calibre11">«Siz doktorsunuz değil mi Selim Bey?..»</span></span></p>

  <p class="calibre24"><span class="font"><span class="calibre11">Selim Nurettin Bey’e baktı ve güldü: «Doktorum beyefendi.»</span></span></p>

  <p class="calibre24"><span class="font"><span class="calibre11">«Niye üniversiteye girmediniz?»</span></span></p>

  <p class="calibre24"><span class="font"><span class="calibre11">«Tesadüfler...» Nevzat’m ölümünden, ikinci cihan harbinden, Leylâ’ya tesadüfünden bahsetmeye ne lüzum vardı. Tesadüf kelimesi hepsini hülâsa ederdi. Çok sevdiği bir şairin bir gün Balzac’ın sorduğu bir suale verdiği cevabı hatırlayarak «Tesadüfler veya birtakım felâketler...» diye zihninden düzeltti.</span></span></p>

  <p class="calibre24"><span class="font"><span class="calibre11">«Geçen sene Fransa’dayken eski mektep arkadaşlarımdan birinin çalıştığı laboratuvarda birkaç hafta geçirdim. Biyolojinin aldığı yol müthiş bir şey... Terakkiye nasıl inanmam. Her sahada muazzam keşifler var. Her gün yeni bir şey, bir virüs veya mikrop tecrit ediliyor ve bu tecritle bize yeni bir ufuk açılıyor. Fakat n’oluyor, biliyor musunuz? Sır büyüyor, duvar ikide birde tekrar daha heybetli, daha ümit kıncı kendiliğinden kuruluyor... Bittabiî faydasız olmuyor. Bittecrübe bilgi veya pratik alanda daima bir şeyler kazanıyoruz.»</span></span></p>

  <p class="calibre24"><span class="font"><span class="calibre11">Kuru ve esmer bir çocuk: «Hiçbir şey olduğu yok...» dedi. «Sadece silâh hazırlanıyor. İnsanoğlunu kökünden kazıyacak silâh...» Herkes söylediğinden ziyade sesinin mütearrız tonuyla şaşırmış gibi olduğu yere baktı. «Sakın bundan müteessir olduğumu sanmayın. Bu sayede hilkatin bir hatası tashih edilmiş olacak...» Durdu ve Selim’i yeni görmüş gibi « Merhaba üstadım...» dedi.</span></span></p>

  <p class="calibre24"><span class="font"><span class="calibre11">Selim «Merhaba...» diye cevap verdi. «Nerden çıktı bu insan düşmanlığın...»</span></span></p>

  <p class="calibre24"><span class="font"><span class="calibre11">Genç adam «Ben insan düşmanı değilim,» dedi. «Yalnız kâfi derecede akıllı bulmuyorum. Halbuki tam akılsız da değil. Yarı yolda kalışı hoşuma gitmiyor.» Ve geldiği gibi sessiz çekilip gitti.</span></span></p>

  <p class="calibre24"><span class="font"><span class="calibre11">Gündüz «Bu uğursuzluk peygamberi kim?...» diye Selim’e sordu.</span></span></p>

  <p class="calibre24"><span class="font"><span class="calibre11">Selim «Bir adam!» diye başını salladı ve elindeki sigarayı attı. Genci tanıyor ve bilhassa iki üç günde bir fikrini değiştirmesi hoşuna gidiyordu. Hafızası cam bir kavanoz, açıkta işleyen bir ınide gibi o günkü istihlâkini gözünüzün önüne yayardı. Bununla beraber ateş gibi bir istidadı vardı. « Kendini arayan bir adam...» dedi. «Hayatı ve kendisini olduğu gibi kabul etmeyenlerden...» Sevim Hanım’a dönerek tatmin etti:</span></span></p>

  <p class="calibre24"><span class="font"><span class="calibre11">«Tehlikesizdir.» Ve genç kadının lâtif kahkahasıyle âdeta mesut oldu.</span></span></p>

  <p class="calibre24"><span class="font"><span class="calibre11">(---)</span></span></p>

  <p class="calibre24"><span class="font"><span class="calibre11">Suat elinde iki kadeh geldi. «Bu Refik acayip adam,» dedi. «Büfede ne buldum biliyor musunuz? Halis Fransız şarabı. Sizin sevdiğiniz. Hani Chartres ile İlliers arasındaki pikniğe bir sepet getirmiştiniz... İşte ondan. İstersen götüreyim, viski getireyim.» Ve kendi kendine konuşur gibi «Jacqueline de vardı.» diye ilâve etti. Genç kadını katedrali gezerken, sağ taraftaki küçük dükkânlarda kendisine hatıra seçerken görür gibiydi. Ve belki de böyle kendi için seyre daldığı için kadeh elinde bekledi.</span></span></p>

  <p class="calibre24"><span class="font"><span class="calibre11">Hayri Dura «Zavallı Fransa,» dedi. «Afrika’ya saplandı artık. Kaçta Fransa’da idiniz Suat Bey?»</span></span></p>

  <p class="calibre24"><span class="font"><span class="calibre11">«Üç ay evvel babam ölünce döndüm.»</span></span></p>

  <p class="calibre24"><span class="font"><span class="calibre11">«Ben babanızı tanırdım. Manisa idadisinde beraber okuduk.»</span></span></p>

  <p class="calibre24"><span class="font"><span class="calibre11">Suat başını salladı. «Babam çok iyi adamdı.» Ve kadehini yarıya kadar içti. «Hayri Dura beyefendi. Şili, sonra Brezilya, nihayet İtalya sefiri.» Paris’te ikinci derecede müzikhollerden birinde bir akşam önünde oturan orta yaşlı ve çok kibar bir adamın çıplak kadınlara nasıl bir iştah ile baktığım ve yanındaki adama söylediklerini hatırlıyordu. Perde arasında yalnız üç kadının birbiri ardınca raks ettikleri küçük odaya da beraber girmişti. O gece rastladığı bir tanıdık ona kim olduğunu anlatmıştı. «Resim meraklısı ve iyi, uyanık adamdır. Modernlerden küçük bir koleksiyonu var. Deaxium, Dufy, iki Renoir deseni... Soutine’i çok sever. Kokoschka’yı tanır.» demişti. «Küçük odada ilk dans eden Jacqueline bu çıplak gezinmeyi şahsiyeti sayesinde bir çeşit zafer yapmıştı. Sanki aslan koşulu arabasında Semiramis gibi bir şeydi.» Zaten içerde de bütün program onun etrafında toplanıyordu. Ve Suat Jacqueline’i ilk defa gördüğü Çin revüsünün acayip ve hüzünlü türküsünü beyhude yere içinde, sonra Hayri Dura’nın yüzünde aradı.</span></span></p>

  <p class="calibre24"><span class="font"><span class="calibre11">«Demin yukarda resimlerinizi gördüm...» dedi.</span></span></p>

  <p class="calibre24"><span class="font"><span class="calibre11">Selim «Ben de gördüm, çok güzel şeyler var. ..»</span></span></p>

  <p class="calibre24"><span class="font"><span class="calibre11">«Hakikaten nonfigüratifi seviyor musunuz Selim Bey?»</span></span></p>

  <p class="calibre24"><span class="font"><span class="calibre11">«Tabiî...» dedi. «Sevdiğim birçok eser, hatta ressam var.»</span></span></p>

  <p class="calibre24"><span class="font"><span class="calibre11">Hayri Bey sözünü kesti. «Eserden bahsetmiyorum. Benim de sevdiğim şeyler var. Belki yanlış sordum, nonfigüratife inanıyor musunuz? demeliydim. Bana çıkmaz bir sokak gibi geliyor.»</span></span></p>

  <p class="calibre24"><span class="font"><span class="calibre11">Suat yavaşça «Bütün çıkmaz sokaklar açılabilir. ..» dedi.</span></span></p>

  <p class="calibre24"><span class="font"><span class="calibre11">«Evet ama, açılabilir. Bir de kendiliğinden devam eden, istikballeri kendilerinde hazır şeyler var değil mi? Rönesans şu veya bu safhalarıyle beş asır sürdü...»</span></span></p>

  <p class="calibre24"><span class="font"><span class="calibre11">Suat «Ama kendisi olarak ancak seksen, yüz sene devam etti. Moderni sanat da aşağı yukarı seksen seneyi buldu. Bence nonfigüratifi modernden ayırmak doğru değil. Manet’den beri hep aynı ihtilâlin içindeyiz...»</span></span></p>

  <p class="calibre24"><span class="font"><span class="calibre11">Selim «Ben de Suat gibi düşünüyorum,» dedi. «Büyük bir hareketin zarurî safhalarından biri. Bir çeşit zaruret gibi geldi. Kübizmden beri atılan adımların tabiî neticesi. Ve şimdiden birçok şeyi değiştirdi. Artık Renoir veya Bonnard gibi resim yapılmasına tahammül edebilir misiniz?»</span></span></p>

  <p class="calibre24"><span class="font"><span class="calibre11">«Tam tıpkısı yani taklit olursa elbette hayır. Fakat tabiatın bu sanat için şart olduğuna inanıyorum. Meselâ Suat Bey’in eski resimleri. 195l’de bir sergi açmıştınız. Çok güzel renkleriniz beyazınız, kırmızılarınız, yeşilleriniz vardı. Bana İstanbul’un ışığım yakalamışsınız gibi gelmişti. Hele bir tablonuzu çok sevmiştim. Çamaşır seren kadın. Bir tarafta bütün deniz, arkada yolun üstünde tek bir ağaç ve sonra ipe çamaşır seren bir kadın ve renk renk çamaşırlar. Fakat asıl ışık güzeldi. Yazık ki o tabloyu kaçırdım.»</span></span></p>

  <p class="calibre24"><span class="font"><span class="calibre11">Suat içini çekti. «O zaman Bostancı’da oturuyorduk...» dedi. «Annem daha ölmemişti, babam sıhhatliydi. O sabah güneş fırından yeni çıkmış sıcak bir ekmek gibi kokuyordu. Her tarafta an ve böcek vızıltıları ve kır sessizliği vardı. Küçük rüzgârda çamaşırlar ışığın yapraklan gibi çırpınıyorlardı. Kâinatla aramda yabancı hiçbir şey yoktu. Her şeye içim kendiliğinden açıktı. Ve kendimi her şey sanıyordum. İlk önce avazım çıktığı kadar türkü söylemek istiyordum. Sonra birdenbire resim yapmağa başladım.» Kendisini kuyunun biraz ötesinde sonbahar çiçekleri arasında görür gibiydi. Yukarda annesi bir eski türkü mırıldanarak iş görüyordu. «Açık pencereden onun sesini dinliyordum.» Ve bütün bunları kendisine hatırlattığı için Hayri Bey’e âdeta minnetle baktı.</span></span></p>

  <p class="calibre24"><span class="font"><span class="calibre11">Sevim Hanım «Ben yukardaki resimlerinizi de çok sevdim,» dedi. «Nonfigüratiften o kadar anlamıyorum. Ama yine hoşuma gittiler. Fakat asıl sevdiklerim öbürleri oldu. Öbür resim, şekilli resim çok hoşuma gitti. O yağmurda ağaçlar arasında duran kadın. Küçük bir şey ama... Çok güzel. Nasıl oluyor da iki teknikte çalışabiliyorsunuz?»</span></span></p>

  <p class="calibre24"><span class="font"><span class="calibre11">Hayri Bey «Ona ben de dikkat ettim. Ve galiba öbür tablonuzu onun için hatırladım. O kadar ayrı şeyler ki... Bittabii bu çok sağlam. Fakat öbürünün havası yok...»</span></span></p>

  <p class="calibre24"><span class="font"><span class="calibre11">Suat «O zaman gençtim beyefendi...» dedi ve etrafın kendisine gülmesinden korktu. Fakat Hayri Bey güleceği yerde «Evet... O zaman gençtiniz.» diye tasdik etti.</span></span></p>

  <p class="calibre24"><span class="font"><span class="calibre11">Sevim sualini tekrarladı: «Hakikaten iki teknikte nasıl çalışıyorsunuz?» Suat büyük bir huzursuzluk içinde etrafına baktı. Tuzağa düşmüş bir hayvan gibiydi. Sanatından böyle ayaküstü birtakım yabancılara bahsetmek ona gülüncün gülüncü geliyordu. İstemeye istemeye cevap verdi. «Kendiliğinden oluyor,» dedi. «Fakat kolay değıl. Bazen kendimi iki ayrı insan sanıyorum. '</span></span></p>

  <p class="calibre24"><span class="font"><span class="calibre11">Hatta birbirine karşı vaziyet almış iki ayrı insan. Bikrinin yaptığını öbürü bozuyor gibi geliyor bana.»</span></span></p>

  <p class="calibre24"><span class="font"><span class="calibre11">Hüsamettin Akkaya, Nurettin Bey’e yavaşça «Galiba yakında modem bir ressamı daha himayeye mecbur olacaksınız.» diye fısıldadı.</span></span></p>

  <p class="calibre24"><span class="font"><span class="calibre11">Nurettin Bey, Hüsamettin Akkaya’nın bu sesini çok iyi tanırdı. Bir insanın lüzumsuz yere bazı şeylere düşman olmasını o hiç anlamazdı. Genç bir ressam Hüsamettin Bey’i ne diye rahatsız eder?</span></span></p>

  <p class="calibre24"><span class="font"><span class="calibre11">Suat «O resmi ben de severim,» dedi. «Belki bunun için biri Paris’te öbürü İstanbul’da iki defa yaptım. Birisini size hediye edebilirim.» Ve içinden hangisini vereceğini düşündü. Aslına hiç de benzemeyen bu iki kopyanın birisinde Jacqueline, ikincisinde Leylâ vardı.</span></span></p>

  <p class="calibre24"><span class="font"><span class="calibre11">«Aynı havayı bulabildiniz mi?»</span></span></p>

  <p class="calibre24"><span class="font"><span class="calibre11">Suat tereddütsüz «Hayır,» dedi, «bulamadım. Zaten renk de düzen de ikisinde ayrı.» Nerdeyse Leylâ’nın sesi annemin sesi değil, diyecekti. Bostancı’daki küçük ahşap ev, çamaşırları, hanımelleri arasından açık pencereleriyle hep gözünün önündeydi. Pencerelerden hep annesinin mırıldandığı türkü taşıyordu: Gül kuruttum, gül kuruttum... Sekiz yaşından beri bu türküyü annesinden dinlediğini hatırlardı. Kimbilir kaç sene oldu. 1944’de bir öğlen zamanında kendisini titretip yakarak annesinin bu türküsü, Hitler’in Yugoslavya’ya hücumunu haber veren radyonun sesine karışmıştı. «Gülünç oluyorum.» diye kendine kızdı. Bu sefer Hayri Bey’e âdeta düşmancasına bakarak yeniden sordu. «istiyor musunuz?»</span></span></p>

  <p class="calibre24"><span class="font"><span class="calibre11">Hayri Bey gülümsedi: «Tabü isterim, minnettar olurum. Fakat o kadar size ait şeyler ki...»</span></span></p>

  <p class="calibre24"><span class="font"><span class="calibre11">Nurettin Bey birden sordu: «Hiç freske çalıştınız mı Suat Bey?»</span></span></p>

  <p class="calibre24"><span class="font"><span class="calibre11">«Paris’teyken biraz...» dedi. «Pek inanmıyorum ama yine de çalışmak isterim. Fakat bugünlerde değil.» İçinden « Leylâ’nın bulunduğu tabloyu verecegim dedi. Leylâ’nınkini.» Kendisine ve etrafına karşı garip bir hiddet içindeydi.</span></span></p>

  <p class="calibre24"><span class="font"><span class="calibre11">«Benim sualime cevap vermediniz Selim Bey? Nonfigüratifin tek üslûp olabileceğine inanıyor musunuz? Yani resmin eşyanın lügatinden tamamiyle vazgeçeceğine, dilini de kendisi icat edeceğine... Makalenize bakılırsa bu işe inanıyorsunuz. Halbuki kendi eserlerinizde büsbütün başka türlüsünüz, onun için soruyorum. Bana bir tezat var gibi geliyor.»</span></span></p>

  <p class="calibre24"><span class="font"><span class="calibre11">«Ben böyle bir şey söylemedim. Sade bazı nonfigüratifleri, Hartung’u, Soulages’ı, bizlerden Selim’i, Nuri’yi, Suat’ı, Nejat’ı sevdiğimi söyledim. Zaten ben tam sistem halinde bir estetiğe hiçbir zaman inanmadım. Her eser kendi şartıyle doğar. Hele bugünkü devirde. Hepimiz parça parçayız. İçimizde, dışımızda birtakım şeyleri lehimleyerek yaşıyoruz. Co-existance kelimesini icat eden ve o kadar sık kullanan bir devrin insanlarıyız...» Birdenbire heyecanına şaşırdı. Bu alelâde konuşmayı nereye götürmek istiyordu sanki?... Sonra Suat’ın biraz evvelki yeni insanım hatırladı, biraz rahatladı. «Bilir misiniz ki hiçbir zaman artık yekpare olamayız. Daima bildiklerimizi hatırlayacağız.»</span></span></p>

  <p class="calibre24"><span class="font"><span class="calibre11">«Evet ama, o zaman sanat olmaz.»</span></span></p>

  <p class="calibre24"><span class="font"><span class="calibre11">«Olur, şartlarımızın sanatı olur. Olmaz, o başka şey. Belki istediğimiz sanat olmaz. Sanata biz müzelerden bakıyoruz. Ve hep tasnif edilmiş, musaffa eserler görüyoruz. Halbuki sanat hayatın bir parçası. Hayatın içinde onu görmeğe çalışmıyoruz. Sanat hiç de istisnaî bir şey değil. Aksine daima olagelen şey bence.» Ve etrafına şüpheyle hatta huzursuzlukla baktı, söyledikleri kendisini de tam tatmin etmemişti.</span></span></p>

  <p class="calibre24"><span class="font"><span class="calibre11">Nurettin Bey Suat’a yaklaştı: «Niçin, freske inanmıyor musunuz?»</span></span></p>

  <p class="calibre24"><span class="font"><span class="calibre11">Suat: «Bilmiyorum,» diye ellerini açtı. «Herhalde sade freske değil... Bu işte kendime inanmıyorum. Siz fresk deyince ben büyük ölçülü bir eser tahayyül ettim. Belki ondan.»</span></span></p>

  <p class="calibre24"><span class="font"><span class="calibre11">Nurettin Bey düşüncesini açıkça söyledi. «Ben de öyle düşündüm. Büyükçe bir duvar. ..» dedi. «Geniş, mükemmel bir eser. Rahatça konuşacaksınız!» Deminden beri yeni yapılan şirket binasının holünü düşünüyordu. Bina ile beraber yeni bir sanatkâr sesi ortaya atmak fikri birdenbire onu sarmıştı.</span></span></p>

  <p class="calibre24"><span class="font"><span class="calibre11">Suat başım salladı. Fakat Nurettin Bey, herhangi bir tasavvuru bir lâhzada bırakacaklardan değildi:</span></span></p>

  <p class="calibre24"><span class="font"><span class="calibre11">«Hemen reddetmeyin, sonra konuşalım isterseniz?» dedi. «Ben her ihtimale karşı açmayı düşündüğüm konkuru geciktireceğim.» Ve Sevim Hanım’ı kolundan tutarak «Haydi, Gündüz’ü bulalım, konkuru geciktirmesini söyleyelim. Ben Suat Bey’den çok şey umuyorum.» dedi. Selim genç kadının yüzünde birdenbire</span></span> <span class="font"><span class="calibre11">peydahlanan huzursuz tebessümü- fark etti.</span></span></p>

  <p class="calibre24"><span class="font"><span class="calibre11">(---)</span></span></p>

  <p class="calibre24"><span class="font"><span class="calibre11">Refik pistten doğru rahat ve yavaş geldi. Bir eliyle Suat’ın omuzuna dayanarak: «Nail,» dedi, «şimdi geldi. Bir hayli sarhoş... Gelir gelmez nasıl bu kadar içti?...»</span></span></p>

  <p class="calibre24"><span class="font"><span class="calibre11">Suat yumuşak bir sesle: «Muhakkak dışarda içmiştir... girmişlerdir...» dedi. Selim dikkatten ziyade sesin tatlılığına, şefkatine şaşırdı... «Kardeşini bile... Benden fazla seviyor. Herkes sevmesini biliyor.»</span></span></p>

  <p class="calibre24"><span class="font"><span class="calibre11">Refik evvelâ Selim’e sonra Suat’a baktı. Her şey lâhza içinde oluyordu. Sonra sözüne devam etti: «Leylâ ona bakmaya gitti... Nail, son zamanlarda ölçüyü büsbütün kaçırdı. İstersen git bir bak. Orada kameriyenin önündeler... Halk türküleri söylüyorlar.»</span></span></p>

  <p class="calibre24"><span class="font"><span class="calibre11">Suat bir şey söyleyecekmiş gidi durdu, sonra vazgeçti. Setlere doğru yürüdü. Selim:</span></span></p>

  <p class="calibre24"><span class="font"><span class="calibre11">«Anlamıyorum, bir türlü bu çocuğu anlamıyorum...» diye başını salladı. İnsan ne diye kendini böyle harcar?... Hem o kadın için. Hâlâ seviyor mu?»</span></span></p>

  <p class="calibre24"><span class="font"><span class="calibre11">«Mesele sevme meselesi değil. Belki seviyordur... Muhakkak seviyor, fakat anlaşmalarına imkân yok... Senin anlayacağın dört başı mamur bir trajedi içindeyiz. İkisi de birbirlerine tahammül edemiyorlar. Nail’in Sabahat’te hazzetmediği bir yığın şey var.» Ve bir sır gibi yavaşça fısıldadı. «Belki de bu şekilde, sadece bir yatak meselesi olarak sevişmeyi aklı almıyor. Buna rağmen bırakamıyor da... Sabahat’a gelince ne ondan ne de kocasından ve çocuklarından vazgeçiyor. Anlamıyorum insan nasıl bu işleri böyle azdırır?.. Sıhhati müsaade etse haydi ne ise... Ama biliyorsun hasta...»</span></span></p>

  <p class="calibre24"><span class="font"><span class="calibre11">Selim bu garip macerayı başından beri biliyordu. Evvelâ üçüzlü bir aşk şeklinde başlamış, sonra Nail de Sabahat de işin çirkinliğine isyan etmişler ve Sabahat kocasından boşanmıştı. Fakat tam evlenecekleri zaman kadın eski kocasına bu sefer nikâhsız dönmüş ve Leylâ tarafı işin tamamıyle kapandığını zannederken tekrar Nail’le münasebetleri başlamıştı. Bu acayip gidiş geliş dört senedir devam ediyordu. Son ayrılışları geçen yazdı ve bu geceye kadar her şey yolunda gitmişti.</span></span></p>

  <p class="calibre24"><span class="font"><span class="calibre11">Selim için bu maceranın asıl acıklı tarafı büsbütün başka plânda olsa bile kendisiyle Leylâ’nın münasebetlerine benzemesiydi. Onun için yanında bahsedilmesine tahammül edemezdi. Bu sefer de kapatmak için: «Suat’ın nesi var?» diye sordu. «Hep bana bir şey söyleyecek gibi...» Refik «Bilmiyorum,» dedi. «Yani bildiklerinden fazlasını bilmiyorum. Suat’ı merak etme. O Nail gibi değil. Ne de Gündüz’e benziyor. Rahat ve sevimli adam. İki ay içinde bütün semti fethetti. Sade kendine bulduğu evi görsen şaşarsın...»</span></span></p>

  <p class="calibre24"><span class="font"><span class="calibre11">«Ben burada kalıyor sanıyordum.»</span></span></p>

  <p class="calibre24"><span class="font"><span class="calibre11">«Tabii burada kalıyor. Yani tavanarasını ona verdik. Fakat dere içinde kendisine ayrı bir ev buldu. Bir balıkçının evi. Bütün bir ekibi var.» Sonra Hayri Dura ile Selim’e dönerek: «Beni affedin...» diye özür diledi.</span></span></p>

  <p class="calibre24"><span class="font"><span class="calibre11">«Gidip etrafa bir bakayım. Bahçeye hiç tanımadığım adamlar girmiş. Deniz tarafı, yandaki arsa hep açık. Bütün yalı çapkınları burada... Tabiî bu kadar genç kız olunca elbette gelirler. ..»</span></span></p>

  <p class="calibre24"><span class="font"><span class="calibre11">Hayri Dura Bey o gider gitmez Selim’e yaklaştı. Altın sigara tabakasını uzattı: «iterseniz bunlardan alın. Yani severseniz... Fransız sigarası.»</span></span></p>

  <p class="calibre24"><span class="font"><span class="calibre11">Selim: «Amerikan sigaralarından fazla sevdiğim muhakkak... Fakat siz Suat’a verin onları. Bana son gelişinde Fransız sigarasının kokusuyle Fransız şarkısı arasındaki münasebeti iki saat anlattı.» Ve kendi paketinden bir sigara yaktı.</span></span></p>

  <p class="calibre24"><span class="font"><span class="calibre11">Hayri Dura: «Suat Bey mühim adam... dedi. Bozulmazsa, iflâs etmezse muazzam iş görebilir.» Birdenbire sustu ve arkasından en mahrem sesiyle: «Seçimlere girecek misiniz?» diye sordu.</span></span></p>

  <p class="calibre24"><span class="font"><span class="calibre11">Selim bir şeyler arar gibi etrafına bakındı. «Hayır, daha karar vermedim. Zaten iki sene var.»</span></span></p>

  <p class="calibre24"><span class="font"><span class="calibre11">«Belki öne alınır. Birçok yerlerde hep bu söyleniyor.»</span></span></p>

  <p class="calibre24"><span class="font"><span class="calibre11">«Öyle de olsa gireceğimi sanmıyorum. Hiç olmazsa bugün için. Artık politikayı sevmiyorum. Napolyon’un sözünü hatırlarsınız: politika, modern zamanların afeti...»</span></span></p>

  <p class="calibre24"><span class="font"><span class="calibre11">«Ama Napolyon da politika yapıyordu.»</span></span></p>

  <p class="calibre24"><span class="font"><span class="calibre11">«Hayır yapmadı. Napolyon muharebe yaptı ve saltanat sürdü. Bazı insanlar saltanat sürmek için yaratılırlar.»</span></span></p>

  <p class="calibre24"><span class="font"><span class="calibre11">Hayri Dura «Ben Napolyon’u sevmem,» dedi. «Çehresi vaziyetlere göre o kadar değişiyor ki... Sahne küçüldükçe kendisi de küçülüyor. Sonra o çalım, o nutuklar... Muharebe meydanlarında o elleri arkasında dolaşma. Ve nihayet gidip Berezina’da saplanış...»</span></span></p>

  <p class="calibre24"><span class="font"><span class="calibre11">Selim «Tolstoy da sizin gibi düşünüyor...» Birdenbire bilgisini gösterdiği için utandı. Son zamanda böyle olmuştu. Sağdan soldan öğrendiği şeyleri hatırlayarak etrafındakilerin konuşmasını âdeta imkânsızlaştırıyordu. Fakat Hayri Dura Bey alınmadı.</span></span></p>

  <p class="calibre24"><span class="font"><span class="calibre11">«Evet...» dedi. «Tolstoy da böyle söylüyor. Zaten Napolyon için gözümü açan o oldu. Bütün bir kütüphane dolusu kitap okudum. Sonra Tolstoy’un jurnalinde sekiz satır... Bence asıl deha işte bu sekiz satırı yazabilmektir... Bana kalırsa siz politikaya girin. Birçok şeyler yapabilirsiniz...»</span></span></p>

  <p class="calibre24"><span class="font"><span class="calibre11">Selim eski ahbabının yüzüne ilk defa görüyormuş gibi bakıyordu. Bu ihtiyar adamın bu sözü söylemesi için kendisiyle meşgul olmuş olması lâzımdı. Meğer ki havadan konuşmuş olsun. Fakat Hayri Dura havadan konuşmuyordu.</span></span></p>

  <p class="calibre24"><span class="font"><span class="calibre11">«Evet, girmelisiniz. Girin. Sanatınız çok değişti. Farkında olmadan agoraya geçtiniz. Bakın kendim için böyle düşünmüyorum. Ben politikadan başka bir şey yapamayacağım için girmek istiyorum. Benim yaşta olanlar çökmemek için bir şeye tutunmak ihtiyacındadırlar. Fakat sizin için öyle değil. Bir şeyler yapabilirsiniz...»</span></span></p>

  <p class="calibre24"><span class="font"><span class="calibre11">«Politikanın fena tarafı iş başına gelene kadar sarf edilen gayrette insanı yıpratması. Soma da tutunmak denen şey gelir. Kaldı ki iki iş birden çok güç oluyor.»</span></span></p>

  <p class="calibre24"><span class="font"><span class="calibre11">Hayri Dura eliyle müphem bir işaret yaptı. «Biliyorum,» dedi. «Meclis’te beraberken de bunu söylemiştiniz. Fakat o vakit harp vardı. Hakikaten bir şey yapamazdınız. Aklı başında hiçbir insan herhangi bir harekete teşebbüs etmezdi. Ben sizi o zaman çok dinledim. Fikirlerinizi biliyorum. Size aksiyon lâzım. Kendinizden kurtulmanız için...»</span></span></p>

  <p class="calibre24"><span class="font"><span class="calibre11">«Hiç kimse kendime ihanet ettiğimin farkında değil. ..»</span></span></p>

  <p class="calibre24"><span class="font"><span class="calibre11">(---)</span></span></p>

  <p class="calibre24"><span class="font"><span class="calibre11">Fakat sözünü bitiremedi. Ayşe büyük çantası kolunda bahçenin yan karanlığından doğru, sarışın yüzü büyük bir manolya gibi muhteşem ve o kadar üslûplu ve prestijli onlara doğru geliyordu: «Buyurun hanımefendi. Ayşe Hanımefendi’yi tanırsınız değil mi?»</span></span></p>

  <p class="calibre24"><span class="font"><span class="calibre11">Selim «Çok iyi dostuz. Hayranlarındanım demek istiyorum.»</span></span></p>

  <p class="calibre24"><span class="font"><span class="calibre11">«Tıpkı benim gibi. Ama ben galiba sizden eskiyim. İlk memuriyetim babalarının maiyetinde idi. Ben çocukluğundan tanının, bu itibarla bir yığın Ayşe hanımlar tanının.»</span></span></p>

  <p class="calibre24"><span class="font"><span class="calibre11">Ayşe bu anî iltifatı önlemekten ziyade anlatacağı şeyi bir an evvel anlatmak için «Aman beyefendi... İltifatınız.» diye sözünü kesti ve hemen arkasından devam etti: «Size kaynanamın son marifetini anlatmak için geldim,» dedi. «Kodamanlardan birini yakalamış, deminden beri bir türlü bırakmıyordu. Bittabiî evvelâ hınç çıkaracaktı. Bir yığın tenkit. Sonra saçlarının boyası. İki defa yanlarına yaklaşayım dedim, nasıl olsa beraber döneceğiz. İkincisinde sade havadan sudan konuşma, iltifat filân. Ama dinlemeliydiniz, ne iltifatlar.» Hafif bir kahkaha attı. «Adamın torunundan bahsediyordu. ‘Ah ne güzel, ne sevimli torununuz var. Tıpkı deve yavrusu gibi... ’ demesin mi? Etrafta bir sessizlik. Bu kadar muhterem bir zatın torunu, sonra deve yavrusu. Adamcağız tabiî şaşırdı. Bir şeyler söylemek istedi. ‘Aman hanımefendi, bu kadar çirkin mi torunum?’ Şimdi kaynanamın cevabı: ‘O halde siz deve yavrusu görmemişsiniz. Dünyada bundan güzel mahlûk yoktur. O boy o pos, o tüyler kıvır kıvır... Hakikaten torununuz dünyanın en şirin çocuğu. Hele gözleri? Puhu kuşu gibi...’ Sonra tekrar bir ‘Allah bağışlasın!’ Ve tabiî etrafta kahkahalar. Cüretin bir derecesi olur değil mi? Nasıl Selim Bey yapabilir misiniz bunu?...» Sonra birdenbire hüküm verdi. «İnsan olur olmaz her okuduğunu her vesileyle hatırlarsa elbet böyle olur. Kimbilir kimde okumuştur?»</span></span></p>

  <p class="calibre24"><span class="font"><span class="calibre11">Selim «Şüphesiz Loti’de... Belki Barres’de... Ama niçin behemahal bir yerde okusun! Hele puhu kuşu göz için kullanılır.»</span></span></p>

  <p class="calibre24"><span class="font"><span class="calibre11">Hayri Dura Bey «Kayınvalidenizi ben çok severim, çok hürmet ederim.» diye hafiften itiraz etti. Fakat hikâyenin hoşuna gittiği belliydi. Bütün çehresi gülüyordu. İkisi de hikâyeden ziyade Ayşe’nin sıhhatli neşesine, rahatlığına hayrandılar. Genç kadın yine aynı hafif, genizden sesle Hayri Bey’e cevap verdi:</span></span></p>

  <p class="calibre24"><span class="font"><span class="calibre11">«Malûm!» dedi, «eski aşk... Ben de severim kayınvalidemi. Fakat sevgim harikuladeliklerini tatmama mani değil ki...» Ve sonra Selim’i âdeta unutarak Hayri Bey’le konuşmağa başladı.</span></span></p>

  <p class="calibre24"><span class="font"><span class="calibre11">Selim, karşıda sol tarafta, bahçenin dibindeki kalabalıktan doğru gelen türkü seslerini duydu. Sadiye’yle Nail, iki kardeş çok sevdikleri bir türküyü söylüyorlardı:</span></span></p>

  <p class="calibre24"><span class="font"><span class="calibre11">Asker oldum piyade... yandım aman Bugün aşkım ziyade...</span></span></p>

  <p class="calibre24"><span class="font"><span class="calibre11">Selim içi ezilerek o tarafa baktı. Nail’in tıpkı yüzü ve bazı hareketleri gibi sesinde de Leylâ’yı hatırlatan bir şey vardı. Bu gece şüphesiz içkiden sesi biraz boğuktu, Bununla beraber yine Leylâ’nınkine çok yakın, ancak onda bulunan sıcak perdelerle geliyordu. Niçin içiyor bu kadar! Hasta olduğunu bilmiyor mu? Ama bütün bir nesil böyle işte. Hepsi kendi hakikatlerini içkide arıyor. Hepsi, kendilerini bilmedikleri bir şey için harcamaktan hoşlanıyor. Selim zaman zaman bu husursuzluğun etrafında büyük bir dalga gibi kabardığını hissediyordu. Tıpkı bir deniz kazasında gibi Nail’in, Gündüz’ün, Suat’ın yüzleri ona hep bu dalganın arasından, onun karanlığına katılmağa hazır geliyordu.</span></span></p>

  <p class="calibre24"><span class="font"><span class="calibre11">Bir el omuzuna dokundu: «Bir dakika Selim...» Adrienne yanındaki sarışın, otuzunu aşmış, iri cüsseli, mavi gözlü bir adamı göstererek «Sana kocamı tanıştırayım.» dedi. Selim adama doğru elini uzattı. Fakat Adrienne’in koçası hiç oralı değildi. «Madam Türkçe konuş,» diye kadını azarladı. «Tanıştırayım denmez, tanıtayım filân gibi bir şey söylemelisin.» Bu sefer birincisi büyük bir ikram gibi kendiliğinden elini uzattı. Selim bu kocaman avucun terliliğinden ve parmakların sertliğinden tiksindi. Bir dostun bazı sesler için dediği gibi bu elde de garip bir medeniyetsizlik vardı. Adrienne’in yüzü biraz evvelkinden daha solgun, daha bitik, gözleri daha şiş ve kapaklan daha kırmızıydı.</span></span></p>

  <p class="calibre24"><span class="font"><span class="calibre11">«Nasılsınız beyefendi?» Adam aşikâr bir sabırsızlıkla «Eğlenmeğe çalışıyoruz.» dedi ve birdenbire Selim’in elini bırakarak kadını deniz tarafına doğru âdeta sürükledi.</span></span></p>

  <p class="calibre24"><span class="font"><span class="calibre11">Ayşe «Selim, kimdi bu adam?» diye sordu.</span></span></p>

  <p class="calibre24"><span class="font"><span class="calibre11">«Adrienne’in yeni kocası. Şimdi tanıttı. Fakat adım söylemeğe vakit bulamadı. ..»</span></span></p>

  <p class="calibre24"><span class="font"><span class="calibre11">Ayşe başını salladı: «Bu gece birkaç defa ikisini beraber gördüm. Bana zavallı Adrienne darağacını yanında gezdiriyor gibi geldi. Niçin Paris’e dönmüyor?...»</span></span></p>

  <p class="calibre24"><span class="font"><span class="calibre11">«Sevmiyor, İstanbul’u seviyor...»</span></span></p>

  <p class="calibre24"><span class="font"><span class="calibre11">«Ama ben adamı başka bir kadınla sık sık görüyorum...»</span></span></p>

  <p class="calibre24"><span class="font"><span class="calibre11">Selim «Nasıl yapıyorsun bu işi?» diye şaşırdı. «Yoksa bazı insanlara mahsus bir altıncı, yedinci his mi var sende? Yahut bir çeşit istihbarat melekesi mi? Her şeyi bilirsin.»</span></span></p>

  <p class="calibre24"><span class="font"><span class="calibre11">Ayşe güldü. «Kendiliğinden oluyor. Galiba dalgın değilim. Etrafıma bakmayı seviyorum.» dedi. Sonra zaman zaman yaptığı gibi «Ya böyle Selim Bey!..» diye ilâve etti. «Ben artık gidiyorum. Bizimkileri arayacağım.. Yolunuz düşerse siz de bizim tarafa uğrayın ...»</span></span></p>

  <p class="calibre24"><span class="font"><span class="calibre11">Hayri Dura «Harikuladesiniz hanımefendi...» dedi.</span></span></p>

  <p class="calibre24"><span class="font"><span class="calibre11">Selim «Hacet yok...» dedi. «Ben de geliyorum...» Hayri Bey «Ben de...» dedi ve genç kadının koluna girdi. Onlar önde Selim arkada Fatma’yı gördükleri yere doğru yürüdüler.</span></span></p>

  <p class="calibre24"><span class="font"><span class="calibre11">Küçük düzlük, nar ağacının bir dalına asılmış tek ve çıplak bir ampulle aydınlanıyordu. Selim sert ışıkta henüz dökülmemiş nar çiçeklerinin yavaş yavaş pıhtılaşmış kan rengine dönen perişan kırmızılığına, ışığın etrafında kaynaşan pervanelere ve sukanatlılarına baktı. Fatma hâlâ oturduğu koltuktaydı. Yalnız ayaklarının vaziyetini değiştirmişti. Yam başında kocası, Sevim Hanım, Nurettin Bey, Gündüz, Sadiye ve Sadiye’nin arkadaşı bir genç kız vardı. Hepsi elleriyle kadans tutarak arkada çiftetelli ile Anadolu oyunları arasında bir oyun oynayan genç bir kadını seyrediyorlardı. Kadın gerdan kırarak yürüyor, bütün vücuduyle titriyor, yan dönüşlerde topuklarından başlayarak kalçasına kadar çıkan geniş bir harekette göbek atıyor’ tıpkı bir oturak âlemindeymiş gibi erkeklerin önünde arkaya doğru bütün büstünü devirerek ikiye bükülüyordu. Oyun karışıktı, fakat vücut çok güzeldi. Ve uydurma olsa bile kendi bulduğu bir ritimde kendisini idare etmesini iyi biliyordu. Uzaktan tanıdığı bir delikanlı yine oturak oyunlarında olduğu gibi yere çömelmiş, elindeki darbuka ile hemen herkesin iştirak ettiği Konya taraflarına ait bir oyun havasım söylüyordu. Kadın son bir dönüşte açık kollarını birdenbire kapadı ve olduğu yerde durdu. «Yoruldum artık...»</span></span></p>

  <p class="calibre24"><span class="font"><span class="calibre11">(---)</span></span></p>

  <p class="calibre24"><span class="font"><span class="calibre11">diyerek oyunu bıraktı. «Haydi öbür tarafa geçelim.» diye kameriyeye doğru yürüdü.</span></span></p>

  <p class="calibre24"><span class="font"><span class="calibre11">Leylâ Selim’in koluna girdi. «Biz evvelâ kendimize bir içki bulalım.» dedi. Sonra yolda «Emir’i sormuyorsun? Emir hasta...» dedi. Bulundukları yerin tam karşısındaki küçük kapıdan eve girdiler ve yemek odasına doğru o önde Selim arkada yürüdüler.</span></span></p>

  <p class="calibre24"><span class="font"><span class="calibre11">(---)</span></span></p>
</body>
</html>
