<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>1-83</title>
		<link href="css/idGeneratedStyles.css" rel="stylesheet" type="text/css"/>
	</head>
	<body id="x1" xml:lang="tr-TR">
		<div class="Basic-Text-Frame">
			<p class="split">  </p>
			<p class="anabaslik ParaOverride-11" id="_idParaDest-79" xml:lang="en-GB">Zamanın ölümü   </p>
			<p class="paragraf"><span class="CharOverride-13" xml:lang="tr-TR">  </span></p>
			<p class="alinti ParaOverride-13"><span class="CharOverride-11">Müminin ruhu teslim alındığı zaman, Allah’ın   </span></p>
			<p class="alinti ParaOverride-13"><span class="CharOverride-11">rahmet ehli kullarından bir grup, sanki   </span></p>
			<p class="alinti ParaOverride-13"><span class="CharOverride-11">dünyadan bir müjdeci gelmiş gibi onu karşılayarak,   </span></p>
			<p class="alinti ParaOverride-13"><span class="CharOverride-11">“Kardeşimizi rahat bırakalım, istirahat   </span></p>
			<p class="alinti ParaOverride-13"><span class="CharOverride-11">etsin; zira pek çetin bir sıkıntı içindeydi” derler.   </span></p>
			<p class="alinti ParaOverride-13"><span class="CharOverride-11">Sonra ona, “Falanca adam ne yaptı?   </span></p>
			<p class="alinti ParaOverride-13"><span class="CharOverride-11">Falanca kadın ne yaptı? Falanca kadın evlendi mi?”   </span></p>
			<p class="alinti ParaOverride-13"><span class="CharOverride-11">diye sorular sorarlar.  </span></p>
			<p class="alinti ParaOverride-13"> Hazreti Muhammed (Eyyub el-Ensari’den)   </p>
			<p class="_0px">  </p>
			<p class="paragraf"><span class="CharOverride-13" xml:lang="tr-TR">26 numaralı masada oturan yedek parça ithalatçısı Abdülkadir Bey can çekişerek hastaneye götürülürken olay Zehra’ya bildiriliyor.   </span></p>
			<p class="paragraf"><span class="CharOverride-13" xml:lang="tr-TR">Zehra, içinde gitgide büyüyen bir panik duygusuyla “Eyvah!” diye mırıldanıyor, rengi soluyor. Bu kadar üzerine titrenen bir davette cinayet, soygun ne demek? Her şeyi bire bin katarak abartan basın kim bilir neler yazacaktı şimdi? Hoş, abartmasına bile gerek yok, durum tek kelimeyle “feci.”   </span></p>
			<p class="paragraf"><span class="CharOverride-13" xml:lang="tr-TR">Zehra’nın kafasında “feci” sözü, anlamını yitirene kadar dönüp duruyor. Acaba ne yapmalı şimdi? Durumu gizlice Ergun Bey’e mi bildirmeli, yoksa önce ne olduğunu daha iyi anlamaya çalışması, polislerle, hastaneyle uğraşması, basını yatıştırması mı daha doğru?   </span></p>
			<p class="paragraf"><span class="CharOverride-13" xml:lang="tr-TR">İyice hızını almış olan davette ortadaki boşluk, “Sex Bomb”dan misket havasına, birbirine benzemeyen ritimlerle kendilerinden geçmiş dans edenlerle dolu. Zehra saatine bakıyor; 23.18. Saatin siyah kadranı büyüyor, büyüyor, gelip yüzüne çarpıyor. Zehra sendeliyor, dayanma gücünün ötesinde bir baş ağrısıyla midesinin gövdesinden dışarı çıktığını sanmasına yol açan çok şiddetli bir bulantı aynı anda vuruyor onu. Salon kapısından koşarak çıkıyor; iki büklüm, eliyle ağzını tutarak giriş katındaki odasına doğru koşuyor. Koridorda odayı nasıl buluyor, kartı çıkarıp kapıyı nasıl açıyor, kendini banyoya nasıl atıyor; o da bilmiyor biz de. Bildiğimiz şey; Zehra’nın başında patlayan cephanelikle ve içini dışarı çıkarmaya çalışan o güçlü elle başa çıkamayacağını anlayıp kusmak üzere eğildiği lavaboya, sonra da küvetin kenarına tutunmaya çalışırken yere yığıldığı ve banyonun mermer zemininin sıcaklığını sağ yanağında duyarak kendinden geçtiği.   </span></p>
			<p class="paragraf"><span class="CharOverride-13" xml:lang="tr-TR">  </span></p>
			<p class="yildiz"><span><img alt="1.TIF" class="_idGenPageitem-5" src="image/1_fmt49.jpeg"/></span>  </p>
			<p class="paragraf"><span class="CharOverride-13" xml:lang="tr-TR">  </span></p>
			<p class="paragraf"><span class="CharOverride-13" xml:lang="tr-TR">Nedense toprak kokusu geliyor burnuma. Belki de toprağın altındayım, belki de gömüldüm, karanlık geliyor, gömülmüşlük duygusu içimde hiçbir korku yaratmıyor, banyodan aşağılara, toprağa doğru çekildikçe, içime yayılan huzur ve sükûnet daha da artıyor; ölmek böyle bir şeymiş demek ki, diye düşünüyorum, hiç fena değilmiş. Üstelik artık acı ve bulantı da terk etti beni. Dünya gitgide uzaklaşıyor, tam yok olmaya yüz tutmuşken bir ses duyuyorum; yanağımı ısıtan mermer zeminin altından gelen; yumuşak, tekdüze, inlemeyle yakınma arası ama ne dediği anlaşılmayan, boğuk bir ses bu. Elbette boğuk olacak, çünkü çok derinlerden geliyor; biliyorum, toprağın çok derinlerinden geliyor. Bir süre sonra bu sesin sandığım gibi konuşmadığını, mırıldanmadığını, inlemediğini; ancak daha önce hiç duymadığım garip, esrarlı, tuhaf bir ezgiyle şarkı söylediğini fark ediyorum. Uzun seslerle söylenen, mistik, yakınmayla dolu, neşeden uzak, içinde ilahi bir şeyler barındırdığını duyumsatan ama bir yandan da tüylerimi diken diken eden tuhaf bir ezgi bu, bir erkek söylüyor. Şarkının hangi dilde söylendiğini anlayamıyorum, Türkçe değil; bildiğim hiçbir dile benzemiyor. Yerin altına, toprağa doğru kaydığımı hissediyorum, içim çekiliyor, sanki o ses beni derinlere götürüyor. O sırada şarkının kesildiğini ve bana seslenildiğini duyuyorum, duymasına duyuyorum ama, “Beni duyuyor musun?” sorusunu yanıtlayamıyorum, fakat o ses susmuyor; sürekli olarak onu duyup duymadığımı soruyor. Nasıl olduğunu anlamadan duyduğumu söylüyorum ona; söylüyor muyum, düşünüyor muyum, bilemiyorum. Ağzımdan hiçbir ses çıkmadan bunu nasıl dile getirebildim? Kafamın içinde olup bitiyor her şey. Ses “Başın ağrıyor mu?” diye soruyor, “Galiba” diyorum, çünkü şimdi ağrı yok, oysa bir saniye önce vardı. Gülüyor adam. “Anladım” diyor, “çünkü bu ağrıyı bilirim.”  </span></p>
			<p class="paragraf"><span class="CharOverride-13" xml:lang="tr-TR">“Nereden bilirsin?” diye soruyorum ona.   </span></p>
			<p class="paragraf"><span class="CharOverride-13" xml:lang="tr-TR">Ses “Çünkü benim de başım ağrımıştı” diyor.   </span></p>
			<p class="paragraf"><span class="CharOverride-13" xml:lang="tr-TR"> “Ne zaman ağrımıştı?” diye soruyorum.  </span></p>
			<p class="paragraf"><span class="CharOverride-13" xml:lang="tr-TR">“Darbe aldığım zaman?” diyor.   </span></p>
			<p class="paragraf"><span class="CharOverride-13" xml:lang="tr-TR">“Ne darbesi?”   </span></p>
			<p class="paragraf"><span class="CharOverride-13" xml:lang="tr-TR">“İsyan sırasında başıma aldığım darbe?”  </span></p>
			<p class="paragraf"><span class="CharOverride-13" xml:lang="tr-TR">“Cop mu, gaz kapsülü mü, TOMA mı?”  </span></p>
			<p class="paragraf"><span class="CharOverride-13" xml:lang="tr-TR">“Hayır, Tomas orada değildi, Belisarios vardı.”  </span></p>
			<p class="paragraf"><span class="CharOverride-13" xml:lang="tr-TR">“Kim?”  </span></p>
			<p class="paragraf"><span class="CharOverride-13" xml:lang="tr-TR"> “Belisarios!”  </span></p>
			<p class="paragraf"><span class="CharOverride-13" xml:lang="tr-TR"> “O da kim?”  </span></p>
			<p class="paragraf"><span class="CharOverride-13" xml:lang="tr-TR"> “Saldırıyı o yönetiyordu!”  </span></p>
			<p class="paragraf"><span class="CharOverride-13" xml:lang="tr-TR"> “Polislerin şefi mi?”  </span></p>
			<p class="paragraf"><span class="CharOverride-13" xml:lang="tr-TR"> “Hayır, Muhafız Birliği Komutanı, zalim Belisarios.”   </span></p>
			<p class="paragraf"><span class="CharOverride-13" xml:lang="tr-TR">Aklım karışıyor; yoksa bu ses 532 yılındaki Nika isyanından mı söz ediyor? O isyanı bastıran Belisarios’u mu anlatmaya çalışıyor bana? İyi ama nasıl olabilir? Bunları soruyorum ona, evet cevabını veriyor, Nika’dan söz ediyormuş.   </span></p>
			<p class="paragraf"><span class="CharOverride-13" xml:lang="tr-TR">Telepatik bir sohbet mi bu acaba?   </span></p>
			<p class="paragraf"><span class="CharOverride-13" xml:lang="tr-TR">“Telepatik bir sohbet mi bu acaba?” diye soruyorum. “Hangi dilden konuşuyoruz? Ben bu dili hiç bilmiyorum ki, daha önce hiç duymadım.”   </span></p>
			<p class="paragraf"><span class="CharOverride-13" xml:lang="tr-TR">Derindeki adam “Daha önce duyamazdın zaten” diyor bana. “Çünkü ölülerin dilini konuşuyorsun.”  </span></p>
			<p class="paragraf"><span class="CharOverride-13" xml:lang="tr-TR">“Böyle ayrı bir dil mi var?”  </span></p>
			<p class="paragraf"><span class="CharOverride-13" xml:lang="tr-TR">“Evet, insanlar hangi dili konuşursa konuşsun, öldüğü anda hepsini unutur ve ölmüş olan herkesin bildiği dili konuşmaya başlar. Ölüler diyarında tek bir dil vardır.”  </span></p>
			<p class="paragraf"><span class="CharOverride-13" xml:lang="tr-TR">“Bu dili anladığıma göre ben de öldüm mü?”  </span></p>
			<p class="paragraf"><span class="CharOverride-13" xml:lang="tr-TR">“Henüz değil ama bize hızla yaklaşıyorsun, sesimin sana bazen gelip bazen kaybolması bu yüzden işte. Dünya seni çekiyor, biz de aşağıdan çekiyoruz. Hep böyle olur.”  </span></p>
			<p class="paragraf"><span class="CharOverride-13" xml:lang="tr-TR">Nerede acaba bu adam? Nerede olduğunu soruyorum, sese benzemeyen sesi yerin altından geliyor gibi. Daha doğrusu ben öyle algılıyorum, nasıl algıladığımı da bilmiyorum. Bunun üzerine ölü adam, tam altımda olduğunu söylüyor. “Tam altındayım!” diyor. “Gerçi çok derindeyim ama yine de yattığın yerin tam altında ben varım, yani bir anlamda benim üstüme düştün, çünkü buraya gömdüler bizi, o gün otuz bin kişiyi öldürüp hemen oracığa gömdüler.”   </span></p>
			<p class="paragraf"><span class="CharOverride-13" xml:lang="tr-TR">Ölüye ne zaman öldüğünü, ne zaman gömüldüğünü, kaç zamandır orada yattığını soruyorum. Ölü biraz duraklıyor; hesaplamaya çalıştığını söylüyor; sonra hangi yılda olduğumuzu soruyor. 2014 yanıtını alınca “Hangi takvimle?” diye soruyor. “İsa’dan sonra 2014” diyorum. Kısa bir hesap yapıyor; ölümünün üstünden tam 1.482 yıl geçmiş olduğunu söylüyor. İsa Mesih’in dünyayı şereflendirmesinden 504 yıl sonra doğmuş, 532 yıl sonra da ölmüş. Öyle diyor. Buna hiç şaşırmıyorum; zaten şaşırma, korkma, sevme gibi birçok duygu yitip gitmiş artık bende.   </span></p>
			<p class="paragraf"><span class="CharOverride-13" xml:lang="tr-TR">Ölüye, nasıl öldüğünü soruyorum, ölü bana doğal yolla ölmediğini, başına inen bir kılıç darbesiyle öldürüldüğünü anlatıyor, “Biraz önce başıma darbe aldım dedim ya” diyor. Demek ölülerin de bir mantığı var, bunun sarsılmasına izin vermiyorlar.   </span></p>
			<p class="paragraf"><span class="CharOverride-13" xml:lang="tr-TR">“Adın ne?” diye soruyorum. Marcus olduğunu öğreniyorum. Yeraltındaki ilk ölü arkadaşım Konstantiniyyeli Marcus. Şu anda bana, “Ölüm çok iyi bir şeydir!” diyen Marcus. Nedenini sorunca da, “Çünkü korkudan kurtuluyorsun” diyen Marcus. “Çünkü ölü, ölümden korkmaz.”   </span></p>
			<p class="paragraf"><span class="CharOverride-13" xml:lang="tr-TR">“Ya aşktan?”  </span></p>
			<p class="paragraf"><span class="CharOverride-13" xml:lang="tr-TR">“İşte onu bilemiyorum; hiçbir duygu yok ama bazen babamın hâlâ imparatoriçeye âşık olduğunu düşünmeden edemiyorum. Çünkü ona hiç söz söyletmiyor.”  </span></p>
			<p class="paragraf"><span class="CharOverride-13" xml:lang="tr-TR">O sırada konuşmaya başka biri karışıyor. “Hâlâ uğraşmaktan vazgeçmediniz mi?” diye soruyor yeni ses (ses olmayan ses). Marcus’tan daha değişik, daha gıcırtılı. “Aradan bin beş yüz yıl geçti diyorsunuz; aklınız hâlâ benim bacaklarımın arasında mı?”  </span></p>
			<p class="paragraf"><span class="CharOverride-13" xml:lang="tr-TR">“Ama ne yapalım imparatoriçem?” diyor Marcus. “Sizin hikâyeleriniz unutulmaz ki.”   </span></p>
			<p class="paragraf"><span class="CharOverride-13" xml:lang="tr-TR">“Bu kim?” diye soruyorum Marcus’a, yani nekropoliste tanıdığım ilk kişiye; artık o bir çeşit rehberim benim (arkadaş olduk ya artık). “Theodora” diyor. “Kendisi hakkında konuşulmasını istemez ama herkes konuşur.”  </span></p>
			<p class="paragraf"><span class="CharOverride-13" xml:lang="tr-TR">Şaşırma duygum kalmadığı için hiç şaşırmıyorum; Theodora da bu akşamki davete katılanlar gibi şıkırtılı bir şeydi herhalde diye düşünüyorum.   </span></p>
			<p class="paragraf"><span class="CharOverride-13" xml:lang="tr-TR">İçimde bir huzur, her şeyle barışma hali, dinginlik... Marcus diyor ki, “Başlangıçta böyle olur ama aradan yıllar, yüzyıllar, binyıllar geçtikçe, herkes kendi hayatını düşünmekten halsiz düşer; yapacak başka bir şey yoktur çünkü; en iyi bildiğin şeyi düşünür durursun, çünkü öteki dünya bilinmezdir.”  </span></p>
			<p class="paragraf"><span class="CharOverride-13" xml:lang="tr-TR">Bu bilgece sözler üzerine “Orada bile öteki dünya mı diyorsunuz, orada bile öteki dünyayı bilemeyeceğinizi mi öne sürüyorsunuz?” diye sormaktan alamıyorum kendimi.   </span></p>
			<p class="paragraf"><span class="CharOverride-13" xml:lang="tr-TR">“Tabii ki” diyor Marcus. “Hiçbir şey bilmiyoruz henüz; örnek olarak beni al; neredeyse bin beş yüz yıl olmuş, şimdi anladım, sayende. Bin beş yüz yıldır, burada yatarak öldüğüm günü, babamı, annemi, yani hayatımı düşünüp duruyorum.”  </span></p>
			<p class="paragraf"><span class="CharOverride-13" xml:lang="tr-TR">“Peki Tanrı’nın sesini duydunuz mu hiç?”  </span></p>
			<p class="paragraf"><span class="CharOverride-13" xml:lang="tr-TR">“Dünyada olduğu gibi, kimileri duyduğunu öne sürüyor, kimileri de yok böyle bir şey diyor. Ben henüz duymadım ama umudum var, bir gün bana da seslenecek, bekliyorum. Unutma, bizim diyarın tek özelliği beklemektir, beklemek. On binlerce yıl toprakta beklemek; hem de ne zamana kadar beklenmesi gerektiğini bilmeyerek.”  </span></p>
			<p class="paragraf"><span class="CharOverride-13" xml:lang="tr-TR">“Cennet, cehennem, araf” diye mırıldanıyorum, “hani onlar nerede?”  </span></p>
			<p class="paragraf"><span class="CharOverride-13" xml:lang="tr-TR">Marcus, “Bilmiyoruz” diyor, “henüz görmedik. Biliyorsun kıyamet günü gelecek, sûr borusu çalınacak, bütün ölüler ayağa kalkacağız, ancak ondan sonra cennete cehenneme gönderileceğiz.”   </span></p>
			<p class="paragraf"><span class="CharOverride-13" xml:lang="tr-TR">Hiç böyle düşünmemiştim, on binlerce yıl beklemek, tuhaf doğrusu, diye düşünüyorum.  </span></p>
			<p class="paragraf"><span class="CharOverride-13" xml:lang="tr-TR">Düşüncelerimi duyan başka biri söze karışıyor, “Ben de düşünmemiştim” diyor. “Öldüğüm gün cennete gideceğimi sanıyordum. Çünkü, cennette beni, memeleri kuru üzüm kadar olan yetmiş iki bakirenin bekleyeceği rivayet ediliyordu. Bekliyorlardır mutlaka ama oraya ne zaman gidebileceğim, bilmiyorum ki.”  </span></p>
			<p class="paragraf"><span class="CharOverride-13" xml:lang="tr-TR">Bu ölüye de kim olduğunu soruyorum. İstanbul’daki İngiliz Konsolosluğu’nu havaya uçuran canlı bombalardan biriymiş.   </span></p>
			<p class="paragraf"><span class="CharOverride-13" xml:lang="tr-TR">Hayattaki bir mümine, yok olmakla öteki dünyada hayat arasında bir seçim sunsanız, elbette ki ölümden sonra başka bir hayatı ister, ama milyonlarca yıl beklemeyi önerirseniz, belki de –en azından bazıları– yok olmayı yeğleyecektir.  </span></p>
			<p class="paragraf"><span class="CharOverride-13" xml:lang="tr-TR">  </span></p>
			<p class="yildiz"><span><img alt="1.TIF" class="_idGenPageitem-5" src="image/1_fmt50.jpeg"/></span>  </p>
			<p class="paragraf"><span class="CharOverride-13" xml:lang="tr-TR">  </span></p>
			<p class="paragraf"><span class="CharOverride-13" xml:lang="tr-TR">Yerin altından gelen uğultu büyüyordu. “Sesler birbirine karışıyor” diye düşündü Zehra. (Her seferinde tekrarlamamak için ses deyip geçtiğimiz benzersiz sesin, dünyada bildiğimiz sesle bir ilgisi olmadığını son kez belirtelim.)   </span></p>
			<p class="paragraf"><span class="CharOverride-13" xml:lang="tr-TR">“Bakın bakın, ne yazdım” diyen bir ses ötekileri bastırarak öne çıktı. “Yazdın mı?” diye sordu Zehra ve gözünün önüne mezarda kalem tutan bir el iskeleti geldi. “Yazdım dediysem sözgelimi” dedi adam, “dünyadaki alışkanlıkla söylemişim, burada yazdım dediğimiz zaman düşündüğümüz anlaşılır.”  </span></p>
			<p class="paragraf"><span class="CharOverride-13" xml:lang="tr-TR">Zehra’nın ne yazdığını sorması üzerine Bizanslı bir yazar olduğu anlaşılan adam tumturaklı bir edayla söze başladı ve şöyle buyurdu:   </span></p>
			<p class="paragraf"><span class="CharOverride-13" xml:lang="tr-TR">“Ben yaşarken, yerin üstünde geçen o mutsuz günlerimde; insan ilişkilerinde ‘kaşıkla verip sapıyla gözünü çıkartmak’ konusunu sürekli kafamıza balyoz gibi indiren ve böylece anamıza babamıza bile kuşkuyla yaklaşmamızı öğütleyen sözü aklıma getirince, bu şehre ‘Körler Diyarının Karşısı’ denmesi anlamsız geliyordu. Öyle ya bu kadar çok göz oyulan, bu işlem için özel yöntemler geliştiren, göz oymayı adeta bir sanat haline getiren şehir, niçin Körler Diyarı olmasın da karşısı olsun? Ben –çok şükür hiç oyulmamış olan– gözlerime güvenirim; daha doğrusu güvenirdim. Nekropoliste değil, Konstantinopolis’te bulunduğum yıllarda. Çünkü şimdi her mantık sahibinin anlayacağı gibi, kara gözlerimden eser kalmadı. Bence bu ‘karşı’ meselesi, Haliç’teki yarımadaya ilk yerleşen Byzas kolonicilerinin Khalkedon’a karşı üstünlük iddiasından başka bir şey değil. Sözüm ona Byzas, Delfi kâhinine gitmiş de, nereye yerleşmesi gerektiğini sormuş da, o da koca denize doğru asasını sallayarak, ‘Körler diyarının karşısına’ demiş de, Byzas ve kolonicileri arayıp tarayıp Khalkedon’u bulmuş da, denizin karşı kıyısındaki güzelliği görmeyip oraya yerleşmiş oldukları için kör olduklarına hükmedilmiş de... Ne kadar zorlama, ne kadar uydurma böbürlenmeler bunlar. Bir kere Khalkedon da Byzas kadar güzel, ayrıca Delfi kâhini zaten kördü; körlerin karşısına yerleş derken belki de şöyle karşıma otur, yaşlılığımda bana hizmet et demek istemişti. Ama tarih, onu yazanın kıskançlık derecesine göre göz açtırılmayan bir yosmadan, efendisine bağlı olarak yaşayan mahzun bir kapatmadan başka nedir ki? Böyle basit sözleri allayıp pullar, olmadık, akla ziyan anlamlar yükledikten sonra tekrarlayıp dururlar. Ben Prokopios’tan başka, gerçeği yazan tarihçi görmedim desem yeridir. O zavallı da zaten asıl tarihini gizledi, uydurduklarını resmen yayınladı. Eğer gizlediği o kitap birinin eline geçseydi, elbette önce gözleri, bu işi yapmak için eli kaşınan adamlar tarafından oyulur, dili koparılır, sonra her gün bir organı kesilmek suretiyle zindanda can verirdi. Bizans’ta o kadar çok göz oyuldu ki, Körler Diyarı buraya çok yakışan bir isim. Hem her devirde, gözünün önünde dönen dolapları göremeyecek kadar saf bir ahaliye sahip olduğu için hem de bu kadar çok göz oyulduğu için.”  </span></p>
			<p class="paragraf"><span class="CharOverride-13" xml:lang="tr-TR">Bu arada Zehra dayanamayarak söze girdi. “Burada da birçok kişi gözlerini kaybetti.”  </span></p>
			<p class="paragraf"><span class="CharOverride-13" xml:lang="tr-TR"> “Hangi yöntemle?” diye sordu Bizanslı yazar. “Çünkü Poli bu işi sanat haline getirmiştir. Kızgın şiş en merhametli yöntemdir; gözleri akıtılan kişinin mikrop kapmasının önüne geçilmiş olur. En yufka yürekli muktedirler böyle yapardı. Sizinkileri neyle kör ettiler?”   </span></p>
			<p class="paragraf"><span class="CharOverride-13" xml:lang="tr-TR">“Gazla, belki de gaz kapsülüyle.”  </span></p>
			<p class="paragraf"><span class="CharOverride-13" xml:lang="tr-TR"> “Bunu hiç duymadım ama yöntem ne olursa olsun, aynı âdet devam ediyor demek. Bizde başka yöntemler de vardı; insanları bazen kızartır, bazen de haşlama yaparlardı, Kraliçe Fausta’ya yaptıkları gibi. Hamamda haşlayarak öldürdüler kadını.”   </span></p>
			<p class="paragraf"><span class="CharOverride-13" xml:lang="tr-TR">“Ne tuhaf bir şey bu; kızartma ya da haşlama; bizim hayvanlara yaptığımız gibi. Niçin öldürdüler kraliçeyi.”  </span></p>
			<p class="paragraf"><span class="CharOverride-13" xml:lang="tr-TR">“Çok hazin bir hikâyedir bu” dedi yazar. “Tarihimizin en acıklı sayfalarından biridir. Bu şehri Doğu Roma yapan imparatorumuz Konstantinos’un, ilk karısı Minerva’dan bir oğlu olmuştu; adı Crispus’tu. İmparator daha sonra Fausta adlı bir kadına âşık olarak onunla evlendi. Fausta, Crispus’un yerine kendi çocuklarının başa geçmesini istediği için babayı oğluna karşı yalanlarla, iftiralarla kışkırttı, imparator da günahsız oğlunu öldürttü.”  </span></p>
			<p class="paragraf"><span class="CharOverride-13" xml:lang="tr-TR">Zehra, “Sözünüzü kesiyorum ama” dedi, “bu hikâye bizim. Kanuni Sultan Süleyman da Mahidevran’dan olan oğlu Mustafa’yı, ikinci karısı Hürrem’in oyunlarıyla öldürttü.”  </span></p>
			<p class="paragraf"><span class="CharOverride-13" xml:lang="tr-TR">Bizanslı yazar, “Kim bunlar?” diye sordu.  </span></p>
			<p class="paragraf"><span class="CharOverride-13" xml:lang="tr-TR">“Süleyman imparatordu” dedi Zehra. “Aynen Konstantinos gibi, bu şehirde. Mahidevran ile Minerva’nın kaderi aynıymış.”  </span></p>
			<p class="paragraf"><span class="CharOverride-13" xml:lang="tr-TR">“Garip” dedi adam, “hiç duymadım. İsimleri de Romalı gibi değil. Gerçekten de benziyormuş olay, peki daha sonra ikinci karısına ne oldu?”  </span></p>
			<p class="paragraf"><span class="CharOverride-13" xml:lang="tr-TR">“Hiçbir şey; vakti gelince öldü, bir oğlu da başa geçti.”  </span></p>
			<p class="paragraf"><span class="CharOverride-13" xml:lang="tr-TR">“O daha şanslıymış, çünkü oğlunu öldürttüğü için vicdan azabına kapılan imparator Konstantinos, kendisini aldatan karısı Fausta’yı aşırı ısıtılmış, kapıları kilitlenmiş hamamda haşlayarak öldürttü.”  </span></p>
			<p class="paragraf"><span class="CharOverride-13" xml:lang="tr-TR">“Yani, buharda pişirme yöntemi” dedi Zehra. “En sağlıklısı.”  </span></p>
			<p class="paragraf"><span class="CharOverride-13" xml:lang="tr-TR">Başka biri söze girdi. Yazara, “Sen bunları bilmezsin tabii” dedi. “İsimleri de yabancı gelir; oysa şehriniz Müslümanların oldu, burçlarınıza İslam bayrağı dikildi.”  </span></p>
			<p class="paragraf"><span class="CharOverride-13" xml:lang="tr-TR">Yazar “Gerçekten anlamıyorum” dedi. “İslam nedir?”  </span></p>
			<p class="paragraf"><span class="CharOverride-13" xml:lang="tr-TR">“İsa’dan yaklaşık altı yüz yıl sonra Arabistan’da doğan bir din!” dedi.   </span></p>
			<p class="paragraf"><span class="CharOverride-13" xml:lang="tr-TR">“Ben öldükten yüz yıl kadar sonra demek ki” dedi yazar. “Peki Konstanopolis onların mı oldu?”  </span></p>
			<p class="paragraf"><span class="CharOverride-13" xml:lang="tr-TR">“Evet.”  </span></p>
			<p class="paragraf"><span class="CharOverride-13" xml:lang="tr-TR">“İsa’ya inanıyorlar mı?”  </span></p>
			<p class="paragraf"><span class="CharOverride-13" xml:lang="tr-TR">“Evet inanıyoruz” dedi öteki, “ama bizim peygamberimiz Muhammed Mustafa.”  </span></p>
			<p class="paragraf"><span class="CharOverride-13" xml:lang="tr-TR">“Hiç duymamıştım” dedi yazar. “Biz İsa’yı biliriz.”   </span></p>
			<p class="paragraf"><span class="CharOverride-13" xml:lang="tr-TR">Başka bir ses, “İsa kim?” diye söze karıştı. “Hep duyuyorum İsa kim?”  </span></p>
			<p class="paragraf"><span class="CharOverride-13" xml:lang="tr-TR">Birçok kişi hep bir ağızdan anlattılar İsa’nın kim olduğunu. “Benim zamanımda yoktu” dedi adam. “Bizim tanrılarımız vardı.”  </span></p>
			<p class="paragraf"><span class="CharOverride-13" xml:lang="tr-TR">Zehra sonuncu ölünün, tanrımız değil de, tanrılarımız var demesinden, inanç ayrılıklarının öldükten sonra da devam ettiğini anladı. Tanrılar dediğine göre bu adam pagan olmalıydı. Kim bilir hangi çağdan beri bekliyordu, ama binlerce yıldır tanrılarından vazgeçmediğine göre, bir pagan olarak dini bütün bir adamdı; onlar bu zavallı kulu terk etmiş (ya da burada unutmuş) olmalarına rağmen.   </span></p>
			<p class="paragraf"><span class="CharOverride-13" xml:lang="tr-TR">“Bıktık bu tartışmalarınızdan” diyen biri hepsini bastırdı. “Dünyada yeteri kadar konuştunuz. Şimdi izin verin de orada konuşamamış olan bizler konuşalım. Şimdi dert anlatma sırası bizde.”  </span></p>
			<p class="paragraf"><span class="CharOverride-13" xml:lang="tr-TR">Zehra, bu ilginç kişiye kim olduğunu sordu. Eğer dünyada yaşıyor olsaydı, aldığı cevaba çok şaşırırdı, çünkü son sesin sahibi “Ben bir maymunum, maymun asker” demişti; fakat şaşırma duygusu yok olduğu için “Demek öteki dünyada hayvanlar da ölüler dilini konuşmaya başlıyor” diye düşündü.  </span></p>
			<p class="paragraf20">  </p>
			<p class="alinti ParaOverride-13"><span class="CharOverride-11">Eski yelken ve kürek devri gemiciliğinde, her   </span></p>
			<p class="alinti ParaOverride-13"><span class="CharOverride-11">gemide birkaç tane talimli maymun bulunurdu.   </span></p>
			<p class="alinti ParaOverride-13"><span class="CharOverride-11">Bunlar, açık denizde gemilerin direklerinin   </span></p>
			<p class="alinti ParaOverride-13"><span class="CharOverride-11">ta tepesine tırmanarak korsan gözcülüğü   </span></p>
			<p class="alinti ParaOverride-13"><span class="CharOverride-11">yaparlardı.  </span></p>
			<p class="alinti ParaOverride-13"> Reşat Ekrem Koçu  </p>
			<p class="paragraf20">  </p>
			<p class="paragraf"><span class="CharOverride-13" xml:lang="tr-TR">Maymun asker, “Bizim başımıza gelen tuhaf işleri, herhalde bu deli şehirde kimse yaşamamıştır” diye başladı söze. “Adımızı kimse anmaz. Biz Bizans’ın da, Osmanlı’nın da en değerli deniz savaşçılarıydık. Uzun eğitimlerden geçirilmiştik. Düzenli, bahriyeli bir birlik olarak Ahırkapı taraflarında koğuşumuz vardı. Yemimiz suyumuz oraya getirilirdi; istihkakımız iyiydi, bir şikâyetimiz yoktu.  </span></p>
			<p class="paragraf"><span class="CharOverride-13" xml:lang="tr-TR">Sefer zamanı denize açılan gemilere biner, karadan fersah fersah açıldıktan sonra geminin ulu direklerine çevik hareketlerle tırmanır, ta en tepeye çıkıp oturur ve keskin gözlerimizle ufku taramaya başlardık. Dalgaları, suyun hemen altında yüzen balıkları, deniz canavarlarını, kayalıkları gözlerdik ama gözümüz sürekli ufukta belirecek olan düşman donanmasında olurdu. Düşmanlarda maymun askerler olmadığı için bizim kadar yüksekten ve uzaktan göremezlerdi; daha onlar bizi görmeden biz kaç kadırga geliyor, yelkenleri, süratleri, duruş şekilleri nasıl, kaç topları var; bunların hepsini görmüş olurduk. Önce direğin başından ciyaklayıp kapudan paşanın dikkatini çektikten sonra, direkten direğe atlayarak, halatlara tutunup cevelan ederek bir nefeste güverteye iniverir, bütün bilgileri verirdik. Ellerimiz, parmaklarımız, taklit yeteneğimiz, zekâmız ve eğitimimiz bu iş için yeterliydi. Kapudan paşamız bilgileri aldıktan sora hiç vakit kaybetmez, gemileri hemen harp nizamına sokar, rüzgârı hesap ederek düşmana en öldürücü darbeyi nasıl indireceğimize anında karar verir, emirlerini yağdırmaya başlardı. Biz birkaç maymun asker yine direklerin başına zıplardık. Düşman gemileri, üzerlerine yıldırım gibi gelen gemileri gördüğünde manevra için geç kalmış olurdu; çünkü kapudan paşa onları en uygun burnun arkasında ansızın yakalar, arkasına aldığı en elverişli rüzgârlarla yelkenlerini doldurup, boğa aletinden yapılmış can yakan kırbacı altında iki misli gayrete gelen forsaların desteğiyle düşman gemilerine yıldırım gibi dalardı. Atalarımızın anlattığı Bizans gemilerinde de toplar bulunurdu; üstelik onların deryayı tutuşturan, suyla söndürülemeyip üstelik daha da harlanan Rum ateşi teknikleri vardı. Karşılarına kimse çıkamazdı ama şanlı maymun birlikleri sayesinde donanmamız onları perişan ederdi hep.   </span></p>
			<p class="paragraf"><span class="CharOverride-13" xml:lang="tr-TR">İşte maymun askerler yıllarca iki imparatorluğa böyle hizmet ettikten sonra sonumuz ne oldu dersiniz? Madalya mı, rahat bir emeklilik mi, MAB yani Maymun Askerler Birliği şeref madalyası mı? Heyhat, hiçbiri, hiçbiri!  </span></p>
			<p class="paragraf"><span class="CharOverride-13" xml:lang="tr-TR">Bazı çekemeyenler bizim koğuşta olup biten uygunsuz işleri hanım sultana bildirmek gafletinde bulunmuşlar. Uygunsuz işler deyişim insanlara göre; yoksa bize göre uygun. Her canlının yaptığı iş, yani çiftleşmek. Ama insanlar nedense taam etmek, içmek, harice çıkmak, uyumak gibi canlılara ait ihtiyaçları kabul eder ama bu işe çok sinirlenir. Biz maymunlar elbette kendi aramızda gönül işlerine girişir, aşna fişne olur, kimseden saklanmaya gerek duymadan da erkeklik ve dişilik görevlerimizi yerine getirirdik. Hele sefer dönüşlerinde koğuşun altı üstüne gelir, benim gibi dişiler tavanlara fırlayıp, o köşeden bu köşeye kaçarken, erkekler de düz duvara tırmanarak dişiyi bir köşede kıstırır, daha o dakikada işini tamam ediverirdi. Seferden dönen erkek askerler, bir sürü cariyeyle yapmıyorlar mıydı bu işi? İşte bizimki de aynı hesaptı; sadece gözler önündeydi. Ama iş bununla kalmadı. Ahırkapı’nın abazanlıktan demir kazık kesilmiş bazı külhanları da bizim koğuşa dadandılar. Ellerine geçirdikleri maymunun tepesine bir yumruk indirip sersemlettikten sonra, güzide asker, gazi falan demeden giriştiler. Hem de dişi, erkek farkı gözetmeden. Din-i mübinde yasak kılınmış olan fiili livatadan tutun da yavru maymunlarla cimaya kadar her türlü melaneti işlediler. Koğuşun içi mecruh, acı çeken, ağlayan maymunlarla doldu. Üstelik bize göre çok ama çok çirkin olan insan nesline mensuptular. Onların erkeklerini görünce midemiz bulanıyordu. Bölük ağası durumu kendi üstüne bildirince de bu tuhaf iş kulaktan kulağa valide sultanın kulağına kadar gitmiş. O da ‘Bu rezalete derhal bir son verilsin’ buyurarak, hepimizin katline karar vermiş. Koğuşun önüne üç darağacı kuruldu. Hepsi de maymun boyuna göreydi; üç ayağı da kısaydı. Sanki çocuklar adam asmaca oynasın diye yapılmıştı. Sonra bizi çıkarıp o darağaçlarında sallandırdılar. Çoluk çocuk, yaşlı demeden hepimizi astılar. Böylece imparatorluğun en kahraman birliklerinden biri, uçkur düşkünü abazanların çirkin hasletleriyle son bulmuş oldu. Dersaadet’te bir maymun mezarlığı olmadığı için hepimiz, oracıkta kazılan bir çukura defnedildik. Şimdi koyun koyuna yatıyoruz. Ama bize yapılan bu kötülük cezasız kalmadı elbette. Bizim katılamadığımız bir sonraki seferde, Haçlılar Osmanlı donanmasını gafil avlayıp çatır çatır yaktılar. Bütün kalyonlar, sefineler, kadırgalar, içindeki leventlerle birlikte deryanın dibini boyladı. Eminim ki bunların içinde bize bu kötülükleri edenler de vardı. Maymunların bir tanrısı yok ama belki insanların tanrısı bu kötülükleri yukarıdan görüp, bir kıyıya not etmiştir.”   </span></p>
			<p class="paragraf"><span class="CharOverride-13" xml:lang="tr-TR">Bu tuhaf hikâyeyi sonuna kadar dinleyen Zehra maymuna ne diyeceğini bilemediği için insan ölülerine, dünyayı izleyip izlemediklerini sordu, merak etmiyorlar mıydı, yeni gelenleri sorguya çekmiyorlar mıydı?   </span></p>
			<p class="paragraf"><span class="CharOverride-13" xml:lang="tr-TR">Bir ölü, “Hayır, çok sıkıcı” dedi. “Biz zamanlar nekropoliste böyle bir moda vardı, her değişimi anlamak isterdik ama aradan birkaç yüzyıl geçince sıkıldık artık bu işten; çünkü hep aynı olaylar dönüp duruyor. Sanki zaman hiç geçmiyor bu şehirde. Hep aynı hikâyeler. İktidar kavgası, servet tutkusu, zulüm, isyan, şehvet... Bunları duyunca gülüyoruz, çünkü her kuşak kendini ölümsüz sanıyor, servet biriktiriyor, başa geçmeye çalışıyor. Diyelim ki başardı, imparator oldu; zengin oldu; en fazla beş on yılcık. Sonra milyonlarca sene burada.”  </span></p>
			<p class="paragraf"><span class="CharOverride-13" xml:lang="tr-TR">Konuşmanın burasında birbirine değen kemiklerin çıkardığını sandığı bir ses duydu Zehra. Kih kih kih gibi bir sesti bu. Kalp gözüyle bunun ölülerin gülme biçimi olduğunu anladı. Kih kih’ler arasında adam, “İşte bunu bilmek teselli ediyor” dedi. “Yaşayanları kıskanmıyoruz, hadi gel gel diyoruz onlara. Bir göz kırpımı zamanın kaldı. Hani ‘Tanrı öldü’ diyen bir adam vardı, ona ne oldu biliyor musun? Kendisi öldü gitti posbıyığın!”  </span></p>
			<p class="paragraf"><span class="CharOverride-13" xml:lang="tr-TR">Yine kih kih kih sesleri duyuldu, sonra bir an sessizlik oldu, ardından Theodora’nın cılız sesi duyuldu: “Beni hiç konuşturmuyorsunuz ama” dedi. “İftiralarınıza cevap vermek istiyorum, hep susturuyorsunuz.”  </span></p>
			<p class="paragraf"><span class="CharOverride-13" xml:lang="tr-TR">“Evet öyle imparatoriçe” dedi birisi. “Yaşarken hep siz konuştunuz, kimseyi dinlemediniz ama ölümün adaleti var burada, susup bizleri dinleyeceksiniz.”  </span></p>
			<p class="paragraf"><span class="CharOverride-13" xml:lang="tr-TR">“O zaman” dedi bir başka ses, “siz insanların tümü susup bizi dinleyeceksiniz. Çünkü siz ömür boyu konuştunuz ama maymun kardeşimin söylediği gibi biz ömür boyu sustuk.”  </span></p>
			<p class="paragraf"><span class="CharOverride-13" xml:lang="tr-TR">Zehra ona da kim olduğunu sordu; bir ayı olduğunu öğrendi; hem de Theodora’nın babasının, burnuna halka takarak, orasını burasını ateşle dağlayarak, tabanlarının altını yakarak, döverek, boynundaki zinciri boğacakmış gibi sıkarak eziyet ettiği ayıydı. “Herkes benim bu kadının babasını öldürdüğümü söylüyor ama kimse bunu neden yaptığımı sormuyor” diye yakındı ayı.   </span></p>
			<p class="paragraf"><span class="CharOverride-13" xml:lang="tr-TR">Ayıdan sonra seslerini duyurmak isteyen çeşit çeşit hayvan konuşma sırasına girdi. Hepsinin anlatmak istediği bir derdi vardı. Theodora’nın babasının ayısından sonra, “Mademki konu buraya geldi, sıra bizde” diyen kazlar başladı konuşmaya. “Ayı hiç olmazsa işkencecisini öldürmüş ama biz bunu da yapamadık” dediler hep bir ağızdan.  </span></p>
			<p class="paragraf"><span class="CharOverride-13" xml:lang="tr-TR">Zehra onlara nasıl eziyet edildiğini sorunca, Hipodrom civarındaki meyhanede çocuk yaştaki Theodora’nın, mum ışıkları altında çıplak yatarak cinsel organlarına darı döktürdüğünü, sonra kendilerinin salıverilerek bu darıyı yemeleri sonucunda kızın çırılçıplak kaldığını anlattılar. “Peki, işkence nerede?” diye sordu Zehra. “Darı yiyormuşsunuz işte.” (Bir yandan da bu şehirde striptiz ne kadar eskiymiş diye düşünüyor.) “Evet ama” dedi kazlar, “gösteri iyi olsun diye bizi temsilden önceki üç gün boyunca aç bırakıyorlardı. Açlığın nasıl bir işkence olduğunu bilen bilir.”   </span></p>
			<p class="paragraf"><span class="CharOverride-13" xml:lang="tr-TR">“Benimki daha tuhaf” dedi bir ses. Zehra yine çok ilginç bir hikâye duyacağını anlayarak kim olduğunu sorunca onun bir at olduğunu öğrendi. Osmanlı padişahının atı olduğunu söyleyen hayvan, “Benim başıma gelenin hiçbir örneği yoktur” dedi. “ Padişah efendim üstüme binip cuma selamlığı ya da herhangi bir tören için saraydan çıkmadan önceki gece, beni ahırda kayışlarla sıkıca bağlarlar, tavana doğru kaldırırlardı. Bütün gece yerden yukarıda, uyluklarımı kesen kayışlara bağlı olarak, bacaklarım boşta sallanarak kalırdım. Her yanım uyuşurdu; Tanrınız böyle bir işkenceyi hiçbir hayvana vermesin.”  </span></p>
			<p class="paragraf"><span class="CharOverride-13" xml:lang="tr-TR">Bu işi niye yaptıklarını sordu birisi.  </span></p>
			<p class="paragraf"><span class="CharOverride-13" xml:lang="tr-TR">At tane tane anlatarak devam etti: “Ertesi gün beni indirirlerdi, ayaklarımın üstünde durmakta zorluk çekerdim; yeni doğmuş tay gibi titrerdi bu bacaklar. Sonra eyer vururlar, süslerler, padişaha götürürlerdi, şişman sultan üstüme binince iki yana birikmiş halkın arasına çıkardık. Padişah hiç kimseye bakmazdı. Bağırmak çağırmak, ses çıkarmak yasaktı. Sessizlik herkesi kalın bir yorgan gibi sarmış olurdu. Ben de bu sessizlikte, bacaklarım kırılmış gibi, topallaya topallaya müthiş acılar içinde yürümeye çalışırdım.”   </span></p>
			<p class="paragraf"><span class="CharOverride-13" xml:lang="tr-TR">Bunun nedenini hâlâ anlamayan Zehra, “Peki ama niye böyle yapıyorlardı?” diye üsteleyince, at yine dile gelip “Törende padişahın ağırlığına, görkemine, saltanatına yaraşır biçimde ağır ağır, sallana sallana yürümem için” dedi. “Genç bir atın çevik hareketleri, yerinde duramaması, başını sallaması, kişnemesi, sağa sola dönmesi, şaha kalkması gibi hareketler, sultanın haşmetine, yüceliğine, ilahiliğine yakışmazmış. Onun atı ağır ağır, bulutların arasında kayar gibi, başka dünyadan gelmiş bir hayvan gibi salınmalıymış. Suyun içinde yüzüyor mu, yürüyor mu belirsiz bir hayal atı olmalıymışım. İşte bu yüzden işkence ettiler bana; dördüncü ya da beşinci kez tavana asıldığımda acı o kadar dayanılmaz hale geldi ki kemiklerimin kırılmaya başladığını hissettim, kayışlar bacaklarımın altından gövdemi kesiyordu; kıvranmaya başladım; dayanamamış olacağım ki havada asılı durumda öldüm; kurtuluşum böyle oldu.”  </span></p>
			<p class="paragraf"><span class="CharOverride-13" xml:lang="tr-TR">“Ah” dedi, sese benzemeyen bir ses, “ah kardeşim, senin başına da çok kötü şeyler gelmiş ama bir de beni dinle. Bak bakalım hangimize daha çok kötülük etmiş insanoğlu?”  </span></p>
			<p class="paragraf"><span class="CharOverride-13" xml:lang="tr-TR">At, onun da at olup olmadığını sorunca bütün nekropolis ahalisi ve Zehra onun çok dertli bir geyik olduğunu anladı. Bir şeyi daha anladı; çok şair tabiatlı bir geyikti bu. Çünkü doğup iki yaşına kadar kaldığı Resne dağlarının “hür hava”sını, kekliklerin başından ayrılmadığı pınarları, rüzgârda dağılan kekik kokularını, bahar dallarını çok güzel dizelerle anlattı önce; sonra ne yazık ki siyasete girdiğini, bunun da, tanrı kimselerin başına vermesin, o feci sonunu getirdiğini söyledi. “Siyasete mi girdin?” diye sordu Zehra inanmayarak. “Evet” dedi geyik. “Kimseye tavsiye etmem. Hey diriler; insan olun, hayvan olun siyasetten uzak durun. Siyaset insanı perişan eder, ki ne eder! İki yaşındaydım; dağdan geçen bir bölük askerin peşine takıldım, onların karargâhına gittim. Komutanları Kolağası Niyazi Bey beni çok sevdi, yanından ayırmadı; hatta İstanbul’daki isyanı bastırmak üzere Hareket Ordusu’yla büyük şehre giderken beni de götürdü. Niyazi Bey bir hürriyet kahramanıydı. Onunla birlikte ben de çok ünlü oldum; artık o mu beni ünlü kıldı, yoksa hiç yanından ayırmadığı ben mi ona yardım ettim bilinmez ama galiba benim bu işteki payım daha fazlaydı. Çünkü Osmanlı gazetelerinde yayınlanan resimlerimin altında ‘Gazel-i hürriyet’, Avrupa gazetelerinde, Paris’te, Londra’da ise ‘Hürriyet Geyiği’ yazıyordu. Yalnız imparatorluğun değil, dünyanın da en meşhur geyiği olmuştum. Niyazi’yle asker kıtalarını birlikte teftiş ediyorduk. Resmi protokolde yerim, konforumu sağlayan emir erlerim vardı.”   </span></p>
			<p class="paragraf"><span class="CharOverride-13" xml:lang="tr-TR">“İnanılır gibi değil bu hikâye” dedi Zehra. “Maymuna, ata bile inanırım belki ama...” O sırada birkaç ölü, “Doğru söylüyor” dediler. “Bu geyik çok ünlüydü, açın arşivleri bakın. Niyazi Bey’in geyiği için neler yazılmadı, neler!”   </span></p>
			<p class="paragraf"><span class="CharOverride-13" xml:lang="tr-TR">“Peki” dedi Zehra, “hadi inanalım, sonra ne oldu?”   </span></p>
			<p class="paragraf"><span class="CharOverride-13" xml:lang="tr-TR">“Sonra dedi devir değişti; siyasette devir değişmesinin ne demek olduğunu bilenler bilir, beni İstanbul’da bir binanın karanlık bodrumuna bağladılar. Gün ışığı yoktu, yiyecek içecek yoktu, pislik içinde yatıyordum; beni bir kuruş karşılığında halka gösteriyorlardı. Paraların Hilal-i Ahmer Cemiyeti’ne gittiği söyleniyordu ama ne kadar doğru ne kadar yalan bilmem. O mahzende günlerce, gecelerce gözyaşı döktüm; Resne dağlarının hür havasını solumak dururken, siyasete girdiğim güne lanet ettim. En tepeye yükselenin, en aşağı düşmesi zordur; hayvan olsun, insan olsun zordur. Meğer daha da kötüsü varmış; bir gün beni ‘siyaset ettiler.’ Bu deyimi bilir misiniz?”   </span></p>
			<p class="paragraf"><span class="CharOverride-13" xml:lang="tr-TR">“Siyaset işte” dedi Zehra, “söyledin ya siyasete girmişsin.”   </span></p>
			<p class="paragraf"><span class="CharOverride-13" xml:lang="tr-TR">“Hayır” dedi geyik, “Osmanlı’da siyaset etme idam anlamına gelirdi ki siyasete giren herkesin başına gelen kaçınılmaz son buydu. Beni bir gün hatır hutur kestiler, parçalayıp Beyoğlu lokantalarına av eti diye sattılar, kemiklerimi de bir köşeye attılar. İstanbullu müşteriler, istibdat dönemini sona erdiren, Padişah Abdülhamid’i deviren hürriyet geyiğini yediklerini bilmeden...”   </span></p>
			<p class="paragraf"><span class="CharOverride-13" xml:lang="tr-TR">Zehra onun sözünü keserek, “Yani şimdi kemiklerin mi konuşuyor?” diye sordu.   </span></p>
			<p class="paragraf"><span class="CharOverride-13" xml:lang="tr-TR">Bunun üzerine nekropolis ahalisi yine kih kih kih diye kemik tıkırdattı. Birisi, “Başka ne olabilir ki, yeraltında sadece kemik kaldığını bilmiyor musun ey fani?” dedi. “Doğru ya” diye düşündü Zehra. “Ne safım.”   </span></p>
			<p class="paragraf"><span class="CharOverride-13" xml:lang="tr-TR">Bundan sonraki konuşmacı ise, neredeyse ölüler diyarının kıyamet gününe kadar değişmeyecek kurallarını altüst ederek, yalnız Zehra’yı değil, nekropolisin şaşırmak bilmeyen saygın ahalisinin tamamını susturacaktı; çünkü “Beni dinleyin” diye birçok kez bağırdıktan sonra Zehra onun kim olduğunu sorunca, hani konferansların soru cevap bölümünde konuşmacıya soru sormak isteyenler önce kendini tanıtırlar ya, aynı ciddi tavırla Aya Triada Kilisesi papazının tenasül uzvu olduğunu belirtti ses. Böylece Zehra, nekropoliste hayvanlardan sonra organların da söz hakları olduğunu anladı. Nekropolis dünyadan daha adil bir yerdi. Organlar imparatorları, sultanları susturabiliyordu; erkeklik organının hikâyesini hep birlikte dinlediler:  </span></p>
			<p class="paragraf"><span class="CharOverride-13" xml:lang="tr-TR">O lanetli günü kıyamete kadar düşünüp duracağını, unutmasının mümkün olmadığını vurgulayarak başladı söze organ. Bu kutsal şehrin merkezinde, Taksim Meydanı’ndaki Aya Triada Kilisesi’nde, bağlı bulunduğu papaz sahibiyle mutlu bir yaşam sürerken, o lanetli gün her şeyin bozulduğunu anlattı. 6 Eylül 1955 tarihinde, birtakım eli sopalı, silahlı çeteler, bu şehrin eski sahipleri olan Rumlar başta olmak üzere, Müslüman olmayan herkese karşı saldırıya geçmişlerdi. Hıristiyanların dükkânlarını yağmalıyor, mallarını caddeye atarak parçalıyor, evleri basıyor, genç kızların ırzına geçiyor, kiliseleri yakıp yıkıyorlardı. O dehşet gününde azılı bir güruh da Aya Triada’nın asude bahçesine gelmiş, papazı tartaklayarak dışarı çıkarmışlardı; kilisenin önünde papaza hakaretler yağdırarak onu sünnet etmek istemişlerdi. İşte kendisi olaya böyle dahil olmuştu; çünkü zorbalar papazın pantolonunu indirdiklerinde zavallı küçük –kendisi oluyordu bu– açığa çıkmıştı. Biri onu yakalamış, bıçakla ucunu kesmek isterken, azılılardan biri bağırmıştı; “Kökünden kes gitsin birader, ne uğraşıyorsun elin kabuklusuyla!” Bunun üzerine adam elindeki keskin bıçağı çalarak, onu sahibinden ayırıp yere atmıştı. Acıyla bağıran papaz içeri kaçmış, daha sonra da zorbaların gitmesi üzerine, kiliseye komşu olan tanıdığı Rum doktoru çağırmıştı, kanı dindirmesi, yarayı sarması için. Kendisi de tehdit altında olan doktor titreyen elleriyle kanlı deliği kapatmış, papazın hayatını kurtarmıştı. İşte organın isyan ettiği nokta da burasıydı. “Sahibim beni hiç düşünmedi, kesip attıkları yerde aramadı; oysa ben ona ne hizmetlerde bulunmuştum; nasıl yaptı bunu bana?” diye düşünüp duruyordu. “Sahibim olan papaz efendi de vefat etmiş olmalı şimdiye kadar” diyordu. “Eğer bu şehirde gömülüyse beni duyacaktır, lütfen bir cevap versin.” Bunu birkaç kez tekrarladıysa da hiçbir yanıt gelmedi.   </span></p>
			<p class="paragraf"><span class="CharOverride-13" xml:lang="tr-TR">Bir başka ses, diğerlerinin şanslı sayılması gerektiğini söyleyerek söze girdi. Şanslılarmış, çünkü siyahi bir hadım olarak, onlara da korkunç kesme işlemi uygulanmış ama yine de kesilmiş olan parça kendilerine verilmiş. Onlar da bedeni tamamlayan bu parçayı bir kavanoz içinde boyunlarına asmış; hiç yanlarından ayırmamışlar. Çünkü ne zaman emrihak vaki olacağı bilinmezmiş; vücudu tamam olmayan insan da cennete giremezmiş.   </span></p>
			<p class="paragraf"><span class="CharOverride-13" xml:lang="tr-TR">Başka bir ölü alaycı bir sesle, bu önlemleri alan akıllı hadımın cennete girip girmediğini sordu. Bunun üzerine hadım, konuşanın kendisiyle alay etmemesini, herkesin aynı durumda beklediğini söyledi; ölüm bir bekleme salonuydu; henüz cenneti cehennemi gören yoktu ki. Dantel mi ne bir İtalyan’ın görmüş olduğuna dair söylentiler dolaşıyordu ama kimileri de “O adam uydurukçunun biridir” diyorlardı; “kim görmüş ki o görsün?” Ama siyahi hadım yine de ölmüş olmaktan memnundu. Zehra bunun nedenini sorunca hadım, “Ölüm eşitliktir” dedi. “Mezar, imparatorla mahkûmu, zenginle yoksulu, güzelle çirkini, bilgeyle deliyi eşit kılar. Bizi de beyazlarla eşit kıldı. Çünkü hiçbir siyahinin kemikleri siyah değil; bizim kemiklerimiz de sizinkilerin renginde. Bu yüzden aramızda bir fark kalmadı. Mahşer gününde dirildiğimizde kimse bize ayrı bir ırk gözüyle bakmayacak, çünkü fark göremeyecek. Ya kemiklerimiz de siyah olsaydı; düşünebiliyor musunuz?”  </span></p>
			<p class="paragraf"><span class="CharOverride-13" xml:lang="tr-TR">Başka bir ölü, “Biri Dante mi dedi?” diye karıştı söze. “Nekropoliste Dante adına konuşmaya en çok benim hakkım var, çünkü ölü olarak kaldığım yüzlerce yılın en az yarısını, onun terza rima tekniğiyle şiir yazmak için harcadım, hâlâ da devam ediyorum. Dante’nin cenneti, cehennemi, arafı görmemiş olması, hayalinden anlatması önemli değil. O şiir tekniği çok zor. Nasıl olup da bu teknikle binlerce dize yazabilmiş anlamıyorum.”   </span></p>
			<p class="paragraf"><span class="CharOverride-13" xml:lang="tr-TR">Bu konuşma kıyamet gününe kadar sürebilirdi, ne var ki bu kez de başka biri, “Ben İslam âlimiyim” dedi. “Kıyamet ve mahşer günü hakkında böyle saçma sapan konuşmayın. Diriyken bir şey bilemeyen kul, ölünce mi hidayete erecek? Hayır, yine bilgisiz kalacak. İşte siz de bu karanlık içinden konuşuyorsunuz. Gayb âlemini siz ne bilirsiniz!”  </span></p>
			<p class="paragraf"><span class="CharOverride-13" xml:lang="tr-TR">Âlim böyle konuşunca ölü halktan birileri de, “O zaman anlat hocam, başımıza ne geleceğini sen anlat!” diye yakardılar.  </span></p>
			<p class="paragraf"><span class="CharOverride-13" xml:lang="tr-TR">Âlim bunun üzerine, “Bunları size ben anlatamam, gayb âlemini sahip olduğumuz üç boyutla kavramak imkânsızdır, Allah kitabında ne deniyor onları aktaracağım” deyince, cümle Müslimin “Buyur hocam” dediler.   </span></p>
			<p class="paragraf"><span class="CharOverride-13" xml:lang="tr-TR"> Hoca, Kuran’dan ayetler okumaya başladı. Her bölümün sonunda sure isimlerini ve ayet numaralarını veriyordu ki en ufak bir şüphe kalmasın kimsenin kalbinde.  </span></p>
			<p class="paragraf"><span class="CharOverride-13" xml:lang="tr-TR">“Birinci defa sûr’a üflenince, Allah’ın diledikleri müstesna olmak üzere, göklerde olanlarla yerde bulunan kimselerin hepsi düşüp ölecektir. Sonra ona bir daha üfürülecek. O anda görürsün ki ölüler diriltilip ayakta bakınıp duruyorlar.” (Zümer, 39/68.)  </span></p>
			<p class="paragraf"><span class="CharOverride-13" xml:lang="tr-TR">“O gün yer başka bir yere, gökler de başka göklere döndürülecektir. İnsanlar kabirlerinden kalkıp bir ve kahhâr olan Allah’ın huzurunda toplanacaklardır.” (İbrahim 14/48.)  </span></p>
			<p class="paragraf"><span class="CharOverride-13" xml:lang="tr-TR">Doğrusu bu hocalar dünyada olduğu gibi, kabirde de çok ve uzun konuşuyordu; üstelik söylediklerinin bir kısmını herkes anlamıyordu. Sonunda nekropolis ahalisinin, âlimin uzun ve tumturaklı konuşmasından çıkarabildikleri şunlar oldu:   </span></p>
			<p class="paragraf"><span class="CharOverride-13" xml:lang="tr-TR">Cehennem henüz tutuşturulmamış, cennetin ırmakları da akıtılmamış henüz; kıyamet gününden sonra hazır olacak bunlar.   </span></p>
			<p class="paragraf"><span class="CharOverride-13" xml:lang="tr-TR">Ölüler, kuyruk sokumlarında bulunan ve hiç çürümeyen bir zerreden dolayı dirilecekler, beyaz yufka ekmeğe benzeyen düz, sıcak bir yerde toplanacaklar, o sırada güneş onlara çok yaklaşmış olacak, kavrulacaklar, terleyecekler; mahşer gününde herkes çıplak ve sünnetsiz olacak; orada bin ile elli bin yıl arasında (bir gün olarak algılanacak bu süre) bekleyecekler ama Hazreti Muhammed’in içi buz gibi sularla dolu, üstü gölgeli büyük bir havuzu olacak. Ümmeti orada serinleyebilecek.   </span></p>
			<p class="paragraf"><span class="CharOverride-13" xml:lang="tr-TR">Sonra mahkeme başlayacak, herkes sorguya çekilecek ama cevap verirken ağzı mühürlenecek; onların günahlarını ya da sevaplarını, gözleri, kulakları, elleri ve ayakları anlatacak.   </span></p>
			<p class="paragraf"><span class="CharOverride-13" xml:lang="tr-TR">Cinler de orada bekleyecekler.  </span></p>
			<p class="paragraf"><span class="CharOverride-13" xml:lang="tr-TR">Sorgu dönemi bitince herkese bir kitap verilecek. Kitabı sağ taraftan verilenler, yani sağcılar cennete giderken, kitabı sol taraftan verilenler, yani solcular cehennemi boylayacak.   </span></p>
			<p class="paragraf"><span class="CharOverride-13" xml:lang="tr-TR">Bir ses, “Hocam” dedi, “bu da mı Kuran’da yazıyor, yoksa kabirde bile siyaset mi yapıyorsun?”  </span></p>
			<p class="paragraf"><span class="CharOverride-13" xml:lang="tr-TR">Âlim bu soruyu yanıtlamaya değer bulmamış olacaktı ki, duymamış gibi devam etti ve o sırada 70.000 meleğin çektiği 70.000 halatla cehennemin getirileceğini anlattı. Cehennemden gözleri, kulakları olan; ateşten, alevden dev bir boyun fırlayacak, günahkârları –aynen serçenin önündeki darıları yemesi gibi– kapıp cehenneme atacaktı. Ama konuşmasını bitirirken Kuranıkerim’den, birçok kişinin kalbine dehşet düşüren bir ayet daha okudu:   </span></p>
			<p class="paragraf"><span class="CharOverride-13" xml:lang="tr-TR"> “Altın ve gümüşü yığıp da onları Allah yolunda harcamayanlar yok mu, işte onlara elem verici bir azabı müjdele! Bu paralar cehennem ateşinde kızdırılıp bunlarla onların alınları, yanları ve sırtları dağlanacağı gün onlara denilir ki: ‘İşte bu kendiniz için biriktirdiğiniz servettir. Artık yığmakta olduğunuz şeylerin azabını tadın!’” (Tevbe, 9/34–35.)</span><span class="CharOverride-9" xml:lang="tr-TR">   </span></p>
			<p class="paragraf"><span class="CharOverride-13" xml:lang="tr-TR">Zehra, “Eyvah bizim davette olanlardan bir kişi bile kurtulamaz bu durumda” diye düşündü. Emre bunu duysa çok sevinirdi.   </span></p>
			<p class="paragraf"><span class="CharOverride-13" xml:lang="tr-TR">Ne var ki bu konuşmalara büyük bir uğultu cevap verdi. Sanki milyonlarca kişi bir ağızdan konuşuyor, hepsinin sözleri birbirine karışıyordu. Zehra’nın yakalayabildiği bazı sözcüklerden anlayabildiği kadarıyla, bunlar nekropolisin pagan, Ortodoks, Katolik, Yahudi, Mecusi, Monofizit, ikonoklast, heretik ve daha nice inanca ait halkıydı ve ahiretin Müslüman yorumuna şiddetle itiraz ediyorlardı. Bir süre böyle gittikten sonra ne olduysa herkes birden sustu. Ortalık– hani derler ya– ölüm sessizliğine gömüldü.  </span></p>
			<p class="paragraf"><span class="CharOverride-13" xml:lang="tr-TR"> Neden sonra bir göz konuştu; oyulmuş gözlerden biri. Sonra sıra burunlara geldi; meğer ne çok oyulmuş göz –hadi bu biliniyordu diyelim– ne çok kesilmiş burun varmış. Daha çok Bizans’ta kesilmiş burunlar, özellikle de tahttan düşen imparatorlarınki. Herhalde öldürmedikleri imparatorların burunlarını kesiyorlardı ki bir daha tahta geçmeye heveslenmesin. Çünkü ne olursa olsun yüzünün ortasında burun yerine kocaman bir boşluk olan adamı kimse ciddiye alıp da “Majesteleri” demezdi. Buna rağmen bir kez yanılmışlar; tahttan indirildiği zaman burnu kesilerek sürgüne yollanan imparator, kendisine gümüş bir burun taktırarak tekrar tahta çıkmış. Bir ses, “Hah işte, ben de o dediğiniz burunum” diye imparatora sitem etmek istediğini söyledi. “Beni büyük acılarla kesip attıklarında niye hakkımı aramadın? Yerime gümüşten bir burun taktırdın ama oldu mu majesteleri? Mesela koku alabildin mi? Bukoleon Sarayı’nın nefis leylaklarını koklayabildin mi? Gümüş burnun bunları sağlayabildi mi sana?” Buna cevap olarak bir ses, “Bunu bize yapanların hepsini öldürüp intikamını aldım, sevgili burnum” dedi ve sustu.   </span></p>
			<p class="paragraf"><span class="CharOverride-13" xml:lang="tr-TR">Abdülhamid devrinin bir şairi, “Abdülhamid ‘burun’ diyeni yakalatır hapse attırırdı, ya da menfaya gönderirdi” dedi. “Acaba çok iri, haşmetli bir burnu olduğu için miydi, yoksa aynı şehirde hüküm sürmüş Bizans imparatorlarının burunlarının kesilmesi miydi bilinçaltına sinen korku. Burun deyip geçmeyelim beyler, imparatorluk alametidir.”  </span></p>
			<p class="paragraf"><span class="CharOverride-13" xml:lang="tr-TR">“Bunları geçin ey ölü kardeşlerim” dedi bir ses. “Nasıl ki hayatta önemli olan tek şey, yaşamın ölümle sonuçlanacağı ise, burada da tek önemli şey var: Ne zaman dirileceğiz, sûr borusu ne zaman üflenecek, biz, dünyanın milyarlarca ölüsü ne zaman ayağa kalkacağız? Ahirette bir tek felsefi sorun vardır; o da tekrar dirilmek. Sadece buna odaklanın, dünyada yaşadıklarınızı bırakın. Çünkü o kısacık yaşamınız, bu sürekli ölüm durumunda küçük bir parantezdi sadece. Bana kalırsa ancak Tanrı öldüğünde dirilebileceğiz bizler; çünkü yeni tanrının seçimi için bize ihtiyaç duyacaklar.”   </span></p>
			<p class="paragraf"><span class="CharOverride-13" xml:lang="tr-TR">Bu görüşe itiraz sesleri yükseldi. Onun zaten tanrıtanımaz bir sapkın olduğunu, bu yüzden böyle imansız imansız konuşmalar yaptığını söylediler. Biri de ellerini çabuk tutmalarını diledi; “Ne olacaksa olsun artık” dedi, çünkü zavallıda klostrofobi varmış.   </span></p>
			<p class="paragraf"><span class="CharOverride-13" xml:lang="tr-TR">Tanrıtanımaz ve sapkın suçlamalarıyla karşılaşan adam, bunun üzerine bir tanrıtanımaz değil, sadece gayb âlemini kavramaya çalışan bir anti-filozof (ve Borges çevirmeni) olduğunu belirterek “Belki size göre ateistim” dedi, “ama ben kendim olarak, kendime göre kimim bilmiyorum ki. Bunu arayıp duruyorum. Varlığımın bir anlamı var mıydı ki, yokluğumun olsun? Her şey rastlantısal mı, yoksa bir ilahi plana göre mi işliyor? Tasarladım mı, tasarlandım mı; bir düş mü görüyorum yoksa başka birinin düşü müyüm; daha doğrusu düşümde, başka birini düşleyen birinin gördüğü düşteki –sonsuza kadar uzatılabilecek sayıda– bir ayna oyunu muyum? (Borges çevirmeni olduğunu belirtmiştik değil mi?) Tür mü önemli, tek mi? Himalaya’daki kayanın üstüne tırmanan bir karıncanın varoluşunu sorgulaması, benimkine mi benzemektedir, aynı değerde midir? Sonsuzluğu algılayacak bir organa sahip olmadığım için o kavram sadece uzun belki çok uzun bir zaman demektir bana göre. Niçin geçmiş, gelecekten daha kısa, söyleyin, niye daha kısa? Ölüm, doğum, hayat... Kolayca söylediğimiz kelimelerin iç anlamlarını bilsek dehşetten donar kalırdık. Dirilerden daha fazla bir şey bilmememiz garip değil mi? Öldük, boşluktaki büyü bozulmadı, üstelik ölümden umduklarımızı da bulamadık. Burada zaman yok; daha doğrusu hem var hem yok. Yeryüzündeki zamana göre düşünüyoruz, ama burada zaman algısı yok olduğu için bir dakika mı geçti, bir asır mı, bir milenyum mu anlayamıyoruz. Hazreti Muhammed ağaç altında otururken eli yanındaki su testisine değmiş, testi devrilmiş, peygamber kendinden geçerek on sekiz bin âlemi gezmiş, çeşitli hayatlar yaşamış, aradan asırlar geçmiş; ağacın altına geri döndüğünde bakmış ki devrilen testiden dökülen su daha toprağa değmemiş bile. Tek bir ana sığan sonsuzluk, sonsuzluğu anlatan tek bir an. İşte halimiz bu. Zaten fark etmiyor. Bildiğim tek şey ölümün, uzun bir bekleyiş olduğu. Ama inancımız var; biliyoruz ki her ölü bir gün dirilişi tadacaktır.”   </span></p>
			<p class="paragraf"><span class="CharOverride-13" xml:lang="tr-TR">Yine kih kih kih gibi ses çıkaran kemik tıngırtıları sardı ortalığı.  </span></p>
			<p class="paragraf"><span class="CharOverride-13" xml:lang="tr-TR">Bu sırada nekropolisin garip ortamında huzursuz çocuk sesleri duyuldu. “Mademki bütün yaratıkların sesi bir, bunların çocuk sesi olmasına imkân yok” diye düşündü Zehra. Bunlar olsa olsa çocuk taklidi yapan ölülerdi. Kim olduklarını sordu, boğdurulmuş prensler olduklarını öğrendi. Hem Bizans’tan, hem Osmanlı’dan yüzlerce prens. Bir ses, “Bize yapılanları huzur-u mahşerde anlatırız dedik ama ortada böyle bir makam yok henüz” dedi. “Biz de başımıza gelen felaketleri sürekli birbirimize anlatıp duruyoruz. En küçükleri benim. Ağabeyimiz III. Mehmed, sultan olunca cellatlarını yolladı, on sekiz abimle birlikte beni boğdurdu. O sırada süt emiyordum, cellat emmeyi bitirmeme bile izin vermedi.” Söze karışan kardeşi “Evet” dedi, “bu yüzden boğulduğu zaman dudaklarında süt duruyordu daha. Osmanlıcayı öğrenmesine fırsat kalmadan ölüler diyarının dilini öğrendi zavallı.”  </span></p>
			<p class="paragraf"><span class="CharOverride-13" xml:lang="tr-TR">“Hepinizi birden mi boğdurdu?” diye sordu Zehra şaşkınlıkla.   </span></p>
			<p class="paragraf"><span class="CharOverride-13" xml:lang="tr-TR">“Evet, on dokuz erkek kardeştik” dediler.   </span></p>
			<p class="paragraf"><span class="CharOverride-13" xml:lang="tr-TR">“Abiniz hepinizi boğdurdu ha?”   </span></p>
			<p class="paragraf"><span class="CharOverride-13" xml:lang="tr-TR">“Evet, hem de padişah olduğu ilk gün. Tabutlarımız saraydan çıkarılıp Ayasofya’nın bahçesine defnedilinceye kadar bütün İstanbul ahalisi kaderimize gözyaşı döktü. Şimdi bekliyoruz ki o mahşer günü gelsin, biz de o zalim ağabeyimizin yakasından tutup, ‘Ey güzel Allahım, işte biz masumların kanına giren mendebur budur’ diye şikâyetçi olalım. Cehennemin en dibini boylasın.”   </span></p>
			<p class="paragraf"><span class="CharOverride-13" xml:lang="tr-TR">Padişahı savunmak isteyen biri, “Ama” dedi, “taht kavgası başlayabilirdi aranızda, düzen bozulurdu. İktidar hırsını ölümden başka hiçbir şeyle engellemek mümkün değildir, yoksa abiniz size kıyar mıydı?”   </span></p>
			<p class="paragraf"><span class="CharOverride-13" xml:lang="tr-TR">“Kıyardı elbette” dediler. En küçük yine söze karıştı, “Çocuktuk biz” dedi. “Çocuğun ne taht kavgası olacak?”   </span></p>
			<p class="paragraf"><span class="CharOverride-13" xml:lang="tr-TR">“Öyle demeyin” dedi bir ses, “ben yedi yaşında tahta oturdum, daha sünnet bile olmamıştım; cülus töreninden korktum da ağlamaya başladım, zor yatıştırdılar. Sünneti de daha sonra oldum.”  </span></p>
			<p class="paragraf"><span class="CharOverride-13" xml:lang="tr-TR">Bizanslı bir prens atıldı, “Yedi çok geç” dedi. “Demek ki rekor bende. Ben 2 yaşında Doğu Roma imparatoru oldum; hatırlamıyorum ama oldum.”   </span></p>
			<p class="paragraf"><span class="CharOverride-13" xml:lang="tr-TR">Osmanlılar, yedi yaşından daha küçük bir imparator bulamadıkları için, bu rekoru kırmak yine Bizanslılara düştü: “Hey” dedi biri, “beni unutuyorsunuz: Imparator in utero; yani rahimdeki imparator. İmparatoriçe doğum yaparken saray memurları iki yana dizildiler, saygılı bir sessizlikle beklediler. Çünkü annemin rahminden bir imparator geliyordu. Annemin bacaklarının arasından başım görünür görünmez herkes yere kapandı, ‘Çok yaşa imparator!’ diye üç kez haykırdılar. Bu rekoru kıracak hiç kimse yoktur herhalde.”  </span></p>
			<p class="paragraf"><span class="CharOverride-13" xml:lang="tr-TR">Zehra, “Eğer ölüm böyleyse çok eğlenceli bir şey olmalı” diye düşündü. “Ne kadar ilginç hikâyeler dinliyoruz.”  </span></p>
			<p class="paragraf"><span class="CharOverride-13" xml:lang="tr-TR">Tam o sırada keyfine keyif katan bir şiir duydu. Yine o sese benzemeyen seslerden biri, belki de hal diliyle diyordu ki:  </span></p>
			<p class="paragraf20">  </p>
			<p class="alinti">Kabrimi kimse ziyaret etmesin Allah için  </p>
			<p class="alinti">Gelmesin reddeylerim billah öz kardaşımı  </p>
			<p class="alinti">Gözlerim insanoğlundan öyle yıldı kim  </p>
			<p class="alinti">İstemem ben fatiha, tek çalmasınlar taşımı.  </p>
			<p class="paragraf20">  </p>
			<p class="paragraf"><span class="CharOverride-13" xml:lang="tr-TR">Zehra’yla birlikte diğer kabir ehli de bu şiiri çok beğenmiş olacak ki, bolca kemik tıkırdatarak “Adını bağışla ey şair!” dediler, “Eşref” yanıtını aldılar. Bu ada yabancı olan Bizanslılar bile şiiri çok beğenerek epey bir tıkırdaştılar, “Aynı böyle işte, bizim zamanımızda da böyleydi, mezar taşımız falan da kalmadı artık” dediler. Anlattıklarına göre Roma ordularının sefere giderken yemeklerini taşıdıkları üst üste geçmiş kaplar gibi, üstlerinde ve altlarında çok ölü vardı. Biri “Ölüler Apartmanı” dedi, “kat mülkiyeti; yerin altına doğru bir yerlerden.”   </span></p>
			<p class="paragraf"><span class="CharOverride-13" xml:lang="tr-TR">“Bu dediklerin nedir?” diye sordular ama Zehra cevabın çok uzun süreceğini düşünerek sözlerini kesti. Onlara mezarda zamanın nasıl geçtiğini sordu. İçlerinden biri, “Burada zaman yoktur” dedi. “Zaman öldü artık. O kavram size göre var. Zaman da öldü, kendilerine </span><span class="CharOverride-9" xml:lang="tr-TR">zamanın oğlu</span><span class="CharOverride-13" xml:lang="tr-TR"> unvanını verenler de öldü. Burada ne yaptığımıza gelince; herkes dünya yüzündeki göz açıp yumana kadar bir sürede geçen kısacık ömrünü düşünür ve bunu bir cümleyle özetlemeye çalışır. Hayatını en çok neye adamıştır; nasıl bir amaçla yaşamıştır? Kimi der ki, ‘Kazandım, hayattaki en önemli işim buydu.’ Kimi, ‘savaştım’ der; kimi ‘seviştim’ der; kimi ‘yönettim’ der; kimi ‘yazdım’ der; kimi ‘şarkı söyledim’ der; kimi ‘hırsızlık yaptım’ der; kimi ‘katlettim’ der; bir de kendilerine mezarlık bulamayanlar var tabii. Onlar cellatlardır; ‘Toprak bile bizi kabul etmiyor’ derler, yakınmalarını hep duyarız, hangi devirde olursa olsun ölülerin en aşağıdaki mertebesi budur. Çünkü Bizans devrinde de, daha sonra da masum bebekleri...”  </span></p>
			<p class="paragraf"><span class="CharOverride-13" xml:lang="tr-TR">  </span></p>
			<p class="yildiz"><span><img alt="1.TIF" class="_idGenPageitem-5" src="image/1_fmt51.jpeg"/></span>  </p>
			<p class="paragraf"><span class="CharOverride-13" xml:lang="tr-TR">  </span></p>
			<p class="paragraf"><span class="CharOverride-13" xml:lang="tr-TR">Zehra son sözleri duyamıyor, çünkü yeraltından gelen konuşmalar giderek uzaklaşıyor. Gözlerini açtığında kendini banyonun zemininde yatarken bulmak pek de şaşırtıcı olmuyor onun için. Sanki bin yıldan uzun bir uykudan uyanır gibi, mahmurluğun ağırlaştırdığı hareketlerle ayağa kalkıyor. Aynada saçlarına çekidüzen verirken birden daveti hatırlayarak panikliyor. “Eyvah!” diye mırıldanıyor. “Eyvah!” Korktuğu başına geldi işte, acaba kaç saat baygın kalmıştı?   </span></p>
		</div>
	</body>
</html>