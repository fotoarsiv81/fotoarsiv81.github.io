<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Microsoft Word 15 (filtered)" name="Generator" />

  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre" link="#0066CC" vlink="#954F72">
  <div class="WordSection">
    <h2 class="calibre24" id="calibre_toc_8"><a class="pcalibre calibre3 pcalibre1" id="bookmark2"><span class="Gvdemetni1"><span class="calibre31">A. Osmanlı’da Yukarıdan-Aşağı Değişim</span></span></a></h2>

    <p class="Gvdemetni16"><span class="Gvdemetni4">Türkiye’de, küreselleşme sürecinin tüketim alışkanlıkları, ekonomi, bilgi ve kültür gibi alanlarda etkisini iyice gösterdiği 1980’lerden sonraki dönemde; toplum seviyesinde önemli farklılaşmaların oluştuğu, merkezin toplum üzerindeki belirleyiciliğinin azaldığı ve bu değişimin ise İslâmi kesimden bireylerin, cemaatlerin/tarikatların ve siyasal İslâm’ın değişiminin önemli unsurlarından biri olduğu, bu kitabın hipotezlerinden birisidir. Toplumun merkezden bağımsızlaşmasını, İslâmi kesim(ler)in güçlerini arttırmalarının ve siyaset gibi kurumların değişiminin nedenlerinden biri olarak gördüğümden, bu süreci “aşağıdan-yukarı” değişim olarak niteliyorum. Bu aşağıdan-yukarı sürecin farkının ortaya çıkması için daha önceki yukarıdan-aşağı değişim dönemlerinin incelenmesi yerinde olacaktır. Osmanlı dönemi; hem yönetim biçiminde İslâm’a referanslar olması hem millet sistemi gibi değişik sosyal ve hukuki yapısı hem de kurumlarıyla Türkiye Cumhuriyeti’nden -önemli devamlılıklarla ilgili birçok diğer hususla beraber- önemli ölçüde farklıdır. Bu yüzden, 1980’lere kadar Türkiye Cumhuriyeti’ndeki değişimin genel yönünün de yukarıdan-aşağı olduğunu düşünmeme rağmen, Osmanlı’yı ve 1980’lere kadarki Cumhuriyet dönemini farklı başlıklarda incelemeyi uygun buluyorum.</span><a class="pcalibre pcalibre1" id="bookmark3"></a></p>

    <h3 class="calibre32" id="calibre_toc_19"><span class="Gvdemetni4"><b class="calibre17"><span class="calibre33">1.</span></b></span> <span class="Gvdemetni12"><span class="calibre33">Osmanlı’da Güçlü Merkez, Dağınık Çevre</span></span></h3>

    <p class="Gvdemetni16"><span class="Gvdemetni17">Küreselleşme sürecinde Türkiye’deki İslâmi dünya görüşünü benimseyen toplumsal kesimlerin değişimi, daha önceki süreçlerden kopuk değildir. Bu olguyu tarihsel kökenlerinden yalıtmak, gereğince anlaşılamamasına sebep olacaktır. Daha önceki dönemlerdeki modernleşme ve Batılılaşma gibi süreçler olmasaydı, günümüzde Türkiye’deki İslâmi dünya görüşünü benimseyenlerin nasıl bir görünümle karşımıza çıkacağını ortaya koymak zordur; fakat bu süreçler yaşanmasaydı, bu kesimin hayli farklı bir durumda olacağını tahmin etmek zor değildir. Bu yüzden, Osmanlı’dan başlayarak, bu süreçleri inceleyerek günümüze kadar gelmeye çalışacağım. Osmanlı’daki bahsedilen süreçleri gereğince anlamak için Osmanlı’nın toplumsal ve siyasi yapısını analiz etmek faydalı olacaktır. Halil İnalcık’ın sınıflaması takip edilerek Osmanlı -kabaca- iki sınıftan oluşan bir imparatorluk olarak değerlendirilebilir. Birinci sınıf sarayı, bürokrasiyi, ulemayı ve askeri erkânı kapsayan yönetimdeki sınıftır. İkinci sınıf ise reayadır; yani yönetimde bir etkinliği olmayan halk kesimidir ve sistemin varlığında bu kesimin verdiği vergilerin rolü önemlidir.<a class="pcalibre pcalibre1" id="_ftnref28"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn28" title=""><sup class="calibre27"><span class="calibre28">[28]</span></sup></a> Osmanlı hanedanı dışında, yönetici elitin içinde bulunduğu birinci grubun üyesi olmak -her zaman olmasa da genelde- soy-sop ilişkisine bağlı değildir ve bu sınıfın üyesi olmak genelde padişahın iradesine bağlıdır. Yönetici elitin içinde bürokrasinin özel bir önemi vardır; bürokrasi, tüm sistemin “sinir merkezi” (nerve centre) hükmündedir, sistemin politikalarının uygulanmasına ve padişahın otoritesinin mutlaklığının sağlanmasına hizmet eder.<a class="pcalibre pcalibre1" id="_ftnref29"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn29" title=""><sup class="calibre27"><span class="calibre28">[29]</span></sup></a></span></p>

    <p class="Gvdemetni16"><span class="Gvdemetni17">Osmanlı’daki sosyal-siyasi yapının anlaşılmasında, ilk olarak Şerif Mardin’in Osmanlı’ya uyguladığı ve meşhur ettiği merkez- çevre yaklaşımından da faydalanılabilir. (Bu yaklaşımı, toplumun yapısının mutlak olarak ikiye bölünmüş bir yapıda olduğunu iddia ederek kullanmıyorum; fakat bu yaklaşımın, Osmanlı’daki genel yapıyı anlamada iyi bir anahtar olduğu kanaatindeyim.) Osmanlı’da merkezi oluşturan; padişah ve onun otoritesini mutlaklaştırmaya çalışan, konumlarını padişahın iradesi sayesinde elde eden, bahsedilen birinci sınıftır. Çevre ise temelde reayadan oluşan ikinci sınıftır. Osmanlı’da, Batı Avrupa’da örneklerine daha çok rastlanan, merkezin çevreyle çatışmalarını, uzlaşmalar yaparak ve çevreyle bütünleşerek çözdüğü süreçler pek yaşanmamıştır. Çevre güçlerinin ciddi anlamda bir özerkliğine de Osmanlı’da pek rastlanmaz.<a class="pcalibre pcalibre1" id="_ftnref30"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn30" title=""><sup class="calibre27"><span class="calibre28">[30]</span></sup></a> Merkez, askeri gücü denetiminde tutarak ve harekete geçirme kabiliyetine sahip olarak, kendi gücünü korumaya çalışmıştır. Çevrenin ayrışıklığına kıyasla merkezin derli toplu olması, çevrede küçük meta üzerine oturan küçük çaplı mülkiyetlerin varlığına karşın padişahın toprakların çoğu üzerindeki mülkiyeti ve merkezin ekonomi üzerindeki denetimi; çevrenin merkeze karşı güçlenmesini önleyen olgulardı.<a class="pcalibre pcalibre1" id="_ftnref31"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn31" title=""><sup class="calibre27"><span class="calibre28">[31]</span></sup></a> Batı’da, merkezlerin, esnaftan çok tüccarları desteklemelerine karşın Osmanlı’daki merkez, daha çok loncaları tüccarlara karşı korudu ve tüccar kapitalist oligarşilerin kurulmasına engel oldu.<a class="pcalibre pcalibre1" id="_ftnref32"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn32" title=""><sup class="calibre27"><span class="calibre28">[32]</span></sup></a> Bu tip politikalar, merkez dışındakilerin servet elde ederek güçlerini arttırmalarının -merkeze karşı alternatif güç odakları oluşturmalarının- önünü kesti. Osmanlı’da, çevreyle bütünleşerek çatışmaları önleme anlayışından çok çevrenin güçlenmesi suretiyle oluşması muhtemel, merkezin gücünü sınırlandıracak potansiyel tehlikelere karşı önlem alma düşüncesi, hâkim anlayış olmuştur. Osmanlı’nın bu yapısı, ekonomik ilişkilerin siyaset gibi üstyapıları belirlediğini söyleyen klasik Marxist paradigmadan çok, üstyapının (bu örnekte siyasetin, devletin bekası ile ilgili endişelerinden dolayı) da altyapıyı belirlemesini içeren ve bu konuda hep klasik Marxist paradigmaya karşı konumlandırılan Weberyen paradigmayı doğrular niteliktedir.<a class="pcalibre pcalibre1" id="_ftnref33"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn33" title=""><sup class="calibre27"><span class="calibre28">[33]</span></sup></a></span></p>

    <p class="Gvdemetni16"><span class="Gvdemetni17">Osmanlı’daki sosyal-siyasi yapıda, merkez dışında, toplumun genelinde ciddi bir değişiklik yapabilecek, bireyleri dönüştürebilecek bir güç gözükmemektedir. Devletten kısmen bağımsız olan</span></p>

    <p class="Gvdemetni16"><span class="Gvdemetni17">Ermeni, Rum ve Musevi gibi milletlerin liderleri topluluklarının kültürel ve dinsel işlerinde etkiliydiler; fakat bu sistem statükoyu muhafazanın bir aracıydı, merkez bu sistemin kendisine bir tehdit oluşturmadan işlemesini denetlemekteydi. Kavalalı Mehmet Ali Paşa gibi merkezden aldığı yetkiye karşı daha sonra merkezden bağımsızlaşıp geniş bir alanda etkili olmuş örnekler vardır. Fakat bu ve benzeri bazı örnekler, Osmanlı sistemi açısından bir anomalidir, sistemden bir isyanla bağımsızlaşmadır. Merkezden, Kavalalı gibi isyanla bağımsızlaşmadan da ayanların, Yörük-Türkmen aşiretlerinin ve Alevilik/Kızılbaşlık gibi ideolojilerin liderlerinin, merkezden bağımsız olarak bireyleri değiştirme gücü olduğu söylenebilir.<a class="pcalibre pcalibre1" id="_ftnref34"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn34" title=""><sup class="calibre27"><span class="calibre28">[34]</span></sup></a> Bu doğrudur, fakat Osmanlı ölçeğinde baktığımızda bu etkinin düşük olduğu görülür. Osmanlı’da, merkez dışında bireyleri dönüştürme kudreti olan güçler hep yerel kalmıştır. Merkezin siyasi alternatifi olabilecek bir muhalefeti engellemek, Osmanlı siyasetinin temel hedeflerinden biri olmuştur.<a class="pcalibre pcalibre1" id="_ftnref35"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn35" title=""><sup class="calibre27"><span class="calibre28">[35]</span></sup></a></span><a class="pcalibre pcalibre1" id="bookmark4"></a></p>

    <h3 class="calibre32" id="calibre_toc_20"><span class="Gvdemetni17"><b class="calibre17"><span class="calibre34">2.</span></b></span> <span class="Gvdemetni12"><span class="calibre34">Osmanlı Modernleşmesi ve Kadın Konusu</span></span></h3>

    <p class="Gvdemetni16"><span class="Gvdemetni17">Sonuçta, Osmanlı sistemi içinde ciddi bir değişimi gerçekleştirebilecek kapasiteye sahip merkezden başka bir aktör yoktu. Sistemin içinde bireyleri dönüştürücü gücü olan ne alternatif bir muhalefet ne de günümüzde olduğu gibi siyasal merkezden bağımsız olarak bireyleri değiştirme gücü olan bir küreselleşme süreci vardı. Bu sosyal-siyasi yapı içerisinde önemli bir değişimin olabilecek tek yönü yukarıdan-aşağıyaydı. Osmanlı sistemi içinde merkezin, önemli değişimi oluşturabilecek tek aktör olması, merkezin her türlü etkiden bağımsız olarak değişimleri bir tek kendi arzusuyla oluşturduğu anlamına gelmez. Tam tersine, Osmanlı merkezi, askeri yenilgi ve toprak kaybı gibi kendi arzusuyla gelişmeyen sebepler üzerine “devletin bekası” gibi en temel endişesi zemininde; askeriye, bürokrasi, eğitim ve teknoloji gibi alanlarda reformlara girişmiştir.</span></p>

    <p class="Gvdemetni16"><span class="Gvdemetni17">Osmanlı merkezinin, tehdit algısına karşı Batı düşüncesi ve teknik gelişmelerini Osmanlı toplumuna uyarlamasına Tanzimat’tan önce 18. yüzyıldan başlanarak rastlanır.<a class="pcalibre pcalibre1" id="_ftnref36"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn36" title=""><sup class="calibre27"><span class="calibre28">[36]</span></sup></a> Batı’daki endüstri devrimine bağlı olarak gelişen modernleşmeye karşılık (Batı’da, özellikle en önemli örnek olan İngiltere’de, bu süreç Osmanlı’dan farklı olarak yukarıdan-aşağı bir süreçten ziyade toplumsal dinamikler çerçevesinde gelişti) Osmanlı’da, toplumun içindeki dinamiklerden çok, askeri yenilgi ve toprak kaybı, merkezi, değişime zorladı.</span></p>

    <p class="Gvdemetni16"><span class="Gvdemetni17">Osmanlı modernleşmesinde, 1839’da, Sultan Abdülmecid döneminde okunan Tanzimat Fermanı önemli bir dönemeç olarak kabul edilir. Bu tarihten Meşrutiyet’e, Osmanlı İmparatorluğu’nun çöküş sürecine ve Cumhuriyet’in kuruluşuna dek askeri alanda, eğitimde, hukukta, ekonomide ve teknolojide önemli yenilikler gerçekleştirildi. Osmanlı bürokrasisindeki kadroların çoğu, modernleşmenin ideolojisine sahip olmasalar da modernleşmenin birçok gereğini yerine getirdiler.<a class="pcalibre pcalibre1" id="_ftnref37"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn37" title=""><sup class="calibre27"><span class="calibre28">[37]</span></sup></a> Merkez, bu süreçte, çevreye nüfuz yeteneğini arttırdı, hukuk, -Weber’in deyişiyle- “yasal-ussal bir otoriteye” daha çok dayanmaya başladı.<a class="pcalibre pcalibre1" id="_ftnref38"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn38" title=""><sup class="calibre27"><span class="calibre28">[38]</span></sup></a> Sonuçta Osmanlı’nın modernleşme sürecinde merkez-çevre ilişkilerinin içeriğinde değişiklikler oldu, fakat modernleşmeden asıl etkilenen merkezdeki bürokratik ve askeri erkândı; telgraf gibi modernleşmenin yeni unsurları bazı vilayetlerde önemli değişimlere sebep oldularsa da toplumun geniş kesimindeki bireylerin habituslarında önemli bir değişiklik yaşanmadı.</span></p>

    <p class="Gvdemetni16"><span class="Gvdemetni17">Modernleşme ve küreselleşme süreçlerinin Türkiye Cumhuriyeti’nde yaşayan bireylerin (İslâmi dünya görüşünü benimseyenler dahil) habituslarında oluşturdukları en önemli değişikliklerden birçoğu kadının yeri ile ilgilidir. Kadınlar, bu süreçler sonunda daha görünür olmuşlar, kamusal alana çıkmışlar; iş, eğitim ve günlük aktivitelerde erkeklerle aynı mekânları paylaşıp, beraber faaliyette bulunmuşlardır. Toplumun kültüründe ve Ehli Sünnet İslâm’ın dünya görüşünü benimseyen bireylerin habituslarında oluşan değişimleri gözlemek için eğer örnek olarak bir konuya odaklanılacaksa; bu husus, kadınların kamusal alana çıkışı olmalıdır. Kadın bedenini denetleyerek güç ilişkilerini düzenlemede, en önemli husus, kadının tecrit edilerek güç kazanılan alanlara girmesinin önlenmesi olmuştur.<a class="pcalibre pcalibre1" id="_ftnref39"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn39" title=""><sup class="calibre27"><span class="calibre28">[39]</span></sup></a> Kadınlar kamusal alana daha çok çıktıkça, güç ilişkileriyle ilişkili toplumsal yapı daha köklü bir değişiklik geçirmiştir. Toplumun yarısını teşkil eden kadınların; eğitim seviyelerindeki artış, ticaret-sanayi gibi güç kazanılan alanlara girişleri, kendilerine güvenlerini kazanmaları, yönetim süreçlerinde söz sahibi olmaları hep kamusal alana çıkışlarıyla ilişkilidir. Toplumun diğer yarısını teşkil eden erkekler de bu olguyla beraber, aile gibi kurumlarda ortaya çıkan yeni güç ilişkileri, ticaret, bürokrasi ve siyaset gibi güç alanlarını kadınlarla paylaşmaları sonucunda habituslarında önemli değişimler yaşamışlardır. Günümüzde de “kadın konusu”; özellikle kadınların siyasal, ekonomik ve diğer güç alanlarına katılımlarına ve bu olgunun toplumsal yapı ve güç ilişkilerinde oluşturduğu değişime odaklanılarak, hiçbir dönemde olmadığı kadar inceleme odağı haline gelmiştir.<a class="pcalibre pcalibre1" id="_ftnref40"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn40" title=""><sup class="calibre27"><span class="calibre28">[40]</span></sup></a> Kadınların kamusal alana çıkışının bu önemine binaen, İslâmi dünya görüşünü benimseyen kesim(ler)in ve bireylerin değişimi, bu hususa özel vurgu yapılarak -başka olgularla da beraber- tartışılacaktır.<a class="pcalibre pcalibre1" id="_ftnref41"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn41" title=""><sup class="calibre27"><span class="calibre28">[41]</span></sup></a></span></p>

    <p class="Gvdemetni16"><span class="Gvdemetni17">Osmanlı’nın son dönemlerinde, özellikle II. Meşrutiyet döneminde sayıları artan kadın dergileri ve kadın dernekleri, toplumun tabanında; kadınların özgürleşmeleri, eğitim gibi haklarını elde etmeleri ve kamusal alana çıkışlarının önündeki engellerin kaldırılması hususlarında bilinç oluşmasında etkili olmuşlardır.<a class="pcalibre pcalibre1" id="_ftnref42"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn42" title=""><sup class="calibre27"><span class="calibre28">[42]</span></sup></a> Ayrıca bu dergiler ve dernekler alternatif bir kamusal alan oluşumuna da katkıda bulundular.<a class="pcalibre pcalibre1" id="_ftnref43"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn43" title=""><sup class="calibre27"><span class="calibre28">[43]</span></sup></a> Fakat bu, Osmanlı’nın son yıllarındaki kısa bir döneme karşılık gelmektedir ve toplumun tabanındaki (yukarıdan-aşağıya değişim genellememize dahil olmayan) bu oluşumlar, belli bir kadın zümresinin -çoğunluğun içinde ufak bir azınlık olan okuryazar ve varlıklı kesimden kadınlardan oluşan- bilincinde önemli değişiklikler oluşturmuş olsa da, Osmanlı’nın son dönemlerine dek, toplumun geniş kesimini dönüştürme potansiyelini elinde bulundurma hususunda merkezden başka önemli aktör ve merkezin bu yönde ciddi bir değişiklik politikası olmamıştır. Osmanlı’da Tanzimat sonrası dönemde de mekânların cinsiyete göre bölünmesi devam etmiş ve kadınlarla erkeklerin karışmasını önlemek için yasal düzenlemeler yapılmıştır.<a class="pcalibre pcalibre1" id="_ftnref44"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn44" title=""><sup class="calibre27"><span class="calibre28">[44]</span></sup></a> İstanbul’da ve birkaç ilde, 1862’den itibaren kız öğrencilerin ortaöğretim kurumlarına alınmaya başlaması -ki bu yenilik kadınların meslek kazanması açısından önemliydi- gibi aslında önemli atılımlar olmuştur.<a class="pcalibre pcalibre1" id="_ftnref45"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn45" title=""><sup class="calibre27"><span class="calibre28">[45]</span></sup></a> Fakat sınırlı bir bölgede az sayıda kişiye yönelik olan bu tip uygulamalara karşın bu dönemde, kadınlar kocalarıyla beraber lokanta ve gazino gibi yerlere gidemez; tramvay, vapur gibi araçlarda ayrı bir alanda, araya perde çekili bir şekilde otururlardı. Kızların üniversite ve yüksekokullara girmesi ise ancak Osmanlı’nın son yıllarında -I. Dünya Savaşı yıllarında- mümkün oldu. O zaman da perdeyle ayrılan farklı bölümlerde veya farklı sınıflarda ders yaptıkları oluyordu.<a class="pcalibre pcalibre1" id="_ftnref46"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn46" title=""><sup class="calibre27"><span class="calibre28">[46]</span></sup></a> Kızların erkeklerle aynı sınıfta bir arada okramayacaklarına dair verilen fetvaya karşın, ancak 1921 yılında, Edebiyat Fakültesi Müderrisler Meclisi Reisi İsmayıl Hakkı Baltacıoğlu kızlarla erkeklerin aynı sınıfta ders yapabileceklerini beyan etti.<a class="pcalibre pcalibre1" id="_ftnref47"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn47" title=""><sup class="calibre27"><span class="calibre28">[47]</span></sup></a></span></p>

    <p class="Gvdemetni16"><span class="Gvdemetni17">Osmanlı’nın son dönemlerinde dört kez şeyhülislâmlık yapan Musa Kazım Efendi (1858-1920), kadınların, yaratılış gayelerinin çocuk doğurmak ve büyütmek olduğunu, bu vazifelerini aksatacak işlere ve yükseköğretime gitmemeleri gerektiğini, ancak kendi aralarında olmak şartıyla konser ve konferans düzenlemelerinin caiz olabileceğini ifade etmiştir.<a class="pcalibre pcalibre1" id="_ftnref48"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn48" title=""><sup class="calibre27"><span class="calibre28">[48]</span></sup></a> İstanbul Muhafızlığı’nın 1913 yılındaki beyannamesinde ise kadınların “alışveriş bahanesi” ile her yere girip çıkmaması gibi isteklerde bulunuldu, bu isteklere uymayanlara ise şiddetli kanuni müeyyidelerin tatbik edileceği ikaz edildi.<a class="pcalibre pcalibre1" id="_ftnref49"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn49" title=""><sup class="calibre27"><span class="calibre28">[49]</span></sup></a> Jön Türk iktidarının olduğu II. Meşrutiyet döneminde bile, önemli değişiklikler yapma yönündeki niyetlere ve teşebbüslere rağmen, toplumun geniş kesimlerinin habituslarında ciddi bir değişiklik olmadığını, Prenses Seniha Sultan’ın Fransız arkadaşına yazdığı mektupların şu nükteli satırlarından okuyoruz:</span></p>

    <p class="Gvdemetni19"><span class="Gvdemetni4">Ah, ah, siz de sanıyordunuz ki Abdülhamid’in devrildiği günün ertesi Türk kadınlığı çok şeyler kazanacak değil mi? Değişen hiçbir şey yok sevgili iki gözüm!.. Ah sevgili hemşirem, unutmuyorum... Daha bir yıl önceydi, bana Türkiye’de feminizmin er geç bir zemin bulacağından bahsediyordunuz. Bugün nerede olduğumuzu biliyor musunuz? Şuradayız: Müslüman kadını, üst üste üç peçe de örtünse, açık arabada gezemez. Landoların üstü örtük, camları kapalı, perdeleri indirilmiş olacak. Abdülhamid zamanında böyle şey görmemiştik.<a class="pcalibre pcalibre1" id="_ftnref50"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn50" title=""><sup class="calibre35"><span class="calibre28">[50]</span></sup></a></span></p>

    <p class="Gvdemetni16"><span class="Gvdemetni17">Tam da bu noktada, Osmanlı’daki ve günümüzdeki İslâmi kesimin farkının altını çizmek gerekmektedir: Osmanlı’nın modernleşme sürecinde bile, kadınların kamusal alana çıkması, Ehli Sünnet İslâm’a referanslarla önlenmeye çalışılmıştır;<a class="pcalibre pcalibre1" id="_ftnref51"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn51" title=""><sup class="calibre27"><span class="calibre28">[51]</span></sup></a> günümüzde ise Ehli Sünnet dünya görüşünü benimseyenlerin birçoğunun en önemli hedeflerinden biri kendi dünya görüşlerini benimseyen kadınların kamusal alana çıkması önündeki engelleri kaldırmaktır. Eğitimde türban yasağını kaldırmak, Türkiye’deki Ehli Sünnet kesimin, gerçekleşmesi için en çok mücadele ettiği hedeflerden biri olmuştur. Bu yasağın kalkması ise kadınların; daha çok kamusal alana çıkmaları, erkeklerle karışık olarak aynı mekânları daha çok paylaşmaları, daha çok görünürlüklerinin artması, güç ilişkilerinde daha önemli aktörler haline gelmeleri demektir. Burada sorulması gerekli soru şudur: Ne olmuştur ve nasıl olmuştur da Osmanlı’da Ehli Sünnet inanca referanslarla kamusal alana çıkması engellenen kadınların, daha çok görünür olmalarını ve kamusal alana çıkmalarını engelleyen yasakların kaldırılması, günümüzdeki Ehli Sünnet dünya görüşünü benimseyenlerin en önemli hedeflerinden biri haline gelmiştir? Bu tip olguların anlaşılmasına ışık tutmak bu kitabın en temel amaçlarından birisidir ve ilerleyen sayfalarda bunu gerçekleştirmeye çalışacağım. “Kadın konusu” ve bu konuyla ilişkili süreçler, modernleşme ve küreselleşme süreçlerinde İslâmi kesimi anlamak için merkezi konumdadır; bununla ilgili yapılacak çözümlemeler, söz konusu süreçlerle ilgili birçok noktayı aydınlatacaktır.</span></p>

    <p class="Balk"><a class="pcalibre pcalibre1" id="bookmark5"><span class="Gvdemetni12">B. Osmanlı’nın ideolojik Aygıtları</span></a></p>

    <p class="Gvdemetni16"><span class="Gvdemetni4">Merkezin ideolojisinin ne olduğu kadar, bu ideolojisini çevreye ne kadar aşılayabildiği de Osmanlı ve Türkiye’deki İslami kesimin durumunu ve değişimini anlamada önemlidir. Merkezin topluma ideolojisini taşıyan ve böylece çevreye nüfuzunu sağlayan somut kurumları ve bunlarla ilgili değişimleri incelememiz; siyasetin topluma nüfuz gücünü anlamakta, merkezle çevre arasındaki ilişkilerin durumunu ve değişimini tespit etmekte önemlidir. Bu başlıkta bu konu irdelenmeye çalışılacaktır.</span></p>

    <h3 class="calibre32" id="calibre_toc_21"><a class="pcalibre pcalibre1" id="bookmark6"><span class="Gvdemetni12"><span class="calibre33">1. İdeoloji, Althusser ve Devletin İdeolojik Aygıtları</span></span></a></h3>

    <p class="Gvdemetni16"><span class="Gvdemetni17">“İdeoloji” kavramı 18. yüzyılın sonunda üretilmiştir ve siyaset felsefesinde tartışılan birçok kavram gibi bu kavramın kullanımında da konsensüs yoktur. Bu kitapta, bu kavramı, hayli geniş bir şekilde; yol haritası veren, tercihleri belirleyen, inançlar, normlar, değerler bütünü anlamında, kısa şekilde ifade etmek gerekirse dünya görüşü anlamında kullanıyorum.<a class="pcalibre pcalibre1" id="_ftnref52"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn52" title=""><sup class="calibre27"><span class="calibre28">[52]</span></sup></a> Zamanla bu kavram; dogmatiklik, aşırılık, bilimsellikten uzaklık gibi anlamlarda kullanılmıştır, hâlâ da birçok kişi böylesi olumsuz anlamlarıyla bu kavramı kullanmaktadır.<a class="pcalibre pcalibre1" id="_ftnref53"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn53" title=""><sup class="calibre27"><span class="calibre28">[53]</span></sup></a> Fakat bu kitapta, bu kavramı, hiçbir olumlu veya olumsuz anlam yüklemeden -Gramsci gibi- kullandığımı hatırlatırım. “Devletin ideolojik aygıtları” terimini sosyal bilimlere kazandıran ise Fransız filozof Louis Althusser (1918-1990) olmuştur.</span></p>

    <p class="Gvdemetni16"><span class="Gvdemetni17">Althusser, klasik Marxist yaklaşımın, kapitalist üretim ilişkilerinin nasıl korunup yeniden üretildiklerini göstermekte yetersiz kaldığı kanaatine varmış ve “devletin ideolojik aygıtları” ile ilgili yaklaşımıyla buradaki eksikliği tamamlamaya çalışmıştır.<a class="pcalibre pcalibre1" id="_ftnref54"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn54" title=""><sup class="calibre27"><span class="calibre28">[54]</span></sup></a> Althusser’e göre devletin, baskı aygıtının yanı sıra eğitimsel, dinsel, hukuksal, sendikal, iletişimsel, kültürel gibi farklı ideolojik aygıtları vardır. Althusser, devletin, baskı aygıtını ve ideolojik aygıtlarını, iktidarıyla bir arada tuttuğunu; baskı aygıtıyla doğrudan, ideolojik aygıtlarıyla ise dolaylı olarak etkin olduğunu söyler.<a class="pcalibre pcalibre1" id="_ftnref55"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn55" title=""><sup class="calibre27"><span class="calibre28">[55]</span></sup></a> Althusser’den bu terimi ödünç almama karşılık, “devletin ideolojik aygıtları”nı Althusser gibi, sınıf mücadelesiyle ilgili bir analiz için kullanmadığımı baştan belirtmekte fayda görüyorum.<a class="pcalibre pcalibre1" id="_ftnref56"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn56" title=""><sup class="calibre27"><span class="calibre28">[56]</span></sup></a></span></p>

    <p class="Gvdemetni16"><span class="Gvdemetni17">Burada bizim için önemli olan devletin polis, asker, hapishane gibi baskıcı aygıtının unsurları dışında, ideolojik aygıtlarıyla da etki ettiğine dikkat çekilmesidir. Her iktidar kendisini meşrulaştırmak ister; Althusser’in yaklaşımı, merkezin çevreye etkisinin sadece baskı aygıtıyla olmadığını, iktidarı muhafaza etmenin bir yönteminin de ideolojik aygıtların kullanımı olduğunu görmemize; analizimizde bu aygıtlara da yer vermemize olanaklar sunar. Osmanlı’da ve Türkiye Cumhuriyeti’nde, gerek statükonun korunması, gerek değişimin sağlanması ile ilgili kararların uygulanmasında, devletin çevreye nasıl nüfuz ettiğini anlamamıza yardımcı olacak “devletin ideolojik aygıtları”nı analiz etmek önemlidir. Bu yüzden bu aygıtlar, dönemlere göre artan veya azalan etki dereceleriyle beraber incelenecektir.</span></p>

    <h3 class="calibre32" id="calibre_toc_22"><a class="pcalibre pcalibre1" id="bookmark7"><span class="Gvdemetni12"><span class="calibre33">2. İdeolojik Aygıtlar ve Millet Sistemi</span></span></a></h3>

    <p class="Gvdemetni16"><span class="Gvdemetni17">Osmanlı’nın farklı dinlerin mensuplarını ayrı milletler olarak değerlendiren siyasal ve hukuksal sisteminde, Müslümanların haricindeki milletler din, eğitim ve kısmen hukuk gibi alanlarda özerk bir yapıya sahip olduklarından;<a class="pcalibre pcalibre1" id="_ftnref57"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn57" title=""><sup class="calibre27"><span class="calibre28">[57]</span></sup></a> bu milletler, merkez tarafından, en önemli ideolojik aygıtlar olan eğitimsel ve dinsel kurumlarla Müslüman nüfus gibi etki altına alınamamaktaydı. (Devşirme usulü gibi yollarla diğer milletlerin bir kısım fertlerine yapılan etki gibi istisnalar da hatırlanmalıdır.) Müslüman olmayan milletler, ideolojik aygıtlardan çok güç ilişkileriyle ve tanınan haklarla kontrol ediliyorlardı ve İnalcık’ın temel Osmanlı devlet politikası olarak gördüğü “hazine-iktidar-hazine”<a class="pcalibre pcalibre1" id="_ftnref58"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn58" title=""><sup class="calibre27"><span class="calibre28">[58]</span></sup></a> politikasına verdikleri vergilerle hizmet ediyorlardı. Balkan Savaşları’nda ve I. Dünya Savaşı’nda, bu milletlerin birçok üyesinin Osmanlı’nın karşı safına geçmesi ve Osmanlı’dan kopmaları da “devletin ideolojik aygıtları” yaklaşımıyla anlaşılmaya çalışılabilir. Buna göre Osmanlı’dan bu milletlerin kopma sebeplerinden biri, Osmanlı’nın bunlara Müslüman nüfusa olduğu oranda ideolojik aygıtları ile -II. Mahmut döneminden başlayan tüm çabalara ve kısmi başarılara rağmen- gereğince nüfuz edememesi, Osmanlı’nın en güçlü ideolojik aygıtı olan “dinsel ideolojik aygıt”ının ise farklı dinlerden olan milletler için bir önemi olmamasıdır. “Osmanlılık” ideolojisinin uygulanması yoluyla Müslüman olmayan bireylere de nüfuz edilmeye çalışılmış ve bunun için Galatasaray Lisesi’nin kurulması gibi somut adımlar atılmıştır,<a class="pcalibre pcalibre1" id="_ftnref59"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn59" title=""><sup class="calibre27"><span class="calibre28">[59]</span></sup></a> fakat bu tip girişimlerle daha çok merkezde bürokratlık gibi vazifesi olacak sınırlı sayıda bireye ulaşmak mümkün olmuştur. Güç ilişkileri ve tanınan haklar temelinde duran bir bağlılığın, Osmanlı’nın gücü azaldığında ve uluslaşma süreçleri başladığında sona ermesi normaldi. Müslümanlar dışındaki milletlere de nüfuz etmeyi amaçlayan Osmanlılık ideolojisi karşısındaki zorluklar, Galatasaray Lisesi’ne gösterilen tepkiler üzerinden okunabilir; bu okula sadece medrese mensupları değil, aynı zamanda cemaatleri üzerindeki otoritelerini kaybedecekleri endişesiyle Rum Ortodoks Patrikhanesi, Musevi Hahambaşılık ve Vatikan’daki Papalık da muhalefet etmişlerdir.<a class="pcalibre pcalibre1" id="_ftnref60"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn60" title=""><sup class="calibre27"><span class="calibre28">[60]</span></sup></a></span></p>

    <p class="Gvdemetni16"><span class="Gvdemetni17">Osmanlı’nın diğer milletler dışında kalan Müslüman halkın hepsine ideolojik aygıtlarıyla nüfuz edebildiğini söylemek de mümkün değildir. Osmanlı’da halkın % 90’dan fazlası tarımla uğraşıyordu.<a class="pcalibre pcalibre1" id="_ftnref61"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn61" title=""><sup class="calibre27"><span class="calibre28">[61]</span></sup></a> Bu kesimin (çevrenin) büyük bir kısmı ya çok az ya da hiç eğitim almıyordu. Bu yüzden en önemli ideolojik aygıtlardan biri olan eğitimle, çevreye çok fazla nüfuz edildiği söylenemez. (Osmanlı’nın ancak sonlarında; Abdülhamid döneminde -1876-1908- bu hususta kayda değer bir değişiklik olduğuna ilerleyen satırlarda değineceğim.) Osmanlı döneminde radyo, televizyon gibi iletişim araçları da olmadığından, Türkiye Cumhuriyeti’nde olduğu gibi, eğitim aygıtıyla ulaşılamayan kesimlere ulaşmak için böylesi alternatifler de mevcut değildi; Osmanlı’nın en önemli ideolojik aygıtı -ulaşılamayan önemli bir kitleye rağmen- “dinsel ideolojik aygıtı” idi.</span></p>

    <h3 class="calibre32" id="calibre_toc_23"><a class="pcalibre pcalibre1" id="bookmark8"><span class="Gvdemetni12"><span class="calibre33">3. Osmanlı’da Dinsel İdeolojik Aygıt</span></span></a></h3>

    <p class="Gvdemetni16"><span class="Gvdemetni17">Thomas Hobbes’a göre Leviathan’ın<a class="pcalibre pcalibre1" id="_ftnref62"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn62" title=""><sup class="calibre27"><span class="calibre28">[62]</span></sup></a> gereğince güçlü olması için siyasi otoriteyle dinsel otorite aynı yerde olmalıydı.<a class="pcalibre pcalibre1" id="_ftnref63"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn63" title=""><sup class="calibre27"><span class="calibre28">[63]</span></sup></a> Hobbes’un Leviathan için öngördüğü ideale Osmanlı, kendi tebaasının en büyük kısmını oluşturan Müslümanların, en büyük kısmını oluşturan Ehli Sünnet toplumun kurumsal liderliği olan halifeliği elinde bulundurmakla yaklaşıyordu. Halifelik müessesesinin getirdiği güç, şeyhülislâmlık, medreseler gibi kurumların varlığı ve aynı dinin aynı mezhebinin üyesi olmanın verdiği bütünleştirici duygu, hep beraber; merkezin, Ehli Sünnet inancı benimseyen geniş bir kesime nüfuzunda avantaj sağlıyordu. Merkezin -özellikle Yavuz</span></p>

    <p class="Gvdemetni16"><span class="Gvdemetni17">Sultan Selim döneminden itibaren iyice belirginleşen- Ehli Sünnet kimliği; halifeliğin sadece Ehli Sünnet için geçerli bir kurum olması ve Ehli Sünnet fıkhının hukukta referans kaynağı olması gibi temel göstergelerden, padişahların ülkeyi yönetmek için hükmü devralmasını sembolize eden kılıç kuşanma töreninde en sık kullanılan kılıçlardan birisinin ikinci halife Hz. Ömer’in kılıcı olmasına kadar detaylarda kendini gösterir.<a class="pcalibre pcalibre1" id="_ftnref64"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn64" title=""><sup class="calibre27"><span class="calibre28">[64]</span></sup></a> Hatırlanacağı gibi Aleviler, Hz. Ömer’in, haksız olarak halife olduğunu düşünür ve bu yüzden çocuklarına ismini koymazlar. Aynı şekilde Aleviler, Hz. Osman’ı da Hz. Ali’ye karşı haksızlık eden bir kişi olarak görürler ve çocuklarına onun adını da koymazlar, ama “Osmanlı” Alevilerin içinde yaşadıkları imparatorluğun adıydı. Osmanlı merkezinin siyaseti, genelde, Ehli Sünnet dışı mezhepleri -Alevilik gibi- görmezden gelme yönünde olmuştur ve Ehli Sünnet dışı grupların, Hıristiyan mezhepler gibi örgütlenmeleri ve merkezce onaylanan idari bir hiyerarşi içinde kendi liderlerini belirlemeleri söz konusu olmamıştır.<a class="pcalibre pcalibre1" id="_ftnref65"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn65" title=""><sup class="calibre27"><span class="calibre28">[65]</span></sup></a> Ancak Aleviler, kendi içlerinde kurdukları hiyerarşiyle, dedelik gibi müesseselerle ve kendi gelenek göreneklerinin yaptırımlarıyla, düzenlerini muhafaza etmiş ve sistemlerini sürdürmüşlerdir.<a class="pcalibre pcalibre1" id="_ftnref66"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn66" title=""><sup class="calibre27"><span class="calibre28">[66]</span></sup></a></span></p>

    <p class="Gvdemetni16"><span class="Gvdemetni17">Osmanlı topraklarındaki birçok Ehli Sünnet olmayan gruba, hatta Ehli Sünnet çizgisindeki bazı tarikatlara dahi, devletin, dinsel ideolojik aygıtıyla nüfuzu mümkün olmuyordu. Ehli Sünnet dışındaki Kızılbaşlık/Abdallık gibi mezheplerle/ideolojilerle Türkmenler gibi bazı topluluklar, devlete karşıt bir tutum takınabiliyorlardı. Kutb-ül Aktablık veya Mehdilik gibi inançları kullanan tarikat liderleri, bireyleri kendilerine bağlı tutarak, devletin merkezinin nüfuz alanının dışına çıkarıyorlar ve gerekirse bireyleri devlete karşı harekete geçirebiliyorlardı.<a class="pcalibre pcalibre1" id="_ftnref67"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn67" title=""><sup class="calibre27"><span class="calibre28">[67]</span></sup></a> 11 Eylül olayında yer alan önemli isimlerin Vehhabi mezhebine bağlılıkları anlaşıldıktan sonra Vehhabilik dünya kamuoyunda geniş ilgi uyandırmıştır. Vehhabiler de Osmanlı’ya dinsel konularda muhalefet eden, Osmanlı ile çatışmaya giren, Osmanlı merkezinin, Müslüman olmasına rağmen dinsel ideolojik aygıtla nüfuz edemediği topluluklara bir örnektir.<a class="pcalibre pcalibre1" id="_ftnref68"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn68" title=""><sup class="calibre27"><span class="calibre28">[68]</span></sup></a></span></p>

    <p class="Gvdemetni16"><span class="Gvdemetni17">Alevilik, Vehhabilik gibi mezheplere ve kimi tarikatlara bağlı bireylere, Osmanlı merkezinin dinsel ideolojik aygıtıyla nüfuz edememesi; Osmanlı’daki bu ideolojik aygıtın etkisiz olduğu anlamına gelmez. Osmanlı’da dinsel ideolojik aygıtın nüfuz gücü, -nüfuz edemediği diğer milletlerin ve bahsedilen grupların varlığına rağmen- Osmanlı’yı mukayese ettiğimiz 1980’ler öncesi ve sonrası Türkiye Cumhuriyeti’nden daha güçlüydü. Diyebiliriz ki Osmanlı’nın, kendinden sonraki bu dönemlerden ideolojik aygıtları daha az etkili olmasına rağmen, bir tek dinsel ideolojik aygıt noktasında daha etkili olduğu söylenebilir. Merkezin ideolojisinin önemli bir unsuru Ehli Sünnet inançtı; merkez, Cumhuriyet’ten farklı olarak dine referanslarla meşruiyetini sağlıyordu ve de bu unsur Osmanlı’nın, Cumhuriyet döneminden daha güçlü bir şekilde dinsel ideolojik aygıtla bireylere etki edebilmesine olanak tanıyordu. Çevrede Ehli Sünnet görüşü paylaşanlar, Hıristiyan veya Alevi unsurlardan (“ötekiler”den) “Müslüman” ve “Ehli Sünnet” kimlikleriyle ayrılıyorlardı. “Öteki” kendi kimliğimizi tanımlamada ve inşa etmede önemli bir referans noktasıdır; genelde, uzakta olup irtibatımız zayıf olanlardan ziyade, gerçek “öteki” vazifesini, yakınımızda olup onu ötekileştirerek kendimizi tanımladıklarımız görürler.<a class="pcalibre pcalibre1" id="_ftnref69"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn69" title=""><sup class="calibre27"><span class="calibre28">[69]</span></sup></a> Çevredekilerin çoğunluğunun kimliğinin önemli bir unsuru olan Ehli Sünnet İslâm’ın, merkezin resmi ideolojisi olması; İslâm’ın bu mezhebine bağlı bireyler ile merkez arasında oluşan bağda önemli bir unsurdu.</span></p>

    <p class="Gvdemetni16"><span class="Gvdemetni17">Bunlar, ideolojik anlamda merkezin, çevredeki özellikle Ehli Sünnet tebaasına -ki çoğunluktu- nüfuz edebilen bir bağı olduğunu gösterir. Bu nüfuz etmeyi gerçekleştirmede medreseler, hem dinsel hem eğitimsel ideolojik aygıt olarak önemli fonksiyonlar icra ediyorlardı. Fakat merkezin, ideolojisini yeniden ürettiği aygıtlardan biri olan medreselerde, Tanzimat döneminde bile ciddi bir modernleştirme çabası olmadığını hatırlamak gerekir.<a class="pcalibre pcalibre1" id="_ftnref70"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn70" title=""><sup class="calibre27"><span class="calibre28">[70]</span></sup></a> İslâmi kesimin habituslarını ciddi şekilde değiştirme potansiyeli olan tek güç, yukarıdan-aşağı etki potansiyeli ile merkezdi; fakat merkezin bu yönde etkin bir politikası olmamıştır ve medreseler gibi Osmanlı için önemli bir ideolojik aygıtta önemli bir değişikliğe gidilmemesi de bunun bir örneğidir. Bu gibi sebepler yüzündendir ki kadınların kamusal alana çıkmalarının engellenmesi ve görünmez kılınmalarıyla ilgili geleneğin devamı gibi -daha önce değinilen- konumuz açısından önemli olgular, Osmanlı’nın modernleşme dönemi olarak kabul edilen dönemde de devam etmiştir.</span></p>

    <h3 class="calibre32" id="calibre_toc_24"><a class="pcalibre pcalibre1" id="bookmark9"><span class="Gvdemetni12"><span class="calibre33">4. Osmanlı’da Eğitimsel İdeolojik Aygıt</span></span></a></h3>

    <p class="Gvdemetni16"><span class="Gvdemetni17">Osmanlı’nın modernleşme döneminde temel hedefler; askeri ve teknolojik alanlarda modernleşerek savaşlarda yenilmemek, bürokrasiyi modernleştirerek çevreye daha etkin şekilde nüfuz edebilmekti. II. Abdülhamid kurduğu okulları ideolojik aygıt olarak da değerlendirdi ve bunlarla, merkezin çevreye nüfuz gücünü geliştirmeye ve bürokrasi, askeriye gibi merkezin gücünü sağlayan kurumlara eleman yetiştirmeye çalıştı. II. Abdülhamid’in 10 bin yarı- dinsel özellikli sıbyan mektebi açtığı, 200 ilkokul (ibtidai) sayısını 4000’e, 250 ortaokul (rüşdiye) sayısını 600’e, 5 lise (idadi) sayısını 104’e, muallim mekteplerinin sayısını 4’ten 32’ye çıkardığı söylenir.<a class="pcalibre pcalibre1" id="_ftnref71"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn71" title=""><sup class="calibre27"><span class="calibre28">[71]</span></sup></a> Mehmet Alkan’ın dikkat çektiği gibi, II. Abdülhamid’in eğitim konusunda sağladığı gelişmeleri olduğundan daha büyük göstermek için, önceki dönemdeki okul sayısının düşük gösterilmiş olması mümkündür,<a class="pcalibre pcalibre1" id="_ftnref72"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn72" title=""><sup class="calibre27"><span class="calibre28">[72]</span></sup></a> fakat II. Abdülhamid döneminde okul sayısında büyük bir artış olduğu tartışılmamaktadır. Birçok kimsenin Osmanlı’da sekülerleşmenin göstergesi olarak gördüğü bu okulların ders programları incelenirse, aslında bu okulların eğitimsel ideolojik aygıt olmanın yanında, medreseler gibi dinsel ideolojik aygıt vazifesini de yerine getirdiği anlaşılır. Benjamin Fortna, bu okulların kurucularının, gençliğin; dinlerinden, düşünce yapılarından, giyimleri gibi yaşam tarzlarından, yabancı etkilerle uzaklaştırılacakları endişesini taşıdıklarını ve buna göre okulların eğitim programını şekillendirdiklerini ifade eder.<a class="pcalibre pcalibre1" id="_ftnref73"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn73" title=""><sup class="calibre27"><span class="calibre28">[73]</span></sup></a> Fortna, bu okulların İslâm ahlakını aşılamaya çalıştıklarını, Hz. Peygamber’in ve yakınlarının ve Ehli Sünnet din bilginlerinin hayat hikâyelerini, İslâm hukukunu (fıkıh), Arapçayı, Kuran tefsiri ve hadis bilgisini öğretmeye çalıştıklarını söyler; bu okulları seküler okullar olarak değerlendirenlerin, bu okullardaki ders programlarını incelemediklerini belirtir.<a class="pcalibre pcalibre1" id="_ftnref74"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn74" title=""><sup class="calibre27"><span class="calibre28">[74]</span></sup></a> Tanzimat döneminde okulların ders programlarında azaltılan dini içerik, II. Abdülhamid döneminde önemli ölçüde arttırılmıştır.<a class="pcalibre pcalibre1" id="_ftnref75"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn75" title=""><sup class="calibre27"><span class="calibre28">[75]</span></sup></a></span></p>

    <p class="Gvdemetni16"><span class="Gvdemetni17">Bu okullar bir yönüyle dinsel bir eğitim programına sahipken, diğer yandan Batılı birçok öğeyi de barındırmaktaydılar.<a class="pcalibre pcalibre1" id="_ftnref76"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn76" title=""><sup class="calibre27"><span class="calibre28">[76]</span></sup></a> Cumhuriyet döneminde görülecek ciddi boyuttaki habitus değişimlerine bu dönemde rastlanmaz; fakat Batılı ve İslâmi olanın bir arada, öncesine nazaran genişçe bir kesime ulaştırıldığı bir zemin olan Abdülhamid okulları -Tanzimat döneminde bu döneme kıyasla okul sayısı hayli azdı- ilerleyen sayfalarda üzerinde duracağım “karışım kimlikler”in ortaya çıkmasında önemli bir basamaktır. Osmanlı’da olduğundan daha şiddetli yukarıdan-aşağı değişim gerçekleştirecek olan ve bunun için daha fazla ideolojik aygıta sahip olan Cumhuriyet’in merkezinin yöneticilerinin de Abdülhamid’in bu okullarında yetişmiş olmaları, bu okulların önemini arttırmaktadır.</span></p>

    <p class="Gvdemetni16"><span class="Gvdemetni17">Althusser, devletlerin, ideolojik aygıtlarına baskı aygıtına olduğu kadar hâkim olamayacaklarını; devletlerin ideolojik aygıtlarının alternatif ideolojilerin “mevzi kazanma” alanları da olabileceğini söylemiştir.<a class="pcalibre pcalibre1" id="_ftnref77"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn77" title=""><sup class="calibre27"><span class="calibre28">[77]</span></sup></a> Osmanlı’nın modernleşme döneminde merkez, modernleştirdiği eğitim kurumlarını devletin dinsel aygıtı olarak da kullanmaya çalışmıştır; diğer yandan, modernleşme sürecindeki eğitim faaliyetleriyle materyalizm ve Sosyal Darwinizm gibi devletin ideolojisine zıt felsefeler de Osmanlı’ya taşınmıştır.<a class="pcalibre pcalibre1" id="_ftnref78"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn78" title=""><sup class="calibre27"><span class="calibre28">[78]</span></sup></a> Osmanlı’da “devletin bekası” için, silah teknolojilerinde veya tıp gibi alanlarda Batılı bilgiye sahip olmak, tıp fakültesi gibi okullara hoca yetiştirmek gerektiği fikri hâkim olunca; başta Fransa olmak üzere Avrupa ülkelerine öğrenciler gönderildi.<a class="pcalibre pcalibre1" id="_ftnref79"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn79" title=""><sup class="calibre27"><span class="calibre28">[79]</span></sup></a> Modernleşmeyle ilgili Osmanlı merkezinin baştaki ideali, hiç şüphesiz Batılı olanı, kendi menfaatsel ve ahlaki süzgeçlerinden geçirerek kullanmak yönündeydi. Fakat bahsedilen süreçlerin sonunda Avrupa’dan Osmanlı’ya, merkezin ideolojisine aykırı fikirler de taşındı. Özellikle Tıbbiye’de, bu okulun ders programlarının farklılığı, buraya Fransa’dan getirilen pozitivist-materyalist kitaplar ve buradaki eğitimcilerin etkisiyle, Osmanlı’daki değerler sistemiyle çatışan bir aydın tipi ortaya çıktı.<a class="pcalibre pcalibre1" id="_ftnref80"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn80" title=""><sup class="calibre27"><span class="calibre28">[80]</span></sup></a> Tıbbiye’yi gezen yabancılar bile, buradaki materyalist -Baron d’Holbach, Diderot ve Cabanis gibi ünlü Fransız materyalist yazarların- kitapların çokluğu ve bu kitaplardaki fikirlerin yaygınlaşması karşısında hayretler içinde kaldılar.<a class="pcalibre pcalibre1" id="_ftnref81"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn81" title=""><sup class="calibre27"><span class="calibre28">[81]</span></sup></a> İttihat ve Terakki Cemiyeti’nin ilk olarak İttihad-ı Osmanî adıyla Askeri Tıbbiye’de kurulduğunu hatırlarsak, Tıbbiye’deki bu gelişmelerin önemi daha da iyi anlaşılır.<a class="pcalibre pcalibre1" id="_ftnref82"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_042.htm#_ftn82" title=""><sup class="calibre27"><span class="calibre28">[82]</span></sup></a> Bu tip olgular, sosyolojide sıkça dikkat çekilen, eylemlerin amaçlanmamış sonuçları olabileceğiyle ilgili vurguyu hatırlatmaktadır. Osmanlı’nın son dönemlerinde yukarıdan-aşağı değiştirme gücüyle eğitimde önemli modernleştirme faaliyetlerinde bulunulmuştur; fakat başta Askeri Tıbbiye olmak üzere bazı yeni eğitim kurumlan, devletin ideolojik aygıtı olmak bir yana “devlete karşı ideolojik aygıt” vazifesini görmeye başlamışlar, Osmanlı sisteminin hep engellemeye çalıştığı muhalefetin ideolojik merkezi rolünü üstlenmişlerdir.</span></p>
  </div>
</body>
</html>
