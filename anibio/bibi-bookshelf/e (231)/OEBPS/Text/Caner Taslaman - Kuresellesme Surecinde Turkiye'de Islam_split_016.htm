<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Microsoft Word 15 (filtered)" name="Generator" />

  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre" link="#0066CC" vlink="#954F72">
  <div class="WordSection">
    <h2 class="calibre98" id="calibre_toc_17"><a class="pcalibre calibre3 pcalibre1" id="bookmark75"><span class="Gvdemetni1"><span class="calibre31">C. 1980’lerden Sonra Türkiye Cumhuriyeti’ndeki Yönetici Zihniyet</span></span></a></h2>

    <p class="Gvdemetni16"><span class="Gvdemetni4">Cumhuriyet’in kuruluşundan 1980’lere kadar -ikinci bölümde görüldüğü gibi- yönetici zihniyete Batıcılık, laiklik, milliyetçilik, pozitivizm, teleolojik tarih anlayışı gibi unsurlar ve bunların Türkiye’ye has bir tatbikatı olan Kemalist ideoloji hâkimdi. Her ne kadar 1946’dan itibaren “oyun gücu’nün ortaya çıkmasıyla, çevrenin talepleri, merkezde düzenlemeler yapılmasında etkili olmaya başladıysa da bu dönemden 1980’lere dek, merkezin yönetici zihniyetinde ciddi bir çeşitlenmenin olduğu -1980’lerden sonrasıyla kıyaslandığında- söylenemez. Fakat merkezde çeşitli ideolojilerin kendini göstermesinde ve yönetici zihniyetin monolitik yapısının kırılmasında 1946’nın bir dönüm noktası olduğu söylenebilir. 1980’lerden önce merkezin politikalarının belirlenmesinde etkinliği yüksek olan ordunun Kemalist ideolojiye bağlı olması ve bu dönemdeki cumhurbaşkanlarının çoğunun asker kökenli olması, ayrıca siyasi yelpazede merkezin dışında tanımlanan partilerin 1980’ler sonrasına nazaran düşük oy almaları; 1980’ler öncesinde yönetici zihniyette, 1980’ler sonrasına nazaran daha az çeşitliliğin olduğunu gösteren olgulardır.</span></p>

    <p class="Gvdemetni16"><span class="Gvdemetni17">Türkiye’nin yönetici zihniyetinin en temel unsurları siyasi partilerle beraber Cumhurbaşkanlığı, ordu, Anayasa Mahkemesi gibi kurumlar olmuştur. Bunların içinde en önemli unsurun siyasi partiler olmaya başladığı gözükmektedir. Meclis’in yasama vazifesi siyasi partilerden seçilen milletvekilleriyle gerçekleştiği gibi, yürütmeyi yapan hükümetler de siyasi partilerden çıkmaktadır. Ayrıca yakın zamana dek cumhurbaşkanları da partililerin çoğunluğunu oluşturduğu Meclis tarafından seçilmekteydi -yapılan anayasa değişikliği bundan sonraki ilk seçimi halkın yapmasını gerektirmektedir- nitekim 1980’lerden sonraki darbe yönetiminin başı Kenan Evren’in cumhurbaşkanlığından sonra seçilen Özal ve Demirel cumhurbaşkanı seçildikleri dönemdeki iktidar partisinin liderleriydiler, Gül iktidar partisinin önde gelenlerindendi, Sezer ise koalisyondaki partilerin üzerinde uzlaştıkları isimdi. Anayasa Mahkemesi üyelerini de “tarafsız olan” cumhurbaşkanları seçmiştir ama cumhurbaşkanlarını seçen partiler için dünya görüşü, konulara bakış açısı etkili olmuştur; bu da Anayasa Mahkemesi ve YÖK gibi yönetimin etkili kurumlarının da belirlenmesinde partilerin dolaylı da olsa önemli rolü olduğunu gösterir. Siyasi partilerin doğrudan ve dolaylı nüfuzundan en bağımsız kurum ordu olarak gözükmektedir ama AB süreci, liberalizmin yükselmesi ve sivil toplumun güçlenmesi gibi süreçler ordunun etkinliğini azaltmıştır. Sonuçta merkezin yönetici zihniyetini analiz etmekte, yegâne aktör olmasalar da en ön plana çıkan aktörler siyasi partilerdir. Bu yüzden, bu bölümde, yönetici zihniyetteki ideoloji çeşitlenmesine atıf yaparken özellikle siyasi partilere odaklanacağım.<a class="pcalibre pcalibre1" id="_ftnref515"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn515" title=""><sup class="calibre27"><span class="calibre28">[515]</span></sup></a></span></p>

    <p class="Gvdemetni16"><span class="Gvdemetni17">Bu bölümde, 1980’lerden sonraki yönetici zihniyetteki çeşitlenmeyi değerlendirirken merkezde etkili olan ideolojileri dörde ayırarak inceleyeceğim. Ayrıca, konumuz açısından özel öneme sahip olan İslâmi ideolojiye bağlı olanların geçirdikleri değişimleri; zihniyet ve kimliklerinde oluşan karışımlar ve farklılaşmalarla ele alacağım. İslâmi kesimin artan etkinliğini saptamak kadar yaşadığı değişimi saptamak da önemlidir. Çünkü bu kesimin değişimi, etkisinin biçimini de belirlemektedir. Bir asır önce İslâmi söylemi kullananlarla, günümüzde İslâmi söylemi kullananlar arasında ciddi farklılaşmalar vardır. Ortaya çıkan farklılaşmaların altı çizilmeden, bu kesimleri “İslâm” başlığı altında bir arada, aralarında önemli farklar yokmuşçasına değerlendirmek yanıltıcı olacaktır.</span></p>

    <h3 class="calibre100" id="calibre_toc_73"><a class="pcalibre pcalibre1" id="bookmark76"><span class="Gvdemetni12"><span class="calibre33">1. 1980’lerden Sonra Merkezde İdeolojilerin Çeşitlenmesi</span></span></a></h3>

    <p class="Gvdemetni16"><span class="Gvdemetni17">“İdeolojiler” yaşadığımız dünyanın nasıl olduğunu anlatan, seçenekler karşısında rota belirlemeye yarayan dünya görüşleridir. İdeolojiler, bireyi ve toplumu belli bir amaca sevk eder, “Ben kimim” sorusuna cevap verirler ve bireyin hayatta üstlenmesi gerektiği rol ve misyonu belirleyecek şekilde kimlik kazandırırlar.<a class="pcalibre pcalibre1" id="_ftnref516"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn516" title=""><sup class="calibre27"><span class="calibre28">[516]</span></sup></a> 1950’li yıllardan itibaren “ideolojilerin sonu”nun geldiği, ideolojik gibi sunulan birçok hususun aslında teknik konu olduğu ve liberalizmin ideoloji olmadığı şeklinde fikirler beyan edilmişse de birçok sosyal bilimcinin dikkat çektiği gibi “ideolojilerin sonu” retoriğiyle yapılan bu yaklaşımlar dahi ideolojiktir.<a class="pcalibre pcalibre1" id="_ftnref517"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn517" title=""><sup class="calibre27"><span class="calibre28">[517]</span></sup></a> “İdeolojiler yoktur” diyerek ideoloji yapmaya benzer paradoksların düşünce tarihinde örnekleri çoktur. Kindi, felsefeye karşı çıkanların felsefeye karşı yaptıkları akıl yürütmelerin de bir felsefe olduğuna, böylece felsefeye ihtiyacı dillendirdiklerine dikkat çekerken böylesi bir paradoksu ortaya koyar.<a class="pcalibre pcalibre1" id="_ftnref518"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn518" title=""><sup class="calibre27"><span class="calibre28">[518]</span></sup></a> Kant’ın saf aklın otoritesini kırmak için yazdığı “Saf Aklın Kritiği” de saf aklın bir eseri olarak böylesi bir paradoksu içinde barındırır.<a class="pcalibre pcalibre1" id="_ftnref519"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn519" title=""><sup class="calibre27"><span class="calibre28">[519]</span></sup></a> Wittgenstein dilin dünyayla ilişkisini ele aldığı “Tractatus” kitabında, dilin kendisi üzerine konuşmakla, kendi koyduğu epistemolojik sınırları ihlal ettiğinin farkındadır ve “.. .beni anlayan, sonunda bunların saçma olduklarını görür onlarla-onlara tırmanarak-onların üstüne çıktığında (sanki üstüne tırmandıktan sonra merdiveni devirip yıkması gerekir.) bu tümceleri aşması gerekir, o zaman dünyayı doğru görür” der. <a class="pcalibre pcalibre1" id="_ftnref520"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn520" title=""><sup class="calibre27"><span class="calibre28">[520]</span></sup></a> Wittgenstein’ın içinde olduğu paradoksun farkında olmasına karşın liberalizm dışındaki görüşleri “ideolojik” olarak niteleyenlerin önemli bir kısmı, birçok zaman yaptıkları eleştirilerin, “liberalizm ideolojisi” adına olduğunu ve bir paradoksun içinde bulunduklarını fark edememişlerdir.</span></p>

    <p class="Gvdemetni16"><span class="Gvdemetni17">1980’ler sonrasında Türkiye’de merkezdeki ideoloji çeşitliliğinin artmasında dönüm noktası Neo-liberalizmin, dünyadaki ve buna paralel olarak Türkiye’deki yükselişi oldu. Neo-liberalizm ideoloji değilmiş gibi sunularak adeta şu denir: “Bir köprüyü Çin’de, Avrupa’da, Afrika’da ve Türkiye’de yaparken uygulanan statik hesaplar, bunun matematiği ve mühendisliği nasıl ideolojiden bağımsız ve evrenselse; ekonomide ve siyasette bu politikaları uygulamak da öyle evrenseldir.” Bu yaklaşım siyasette, entelektüeller arasında ve halkta geniş destek buldu ve Neo-liberal politikaların uygulanması, merkezin toplum üzerindeki denetimini, dolayısıyla İslâmi kesim üzerindeki kontrolünü azalttı, böylece İslâmi kesimin gücünü arttırmasının ve ideolojisinin merkeze taşınmasının önünü açan siyasi, sosyal, yasal zeminin oluşumuna katkıda bulundu. (Bu bölümün “A” kısmında bu süreç incelendi.) Diğer yandan Cumhuriyet’in başlangıcından beri ideolojik aygıtlarla geniş kitlelere aktarılarak, geniş bir taraftar kitlesi olan Kemalist ideoloji de merkezdeki varlığını devam ettirdi. Ayrıca Türk milliyetçiliğiyle İslâm’ın sentezinden oluşan Türk-İslâm ideolojisi; bu dönem içinde gelişen Güneydoğu’daki olaylarla ilişkili olarak ortaya çıkan süreçten de beslenerek güç kazandı. Sonuçta günümüze gelindiğinde merkezde etkili dört tane ideoloji olduğunu söyleyebilirim:</span></p>

    <p class="Gvdemetni21"><span class="Gvdemetni17">a- Kemalizm b- Türk-İslâm Sentezi c- Neo-liberalizm d- İslâm</span></p>

    <p class="Gvdemetni16"><span class="Gvdemetni17">Bu ayrım, merkezin veya çevrenin, bu dört tane ideoloji çerçevesinde kompartımanlaştığını; bireylerin, grupların veya siyasi partilerin, bu ideolojilerden sadece birine katı bir şekilde bağlı oldukları anlamına gelmemektedir. Birçok zaman bu ideolojiler arasında senteze ve sentezin doğasının kaçınılmaz sonucu olan yorumlamalara, yani benimsenen ideolojinin yeniden tanımlanması, otantikliğinin bozulması veya gerçek otantik yorumun temsilcisi olunduğunun çesitli yorumlamalarla iddia edilmesine rastlanır.</span></p>

    <p class="Gvdemetni16"><span class="Gvdemetni17">Devletin merkezindeki ideoloji çeşitlenmesi, devletin ideolojik aygıtlarının eskisi kadar toplumun ideolojisini/dünya görüşünü belirleyememesi de demektir; çünkü artık toplumdaki ideoloji çeşitliliği merkeze yansımaktadır, -merkez ve çevre ayrımı azalmaktadır- merkezi oluşturanlar, devletin ideolojik aygıtlarına kendi farklı ideolojilerine bağlı kadrolarını yerleştirmekte, kendi ideolojileri çerçevesinde düzenlemeler yapmaktadırlar. Örneğin eğitim kurumlarında dersin içeriğinin ne olduğu kadar hangi hocanın dersi anlattığı (mevcut konuyu nasıl yorumladığı), müdürün kimliği, müfettişin kimliği, hangi özel okula açılma izni verileceği gibi faktörler de önemlidir; iktidar partilerinin bakanlıklarının tasarrufunun hâkim olduğu bu alanlar, bu partilerin, ideolojik aygıtları, kendi ideolojilerine göre düzenlemesinin olanağını sunarlar. Bu yüzden merkezdeki ideoloji çeşitlenmesi, Kemalist ideoloji çerçevesinde toplumun ideolojik aygıtlarla dönüştürülme sürecinin yavaşlaması/sekteye uğraması anlamına da gelmektedir. Bu da İslâmi dünya görüşüne bağlı bireylerin ve grupların, devletin ideolojik aygıtlarının sekülerleştirici etkisini daha az hissetmelerine, güçlerini arttırmalarına daha müsait sosyal bir ortam bulmalarına neden olmuştur.</span></p>

    <p class="Gvdemetni16"><span class="Gvdemetni17">Merkezde etkili aşağıda ele alacağım dört ideolojinin yanında; biri ülkenin bir bölümünde, öbürü ise entelektüel kesim arasında etkili olan iki ideolojiye, merkezde önemli bir etkileri olmadığı için yer vermedim. Bunlardan birincisi Kürt kimliği üzerinden politika yapan Kürtçülük ideolojisidir. Bu ideoloji Cumhuriyet’in kuruluşundan itibaren merkezin “ötekisi” olmuştur; Meclis’te bu ideolojiye yakın olduğu söylenecek siyasi partiler azınlıkta kaldığı gibi, ordu gibi merkezin önemli kurumları, bu ideolojiyi en tehlikeli görüşlerden birisi olarak kabul etmektedir. Başta Kürtçülüğün, daha çok “ezilen halklar” retoriğine sahip sosyalist görüşlerle ittifak içinde olduğu, fakat gittikçe merkezden bağımsızlaşmadaki yardımından dolayı -İslâmi kesimin yaptığı gibi- liberalizmle ittifaka doğru kaydığı söylenebilir. (Ayrıca bazı İslâmi gruplara bağlılığı olan ve Kürtçülükle İslâmi dünya görüşünü sentezlemeye çalışanların da olduğu hatırlanmalıdır.) Liberal ideolojinin baskın olduğu Avrupa Birliği’ne girişi bu kesimden birçok kişinin -İslâmi kesim gibi- desteklemesinden -bu desteğin farklı birçok etkenleri olsa da- liberal görüşe doğru kaymalar olduğu tespit edilebilir.<a class="pcalibre pcalibre1" id="_ftnref521"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn521" title=""><sup class="calibre27"><span class="calibre28">[521]</span></sup></a></span></p>

    <p class="Gvdemetni16"><span class="Gvdemetni17">Akademisyenler, sanatçılar ve basın mensupları gibi entelektüel kesim arasında etkin olmasına rağmen halkta geniş bir tabanı olmayan ideoloji ise sosyalizmdir.<a class="pcalibre pcalibre1" id="_ftnref522"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn522" title=""><sup class="calibre27"><span class="calibre28">[522]</span></sup></a> Özal döneminde 141. ve 142. maddelerin kalkması, Türkiye Komünist Partisi (TKP) gibi partilerin legal bir şekilde seçimlere katılmasını sağladı, fakat halkta geniş bir tabanı olmayan bu partiler, 1990’larda Sovyetler’in çöküşünden sonra daha da çok kan kaybetti ve Meclis’te bir varlık gösteremediler.<a class="pcalibre pcalibre1" id="_ftnref523"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn523" title=""><sup class="calibre27"><span class="calibre28">[523]</span></sup></a> Merkezin önemli kurumu olan ordunun “ötekileri” listesinden de sosyalist-komünist görüşler hiç çıkmadı. Türkiye’yi anlamak açısından gücü artıyor gözüken Kürtçülüğün ve azalmış gözüken Sosyalizmin incelenmesi önemli olsa da merkezdeki etkileri, aşağıda ele alınan ideolojilere göre düşük olan bu ideolojileri incelemedim.</span></p>

    <p class="MsoNoSpacing1"><a class="pcalibre pcalibre1" id="bookmark77"><span class="Gvdemetni12">a. Kemalizm</span></a></p>

    <p class="Gvdemetni16"><span class="Gvdemetni17">Kemalizm ikinci bölümde incelenen laiklik, Batıcılık, pozitivizm, teleolojik tarih anlayışı, milliyetçilik gibi temel ilkeler çerçevesinde şekillenen ve bunların Türkiye’ye pragmatist uygulamasını ifade eden bir ideolojidir. Liberalizm ve İslâm’ın merkezde etkinliğinin artması, Türkiye Cumhuriyeti için değişme ve merkezde çeşitlenmeye karşılık gelmesine karşı, Kemalizm kurucu statükoyu ve hafızayı temsil eder. Toplumsal değişim kadar toplumsal hafızada devamlılığı yakalamak da önemlidir; Cumhuriyet’in kurumlarınca (ideolojik aygıtlarınca) şekillenen bireyler, Kemalizm’in kurduğu kurumlar, yapılar, Kemalist fikirler doğrultusunda basılan kitaplar gibi unsurlar bu hafızanın taşıyıcılarıdır.<a class="pcalibre pcalibre1" id="_ftnref524"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn524" title=""><sup class="calibre27"><span class="calibre28">[524]</span></sup></a> Bunların içerisinden devletin ideolojik aygıtlarının ve bunlardan özellikle eğitim kurumlarının bireyleri uzun yıllar bu ideoloji doğrultusunda şekillendirmesi, hafızanın devamında en önemli unsur olarak karşımıza çıkmaktadır. Ayrıca anayasa gibi en temel hukuk metninin bu ideolojiyi koruması, ordu gibi etkin bir kurumun bu ideolojiyi benimsemesi,<a class="pcalibre pcalibre1" id="_ftnref525"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn525" title=""><sup class="calibre27"><span class="calibre28">[525]</span></sup></a> yargı gibi önemli bir kurumda bu ideolojinin birçok kişi üzerinde etkili olması, bu ideolojinin güç alanlarını oluşturmaktadır.</span></p>

    <p class="Gvdemetni16"><span class="Gvdemetni17">Halkın içerisinde geniş bir tabanı olan bu ideolojinin Meclis’teki en önemli taşıyıcısı olarak Mustafa Kemal’in kurucusu olduğu CHP gözükmektedir. CHP’nin en önemli özelliklerinden biri, laiklik ve demokrasi arasında çıkan paradoksta, laikliğin yanında yer almasıdır. Batı’dan devralınan paradigmanın bir gereği olarak laiklik, demokrasinin önkoşulu olarak kabul edilir. Fakat Müslüman ülkelerin birçoğunda laiklik ve demokrasi arasında bir paradoks yaşanmıştır. “Halk egemenliği” demokrasinin belirleyici ilkesidir, fakat bu ilkenin, İslâmi değerlerin yükselmesine ve kamusal alanda İslâmi dünya görüşünü benimseyenlerin gücünün artmasına yol açmasından çekinilmektedir.<a class="pcalibre pcalibre1" id="_ftnref526"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn526" title=""><sup class="calibre27"><span class="calibre28">[526]</span></sup></a> Cumhuriyet’in kurucu zihniyeti için demokrasi ilkesinin, laikliğin yanında ikincil kalmasının ve altı kuruluş ilkesi arasında yer almaması da bahsedilen paradoksta, laikliğin demokrasiye tercih edilmesiyle ilişkilidir.<a class="pcalibre pcalibre1" id="_ftnref527"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn527" title=""><sup class="calibre27"><span class="calibre28">[527]</span></sup></a> Oliver Roy, Batı’da laikliğin/sekülerliğin, demokrasinin önkoşulu olarak görülmesine karşın, Türkiye’nin de içinde olduğu Müslüman ülkelerin birçoğunda laikleşme/sekülerleşme süreçlerinin demokrasiye aykırı yollarla gerçekleştirildiğine; “özgürlük” ve “demokrasi”nin devlet otoritarizmine karşı İslâmi kesimden birçok kişinin benimsediği sloganlar olduğuna dikkat çekmiştir.<a class="pcalibre pcalibre1" id="_ftnref528"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn528" title=""><sup class="calibre27"><span class="calibre28">[528]</span></sup></a></span></p>

    <p class="Gvdemetni16"><span class="Gvdemetni17">CHP “kurucu ideoloji”nin (eski düzenin) temsilcisi olarak değerlendirilmektedir ve “İslâmcı korkusu” ile “Atatürk için oy vermek” isteği bu partiyi ayakta tutan dinamikler olarak gözükmektedir.<a class="pcalibre pcalibre1" id="_ftnref529"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn529" title=""><sup class="calibre27"><span class="calibre28">[529]</span></sup></a> Yapılan anket çalışmaları CHP ve AKP seçmenlerini birbirinden ayırt eden en önemli unsurun “dindarlık” olduğunu göstermiştir.<a class="pcalibre pcalibre1" id="_ftnref530"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn530" title=""><sup class="calibre27"><span class="calibre28">[530]</span></sup></a> Örneğin TESEV anketinde, AKP’lilerin % 60’ı, CHP’lilerin ise % 20.9’u kendilerini “Öncelikle Müslüman” olarak işaretlemişlerdir.<a class="pcalibre pcalibre1" id="_ftnref531"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn531" title=""><sup class="calibre27"><span class="calibre28">[531]</span></sup></a> Ayrıca AKP seçmenlerinin kendilerini daha dindar olarak tanımladıkları da tespit edilmiştir.<a class="pcalibre pcalibre1" id="_ftnref532"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn532" title=""><sup class="calibre27"><span class="calibre28">[532]</span></sup></a> Yine aynı ankette laikliği tehdit altında görenlerin en çok % 49 ile CHP’li seçmen olduğu görülmektedir, bunun ardından ANAP-DYP-GP grubunda bu oran % 32’ye, MHP-BBP grubunda % 20.5’e ve AKP seçmeninde % 12’ye düşmektedir. (Türkiye genelinde % 22.1 laikliğin tehdit altında olduğunu, % 73.1 olmadığını söylemiş, % 4.8 ise cevap vermemiştir.)<a class="pcalibre pcalibre1" id="_ftnref533"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn533" title=""><sup class="calibre27"><span class="calibre28">[533]</span></sup></a></span></p>

    <p class="Gvdemetni16"><span class="Gvdemetni17">CHP “laiklik tehdidi” üzerinden politika yaparak tabanının eğilimine uygun hareket etmektedir. Fakat paradoksal durum Avrupa Birliği’ne giriş sürecini desteklemek gibi bir konuda kendini göstermektedir. CHP’nin seçmenlerinin bir bölümünün Avrupa Birliği’ne giriş sürecini desteklediği anketlerden anlaşılmaktadır.<a class="pcalibre pcalibre1" id="_ftnref534"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn534" title=""><sup class="calibre27"><span class="calibre28">[534]</span></sup></a> Ayrıca “kurucu ideoloji”nin önemli unsuru olan Batıcılık açısından da bu süreç bulunmaz fırsat olarak gözükmektedir. Fakat -başka bazı sebeplerle beraber- İslâmi kesimin sivil toplumda güç arttırması için demokratikleşmeye, demokratikleşme için ise Avrupa Birliği sürecine önem veren AKP’ye karşı; bu sürecin, AKP’nin istediği sonuçları vereceğinden çekinen CHP -ve tabanının bir bölümü- bu sürece şüpheli yaklaşmaktadır. Bir yandan Kemalizm’in Batıcılık ilkesi ve yücelttiği Batılı habituslar açısından Avrupa Birliği’nin desteklenmesi gerekmektedir; diğer yandan İslâmi kesimin sivil toplumda güç arttırımı gibi CHP’nin ve tabanının çoğunluğunun istemediği bir sonuç açığa çıkmaktadır. Bu paradoks karşısında, CHP, açık ve net bir tavır yerine, pragmatist bir tutum takınmaktadır. Buna karşı AKP, Avrupa Birliği’ne giriş sürecinde daha istekli bir politika benimsemiş olarak gözükmektedir.</span></p>

    <p class="Gvdemetni16"><span class="Gvdemetni17">CHP’nin Kemalizm’in en önemli siyasi aktörü olması, merkezde bu ideolojinin siyasi parti olarak yegâne taşıyıcısı olduğunu; Kemalist ideolojiye bağlı ve bu ideolojinin etkisi altında olanların, sadece CHP’de oldukları ve CHP’ye blok şekilde oylarını verdiklerini göstermez. Önceden Meclis’te etkili olan ve Atatürkçü düşünceye birçok atıflar yapmış olan ANAP, DYP, DSP ve şu anda -2011- etkili olan MHP ve AKP gibi partilere oy verenler ile bu partilerin milletvekillerinin ve diğer önemli isimlerinin de Kemalizm’in ideolojik aygıtlarıyla şekillendikleri hatırlanmalıdır. MHP’nin ideolojisinin temel unsurlarından olan “milliyetçilik” Kemalizm’in en temel ilkelerinden birisidir. İslâmi dünya görüşünü savunanlar arasında yayılan “karışım kimlik” olgusuna sebep olan unsurların en önemlilerinden biri de devletin, Kemalist ideoloji doğrultusunda eğitim veren ideolojik aygıtları olmuştur. Sonuçta günümüzde de “Kemalizm” Türkiye Cumhuriyeti’nin yönetici zihniyetinin en önemli unsurlarından birisidir. Fakat merkezdeki ideoloji çeşitlenmesi bu ideolojinin aleyhine olmuş; bu ideoloji, önceki dönemdeki, merkezin monolitiğe yakın yapısının ideolojisi olma vasfını kaybetmiştir.</span></p>

    <p class="MsoNoSpacing1"><a class="pcalibre pcalibre1" id="bookmark78"><span class="Gvdemetni12">b. Türk-İslâm Sentezi</span></a></p>

    <p class="Gvdemetni16"><span class="Gvdemetni17">Kemalizm adına benimsenen teleolojik tarih anlayışının gereği olarak, toplumun sekülerleşmesinin doğrusal olarak arttığı bir süreç öngörülmüştür. Dine, Durkheimcı bir rol biçilerek, birleştirici unsur olarak kullanılması zaman zaman Kemalist ideolojiye bağlı bazı uygulamalarda ortaya çıksa da toplumun tutkalı olma vazifesi yüklenen asıl ilke “milliyetçilik” olmuştur. Kemalistler’in birçoğu, klasik modernizm teorilerine uygun olarak “tarihin ileri evreleri”nde dinin rolünün azalmasını beklemişlerdir; bu yüzden İslâm’ı ideolojinin bir parçası yapma, milliyetçilikle İslâm’ı birleştirip eklektik bir ideoloji oluşturmak, laiklik endişesinin en temel endişe olduğu Kemalistler için kabul edilemeyecek bir yaklaşım olmuştur.</span></p>

    <p class="Gvdemetni16"><span class="Gvdemetni17">Kemalizm’in yukarıdan-aşağı toplumu şekillendirme ve teleolojik anlayışla tarihin daha üst merdivenlerine “halkı taşıma” yaklaşımlarına karşı “oyun gücü”nün ortaya çıkmasıyla, halkta taban bulma endişesi önem kazandı. Halkın birçoğunun, benimsediği milliyetçilik ideolojisinin ve kimliğinin önemli bir unsuru olan İslâm’ın, ikisinin birden, zıt görülmeden kucaklandığı yaklaşımların siyasette benimsenmesinin taban bulacağı bir ortam doğdu. Demokrat Parti, Adalet Partisi gibi merkez partilerinin ve 1980 askeri darbesini yapanların yaklaşımlarının içinde de böylesine bir anlayışın izleri görülmektedir. Anavatan Partisi’nin lideri Turgut Özal’ın ellerini başının üstünde birleştirerek farklı eğilimleri birleştirdiğini/kucakladığını beyan ettiği eğilimlerden biri milliyetçilik, diğeri ise muhafazakârlıktı (bununla özellikle İslâmi değerlere atıf yapılmıştır).</span></p>

    <p class="Gvdemetni16"><span class="Gvdemetni17">İslâm’a, ilk dönemlerdeki Kemalist milliyetçilik anlayışından daha ılımlı bakan, milliyetçiliğe ideolojisinde merkezi bir yer veren, birçok anlayış sonradan yaygınlaşmıştır; fakat Türk-İslâm Sentezi’ni parti ideolojisinin merkezi unsuru yapan en önemli siyasi aktör MHP olmuştur. MHP ilk dönemlerinde Turancı ideolojiye daha yakın olmuş ve İslâm’la sentezi ön plana çıkarmayan bir milliyetçilik anlayışını benimsemişse de sonradan, İslâmi unsurlara söylemlerinde daha çok yer vermiştir. Bu partinin lideri Alparslan Türkeş’in 1969 yılında söylediği “Biz Tanrı Dağı kadar Türk, Hira Dağı kadar Müslümanız. Her iki felsefe bizim şiarımızdır” sözü parti ideolojisini ifade eden ünlü bir söz olmuştur. Partinin Türk-İslâm Sentezi’ne yönelme sürecinde İslâmcılık ile sentezi kabul etmeyen bir milliyetçilik anlayışına sahip Nihal Atsız ve arkadaşları ise partiden ayrılmışlardır.<a class="pcalibre pcalibre1" id="_ftnref535"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn535" title=""><sup class="calibre27"><span class="calibre28">[535]</span></sup></a> MHP’nin “üç hilali” parti amblemi olarak seçmesi, tarikatlar ve dindar kesimlerle yakınlık kurması ve de onlardan destek alması, MHP’li eylemcilerin hapiste Kuran’ı Kerim kursları düzenlemesi, din eğitimi vermeleri/almaları da milliyetçiliği İslâm’la sentezlemelerinin örnekleridir. Türkeş’in “Milliyetçiliği reddeden bir dincilik anlayışı bize yabancıdır, bizim dışımızdadır... Türklükle İslâmiyet, bin yıldan beri aynı mukaddes potada kaynaşmış, etle tırnak misali ayrılması imkânsız bir hale gelmiştir” sözü de bahsedilen sentezin bir göstergesidir.<a class="pcalibre pcalibre1" id="_ftnref536"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn536" title=""><sup class="calibre27"><span class="calibre28">[536]</span></sup></a></span></p>

    <p class="Gvdemetni16"><span class="Gvdemetni17">MHP 1965’te % 2.2, 1969’da % 3, 1973’te % 3.4, 1977’de % 6.4 oy almıştır.<a class="pcalibre pcalibre1" id="_ftnref537"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn537" title=""><sup class="calibre27"><span class="calibre28">[537]</span></sup></a> (1961’de % 14’e yakın oy alınan Cumhuriyetçi Köylü Millet Partisi’nin -CKMP- partisinin ideolojisinde Türk-İslâm Sentezi değil milliyetçilik ideolojisi hâkimdi.) 1970’lerde kurulan Milliyetçi Cephe hükümetlerinde birkaç tane bakanlık alan ve bürokraside kendi kadrolarını yükselten MHP’nin ideolojisi merkezde etkili olmuştur. Fakat 1990’lardan sonra MHP’nin artan oy oranları, 1980’lerden sonra merkezde ideoloji çeşitliliğinin oluştuğunu desteklemektedir. MHP 1999’da % 18 (129 milletvekili) oy alarak tarihinin en büyük çıkışını yapmış ve iktidarın ortağı olup birçok bakanlık almış, 2002’de % 8,4 oy alıp barajın altında kalmış, 2007’de % 14,3 (71 milletvekili) oy oranıyla barajı geçebilen üç partiden biri olmuştur.<a class="pcalibre pcalibre1" id="_ftnref538"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn538" title=""><sup class="calibre27"><span class="calibre28">[538]</span></sup></a> MHP’nin oy artışına sebep olan unsurların başında 1980’li yıllarda başlayan PKK’ya bağlı olayların ve Kürt ayrılıkçı hareketinin geldiği yaygın kanaattir.<a class="pcalibre pcalibre1" id="_ftnref539"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn539" title=""><sup class="calibre27"><span class="calibre28">[539]</span></sup></a></span></p>

    <p class="Gvdemetni16"><span class="Gvdemetni17">Modernizmin önemli bir unsuru olan liberalizmle İslâm’ın ittifakını temsil eden AKP’ye karşı; MHP, modernizmin önemli bir unsuru olan milliyetçilikle İslâm’ın ittifakını temsil etmektedir. AKP’nin yönetici kadroları açısından İslâmi unsurun liberalizme göre ontolojik önceliğine karşı, MHP’deki İslâmi ve Türk unsurlar arasında böylesi bir ontolojik önceliğin belirgin olmadığı, daha kaynaşmış bir yapı gözükmektedir. MHP’nin milliyetçilik ortak paydasında buluşması mümkün olduğundan DSP ile koalisyon kurduğu söylenebilir; birçok kişinin CHP’nin gelecekteki muhtemel koalisyon ortağı olarak MHP’yi görmesinin sebeplerinden birisi de bu milliyetçilik ortak paydasıdır. Diğer yandan MHP, Türk-İslâm Sentezi ideolojisindeki İslâm unsuruyla AKP ile de ortak bir paydaya sahip olarak, şu an (2011) itibariyle Meclis’teki grubu olan partiler arasında, ilerde aynı partilerin Meclis’te gruba sahip olacağı farz edilirse ve bir koalisyon gerekli olursa, en esnek ideolojiye sahip parti olarak gözükmektedir. (Koalisyonlarda bu ideolojik esneklikler dışında birçok unsur da rol oynadığı için iddialı bir tahmin yapmak mümkün değildir.)</span></p>

    <p class="Gvdemetni16"><span class="Gvdemetni17">AKP’nin AB’ye giriş yönündeki kararlı tavrına, küreselleşmenin nimetlerinden faydalanmaya istekli politikalarına ve İslâmi değerlerle liberalizmin bir sentezini oluşturmasına karşın MHP, Meclis’te grubu olan partiler arasında AB’ye ve küreselleşme sürecine -bunlara karşı apaçık bir karşı pozisyonu benimsemese de- en şüpheci yaklaşan parti görünümündedir. MHP, AB süreci “bahane edilerek” Kürtçe eğitim yapılması, Kıbrıs konusunda “taviz verilmesi” gibi hususlardan tedirginlik duyarak AB sürecine karşı eleştirel yaklaşmıştır.<a class="pcalibre pcalibre1" id="_ftnref540"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn540" title=""><sup class="calibre27"><span class="calibre28">[540]</span></sup></a> Milliyetçilik, ulus olarak isimlendirilen toplumda bölünmeleri istemeyen; ulus içinde dil, ortak tarih, ülkü gibi ilkeler temelinde birlik öngören, ulus-altı ve ulus-üstü bağlılıkları ortak ulus kimliğinden kopartıcı etkiler olarak değerlendirip tehlikeli bulan bir ideolojidir.<a class="pcalibre pcalibre1" id="_ftnref541"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn541" title=""><sup class="calibre27"><span class="calibre28">[541]</span></sup></a> Avrupa Birliği’ne giriş sürecinde Kürtçe ile ilgili açılımların ulusun en önemli birlik ilkelerinden kabul edilen dil birliğini aşındıracağı, ayrıca hem ulus-altı kimlik olarak Kürt kimliğini, hem ulus-üstü kimlik olarak Avrupalılığı güçlendireceği endişeleri; milliyetçi ideoloji adına neden AB sürecine şüpheyle bakıldığını açıklamaktadır. Bu endişeler, MHP’nin “AB’ye teslim olma” söylemiyle AKP’ye karşı eleştiriler yöneltmesine sebep olmaktadır.<a class="pcalibre pcalibre1" id="_ftnref542"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn542" title=""><sup class="calibre27"><span class="calibre28">[542]</span></sup></a> CHP’de AB sürecinin toplumun sekülerleşmesi sürecine zarar vereceği endişesinin ön plana çıkmasına karşı, MHP’de bu sürecin “Kürt sorunu”nu arttıracağı endişesi ön plana çıkmaktadır.</span></p>

    <p class="Gvdemetni16"><span class="Gvdemetni17">MHP, milliyetçiliğin, dine karşı bir ideoloji olarak konumlandırılmasına karşıt bir pozisyonu ve Kemalist yorumun tekelinden kurtarılmasını temsil etmektedir. MHP’nin 1980 öncesi döneme göre artan gücü, merkezdeki ideoloji çeşitlenmesinin bir göstergesidir. Merkezdeki Türk-İslâm ideolojisinin en önemli taşıyıcısı olan MHP, bir yönüyle İslâm dışında bir ideolojinin temsilcisi, bir yönüyle İslâmi ideolojinin bir taşıyıcısıdır. İslâmi değerleri benimsemiş kesimden önemli bir tabanı olan MHP, yaptığı koalisyonlarda, İslâmi değerleri benimseyen kadrolarının bürokraside görev almalarını sağlamıştır. MHP, bir yönüyle, İslâmi dünya görüşünün merkeze taşınmasının araçlarından birisi de olmaktadır.</span></p>

    <p class="MsoNoSpacing1"><a class="pcalibre pcalibre1" id="bookmark79"><span class="Gvdemetni12">c. Neo-liberalizm</span></a></p>

    <p class="Gvdemetni16"><span class="Gvdemetni17">Daha önceden değinildiği gibi Amerika/Reagan ve İngiltere/Thatcher gibi önemli uluslararası aktörlerle yayılan Neo-liberalizm, Türkiye’de Özal’la önemli bir çıkış yaptı. Özal için piyasa ekonomisinin gereğince işlemesi en temel konuydu ve yasalara bağlılıktan veya sendikal haklardan da daha önemliydi. Bu konudaki tavrını hem söylemi hem de davranışlarıyla açıkça ortaya koydu.<a class="pcalibre pcalibre1" id="_ftnref543"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn543" title=""><sup class="calibre27"><span class="calibre28">[543]</span></sup></a> Özal, benimsediği pragmatizm ile Türkiye’nin ekonomisinin dışa açılmasında ve toplumun “transformasyon” yaşamasında önemli bir aktör oldu. Özal’ın, siyasetin gücünü kullanarak yaptığı değişiklikler, toplumun siyasetten bağımsızlaşma sürecine hız verdi. Sivil toplumu güçlü kılan en önemli unsurlardan biri; aktörlerinin, piyasa ekonomisi aracılığıyla değişimi yönlendirebilmesidir.<a class="pcalibre pcalibre1" id="_ftnref544"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn544" title=""><sup class="calibre27"><span class="calibre28">[544]</span></sup></a> Türkiye ekonomisinin küreselleşme sürecinin hızlandığı 1980’li yılların, önemli bir dönüm noktası olduğu süreç; ihracat ve ithalatın arttırılması suretiyle dış sisteme daha çok entegre olunarak, devletin ekonomideki rolü azaltılarak, özelleşmeler gerçekleştirilerek, özel sektör büyütülerek ve bu süreci destekleyen IMF gibi kurumlarla işbirliği devam ettirilerek 1990’lı ve 2000’li yıllarda da sürdü. IMF ve Dünya Bankası gibi önemli uluslararası aktörlerin Neo-liberal politikaları benimsemeleri, bu ideolojinin dünyada yayılmasında önemlidir. 1980’ler ve sonrasında Türkiye’de de IMF, Dünya Bankası ve OECD’den gelen para akışı ve bu kurumların hükümetlerle yaptıkları ekonomik programlar Neo-liberal yapılanmaların oluşumunda kritik öneme sahip oldu.<a class="pcalibre pcalibre1" id="_ftnref545"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn545" title=""><sup class="calibre27"><span class="calibre28">[545]</span></sup></a></span></p>

    <p class="Gvdemetni16"><span class="Gvdemetni17">Neo-liberalizmin dünyaya yayılmasında önemli aktörler olan Thatcher, Reagan ve Bush hükümetleri ekonomik liberalizmle, din ve aile gibi değerlere atıf yapan Neo-muhafazakârlığı harmanlamışlardı.<a class="pcalibre pcalibre1" id="_ftnref546"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn546" title=""><sup class="calibre27"><span class="calibre28">[546]</span></sup></a> Türkiye’nin 1980’lerden sonraki tek parti iktidarlarını oluşturan ANAP ve AKP hükümetlerinde de aynı harmanlamaya -AKP’de muhafazakârlığın oranı daha yüksek bir şekilde- tanık olunmuştur. AKP, ANAP gibi, AB sürecini de destekleyerek Neo-liberalizme yakın bir çizgiyi sürdürdü. (Bu desteğin, ekonomik liberalizmle beraber siyasal liberalizmi de kapsadığına dikkat edilmelidir.) Kemalizm’in rol modeli olan Batı’ya liberal değerler hâkimdi; bu ise Kemalizm’in laiklik/sekülerlik gibi ilkeleri adına sivil toplumu baskı altında tutmak isteyenlere karşı Kemalizm’in de benimsediği rol modele atıf yaparak merkezin baskısından korunmayı mümkün kılıyordu. Kemalistler’in genel tavrı, sekülerleşme endişesini ön plana alarak İslâmi değerler etrafında örgütlenmiş cemaatler, dernekler, gruplar gibi yapılanmaları baskı altında tutmaktı. Liberaller ise demokrasi endişesini ön plana çıkartarak, sivil toplumun merkezden bağımsızlaşacağı yapıyı oluşturmaya çalıştılar; bunun sonucu ise toplumda etkili olan İslâmi cemaatlerin güç kazanması oldu. İslâmi kesimin önemli bir bölümünün, siyasette liberalizmi desteklemelerinde ise kendileri açısından avantajlı bu durumu tespitleri etkili oldu. İslâmi dünya görüşünü merkeze taşıyan en önemli aktör olarak gözüken AKP’nin liberalizmle İslâmi değerleri harmanlamasının ve İslâmi kesimlerin “ötekisi” olan Batı ile kaynaşmanın en önemli projesi olan Avrupa Birliği’ni desteklemesinin önemli sebepleri arasında da liberalizmin İslâmi kesime sağladığı bahsedilen fırsat alanları vardır. Fakat AKP’nin bu politikasının, sivil toplumda İslâmi cemaatlerin, grupların ve bireylerin güç kazanmasının önünü açmasına karşılık; diğer yandan, devletin, şiddet kullanarak ele geçirilmesi suretiyle Ehli Sünnet İslâm’a referanslarla düzenlenmesi projesinden -“devrimci İslâm” olarak adlandırılan projeden- Türkiye’yi iyice uzaklaştırdığına dikkat edilmelidir. Sonuçta AKP’nin, AB’ye girmeyi temel bir politika olarak benimsemesinin ve diğer liberal politikalarının, devletin hukuki yapısının dine referansla kurulmaması gerektiğini söyleyen “laiklik” ilkesini desteklediği, fakat sivil toplumun dinden uzaklaşarak dünyevileşmesi anlamında “sekülerlik” ilkesine zıt sonuçlar verdiği kanaatindeyim.</span></p>

    <p class="Gvdemetni16"><span class="Gvdemetni17">Liberalizmin benimsenmesi 1980’lerden sonra iktidar olmuş ANAP veya bu çizgiye yakın DYP gibi Neo-muhafazakâr olarak isimlendirilebilecek partilerle veya siyasal İslâm’ın tüm Türkiye Cumhuriyeti tarihindeki en önemli aktörü olarak kabul edebileceğimiz AKP ile sınırlı değildir. 1990’ların başında Sovyetler’in çöküşünden sonra liberalizmin en önemli rakibi olarak gözüken sosyalizmin büyük ölçüde güç kaybettiği süreç yaşandı; bu olgu 1980’lerdeki liberalizmin yaygınlaşmasıyla birleşince liberalizmle ifade edilen değerler/politikalar yükselişlerini hızlandırdılar. Dünyada ve Türkiye’de yükselen liberal değerler, Kemalizm’in Meclis’teki en önemli aktörü CHP’yi, Türk-İslâm Sentezi’nin en önemli aktörü MHP’yi de etkiledi. Bu partiler yapılan özelleştirmelere ve bireysel hakları arttıracak yasal düzenlemelere karşı bazı eleştiriler getirdilerse de iktidar ortağı oldukları zaman ne bir devletleştirme hamlesini hayata geçirdiler ne liberal ilkeler aleyhine ciddi yasa düzenlemelerine teşebbüs ettiler ne de AB sürecini durdurmaya kalktılar. Genel olarak bakıldığında CHP’nin liberalizm ideolojisinden çok, bu ideolojinin unsurlarının sekülerleşme sürecine zarar vermesinden, MHP’nin ise Kürt sorununu kendisinin istemeyeceği şekilde geliştirmesinden çekindiği, fakat kendi korktukları sonuçlar olmayacak olsa; liberalizmin özelleştirme, serbest ticaret, devletin ekonomideki rolünün küçülmesi gibi ekonomik ve birey haklarının güçlendirilmesi gibi siyasi ilkelerinden ciddi boyutta rahatsızlık duymayacakları söylenebilir.</span></p>

    <p class="Gvdemetni16"><span class="Gvdemetni17">Sonuçta Kemalizm, Türk-İslâm Sentezi ve İslâm ideolojilerini benimseyenlerin, liberalizmle ifade edilen ilkelere karşı ontolojik öncelikleri vardır; fakat bu daha derin kaygılarına zarar gelmeyeceğine kanaat getirdikleri zaman liberalizmin birçok ilkesine yönelik açık bir karşıtlıkları da yoktur, özellikle ekonomik liberal değerleri -sosyalizm gibi- kategorik olarak bir inkâr içinde değillerdir. Bunun yanında liberal ilkelerin, geri kalan tüm ideolojilerin ilkelerinden ontolojik önceliği olduğunu savunan bir kesim de vardır. Eğer</span></p>

    <p class="Gvdemetni16"><span class="Gvdemetni17">Türkiye’nin bugünkü durumunda, bu üç ideolojiye yakın olanların, kendilerininki dışında üzerinde konsensüse varacakları bir ideoloji aranacak olsa, bu vasfa sahip tek ideoloji olarak -özellikle ekonomik- liberalizm gözükmektedir. Sırf bu olgu bile 1980’ler sonrası Türkiyesi’nin yönetici zihniyetinde yükselen en önemli bileşenlerden birinin Neo-liberalizm olduğunu göstermektedir.</span></p>

    <p class="Gvdemetni16"><span class="Gvdemetni17">Anketlerde “Türkiye’nin en önemli sorunu nedir” diye sorulduğunda birinci cevap “İşsizlik”, ikinci cevap ise “Enflasyon/Hayat pahalılığı” olmaktadır.<a class="pcalibre pcalibre1" id="_ftnref547"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn547" title=""><sup class="calibre27"><span class="calibre28">[547]</span></sup></a> Yabancı yatırımın getirilmesi veya dış ticaretin arttırılması gibi liberalizmle ilişkili söylemler, 1980’lerden sonra iktidara tek parti veya koalisyon ortağı olarak gelen her partinin benimsediği politikalar olmuştur. Kısacası liberal yaklaşımlar, toplumun en önemli sorun olarak gördüklerini çözmekte, geniş bir kesim tarafından doğru reçeteler olarak benimsenmektedir. Bu sorunların çözümünde bazı partiler özelleştirmelere karşı çıkmak gibi liberalizme uzak gözüken yaklaşımlar benimsemişlerdir; fakat özelleştirmelere karşı çıkan Meclis’te grubu olan partilerin hiçbiri KİT’lerin sayısının arttırılması, devletin yeni sektörlere girmesi, gümrük duvarlarının yükseltilmesi, yabancı yatırımların zorlaştırılması gibi ekonomik liberalizmin ilkeleri aleyhinde ve birey haklarını devletin lehine kısıtlayan yeni yasal düzenlemeler yapılması<a class="pcalibre pcalibre1" id="_ftnref548"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn548" title=""><sup class="calibre27"><span class="calibre28">[548]</span></sup></a> veya AB’nin Kopenhag Kriterleri’nin benimsenmemesi gibi -bu konuyla ilgili sekülerlik ve Güneydoğu ile ilişkili sorunlardan kaynaklı şüpheler ifade edilse de- siyasi liberalizmin perspektiflerine aykırı gözükebilecek görüşler temelinde -bazı istisnalar olsa da- siyaset belirlememiş ve parti programlarını oluşturmamışlardır. Aslında bu olgu bile liberalizmin, kimi ilkelerini eleştirenler dahil, Türkiye’deki kesimlerin birçoğu üzerinde nasıl geniş kabul görmüş bir ideoloji haline dönüştüğünü göstermektedir. Türkiye’nin yönetici zihniyetinde bu ideolojinin yükselmesi de önceden merkezin ideolojisinde tekele yakın hâkimiyeti olan Kemalizm’in aleyhine olmuştur. Liberal değerlere atıf yapılarak yapılan uygulamalar, Kemalizm’in laiklik/sekülerlik ilkeleri adına gerçekleşen kontrolcü/baskıcı reflekslerin aşılmasında İslâmi kesime yardımcı olmuştur; kısacası önceden bahsettiğim “laiklik ve demokrasi paradoksu”nda, liberalizm ile demokrasiye verilen önemin yükseltilmesi, laiklik adına konulan “engeller”in aşılmasını sağlamıştır. Bundan ise İslâmi kesim istifade etmiştir.</span></p>

    <p class="MsoNoSpacing1"><span class="Gvdemetni12">d. İslâm</span></p>

    <p class="Gvdemetni16"><span class="Gvdemetni17">1946’da “oyun gücü”nün ortaya çıkmasıyla CHP daha iktidardayken toplumun yönetici kesimlerinin İslâm’la ilişkisinde farklılaşmalar başladı. Cemaleddin Afgani ve Muhammed Abduh’tan etkiler alan, ilahiyat fakültesi dekanlığı yapan Şemseddin Günaltay’ın 1949’da CHP iktidarında başbakan olması da bunun bir göstergesidir. Daha sonra DP ve AP hükümetleri, İslâmi kesimden cemaatlerle, gruplarla olumlu ilişkiler kurdular ve bunlardan bazı kimseleri Meclis’e taşıdılar. Fakat İslâmi değerlerle ilgili endişeler temelinde kurulan, birçok kişinin -etkili bir hareket olarak- siyasal İslâm’ın başlangıcı olarak nitelediği, bu ideolojiyi merkeze taşımaya odaklanan ve tarihsel süreç içinde bunu başaran girişim 1970’lerde Necmettin Erbakan ve arkadaşlarınca kurulan Milli Nizam Partisi (MNP) oldu. İskender Paşa Cemaati’nin şeyhi Mehmet Zahit Kotku’nun teşvik ve desteği bu hareketin oluşumuna vücut verdi.<a class="pcalibre pcalibre1" id="_ftnref549"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn549" title=""><sup class="calibre27"><span class="calibre28">[549]</span></sup></a> 1971 yılında, askeri darbenin hemen ardından Anayasa Mahkemesi laikliğe aykırılık gerekçesiyle MNP’yi kapattı; daha sonra bu partinin yerine kurulan birçok parti de aynı akıbete uğradı.<a class="pcalibre pcalibre1" id="_ftnref550"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn550" title=""><sup class="calibre27"><span class="calibre28">[550]</span></sup></a> Milli Selamet Partisi 1972’de kurulup askeri darbenin ardından 1981’de kapatıldı, Refah Partisi 1983’te kurulup 1998’de kapatıldı, Fazilet Partisi 1997’de kurulup 2001’de kapatıldı, bu partinin devamı niteliğindeki 2001’de kurulan Saadet Partisi ve bu partiden ayrılanların çekirdek kadrosunu oluşturup farklı bir çizgiyi temsil eden AKP ise hâlâ siyasi hayatlarını devam ettirmektedirler.<a class="pcalibre pcalibre1" id="_ftnref551"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn551" title=""><sup class="calibre27"><span class="calibre28">[551]</span></sup></a></span></p>

    <p class="Gvdemetni16"><span class="Gvdemetni17">MSP, 1973 seçimlerinde toplam oyların % 11,8’ini, 1977 seçimlerinde % 8,6’sını kazandı.<a class="pcalibre pcalibre1" id="_ftnref552"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn552" title=""><sup class="calibre27"><span class="calibre28">[552]</span></sup></a> Önce 1974’te CHP ile bir koalisyon kurup altı bakanlık aldı, daha sonra AP Genel Başkanı Süleyman Demirel’in başbakan olduğu ve MHP’nin de içinde yer aldığı Milli Cephe hükümetlerinde yer alarak bazı bakanlıkları elde etti. Daha önceden Kemalist ideolojiye karşı siyasal çıkışlar olmuş olsa da siyasal sistem içinde kalarak İslâmi değerler temelli siyasi çıkışı ilk kurumsallaştıran ve tabanının oylarıyla İslâmi ideolojiyi ilk kez merkeze/yönetime taşıyan kurum MSP oldu. Böylece MSP, merkezde/yönetimde bir ideoloji çeşitlenmesine 1970’li yıllarda sebep oldu. Fakat 1980’lerden sonra oluşan ideoloji çeşitlenmesine göre ve siyasal İslâm olarak nitelenen partilerin yönetimde söz sahibi olma derecelerine göre bu hayli düşük orandadır.</span></p>

    <p class="Gvdemetni16"><span class="Gvdemetni17">MSP kapatılınca yerine kurulan RP, 1994 yerel seçimlerinde, siyasal İslâm olarak nitelenen partilerin ilk büyük çıkışını yaptı; parti, oyların % 19’unu aldı ve İstanbul, Ankara dahil 28 ilde belediye başkanlıklarını kazandı.<a class="pcalibre pcalibre1" id="_ftnref553"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn553" title=""><sup class="calibre27"><span class="calibre28">[553]</span></sup></a> 1995 genel seçimlerinde ise RP % 21,4 oy oranıyla birinci parti çıktı.<a class="pcalibre pcalibre1" id="_ftnref554"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn554" title=""><sup class="calibre27"><span class="calibre28">[554]</span></sup></a> Böylece ilk defa, Kemalist ideolojinin “ötekisi” olan bir parti bir seçimde birinci çıkmış oldu. RP lideri Erbakan, DYP ile kurulan koalisyonda başbakan oldu. İslâmi ideolojinin, yönetici zihniyetin önemli bir unsuru olmasına yönelik bu çıkış, merkezin, siyasi partiler dışındaki diğer aktörlerinin de çabalarıyla etkisizleştirildi. Bu aktörler özellikle ordu, Cumhurbaşkanı Demirel, kapatma davasını açan Yargıtay Başsavcısı ve Anayasa Mahkemesi’ydi. Birçok kişinin “post-modern darbe” ve “28 Şubat süreci” olarak adlandırdığı süreçteki kritik olay 28 Şubat 1997’de Milli Güvenlik Kurulu’nda (MGK), askerlerin, bir ültimatom şeklinde, 18 maddelik iç güvenliğin tehdit edildiğine dair listeyi Erbakan’a imzalatmaya çalışması oldu. Erbakan, biraz direnmesine rağmen 5 Mart 1997’de imzayı attı. Şubat 1997 içinde ordunun, Sincan’da tankları yürüterek “balans ayarı” yapması gibi güç gösterileri de ordunun kararlılığını gösteren, bu sürecin parçası eylemlerdi.<a class="pcalibre pcalibre1" id="_ftnref555"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn555" title=""><sup class="calibre27"><span class="calibre28">[555]</span></sup></a> Ordu 19 gazete, 20 televizyon istasyonu, 51 radyo istasyonu, 110 dergi, 800 okul, 2500 dernek ve 1200 öğrenci yurdunun “irticai” yapılanmayı desteklediklerini duyurdu, bunları hedef tahtasına koydu ve basının geri kalanıyla, ayrıca YÖK gibi kurumlarla işbirliğine yöneldi.<a class="pcalibre pcalibre1" id="_ftnref556"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn556" title=""><sup class="calibre27"><span class="calibre28">[556]</span></sup></a> Bu arada askeri darbe gibi olasılıklardan çekinen Erbakan, iktidar ortağı partinin lideri Tansu Çiller’e başbakanlığı devredip, iktidar ortağı kalmaya çalıştı ve bu niyetle Haziran 1997’de başbakanlıktan istifa etti. Fakat Cumhurbaşkanı Demirel, hükümeti kurma vazifesini başkasına verdi ve koalisyon partilerinden kopan milletvekillerinin de desteğiyle bu koalisyon bitti/bitirildi. Merkezin diğer önemli bir aktörü olan Anayasa Mahkemesi ise Ocak 1998’de RP’yi laiklik karşıtı eylemlerin odağı olduğu gerekçesiyle kapattı; partinin lideri Erbakan’a ise beş yıl siyaset yasağı getirildi.<a class="pcalibre pcalibre1" id="_ftnref557"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn557" title=""><sup class="calibre27"><span class="calibre28">[557]</span></sup></a> RP, genel seçimden birinci çıkarak siyasal İslâm’ın en büyük başarısını gerçekleştirmiş ve kadrolarını bürokraside kritik yerlere taşımakta kısmen başarılı olmuş olsa da merkezin yönetici zihniyetinde, seçimdeki başarısıyla orantılı bir ideoloji çeşitlenmesi oluşturamadı.</span></p>

    <p class="Gvdemetni16"><span class="Gvdemetni17">28 Şubat sürecinin önemli sonuçlarından biri, siyasal İslâm’da bölünmenin yaşanması oldu. Bu bölünme hemen olmadı; önce Erbakan’ın manevi liderliği altında FP kuruldu. Bu parti girdiği 1999 seçimlerinden oy oranlarını düşürerek % 15,4 oy aldı.<a class="pcalibre pcalibre1" id="_ftnref558"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn558" title=""><sup class="calibre27"><span class="calibre28">[558]</span></sup></a> Bu partinin yine kapatılması üzerine ise biri yine Erbakan’ın manevi liderliğinde, kapatılan partinin devamı niteliğinde SP ve diğeri kapatılan partinin kadrolarının öncülüğünde, fakat birçok açıdan ciddi farklılıkları da olan AKP kuruldu. AKP, 28 Şubat sürecinde yaşananlardan ve parti kapatmalarından önemli dersler çıkardı; hükümet kurmanın ülkeyi idare etmek için yetmediğini anladı.<a class="pcalibre pcalibre1" id="_ftnref559"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn559" title=""><sup class="calibre27"><span class="calibre28">[559]</span></sup></a> Ordu, Anayasa Mahkemesi, Cumhurbaşkanı gibi merkezin diğer aktörlerinin, hükümet olsalar bile diledikleri düzenlemeleri yapmalarına engel olabilecekleri önceki tecrübelerden belliydi. Buna karşın AB süreci, siyasal liberalizmle ilgili ilkelerin yasallaşmasını ve uygulanmasını, böylece Avrupa tipi bir demokrasiyle ordunun siyasetteki müdahalesinin yok edilmesini ve halkın oylarıyla aşağıdan-yukarı iktidarı taşıyan siyasi partilerin, toplumun yönetimindeki daha önemli aktörler olmasını destekliyordu. Ekonomik liberalizme dair ilkeler ise sivil toplumdaki İslâmi değerleri benimsemiş aktörlerin daha rahat hareket etmelerine olanak tanıyordu, ayrıca bu ilkelerin uygulanması TÜSİAD gibi önemli aktörlerin bu parti hakkındaki kuşkularını azaltacak nitelikteydi. Ayrıca ekonomik liberalizmin uygulanmasının, halkın zenginleşmesini sağlayacağına; bunun ise en önemli sorunlarının ekonomik olduğunu ifade eden halkın, oylarını almakta aracı olacağına da AKP’nin kanaat getirdiği gözükmektedir. Bunun sonucunda AKP, siyasal İslâm’ın Batı karşıtı retoriğini terk etti, küreselleşmeyi sorun değil fırsat olarak değerlendirdi; sık sık atıfta bulundukları ve kadrolarından bir kısmını partilerine aldıkları Özal gibi -Özal’dan dozu daha yüksek oranda- muhafazakârlıkla liberalizmin bir sentezini yaptılar. İslâmi değerlere sahip çıktıkları gibi Batı ile bütünleşmedeki en önemli siyasi proje olan AB sürecinin önderliğine de soyundular. AKP’nin yaklaşımları, birçok kişinin bu partiyi liberal İslâm’ın başarılı bir örneği olarak nitelemesine sebep oldu.<a class="pcalibre pcalibre1" id="_ftnref560"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn560" title=""><sup class="calibre27"><span class="calibre28">[560]</span></sup></a></span></p>

    <p class="Gvdemetni16"><span class="Gvdemetni17">AKP’nin muhafazakârlıkla liberalizmi kendisine has bir şekilde evlendirmesi gerekli etkiyi gösterdi. Ayrıca 28 Şubat sürecinde hapse atılan, eski İstanbul Belediye Başkanı Tayyip Erdoğan’ın mağdurluğu, dinamikliği, etkileyiciliği, siyasal İslâm’ın eski retoriğini terk etmesi de önemliydi. Erdoğan, İstanbul Belediye Başkanıyken pragmatizmin ne kadar işe yaradığını deneyerek görmüştü; bu tecrübesini partisine taşıdı.<a class="pcalibre pcalibre1" id="_ftnref561"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn561" title=""><sup class="calibre27"><span class="calibre28">[561]</span></sup></a> AKP’den önceki üç parti koalisyonunda Cumhuriyet tarihinin en büyük krizlerinden biri olan 2002 ekonomik krizinin yaşanmasından doğan konjonktür, AKP’nin büyük seçim başarılarını destekleyen önemli bir faktör oldu.<a class="pcalibre pcalibre1" id="_ftnref562"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn562" title=""><sup class="calibre27"><span class="calibre28">[562]</span></sup></a> Sonuçta AKP, 2002 seçimlerinde % 34,3 ve 2007 seçimlerinde % 46,6 oy alarak tek başına iktidar oldu.<a class="pcalibre pcalibre1" id="_ftnref563"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn563" title=""><sup class="calibre27"><span class="calibre28">[563]</span></sup></a> Ayrıca iki yerel seçimden de birinci parti olarak çıktı ve 2010’daki referandumda istediği onayı almayı becerdi. Partinin Erdoğan’dan sonraki ikinci adamı olan Abdullah Gül Ağustos 2007’de cumhurbaşkanı oldu; böylece İslâmi dünya görüşüne sahip bir kişi yönetimin diğer önemli bir kurumunun başına geçti. Cumhurbaşkanı’nın, Anayasa Mahkemesi üyelerini ve YÖK gibi kurumların üyelerini atama hususundaki yetkileri gibi sistemin tanıdığı haklarla; bu görüşün, merkezdeki kadrolar arasındaki yayılması sürmektedir. RP’nin hükümet olup iktidar olamamasıyla ilgili sorunu AKP yaşamadı; liberalizmle yaptığı evlilik, AB sürecini desteklemesiyle aldığı dış destek, kendisini hem ordunun müdahalesinden korudu hem de halkın desteğini almasına katkı sağladı. AKP, hem İslâmi kesimin sivil toplumdaki gücünü arttırmayı hem de ekonomik büyümeyi gerçekleştirip iktidarını sağlamlaştırmayı becerebildi. AKP ile yönetici zihniyetteki çeşitlenme iyice arttı; hem Özal’ın merkezin ideolojisi olarak yükselttiği liberalizmin yönetimin ideolojisi olmaktaki rolü iyice pekiştirildi hem İslâmi dünya görüşüne sahip kişiler Cumhuriyet tarihinde hiç olmadığı kadar merkezde/yönetimde yer aldılar. Sonuçta İslâmi dünya görüşü sivil toplumda olduğu gibi merkezde de gücünü arttırdı.</span></p>

    <h3 class="calibre100" id="calibre_toc_74"><a class="pcalibre pcalibre1" id="bookmark81"><span class="Gvdemetni12"><span class="calibre33">2. İslâmi Kesim, “Karışım Kimlikler” ve Kamusal Alanda Çeşitlenme</span></span></a></h3>

    <p class="Gvdemetni16"><span class="Gvdemetni17">Türkiye’deki AKP, Mısır’ın Müslüman Kardeşler’i, Hindistan’ın Cemaat-i İslâmi’si, Afganistan’ın Taliban’ı; hepsi “siyasal İslâm” veya “İslâm” ortak başlığında incelenseler de birbirlerinden hayli farklıdırlar. Türkiye’nin siyasal İslâm’ı, laik bir devletin koyduğu kurallara göre hareket eden, demokratik bir sistem içinde halkın oylarıyla güç elde etmiş, aşağıdan-yukarıya doğru bir harekettir. Halkın oylarından güç alan Türk siyasal İslâm’ını faklı kılan dinamiklerin önemli bir bölümü, toplumun geniş bir kesiminde ve İslâmi kesim olarak anılan kısmında ortaya çıkan “karışım kimlik” olgusuyla bağlantılıdır. Sonuçta “karışım kimlikler” ile olguları tespit etmek; hem toplumun önemli bir kesimini analiz etmek hem de siyasal İslâm’ı daha iyi anlamak demektir. Türkiye’deki siyasal İslâm’ın en etkili aktörü AKP’nin, İslâmi değerleri liberalizmle; Türk siyasetinin diğer önemli bir aktörü MHP’nin ise İslâmi değerleri milliyetçilikle harmanlamasının altında toplumda ortaya çıkan “karışım kimlik” olgusunun önemli bir rolü vardır.<a class="pcalibre pcalibre1" id="_ftnref564"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn564" title=""><sup class="calibre27"><span class="calibre28">[564]</span></sup></a> “Karışım kimlik” (literatürde “melez kimlik” olarak da anılır) bir kültürün diğeri tarafından özümsenmesi değildir, fakat yeni bir olgudur.<a class="pcalibre pcalibre1" id="_ftnref565"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn565" title=""><sup class="calibre27"><span class="calibre28">[565]</span></sup></a> Karışımı, zıt olarak konumlandırılanları (İslâmi ve modern, milliyetçi ve ümmetçi gibi) beraber içermeyi ve uzlaşmayı dışlayan; sadece ikili zıtlıklara ve dışlamalara odaklanan -Gadamerci şekilde ifade etmem gerekirse- “engelleyici önyargılar” ile yapılan hermenötik yaklaşımlar, “karışım kimlikler” ile ilgili söylemle yapılan hermenötik yaklaşım kadar toplumsal olguları değerlendirmekte başarılı olamaz. Örneğin, “karışım kimlikler” ile olguyu göz önünde bulundurmayanlar, AKP’nin liberal politikaları benimsemesini salt bir “takiyye” (dinen meşru olduğu iddia edilen hile) olarak görmekle; AKP’nin yönetici kadrolarının ve AKP tabanının önemli bir bölümü olan İslâmi kesimin kimliklerinde, ekonomik liberalizmin temel bir unsura dönüşmesinin bundaki etkisini saptayamamaktadırlar.</span></p>

    <p class="Gvdemetni16"><span class="Gvdemetni17">Türkiye’deki “karışım kimlik” olgusu; yukarıdan-aşağı modernleştirme projesinin, şehirleşme gibi süreçlerde toplumda ortaya çıkan dinamiklerin, küreselleşme sürecinde küresel kültürle daha çok karşılaşma gibi sebeplerin ve İslâmi kesimden kanaat önderleriyle cemaat liderlerinin bu konudaki kararlarının/yaklaşımlarının birleşiminin bir sonucudur. “Karışım kimliklere” yol açan başlıca sebepleri (İslâmi kesimin içindeki yorumların/yaklaşımların dışındaki) dört maddede toplayabilirim:</span></p>

    <p class="Gvdemetni16">1- <span class="Gvdemetni17">Devletin ideolojik aygıtlarının şekillendirmesi</span></p>

    <p class="Gvdemetni16">2- <span class="Gvdemetni17">Şehirleşmenin sebep olduğu dinamikler</span></p>

    <p class="Gvdemetni16">3- <span class="Gvdemetni17">Başta televizyon olmak üzere medyanın taşıdığı kültür</span></p>

    <p class="Gvdemetni16">4- <span class="Gvdemetni17">Artan yabancı sermaye yatırımları, ithalat, yabancı patentlerle/taklitle yapılan üretimler sonucunda küresel kültürü taşıyan ürünlerle artan karşılaşma.</span></p>

    <p class="Gvdemetni16"><span class="Gvdemetni17">Devletin ideolojik aygıtlarının laikliği ve sekülerleşmeyi uzun bir dönem aşılamalarıyla beraber, ailelerinin önemli bir kısmı ve cemaatler gibi ortamlar ise İslâmi değerleri aşıladılar. Bu konuda makale ve kitap yazan birçok kişinin, birbirlerine taban tabana zıt gördüğü bu değerleri, birçok kişi ise zıt görmeden kimliğinde birleştirdi. 2006’da yayımlanan TESEV anketinde “Seçimlerde bir partiye oy verirken hangi etmenler ne derece rol oynar” sorusuna verilen cevaplardan da bunu gözleyebiliriz: “Laik Cumhuriyet değerlerine sahip çıkıyor olması” şıkkına % 84.2 “Önemli rol oynar” demiştir. (% 7.6 “Kararsız”, % 6.4 “Önemli rol oynamaz” şıklarını seçmiştir). Diğer yandan “İslâmi değerlere sahip çıkıyor olması” şıkkına % 78.2 “Önemli rol oynar” demiştir (% 9.1 “Kararsız”, %12.1 “Önemli rol oynamaz” demiştir).<a class="pcalibre pcalibre1" id="_ftnref566"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn566" title=""><sup class="calibre27"><span class="calibre28">[566]</span></sup></a> Felsefi ve teolojik açıdan laikliğin ve İslâmi değerlerin uzlaşıp uzlaşmayacağı tartışması bir yana; sosyolojik fenomen olarak halktan çoğunluğun zihin ve kimliklerinde, bu değerleri bir şekilde uzlaştırdıkları ve oy verme davranışlarını da bu uzlaştırmanın etkilediği gözükmektedir. Seyyid Kutubçu çizgideki şiddetçi-devrimci sistem-dışı grupların, halktan neden teveccüh görmediğinin; buna karşın laik Cumhuriyet’in sistemi içerisinde seçime katılarak İslâmi değerleri savunan RP ve AKP’nin seçim galibi olarak çıkabilmelerinin açıklanmasında, tabanın zihinlerinde ve kimliklerinde bahsedilen değerlerin uzlaştırılması önemli bir yere sahiptir.</span></p>

    <p class="Gvdemetni16"><span class="Gvdemetni17">Devletin ideolojik aygıtlarının halkın tutkalı olma vazifesi yüklenen “Türk milliyetçiliğini aşılamalarıyla beraber, aileler ve cemaatlerin aşıladığı İslâmi değerlere “ümmet” anlayışının içkin olması da birçok kişi için sorun olmamıştır. Cumhuriyet’in yeni nesillerinin önemli bir kısmı, yeni kimliklerinde modern bir ideoloji olan milliyetçiliği ve İslâm’ı aynı potada eritebilmişlerdir. İslâmi dünya görüşünün merkeze taşınmasındaki araçlardan birisinin Türk-İslâm sentezi olduğunu düşünürsek; toplumda oluşan bu sentezin önemi anlaşılır. Nitekim Türk-İslâm Sentezi’nin en önemli aktörü olan MHP’nin milliyetçilikten Türk-İslâm Sentezi’ne doğru yöneldiği yıllarda, Mardin’in, İzmir’deki Sümerbank işçileriyle yaptığı bir araştırma (1968’de) da halkın bu sentezini göstermektedir. İşçilerin % 50.3’ü kendilerini “Türk”, % 37.5’i “Müslüman” olarak tanımlanmış; diğer yandan politikacıların dindar olup olmamalarının ne kadar önemli olduğuyla ilgili soruya ise kendini Müslüman olarak tanımlayanların % 88.6’sı, Türk olarak tanımlayanların ise % 77.2’si “Mühim” ve “Çok Mühim” cevaplarını vermişlerdir.<a class="pcalibre pcalibre1" id="_ftnref567"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn567" title=""><sup class="calibre27"><span class="calibre28">[567]</span></sup></a> Halkın geniş bir kesiminde oluşmuş olan bu Cumhuriyet ürünü kimlik tipi, 1980’lerin Kürt olaylarına tepkiyle birleşince, daha önceden değinilen Türk-İslâm Sentezi ideolojisindeki yükseliş doğmuştur.</span></p>

    <p class="Gvdemetni16"><span class="Gvdemetni17">“Karışım kimlikler”in ortaya çıkmasında diğer önemli bir dinamik şehirleşme olmuştur. Şehirleşme; daha çok ideolojik aygıtlarla karşılaşma anlamına geldiği gibi kafe, sinema, kuaför salonları gibi kültür taşıyıcısı olan kamusal alanlarla ve gerek ithal, gerek Batılı zevke uygun yerli sanayi üretimi, modaya uygun giyim malzemeleri gibi kültürel anlamları da olan ürünlerle daha çok karşılaşma demektir. 1980 yılından sonra artan şehirleşme, artan “karışım kimlikler”in önemli sebeplerindendir. 1980’de şehirde nüfusun % 43,9’u yaşıyorken, bu oran 2009’da % 75,5’e çıkarak önemli bir sıçrama yapmıştır. Kırsal nüfus ise % 56,1’den % 24,5’e düşmüştür.<a class="pcalibre pcalibre1" id="_ftnref568"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn568" title=""><sup class="calibre27"><span class="calibre28">[568]</span></sup></a> Bu dönemde Türkiye’nin elektrik üretim miktarı ve iletim hatlarında da müthiş bir gelişme yaşanarak kırsal bölgelere elektrik gitmiş;<a class="pcalibre pcalibre1" id="_ftnref569"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn569" title=""><sup class="calibre27"><span class="calibre28">[569]</span></sup></a> bunun sonucunda televizyon ve internet gibi dünya kültürüyle karşılaşmaya aracı olan aletler kırsalda da yayılmıştır. Günümüzde kırsalda yaşayan birçok kişinin, televizyon ve internet gibi aletler aracılığıyla küresel kültürle, 1980 öncesi birçok kentliden daha çok karşılaştığı rahatlıkla söylenebilir.</span></p>

    <p class="Gvdemetni16"><span class="Gvdemetni17">Baudrillard’ın dikkat çektiği gibi medya, iktidar ilişkilerini altüst etmiştir.<a class="pcalibre pcalibre1" id="_ftnref570"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn570" title=""><sup class="calibre27"><span class="calibre28">[570]</span></sup></a> Önceki sayfalarda medyayla iktidar ilişkilerindeki altüst oluştan, Türkiye’deki İslâmi kesimin faydalandığını belirtmiştim. Diğer yandan medyanın sebep olduğu değişimden, “karışım kimliklere” yol açmasından, İslâmi kimliklerin saflığının bozulduğu endişesini taşıyanlar da vardır. Böylesi bir endişeyle yazılmış bir yazıda, yazar; İslâmi kesimin bir radyosunda, bir hanım dinleyicinin Kuran ayetiyle mektubuna başladığını, sonra bir aşk şiiri istediğini, rumuz olarak da “Çarşaflı Barbie” yazdığını aktarır.<a class="pcalibre pcalibre1" id="_ftnref571"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn571" title=""><sup class="calibre27"><span class="calibre28">[571]</span></sup></a></span></p>

    <p class="Gvdemetni16"><span class="Gvdemetni17">Marcuse, ailenin medyayla rekabet etmesinin zorluğuna dikkat çekmişti.<a class="pcalibre pcalibre1" id="_ftnref572"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn572" title=""><sup class="calibre27"><span class="calibre28">[572]</span></sup></a> Medya, ailelerin bireylerin toplumsallaşma sürecindeki etkilerini azalttığı gibi cemaatlerin de etkisini azaltmaktadır. Bireylerin üzerindeki etkisinin kaybolmasından endişe eden ve yeni toplumsal ortamın fırsatlarından faydalanmak isteyen cemaatlerse, yeni tüketim ve yaşam biçimlerine açılmakta; “karışım kimliklere” giden yolda birçok zaman önderlik yapmaya çalışmaktadırlar. Sonuçta “karışım kimliklere” giden süreçte, cemaatlerin güç arttırma ve güç kaybetmeme endişelerinin çok önemli belirleyici bir unsur olduğu gözükmektedir. Nietzsche’nin bireylerin motivasyon, güdülenme kaynağı olarak gördüğü “güç istenci”nin (der wille zur macht),<a class="pcalibre pcalibre1" id="_ftnref573"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn573" title=""><sup class="calibre27"><span class="calibre28">[573]</span></sup></a> cemaatlerin eylemlerine yön veren motivasyon/güdülenme kaynaklarından biri olduğunu söyleyebilirim. Bu “güç istenci”, cemaatlere hâkim ideolojinin “din-ü cemaat” ideolojisi -Osmanlı’daki “din-ü devlet”ten esinlenerek bu ifadeyi kullanıyorum- olmasına sebep olmaktadır. Cemaatlerin birçoğunun geleneksel tekke benzeri mekânlar yerine dershaneler oluşturmaları; geleneksel cübbe, sarık kıyafetli, sakallı görüntülü bireyler yerine modern kıyafetli, tıraşlı bireyleri teşvik etmeleri “güç istenci” ile açıklanmaya çalışılabilir. Fakat bu “güç istenci” Nietzsche’de olduğu gibi tek temel motivasyon kaynağı değildir; daha derinde Tanrı merkezli bir ontoloji ve ahiret merkezli bir eskatoloji de eylemlere yön vermektedir. Cemaatler “güç istenci”ne bağlı olarak “alternatif-kamusallıklar” kurmakta ve bağlılarının yeni görüntülerine “cevaz” vererek, hatta teşvik ederek, kamusal alan(lar)a çıkışlarını kolaylaştırmaktadırlar. Fakat bu yenilikler, bu kişilerin hayatlarının bir parçası da olmakta, habitusları da dönüşmekte ve “karışım kimlik” olgusu yayılmaktadır.</span></p>

    <p class="Gvdemetni16"><span class="Gvdemetni17">1980’ler ve sonrasında liberal ekonomi gereği yabancı sermaye yatırımlarıyla, ithalatla, yabancı patentli ve taklit üretimlerle karşılaşmalar arttı. Küreselleşen kültüre ve Batılı habituslara uygun kamusal alanlar yayıldı. Artan tatil köyleri ve Starbucks gibi kafe zincirleri bunun örnekleridir. Diğer yandan İslâmi kesimin “alternatif-kamusal alanlar” oluşturduğu da gözlendi. Caprice Hotel, İslâmi kimlik ile modern tüketim kalıplarının birlikte olduğu “alternatif-kamusal alanlara” bir örnektir; burada bir yandan İslâmi endişelerden kaynaklanan ayrılmış plajlar, diğer yandan Batılı kültürden ithal edilmiş bir tüketim biçimi buluşturuldu.<a class="pcalibre pcalibre1" id="_ftnref574"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn574" title=""><sup class="calibre27"><span class="calibre28">[574]</span></sup></a> Birçok örneğin içinden diğer bir “alternatif-kamusal alan” örneği; kadınların ve erkeklerin karışık bir şekilde yer aldığı, Batılı kafe yapısı formunda, fakat İslâmi sohbet ve tefsir (Kuran yorumu) çalışmalarının yapıldığı “İslâmi” kafelerdir.<a class="pcalibre pcalibre1" id="_ftnref575"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn575" title=""><sup class="calibre27"><span class="calibre28">[575]</span></sup></a></span></p>

    <p class="Gvdemetni16"><span class="Gvdemetni17">“Altematif-kamusal alanlar” İslâmi kesimin dönüşümünü anlamak için önemli olgulardır. Fakat bundan daha önemlisi herkesin paylaştığı kamusal alanlardaki karşı karşıya gelişlerdir. Okulların sınıfları veya kantinleri, belli kesimle ilişkilendirilemeyecek (“altematif-kamusal alan” tanımlamasının dışındaki) sinemalar, lokantalar, kafeler gibi mekânların; “altematif-kamusal alan” olarak nitelendirilebilecek Caprice Hotel, İslâmi kafeler gibi mekânlara oranla sayıları çok daha fazla ve insan toplama kapasiteleri çok daha yüksektir. Merkezde ideoloji çeşitlenmesiyle paralel bir ideoloji çeşitlenmesi “ortak kamusal alanlar”da da oluşmuştur. (Zaten bu ikisi ilişkilidir.) Ortak kamusal alanlardaki bu karşılaşmalar, birçok zaman gerilimin sebebini de oluşturmaktadır; kimi zaman kamusal alandaki gerilimler, merkezde gerilime sebep olmakta (başörtülülerin bu alana girmesiyle ilgili sorunlarda olduğu gibi); kimi zaman merkezdeki gerilim, ortak kamusal alanları paylaşanlar arasındaki gerilime dönüşmekte (AKP-CHP arası gerilimlerin halkta tartışmalara yol açması gibi), bazen de bu durum fasit daire oluşturmaktadır. Sonuçta merkez de ortak kamusal alanlar da ideoloji çeşitlenmesinin ve bunun sonucu olarak yarışın ve karşılaşmaların sahneleri olmuş vaziyettedir. Şeyla Benhabib’in sözünü burada bir kez daha hatırlamak faydalı olacaktır; gerçek “öteki” kendi kimliğimizi tanımlamada ve inşa etmede önemli bir referans noktasıdır ve uzaklarda aranmamalıdır, gerçek “öteki” yakınımızda olup onu “ötekileştirerek” kendimizi tanımladığımızdır.<a class="pcalibre pcalibre1" id="_ftnref576"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn576" title=""><sup class="calibre27"><span class="calibre28">[576]</span></sup></a> Yakına gelerek saflığı bozma tehlikesi oluşturan “öteki” olmakta ve hatta “düşman” olarak konumlanmaktadır.<a class="pcalibre pcalibre1" id="_ftnref577"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn577" title=""><sup class="calibre27"><span class="calibre28">[577]</span></sup></a> Önceden Kemalist ideolojinin egemen olduğu ve “İslâmi” semboller ile söylemden arınmış olan kamusal alanın, dönüşümü ve güç kazanan İslâmi kesimin burada gücünü hissettirmesi, statükonun bozulmasından rahatsız olanların tepkisini doğurdu. Bu durum içerisinde, Türkiye’deki siyasal İslâm’ın kendine biçtiği en önemli misyonlardan birinin, kamusal alanda İslâmi kesime güç kazandırmak ve önündeki engelleri aşmasını sağlamak olduğu gözükmektedir. 28 Şubat’ın hedeflerinden önemli bir tanesi de kamusal alanda Kemalizm lehine düzenlemeler yapıp, “İslâmi” semboller ve söylemin, bu alanlardaki gücünü kırmak olmuştu.<a class="pcalibre pcalibre1" id="_ftnref578"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn578" title=""><sup class="calibre27"><span class="calibre28">[578]</span></sup></a> AKP iktidarında ise liberalizmle yapılan ittifakın ve melezleşmelerin de yardımıyla 28 Şubat öncesinden daha fazla “İslâmi” sembol ve söylem kamusal alanda görünürlüğünü arttırmıştır.</span></p>

    <p class="Gvdemetni16"><span class="Gvdemetni17">Kamusal alanın geçirdiği bu değişimle beraber, İslâmi kesim, liberalizm gibi ideolojilerle ittifak yaptıkça, kamusal alanda gücünü ve görünürlüğünü arttırmak için kendini değiştirdikçe, yeni mekânlara girip yeni tüketim alışkanlıkları edindikçe, piyasa kurallarına göre hareket ettikçe; kendisi de dönüştü, yeni habituslar kazanıp, kimliklerinde farklılıklar yaşadı. Bu süreçte, madalyonun bir yüzü -daha önce dikkat çektiğim gibi- “öteki” ile yakınlaşıp gerilimin artmasıyken; madalyonun diğer yüzü “öteki” ile karşılaşmalardan dolayı ortak bir anlayış geliştirme şansı yakalama, birbirine daha çok benzeme, mekân-birliği, dil-birliği gibi fırsatlara dönüştürülebilecek birlikler elde etme oldu. Aynı toplumsal olgunun hem fırsatlarla hem de gerilimlerle ilgili potansiyeli içinde barındırması; mevcut yapının gerilimi mi, uyum içinde çoğulcu bir topluma evrilmeyi mi getireceğinin tahminini zorlaştırmaktadır.</span></p>

    <p class="Gvdemetni16"><span class="Gvdemetni17">“Karışım kimlikler” ile ilgili olgular, daha önceden (1. bölüm D-1’de) Lakatos’un bilim felsefesindeki yaklaşımıyla İslâmi kimlikler arasında yaptığım analojiyle de irtibatlandırılabilir. İslâmi kesimin içindeki kanaat önderlerinin “katı çekirdeği” nasıl tanımladığı, İslâmi kimlikleri benimsemiş kimselerin oluşturdukları “karışım kimlikler” açısından önemlidir. Örneğin İslâmi kesim içerisinde kendini hisseden bir pop müzik grubu veya sivil toplum kuruluşlarında çalışan aktivist kadınlar -önceki nesillerdeki kadınlardan farklı- modern olgulardır ve İslâmi kimlik dışlanmadan bunlar gerçekleştiğine göre “karışım kimliklere” örnektirler. Fakat kimliğinin “katı çekirdeği”nde müziği veya kadınların kamusal alana aktif katılımını “haram” görenler, bu tip olguları tutarlı olarak -“bilişsel çelişki” yaşamadan- sun(a)mazlardı. Bu yüzden, İslâmi kesimin “içindeki” İslâmi kimliği -çekirdeği ve dış kuşağıyla- tanımlama biçimlerinin de “karışım kimlikler” ile ilgili olgular açısından -bahsedilen şehirleşme, medyanın etkisinin oluşturduğu yeni durumlar tarzındaki dış olgular gibi- hayati önemde olduğu, bir kez daha hatırlanmalıdır.</span></p>

    <h3 class="calibre100" id="calibre_toc_75"><a class="pcalibre pcalibre1" id="bookmark82"><span class="Gvdemetni12">3. Kamusal Alanda İslâmi Kesimden Kadınlar ve Başörtüsü/Türban Sorunu</span></a></h3>

    <p class="Gvdemetni16"><span class="Gvdemetni17">Kamusal alanda İslâmi sembollerin ve söylemin artmasıyla ilgili tartışmanın merkezini çoğu zaman kadın konusu oluşturmaktadır. İslâmi kesimden erkeklerin büyük bir bölümü, daha önceden Nurculuk’ta örneğini gördüğümüz taktik amaçlı yorumların açtığı imkânla, ayrıca ilerleyen sayfalarda Ankara Okulu’nda örneğini göreceğimiz erkeklerin sakal, cübbe gibi simgelerinin dinle ilgisi olmadığının savunulmasına benzer yaklaşımların desteğiyle; kamusal alana, ideolojilerini ve İslâmi kimliklerini görüntüleriyle belli etmeden (görünür olmadan) dahil olabilmektedirler. Genelde İslâmi görünür sembollerden arınmış erkeklerin kamusal alana girişine ise -başörtüsü/türban yasağı, eş durumu gibi sebeplerle bunu, kısmen engellemiştir- ciddi oranda engel olmak mümkün ol(a)mamıştır. Kemalist ideolojinin kamusal alanda etkisinin güçlü olduğu yıllarda -özellikle AKP öncesini kastediyorum- erkeklerin önünü açan görünür kılan sembollerden arınma yaklaşımı, İslâmi kesime birçok avantaj sağlamıştır. Fakat kadınların başörtüsü/türbanı, İslâmi kesimden kadınları anında görünür kılmaktadır; İslâmi kesimi güç ilişkilerinin de alanı olan kamusal alandan uzak tutmak isteyenler için kadınlara başörtü/türban yasağı getirmek bir seçenek olarak gözükmüş ve kullanılmıştır. Bunun sonucunda ise Türkiye’deki İslâmi kesimin, “ötekileri” ile yaşadığı en sıcak tartışmaların başında bu yasak gelmiştir.</span></p>

    <p class="Gvdemetni16"><span class="Gvdemetni17">Başörtüsü/türban takmayı; siyasal bir vurgu yapmak veya farklılığı sergileyerek kimliği vurgulamak üzerinden tarif eden hermenötik yaklaşımlar, eksik/yanlış kavrayışlara sebep olmaktadır. Örneğin Göle, “...örtünme siyasi anlamların ifade edilmesine yardımcı olan çok yönlü bir semboldür” veya “Günümüzdeki şekliyle örtünme genelde İslâmcılığın siyasal bir vurgusunu. ifade etmektedir”<a class="pcalibre pcalibre1" id="_ftnref579"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn579" title=""><sup class="calibre27"><span class="calibre28">[579]</span></sup></a> derken bahsettiğim eksik/yanlış kavrayışlara sebep olmaktadır. Burada yanlış anlaşılmaya yol açabilecek unsur; bunlara benzer ifadelerin, başörtü/türban takan kadınların kimliklerini vurgulamaya çalıştıkları fikrini uyandırmasıdır. Oysa daha önce Nurculuk’ta örneğini gördüğümüz yaklaşım (Nurculuğun bu yaklaşımı diğer birçok cemaatin de yaklaşımı olmuştur), İslâmi kesimin kimliklerini vurgulamasını teşvik değil, kimliklerini saklayarak kamusal alanda ve devletin ideolojik aygıtlarında, -Althusserci ifadeyle- “mevzi kazanma”larının önünü açmak olmuştur. Bence bu yaklaşım, İslâmi kesimin kamusal alanda bugünkü gücünü kazanmasına sebep olan en önemli unsurlardan birisidir. İslâmi kesimden erkeklerin -Ehli Sünnet İslâmca “sünnet” kategorisinde değerlendirilen- sakal, cübbe, sarık gibi sembollerden arın(dırıl)maları olmasaydı; bugünkü kamusal alandaki güçlerinin yarısına bile sahip olamayacakları kanaatindeyim.</span></p>

    <p class="Gvdemetni16"><span class="Gvdemetni17">Burada şu soruya cevap vermek önemlidir: “Madem İslâmi kesimin önemli bir kısmının taktiksel paradigması görünme/vurgulamadan daha ziyade görünmeme/vurgulamama üzerine kurgulanmıştır; neden kamusal alana çıkışlarını arttıran ve arttırmaya çalışan İslâmi kesimden kadınlar, başörtü/türban gibi kendilerini anında görünür kılan bir sembol takmaktadırlar?” Ehli Sünnet’in kavram ve inançlarına nüfuz etmeye hermenötik yaklaşımla yönelinirse bunun cevabı bulunulacaktır. Öncelikle Ehli Sünnet yaklaşımın temel paradigmasının 9. ve 10. yüzyıllarda, temel mezheplerin oluşum döneminde şekillendiğini, sonraki yorumların bu paradigmaya kimi etkilerine rağmen, birçok kararlaştırılmış unsurun değişmez kılındığını hatırlamalıyız. Ehli Sünnet açısından -daha önce vurguladığım gibi- erkekleri görünür kılan sakal, cübbe, sarık gibi semboller “farz” (dinen kesin mecburi) kategorisinde değerlendirilmeyip, İslâmi kesimin güç arttırımı için bunların terki teşvik edilmiş; fakat başörtüsü/türban takmak “farz” olarak değerlendirildiği için temel istek “görünmez olmak” olmasına rağmen, kadınları görünür kılan bu sembolden vazgeçil(e)memiştir. Ancak Ankara Okulu gibi -ilerleyen sayfalarda incelenecek- Ehli Sünnet paradigmaya bağlı kalmadan “İslâm”ı yorumlayanların içinden başörtüsünün/ türbanın farz olmadığını söyleyenler çıkmıştır. Fakat Türkiye’deki İslâm’da yaygın, güçlü ve etkin olan Ehli Sünnet paradigmaya bağlı cemaatlerdir.</span></p>

    <p class="Gvdemetni16"><span class="Gvdemetni17">Kamusal alana çıkan kadınların “modern mahrem” görüntüsü, yani İslâmi kimliklerinden dolayı örtünerek “mahremiyeti” benimsemeleri, fakat bu örtünmeyi geleneksel biçimde yapmamaları; vatkalarıyla, kumaşlarıyla, desen seçerken modayı takip etmeleriyle “modern” de olmaları, Göle’nin çok yerinde bir tespitidir.<a class="pcalibre pcalibre1" id="_ftnref580"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn580" title=""><sup class="calibre27"><span class="calibre28">[580]</span></sup></a> “Modern mahrem”in ortaya çıkışı, daha önceden saydığım ideolojik aygıtlarla değişim, şehirleşme, medya gibi unsurların kimliklere etkisiyle; İslâmi kimliğin aynı kimlik yapısında kaynaşmasının ve İslâmi kesimden kimi fikir önderleriyle kimi cemaat liderlerinin bunu onaylamasının bir eseridir. Burada, dikkatli bir gözlemle, “modern mahrem”in İslâmi kesimin kamusal alanda “görünmeme” ve “kamusal alanda güç elde etme” stratejileriyle ilişkisi anlaşılabilir. Örtünen kadınlar, kendileri için imkânsız olan tamamen “görünmeme” olgusuna mukabil “mahremi modernleştirerek” görünürlüklerini -geleneksel örtünme şekillerine nazaran- azaltmışlar ve kamusal alana çıkışlarını kolaylaştırmışlardır; böylece de kamusal alanda daha çok yer alarak -paradoksal olarak- görünürlükleri artmıştır. İslâmi kesimin örtünen kadınları, kamusal alandaki örtünmeyen kadınlar ile benzer renkler, benzer kumaşlar tercih ederek ve modayı takip ederek; renk, kumaş ve modaya aykırılık yüzünden “görünürlüğü” elimine etmektedirler. Herhalde Osmanlı’da olduğu gibi çarşaflı ve peçeli gelenek devam ettirilseydi; İslâmi kesimden kadınların kamusal alana çıkışlarındaki bu artış yaşan(a) mazdı.</span></p>

    <p class="Gvdemetni16"><span class="Gvdemetni17">Ehli Sünnet kaynaklarda kadınların kamusal alana çıkışlarını engelleyici izahlarla beraber (Ankara Okulu ile ilgili önümüzdeki sayfalarda bu hadisler örneklendirilecektir), Peygamber döneminde kadınların savaşta, ticarette ve türlü aktivitelerde yer aldığına dair izahlar da vardır. Kadınların oy hakkı kazanmaları, eğitimli ve iş hayatına katılan kadınların bir güç unsuru olmalarıyla; siyasal İslâm ve İslâmi cemaatler, kadınların sağlayacağı güçten ve “davaya katkı”dan faydalanmak istediler. Örneğin RP’nin ve AKP’nin aldıkları yüksek oy oranlarının ardında, kendileri için çalışan, toplumsal yaşama aktif olarak katılan kadınların büyük etkisi oldu.<a class="pcalibre pcalibre1" id="_ftnref581"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn581" title=""><sup class="calibre27"><span class="calibre28">[581]</span></sup></a> Cemaatler de eğitim alan ve çalışan kadınlarla daha çok güç arttırdılar. Kadınların yeni rollerinin bu “davaya katkısı” ve ortaya çıkan yeni toplumsal dinamikler; kadınların kamusal alana katılmasını engelleyen geleneğin ve Ehli Sünnet kaynaklardaki bazı izahların; Ehli Sünnet kaynaklardaki diğer izahlarla aşılmasının zeminini oluşturdu. Fakat Ehli Sünnet içinde kadınların başını kapamasının “farz” olduğu konusundaki ittifak; kadınların kamusal alana katılmasının onaylanması gibi bir durumun, başın açılmasının onaylanmasında ortaya çıkmasına olanak vermedi. Ancak eğitim için başın açılabileceği gibi izahlarla, kapanmanın “farziyeti” reddedilmeden, fırsat alanlarının değerlendirilmesine yönelik girişimler, Ehli Sünnet kesim içinde de oldu. TESEV anketinde “Eğer üniversite çağında türban takan, tesettürlü bir kızınız varsa ya da olsaydı, onun üniversiteye devam edebilmesi için başını açmasını onaylar mıydınız” sorusuna “Evet onaylardım” diyenlerin % 65,2 oranında olması da eğitim için başın açılabileceğinin yaygınlaşmış bir görüş olduğunu göstermektedir. (% 24,5 “Hayır, onaylamazdım” demiş, % 10,3 yanıt vermemiştir.) ANAP-DYP-GP grubu, MHP-BBP grubu, CHP-DEHAP-DTP grubuna göre en az “Evet, onaylardım” diyenler AKP seçmeni olmuştur; onlar da % 55,5 oranında “Evet onaylardım” demiş, % 10,8’i cevap vermemiştir.<a class="pcalibre pcalibre1" id="_ftnref582"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn582" title=""><sup class="calibre27"><span class="calibre28">[582]</span></sup></a></span></p>

    <p class="Gvdemetni16"><span class="Gvdemetni17">İslâmi kesimin gücünü arttırdığı görüşünün -benim de katıldığım- yaygın bir kabul olduğu dönemde, 1999-2006 arasında, örtülü kadınların sayısında, birçok kişinin beklentilerine zıt bir şekilde düşüş olmuştur. Türkiye genelinde başını örten kadın sayısı 1999’da % 72,5 iken (örtmeyen % 27,3; cevap yok % 0,3), bu sayı 2006’da % 61,3’e düşmüştür (örtmeyen % 36,5; cevap yok % 2,2). Yedi yıl içinde başı örtülü kadınlardaki % 11,2’lik düşüş, hayli yüksek ve beklenmeyen bir orandır. Üstelik 18-24 yaş grubunda başı açıklardaki artış % 10,2 oranında (% 41,5 örtüsüz), 25-39 yaş grubunda ise % 13,5 oranında (% 41,5 örtüsüz) olup genel yüzdenin üzerindedir. Diğer yandan, araştırmadaki sonucun aksine örtülü kadınların sayısının arttığı algısı yaygındır; toplumun % 25’i örtünenlerin sayısında büyük artış olduğu, % 39,1’i biraz artış olduğu kanaatindedir, sadece % 21,8 artmadığı kanaatindedir (% 14,1 cevap vermemiştir).<a class="pcalibre pcalibre1" id="_ftnref583"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn583" title=""><sup class="calibre27"><span class="calibre28">[583]</span></sup></a> Olan olguyla halkın algısı arasındaki zıtlığın sebebi, önceki sayfalarda yazılanlarla ilgilidir. Örtülü kadınlar daha çok kamusal alanda görünür oldukları için sayılarının arttığı zannedilmektedir; modernleşme süreci ve güç arttırma ile fırsat alanlarından faydalanma gibi istekler ise örtünmenin azalmasına sebep olmuştur.</span></p>

    <p class="Gvdemetni16"><span class="Gvdemetni17">Ayrıca örtünmenin gerekçesinde, siyasal veya kimliksel vurgu yapma gibi unsurların önemli olmadığı iddiamı, Ehli Sünnet kavramları ve inancı irdeleyen hermenötik bir yaklaşımla dile getirmemi; TESEV anketinin matematiksel verileri de desteklemektedir. Örtünen kadınlara niye örtündükleri sorulduğunda sıfıra yakın bir yüzde, sadece % 0,4’lük bir kesim “Bu benim için siyasi bir harekete dahil olmak anlamına geldiğinden” şıkkını işaretlemiştir. <a class="pcalibre pcalibre1" id="_ftnref584"></a><a class="pcalibre pcalibre1" href="../Text/Caner%20Taslaman%20-%20Kuresellesme%20Surecinde%20Turkiye%27de%20Islam_split_043.htm#_ftn584" title=""><sup class="calibre27"><span class="calibre28">[584]</span></sup></a></span></p>

    <p class="Gvdemetni16"><span class="Gvdemetni17">Sonuçta İslâmi kesimden kadınlar, örtülü veya örtüsüz daha çok kamusal alana çıkmakta; bir yandan kamusal alanın değişimine sebep olurken, yeni rolleriyle aile içindeki ve cemaatler ile siyasi partiler içindeki güçlerini arttırarak, oluşan yeni güç ilişkileri ve habituslarla İslâmi kesimin dönüşümüne de sebep olmaktadırlar. İslâmi kesimden birçok kadın -birçok erkek gibi- modernleşme ve küreselleşme süreçlerinden tecritle korunmayı değil, bu süreçlerde oluşan fırsat alanlarından faydalanmayı öncelemektedirler. Kadınlar, mevcut sistemin içinde siyasal mücadele veren siyasal İslâm’ın ve ortak kamusal alanlar ile devletin ideolojik aygıtlarında güç kazanma hedefindeki cemaatlerin daha aktif aktörleri olmuşlardır. Kadınların ön plana çıkması ve aktif katılımcılıklarının artması; hem siyasal İslâm’ın ve cemaatlerin, kadınların aktif katılımındaki potansiyel gücü keşfetmeleriyle ve kadınları daha aktif kullanmalarının “güç istençleri” ile kesişmesiyle hem de modernleşme ve küreselleşme süreçleri sonunda kadınların -ve ailelerinin- karşılaştıkları kültürel yapıdan etkiler almaları sonucunda kimliklerinde dönüşümler yaşamalarıyla ilişkilidir. Siyasal İslâm, ortak kamusal alanlar, alternatif-kamusal alanlar ve aile ile ilgili olguların hepsinin çözümlenmesinde; İslâmi kesimden kadınların yeni rollerini, artan güçlerini, ve “karışımlaşan kimlikleri”ni analiz odağı yapmak merkezi öneme sahiptir.</span><a class="pcalibre pcalibre1" id="bookmark83"></a></p>
  </div>
</body>
</html>
