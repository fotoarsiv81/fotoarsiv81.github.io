<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <p style="text-align: right;"><span class="font0"><br /></span></p>

  <p style="text-align: right;"><span class="font0"><br /></span></p>

  <p style="text-align: right;"><span class="font0"><i>"Bu kitapta anlatılanların gerçek kişilerle ve olaylarla hiçbir ilgisi yoktur.</i></span></p>

  <p style="text-align: right;"><i><span class="font0">Onları ben, büyük bir aynanın içinde&nbsp;</span><span style="text-indent: 1em;">gördüm.</span></i></p>

  <p style="text-align: right;"><span class="font0"><i>Üstelik ayna dumanlıydı ve olmayan bir şehirde geziniyordu."</i></span></p>

  <p><span class="font0"><br /></span></p>

  <p><span class="font0"><br /></span></p>

  <p><span class="font0"><br /></span></p>

  <p><span class="font0"><br /></span></p>

  <p><span class="font0"><br /></span></p>

  <p><span class="font0"><b>BURSA'DA KONUŞAN İNÖNÜ ERKEN SEÇİM'İSTEDİ</b></span></p>

  <p><span class="font0">İktidar ve muhalefet liderleri arasındaki 'söz düellosu' devam ediyor</span></p>

  <p><span class="font0">Menderes'in Adana konuşmasını cevaplandıran CHP Genel Başkanı,</span></p>

  <p><span class="font0">İktidarı, dini irticaa taviz vermekle itham etti</span></p>

  <p><span class="font0">Bursa (Özel)</span></p>

  <p><span class="font0"><br /></span></p>

  <p><span class="font0">CHP Bursa il Kongresi'nin yapıldığı Tayyare Sinemasında önemli bir konuşma yapan Genel Başkan İsmet inönü, ülkenin içinde bulunduğu dertleri birer birer saydıktan sonra, 'Cemiyetin bugünkü hâli, ancak yeni bir umumi seçimle düzelir' demiştir.</span></p>

  <p><span class="font0">CHP'nin erken seçimi, 'İlk Hedefler Beyannamesi'nde zikredilen demokratik düzeni gerçekleştirebilmek amacıyla istediğini belirten inönü, Demokrat Parti'nin amacının ise 'Türkiye'de, Saidi Nursi'nin tam takdirini kazanacak bir idare kurmak' olduğunu ileriye sürmüştür.</span></p>

  <p><span class="font0">CHP Genel Başkanı, iktidarın bu seçimleri gayrı meşru yollardan kazanabilmek için her çeşit baskıya şimdiden başvurmaya başladığını iddia ederek, demiştir ki:</span></p>

  <p><span class="font0">"— Vatandaşlarım emin olsunlar ki, seçimi kaybedecek olanlar, iktidarda kalmak isterlerse, dünya başlarına yıkılacaktır. Dünyanın başkalarına yıkılması için, ben, bütün idealistlerle beraber, tasavvur edebilecekleri derslerin en ağırını, onlara öğretmesini bileceğim. Benim hayatıma kasdetmek suretiyle dünyanın başlarına yıkılmasını önlemek mümkün olmayacak, benim elimle verilecek medeni, insani dersi, onlara bin defa aratacak akıbetler göreceklerdir."</span></p>

  <p><span class="font0">CHP Genel Başkanı ve beraberindekiler, İl Kongresinde hazır bulunmak üzere, sabahtan Mudanya tarikiyle Bursa'ya gelmişler; gerek Mudanya'da, gerekse Bursa'da halkın coşkun tezahüratıyla karşılanmışlardır. CHP Genel Başkanı, geceyi şehrimizde geçirdikten sonra, sabah Bilecik'e müteveccihen hareket edecektir.</span></p>

  <p><span class="font0">Bilindiği üzere, genel seçimlerin normal olarak 1961 yılının Ekim ayında yapılması icap ediyordu.</span></p>

  <p><span class="font0">—Amma iş ha, bu sürgün lâfı nerden çıktı yahu? İyi kötü idare edip gidiyorduk, başımıza bu belayı da sardırırlarsa, tüy dikilecek!</span></p>

  <p><span class="font0">Halim, birden kendisini, yüksek sesle atıp tutarken yakaladı. Korktu. Şaşkın şaşkın çevresine bakındı: Üşümüş, yılgın ve ürkek bir İstanbul, iki yanından akıyordu. Islak cıgara kokan aşağılık oteller, Şehir Tiyatrosu'nun karşısına dizilmiş; kötü bir elektrik tüküren cumartesi itlerinin arasına, paldır küldür taksiler yığılmıştı.</span></p>

  <p><span class="font0">Damağında sulfato acılığı, ağzının içinde bir avuç arı gibi pırpır eden kelimeler, az önce olanları bir daha yaşıyor: Gözlerinin önünde, haydi Kâmil Bey: Hilekâr suratı, sonradan görme taşralı tüccar halleriyle, gazetenin büyük mavi Haliç penceresine çizilmiş; ona kim olduğunu sakladığı, 'mevkii yüksek bir zatın' söylediklerini aktarıyor:</span></p>

  <p><span class="font0">"— ... Kâmil Bey, Kâmil Bey, dedi bana, kat'i bu, kat'i: Şaibeliler İstanbul'dan sepetlenecek! Hem görürsün, bu hayırlı işi yapsın, millet Beyefendi'ye nasıl dua ediyor."</span></p>

  <p><span class="font0">Kâmil Bey, daha sonra, ablak yanaklarını sarmış yok gibi bir sakalı okşayıp, yağlı yağlı dökülüp saçılan maymun gözlerini yerinde tutmaya çalışarak, Halim'e,</span></p>

  <p><span class="font0">"— ... sen demişti, iki gözüm: Pırlanta gibi çocuksun, çalışmana diyecek yok, yokarda Allah var, kafana kakılacak kusurunu neyi görmedim. Hem, ağabeyin efendimizle bunca hukukumuzu unuttuk mu canım? Bir tanedir o. Meclis'te kürsüye çıktı mı, karşısında kim durabiliyor acaba? Hey gidi gençlik, hey! Unutulmaz günlerdi onlar: Yenikapı'ya,&nbsp;</span><span style="text-indent: 1em;">meyhanelere indik mi şöyle bir... "</span></p>

  <p><span class="font0">Sözünü, korkunç bir yere bağlıyor:&nbsp;</span></p>

  <p><span class="font0">"— ... haberler iyi değil, rivayetler gönlümü bulandırıyor, sürgünmüş, göz hapsiymiş, estek köstek! Benden iyi bilirsin ya, adamın sırtında damgası oldu mu, yandı: Hiçbir yerde barınamaz artık. Ağabeyin efendimiz bile yerimde olsaydı, sanmam ki... "</span></p>

  <p><span class="font0">Halim, altı aydır gazetede 'musahhih' olarak çalışıyordu. "Tamam diye düşündü, kapı dışarı edecek, ağzını yapıyor. İşin yoksa yeniden, dublaj diye yazıhane yazıhane sürt." Sulfato acısı bir anda peydahlanmış, bütün vücuduna yayılmıştı. Sık sık kusası geliyordu. Yutkunayım dedi, müthiş bir şey oldu, salya boğazını yakarak yıldırım gibi midesine indi: Birden, garip bir yüksek voltaj kokusu!</span></p>

  <p><span class="font0">"— ... sana yol vermek zorundayım, üzülüyorum ama, başka türlüsü elimden gelmez: Vezneye söyledim, hesabını çift maaş üzerinden kesecekler. Yeni bir ekmek kapısı bulana kadar, eh, bu da bir şey! Hayatta, iki gözüm, her koyun kendi bacağından, öyle mi? Yok yok,&nbsp;</span><span style="text-indent: 1em;">yanlışsam yanlış de! Alınyazımızı yazan kim, Cenabı Hak! İradesine boyun eğmemek mümkün mü? Müslümanlık, kadere razı olmakla başlar..."</span></p>

  <p><span class="font0">Arkasından, kof kof öten bir cümle:&nbsp;</span></p>

  <p><span class="font0">"—igazete kendi evin, temize çıktığın gün gelmezsen, küserim bak."</span></p>

  <p><span class="font0">Dua edermişçesine, ekliyor da:&nbsp;</span></p>

  <p><span class="font0">"—... inşallah!"</span></p>

  <p><span class="font0">Halim, sürgününü, daha oracıkta ayaküstü yaşamıştı. Yarı gece treniyle götürülüyormuş. Suratı, simsiyah camlarda, yanıp sönüyor. Kulak içlerinde, İkinci Abdülhamit sürgünlerinin ağrılı türküsü: Uğursuz bir şilep, bir cehennem gecesinin derinliklerinden, çekip çekip, yüz kadar Harbiyei Şahane öğrencisini, Fizan'a götürüyor. Daha doğmadan patlamış ay, sürgünlerin, yıldız yükünden yassılmış yorgun gözlerine, ince bir ışık çilentisi olarak, toz toz yağıyor. Yılgın da olsalar, yenik değiller. Şarkı söylüyorlar.</span></p>

  <p><span class="font0">Halim, canını sokağa dar atmıştı. Çevresinde, karınca telâşına uğramış insanlar; yüreğinde bir aşağılanmışlık, sövülmüşlük duygusu. Kocaman, iğrenç bir ağız, onu sanki şuraya, ıslak ıslak parıldayan asfalta, tu demiş tükürmüş. Otomobillerin bitmez tükenmez zinciri, üzerinden geçiyor. Her saniye biraz daha azalan Galata Köprüsü üzerinde, içinden, yüz kızartıcı bir sevinç kırıntısı, kalleşçe bir sevinme bulup çıkarmıştı. Yeniden, hiçliğiyle buluşmuyorlar mı?</span></p>

  <p><span class="font0">"— ... adam sen de! Afyon gibi, işsizliğe de alışılıyor. Kuyruğu şu Allahın belâsı gazeteye kıstıralı, Pasaj'ı rüyamızda görür olmuştuk. Çift aylığı cebe indirdiğimize göre, şimdi... "</span></p>

  <p><span class="font0">Elverişli bir özür bulamazsa, bu sevinci kendisine nasıl bağışlatacak? Telâş telâş, bitiştiriyor:</span></p>

  <p><span class="font0">"— ... Galiba garanti ordadır, bir taşla iki kuş, fena mı? Biraz çençen, bakarsın trak! İki seans dublaj! Çelik Film'i sinek gibi sağıyor, niye bizi görmesin deve?.. "</span></p>

  <p><span class="font0">Gözlerinin önünde, bu sefer, Deve: Haçik'in orda, uzun ayaklı taburenin üstüne ıhmış, sarkık et ve çürük yağ; fena halde düz saçları, tavuk kanadı gibi ikide bir suratına düşen, kuşkulu, burnunun ucunda fıslayıp duran at sidiği birasının acı sarı köpüğüyle ıslak! Dahası, birahanenin yanık yağ, ılık alkol kokan hırıltılı soluması. Dışarda, ışıkları delirmiş aynalı bir vitrinde, çiçekler: Glayöller, birkaç deste karanfil, biraz menekşe.</span></p>

  <p><span class="font0">Galib'in altın dişi, yarı açık ağzının sarhoş karanlığında ışıldıyor:</span></p>

  <p><span class="font0">"— ... biz, bu işin eskileri, boku yedik hazret! Neden diyeceksin, herkes gibi yaşamanın yolunu kaybettik de ondan. Yaşama aşağılaştıkça, yavanlığına, bayağıya alışkanlığını korumuş olanlar dayanabilir. Büyük yaşamaya bir alıştın mı, çekiver kuyruğunu!"</span></p>

  <p><span class="font0">İnanılmaz bir gürültüyle birasını deviriyor:</span></p>

  <p><span class="font0">"— ... işte o kadar!"</span></p>

  <p><span class="font0">Halim, hemen eve dönmekle, Çiçek Pasajı'na uzanıp Galib'e yıkılmak arasında bocalıyordu. Bir süre, gözle görülür bir hızla çürüyen Dram Tiyatrosu'nun önünde oyalandı. İkinci tutuklanışından beri, dayanıklı olmadığı halde, bir sert içki düşkünlüğüdür çıkarmıştı. Hele canı sıkılmasın! Bu düşkünlük önüne geçilmezleşiyor, elinde gençliğinden sağlam ne kalmışsa, dağıtıp toz ediyordu. Halim'in gençliği? Yaşlı sayılmaz ki, henüz: Olsa olsa, çilli sarı derisinin altında, yaşanmış kırk yılı var, yorgun dölbezleri, bir de canavar iştahı!</span></p>

  <p><span class="font0">Daha birkaç dakika, burun ve kulak içlerine birikmiş su tozlan, nemden saydamlaşmış kınalı kızıl saçlarıyla, yabancı bir alfabede kaybolmuş biri gibi tedirgin, atıp tutuyor:</span></p>

  <p><span class="font0">"— ... kim peki yoluna kapı dışarı edildiğimiz o 'yüksek' rezil? Bu sürgünlük mavalı neyin nesi? Aslı astan var mı? Ya varsa, ne yaparım ben, Suat'ı bırakıp nasıl giderim?</span></p>

  <p><span class="font0">Islak ıslığa bir mermi, beyine çakıldı:</span></p>

  <p><span class="font0">"— ... ulan 'ağabeyin efendimiz' sözü dilinden düşmedi be! İster misin bu 'meçhul' hafiye, o olsun! Yapar mı yapar, öylesine hınçlı ki bana. Bak, Galib bunu önceden kestirmişti, yanılmıyorsam...</span></p>

  <p><span class="font0">Uydurduğu senaryo, git git, kemikleşiyor; acıklı, çok bayağı bir gerçeklik kazanıyor; bir hayırsız ağabey, öz kardeşini ele verip umutlarını yıkan!</span></p>

  <p><span class="font0">Sonra, Osman Naci'nin son mektubundan bir cümle, tbmm damgalı beyaz ipek kâğıda yeşil mürekkeple döktürülmüş, dolaşık, uzun, adamakıllı tumturaklı bir cümle:</span></p>

  <p><span class="font0">"— ... hüsnü niyyetimizi sui istimal ettiniz, aramızda mevcut akrabalık köprülerini tahribe tevessül ettiniz! ihtiyar, adınızı tevahuşla zikreder oldu. Şahsen, bu aksülamelini gayetle tabiî karşılamaktayım..."</span></p>

  <p><span class="font0">Daha biraz aşağıda, altı iki kere çizilmiş şu birkaç satır:</span></p>

  <p><span class="font0">"— ... bulutları fethetmek ihtirası, lâtif bir hayal olabilir, lâkin o nisbette boş ve tehlikelidir. Ayrıyeten, böyle bir fethi kuvveden fiile çıkarabilecek iktidara malik bulunmuyorsunuz. Kendinizi, şek şüphe&nbsp;</span><span style="text-indent: 1em;">yok, bir kartal farzediyorsunuz amma, alelade bir serçe kuşu dahi değilsiniz."</span></p>

  <p><span class="font0">Halim, oyununa büsbütün kapılmış, senaryosunu, bir o yanından bir bu yanından, akla gelebilecek her yönde üretiyor artık:</span></p>

  <p><span class="font0">Önce, Hilton: Boğaz'ı kucaklayan geniş bir balkonda, ağabeysiyle Kâmil Bey, kafa kafaya vermişler. Osman Naci, sırtını plastik siyahı yağlı bir karanlığa dayamış, sarhoşluktan eli ayağı çözülen Kâmil Bey'e kibar kibar öfkesini kusuyor:</span></p>

  <p><span class="font0">"— ... Kâmil Bey, Kâmil Bey, bu oğlan yaradılıştan bozuk! Anarşist yahu, ötesi var mı? Ailesi olarak bizler, kendisini bu bataklıktan kurtarmak için fazlasını bile yaptık."</span></p>

  <p><span class="font0">Kara üzüm tıkmıyor ya, parmak uçlarına bulaşan görünmez balını, teker teker yalıyor. Üst ucuna, ufak bir pul bıyık yapıştırılmış etli ağzı, salam pembesi. Elleri, iki kızıl tüylü yarasa, masanın üzerinde, kıpır kıpır:</span></p>

  <p><span class="font0">"— ... şeytan mı zaptetti, aklını mı ziyan etti, bilmiyoruz. Elinden bir halt gelmiyor. Çekilir çile değil, birader."</span></p>

  <p><span class="font0">Sonra, Küllük. Kızgın bir öğle sonu. Halim'le Galib, ağaçların Müslüman serinliğine yatmış, çay içiyorlar. Galib, bir yandan bir türlü sindiremediği öğle yemeğinin ağırlığına direnmeye çalışıyor, bir yandan ona ağabeysinin davranışlarını yorumluyor:</span></p>

  <p><span class="font0">"— ... gözünü bu derece hırs bürümüş bir adama, senin gibi zirzop kardeş, yaramaz. Bir kere edepsiz, müsamahası yok, ayağına takılıp duracaksın artık! Kurtulmak istemesi, makul."</span></p>

  <p><span class="font0">Yaprakların arasından güvercinler akıp duruyorlar. Kimsenin bilmediği bir sessiz filmden, sanki tuhaf bir parçanın, görünmez bir perde üzerinden tekrar tekrar geçişi. Halim, siyah gözlükleri Üniversite kapısına dönük, fakat aklı başka yerlerde, yine çoğalıyor: Osman Naci Hacıbeyoğlu, Hukuk Doktoru, İzmir Barosu avukatlarından, Menderes'in el ulağı. Manisa milletvekili! Ya o kim, o? Zavallının biri, bir hiç: "Alelade bir serçe kuşu dahi değil!", pek pek, "zirzop bir kardeş." Adam ölür be!</span></p>

  <p><span class="font0">Galib, esrar yutturulmuş deve gözleriyle, Halim'in gözlerini araya araya, sözlerini bitiriyor. Ulaştığı sonuçtan, o da irkilmiş. Sesi, karanlık önsezilerle yüklü:</span></p>

  <p><span class="font0">"— ... ayağını denk al! Seni yemeyi kafasına doyduysa, yapamayacağı yoktur, keratanın."</span></p>

  <p><span class="font0">Ya da, ne Hilton, ne Küllük! Çok yorgun bir Halim, evinde, kendini koltuğuna atmış, başına gelenleri karısına anlatıyor. Dili mi paslı, boğazı mı kuru ne, sesi çıkmıyor bir türlü. Gelmeden Pasaj'a uğrayıp iki tek atmadığına, köpekler gibi pişman. Ağzında bir cıgara leşi, ellerini ceplerine soka çıkara, sırra kadem basmış kibritlerini arıyor:</span></p>

  <p><span class="font0">"— ... bak şu işe bir tanem, diyor, sözümona ağbiym..."</span></p>

  <p><span class="font0">Bilgiçlik mi taslamalı yoksa, daha mı iyi olur:</span></p>

  <p><span class="font0">"— ... siyaset yapmamak şartıyla yakamızı bıraktıklarını sanırsın, ne gezer efendim, kökümüze kibrit suyu dökmeyi kararlaştırmışlar, bir kere: Bizimkisi yaşamak değil, boşa çıkmış bir intiharın utanılacak koması... "</span></p>

  <p><span class="font0">Salonun düşten bozma havasında öylesine soyutlaşıyor, boyutlarını yitiriyorlar ki, sözlerini tanıyamaz oluyor. Radyo, uzak bir Rus korosunun giderilmez yalnızlığını, içli acısını, acele bulmuş gelmiş. Haydi perdeler, durup dururken açılıyorlar. Camlar eriyip, damar damar, geceye karışıyor. Uzun saçları çekile çekile taranmış, kıvamlı sarışın bir Suat, elinde kahve fincanıyla divana yarı uzanmış, bunalıyor ve eskiyor. Bakışları bomboş, yüzü solgun. Bir zamanlar toptan yadsıdığı, şimdiyse olduğu gibi katlanmak zorunu duyup ezildiği, bir dünyadan kıyasıya kopuk.</span></p>

  <p><span class="font0">Halim, karısının ne diyeceğini, rahatsız edici bir açıklıkla sezmekteydi. Hiç ağzını açmayabilir, dalgın bir baş hareketiyle yetinirdi. Belki, içinde çırpındıkları sorunlarla hiç ilgisi olmayan, bir iki söz söylerdi:</span></p>

  <p><span class="font0">"— Tam sırasını buldular!" gibi.</span></p>

  <p><span class="font0">Daha da garibi olabilir:</span></p>

  <p><span class="font0">"— ... farkında mısın, epeydir tiyatroya gitmedik. Yarın akşam gitsek mi diyordum?"</span></p>

  <p><span class="font0">Onun içini dışını bildiğini sandığından mıdır, yoksa davranışlarını kollayıp durmak alışkanlığından mıdır, nedir, Halim bu sözleri nerdeyse kulaklarıyla işitiyor. Değil mi ki Suat, bir sfenks sessizliğiyle her şeyden uzak yaşamayı yeğler görünmektedir, kocasına düşen, gerçek niyetlerini ve duygularını böyle uzaktan şavullamak! Karısını çok sevdiğine, uğruna deli olduğuna göre, bunun başka yolu yok: Aynı şiddetle sevmek ve tiksinmek, üstelik 'onu bir gün ya kaybedersem' korkusunu bir kama mavisi gibi gırtlağında duyarak yaşamak! Off be!.. Halim, korkusuyla burun buruna gelince, durdu. Kafayı iyice bulmadan, evdeki sıkıntılı sahneye dayanamayacağını seziyordu. Yanını yöresini,&nbsp;</span><span style="text-indent: 1em;">felâket bir akşam sarmıştı. Işıklar, tir tir titreyerek ayağa kalkıyorlardı. Ne yapsın? Çiçek Pasajı'na alkole sığınmaya gitti.</span></p>

  <p><span class="font0">— Hayrola Doktor, selâm sepet yoktur?</span></p>

  <p><span class="font0">Ünlü Haçik'in oğlu Nubar: Kırk yaşlarında var yok, göbekli ve dazlak. Olura olmaza güler, hem ne gülmek, şöyle içerden, sarsıla sarsıla, kahkahalarını çevresine yayıp bulaştırarak! Fındık göbeği, her yere kendisinden önce ulaşır. Siyah bira meraklısı. Poker lâfını işitmesin, eli ayağı gevşiyor. Oyuna çöktü mü, mızıklamadan edemez. Mızıkçılığın da sulusu, hani göğsünü dövmeler, gözyaşları, 'Anam avradım olsun'lar filân! Herkesi "Doktor" diye çağırmasıyla biliniyor. Herkesçe "Doktor" diye çağrılmasıyla.</span></p>

  <p><span class="font0">Halim, tam kapının önünde, revolver çakmağının hoyrat alevine toslamıştı. Cıgarasını törenle yaktı, ses çıkarmadan gidecekti. Nubar,</span></p>

  <p><span class="font0">"— ... n'oluyor, diyerek bulaştı, bizlen dalga geçiyorsun?</span></p>

  <p><span class="font0">— Galib uğradı mı bugün?</span></p>

  <p><span class="font0">Nubar, surat surat, hepsini tanırdı, yalnız adlarını doğru dürüst çıkaramıyordu:</span></p>

  <p><span class="font0">— Kim Galib, diye sordu, Deve diyorlarsa odur, hani saçlarını otlayan?</span></p>

  <p><span class="font0">— Evet, o! Geldi mi?</span></p>

  <p><span class="font0">— Ayıbettin Doktor, gelmez olur? Öğlenleyin o artiz bozması kızlan geldiler. Nasıl tanımazsın canım, hani ben içerim deyi tan tan öter, ikinci dublede sukoyverir, onlan işte. Dört buçuğa doğru gittiler.</span></p>

  <p><span class="font0">Halim, ışıkları sönmüş, dağın ardındaki son umudu yokladı;</span></p>

  <p><span class="font0">— Sen ne defsin, gelmez mi artık?</span></p>

  <p><span class="font0">Nubar, bir süre sırsıklam güldü, sonra:&nbsp;</span></p>

  <p><span class="font0">"— ... tilkinin, dedi, dönüp dolaşıp geleceği yer kürkçü tükânıdır.</span></p>

  <p><span class="font0">En dumanlı sarhoşların bulut bulut kımıldadığı tezgâha doğru uzaklaşırken, başıyla içerde birini gösteriyor:</span></p>

  <p><span class="font0">"— ... biri daha var orda, onu bekleyen.</span></p>

  <p><span class="font0">O birisi, Ali İhsan. En dipteki aynaların suratına, dağınık bir mor mürekkep lekesi gibi atılmış. Yüksek birahane iskemlesinin tepesinde, menbedur bir şebek. Yerinden rahatsız. Boncuk boncuk mazot terliyor. Halim'i fark eder etmez, kaş göz işaretleriyle, yakınlık gösterdi. (Garip çocuktur, cezaevinde yatağına bağdaş kurup oturur, bağıra çağıra Aragon'un şiirlerini okurdu. Hem Fransızca asıllarından. Dili Fransızcaya yatmadığından, ne dayanılması güç bir işkence olurdu bu!) Yanına sokulunca, hele bir tarafına dokununca, insanın, bir salyangoz çiğnemiş&nbsp;</span><span style="text-indent: 1em;">olmanın tiksinmelerine bulaşmaması, suçluluk duymaması olası değil ama, Halim'in başka çaresi yok: İster istemez, bitişik iskemleye tüneyecek, sabırsızlanarak, votka birasını gözlemeye koyulacak. Dubleler, tezgâhın üstünde, garip garip ışıldıyor, ansızın mıknatıslı bir çekim kuvvetine kapılarak, birahanenin dört bir yanına meteorlar gibi akıyorlar. Artlarında bitkin, uzamış sakal ve kır düşmüş bıyık, garsonları da sürükleyerek. Halim her defasında yanılıyor: Bu kaygan alkol yıldızları, zira her defasında, bir başkasının masasına düşüyorlar: Şu delikanlı var ya tırnaklarını kemiren, onun masasına sözgelişi; ya da, onun yanındaki moruğun, hani yırtık kâğıt lira suratını kıllı pençeleri ardına gizlemiş de, ayakta uyuyor!</span></p>

  <p><span class="font0">"— ... ee, bizimkisi n'oldu? İster misin Nubar dangalağı unutsun? Unutur, unutur! Haçik eski Haçik mi baksana, çürümüş bir şeyler: Kimsenin yüzümüze baktığı yok! Oysa bir zamanlar Pasaj'in kralıydım ben, bir dediğimi iki etmezlerdi, dubleler kumru gibi kendiliğinden gelip masama konardı. Şimdi, şu Allahlık Ali İhsan'ın zebunuyuz..."</span></p>

  <p><span class="font0">Ali İhsan, ufaldıkça ufalmış, onun burnuna değdi değecek küstah cıgarasının egemenliğine direnmeye, insanca bir önem edinmeye uğraşıyor. Sıkılganlığından, ufalanıp gitmeye mahkûm bir virgül olmaktan, ah bir kurtulabilse! Bu, her şeyden önce, yatıştırıcı, barışık, dostça bir konuşma ayarı bulmaya bağlı: Havadan sudan mı başlasa?</span></p>

  <p><span class="font0">— Senin izin günü galiba bugün? Halim, anlamazlıktan geldi:</span></p>

  <p><span class="font0">— Ne?</span></p>

  <p><span class="font0">Ali İhsan, çekingen, hemen sözü değiştiriyor:</span></p>

  <p><span class="font0">— ... gazete diyordum, ne âlemde?</span></p>

  <p><span class="font0">— Gazete mi, ha, bık...</span></p>

  <p><span class="font0">Sonunda içkisi gelmişti. Biranın soğuk köpüğüne dokunan&nbsp;</span><span style="text-indent: 1em;">dudaklarında, ısırıcı bir gülümseme belirdi. Besbelli geniş, olabildiğince umursamaz görünmek istiyordu:</span></p>

  <p><span class="font0">— ... bitirdim o işi, hesabı kestim. Niye mi, niyesi var mı yahu, eşkıya bunlar, varsa gazeteleri, yoksa gazeteleri! Her palavralarına boyun eğeceksin! Beni tanırsın, sıkıya gelemem...</span></p>

  <p><span class="font0">(Ali İhsan, 'kodeste', ağlıyor. Zayıf ciğerleri, şüpheli nemlilikten çürümüş. Göğsüne bir yumruk, bir yumruk daha!.. Bütün varlığını okuduğu şiirlere kaptırmış:</span></p>

  <p><span class="font0">"— ... bu şair, diyor, bu şair kardeş, bir kartal! Hem ne kartal! Adamı pençeleri arasına aldı mı, tamam, canı nere isterse ora götürüyor."</span></p>

  <p><span class="font0">Omuzları ansızın düşmüş, sesi kırık:</span></p>

  <p><span class="font0">"— ... ah, diyor, ah! Böyle yaman bir şair olmak!"</span></p>

  <p><span class="font0">Ara sıra onun, cezaevi avlusunun kuytu bir köşesinde, gözleri gökyüzünün kaldırılmaz maviliğine batmış, mırıl mırıl, kendi şiirlerini okuduğunu fark ediyorlar. Şiir yazdığını herkes biliyor ama, kimse bildiğini açıklamıyor, o da hiçbir zaman hiç kimseye okumuyor. İşi gücü yazıp çizmek, düzeltip temize çekmek, bazen böyle mırıldanmak!..)</span></p>

  <p><span class="font0">— Kolsuz Celâl'in başına geleni duydun mu? Birdenbire Kolsuz Celâl: Kirli bir mukavvadan ensiz bir</span></p>

  <p><span class="font0">Donkişot kesmişler, suratının ortasına, en aşağılık yeri budur diye yasemin bir ağızlık sokmuşlar; ucu daima kararmış, salyalı bir ağızlık! Hücre kapılarının ardında, sinsi sinsi pusu kurup, cıgara kâğıdı gibi ince, hafif ve hain, içerdeki müthiş ıssızlıkları dinliyor: İşkence korkularının, hamamböceklerinin, karanlık otuzbir çekmelerin besleyip büyüttüğü, deli ıssızlıklarını! İşte bak, hücre kapısını çıt çıkarmadan araladı, yine bir şey diyecek. Hay Allah!</span></p>

  <p><span class="font0">— N'olmuş Kolsuz Celâl'e?</span></p>

  <p><span class="font0">Ali İhsan suratını yenilemişti. Ufak budala gözleri eğrilmiş, ağzı midye dolmasıyla dolu cevap verdi:</span></p>

  <p><span class="font0">— ... geberdi kardeş, geberdi! Akşam gazeteleri yazıyor. Kolsuz Celâl, Halim'e eğilmiş, benzetmesi güç Selânik'li&nbsp;</span><span style="text-indent: 1em;">ağzıyla:</span></p>

  <p><span class="font0">"— ... sen, diyor, yavrum, öbürleriyle aynı kumaştan biçilmemişsin..." Hafif hafif omzuna dokunuyor, okşuyor handiyse:</span></p>

  <p><span class="font0">"— ... öbürleri daha beter olsun, ne gam! Ayak takımı onlar! Sen öyle mi ya? Pederin taşrada nüfuzlu bir zattır, ağbeyin burda okurken bizimlen az mı çalıştı? Bir manada amıcan sayılırım be..."</span></p>

  <p><span class="font0">Bira dubleleri, durdukları yerde patlıyor. Küçük votka kadehleri, mermi ıslıklarıyla aynalara çarpıp, tuz buz oluyorlar. Halim, hayli karanlık geçmişinden mi, yoksa yaşadığı şu bir boka benzemez Haçik dakikasından mı geldiğini iyice kestiremediği bu inanılmaz görüntüyü, bütün yoğunluğuyla yaşıyor.</span></p>

  <p><span class="font0">Her gece saat ikiye doğru, bitişik hücredeki çocuk, sırtlan çığlıklarıyla onu uyandırırdı:</span></p>

  <p><span class="font0">&nbsp;"— ...Allah, diye bağırarak, Allah!" Bunlar, öyle kolay unutulacak şeyler mi? Saç diplerine binlerce iğne batırıyorlar. Önüne geçilmez bir öfkeyle, yumruklarını birer elma gibi dişleyip, içkisini bir solukta deviriyor. Ah, Ali İhsan'ın şu küçültücü sevincini dağıtıverecek,&nbsp;</span><span style="text-indent: 1em;">ağulu sözleri bulabilse! Bakalım, iğrenç bir nargile gibi, böyle tokurdayabilecek mi? Hayır, gülemiyor: Fena halde sarktı. Gözleri dayak yemiş köpek gözlerine, elleri kıstırılmış kara örümceklere dönüştü.</span></p>

  <p><span class="font0">— ... kim dedi bunu sana, Kâmil Bey mi, boş ver kardeş, inanma sakın: Kıtır atıyorlar, moralimizi bozmak istiyorlar. Bizi İstanbul'dan sürmek, kimin haddine!..</span></p>

  <p><span class="font0">Şimdiden sürgün ve kederli, kekeliyor:</span></p>

  <p><span class="font0">— ... Amma iş be!</span></p>

  <p><span class="font0">Halim, marifetinden memnun, ağabeylik taslıyor artık. Yarı yarıya hoşlanmasındansa bu, yarı yarıya votka buharının bütün iç sokaklarını kaplamasından! Görünmez bir alev onu ısıtıp içindeki köprüleri birer birer ele geçiriyor; gözlerinde beliren fosforlu ışıltı, bakışlarına büyüleyici bir güç kazandırıyor. O pek sevdiği dokunaklı sesini, on yıl kadar önce Hatnlet'te Horatio'yu oynarken kullandığını, arayarak,</span></p>

  <p><span class="font0">— Boş ver yahu, diyor, ne vartalar atlattık buna benzemez! Nasıl olsa, bunu da atlatırız.</span></p>

  <p><span class="font0">Oturduğu yerde Ali İhsan'dan kala kala, ters türs bazı hareketlerle, surda burda belirip hemen kaybolan insan bakışları, bir de adamakıllı kanı çekilmiş, basbayağı saydam bir ses kalmış:</span></p>

  <p><span class="font0">— ... yok kardeş, yok! Bu işte bir iş var, ateş olmayan yerden duman çıkmaz. Tamam mı? Ateş olduğuna göre, dumanın kokusu, yakında çıkar. Sana göre hava hoş, elbet! Umrunda mı? Ne yalnızsın, ne yolsuz, şöyle rahat tarafından yaldızlı bir sürgünü pekâlâ kaldırırsın: Hacıbeyoğlu benim babam mı, seninkisi, ayrıca herifin serveti...</span></p>

  <p><span class="font0">Halim gözlerini kapadı. Bir an nerde olduğunu, kiminle çene çaldığını unuttu. Kapkara, tartışmasız, toptan bir unutuştu bu. Eski bir yaşantısının çekimine kapılmış, dublesinden ve az önce kırıp attığı Ali İhsan'dan, harıl harıl uzaklaşıyordu.</span></p>

  <p><span class="font0">(O zamanlar, saçları henüz dökülmemişti. Bu siyah gözlükleri takmazdı. Babası, karaincir ağacının karanlığına sığınmış, kafası başka yerde, cıgara içiyordu. Kaypak sakalı, bir bardak şarap gibi göğsüne dökülmüştü. Kalın parmakları arasında, şeytan minarelerinden bir teşbih: Ortalıkta, yağmur öncesi ağırlığı. İnsanları ve hayvanları için için ürküten, bir deprem önsezisi. Köpekler, alev gözlü iki çoban azmanı, ıslak burunlarını ağır ağır doğrulan aya dikmiş, uluyorlar. Bir büyücüler gecesi desen, hani vampirler?</span></p>

  <p><span class="font0">Hacıbeyoğlu, haki avcı pantolonu, siyah çizmeleri, lâcivert yeleğiyle, yoksul bir köylüden yoksul; gecenin en önemli işi buymuş gibi, aşırı bir dikkatle cıgarasını içiyor, ara sıra yere tükürüyordu. Bir asit akıntısından farksız sesi, karanlığın siyah etlerinde, yol yol delikler açmaktaydı:</span></p>

  <p><span class="font0">"— ... oğul, oğul, şerefimi iki paralık ettin: Erkek adam dama girmez mi, girmesine giree ya, varıp bi gahp'analının çenesini gıraa, gancıkhk eden bir kertânın canını cehenneme yolla, annarım, erkekliğin bi şanıdır, gabadayılıktır, efeliktir! Nah, bubandan paha biç: Yonan zamanı, beni dama atmadı mı gâvur? Attı, şerefimnen yattım..."</span></p>

  <p><span class="font0">Halim, ateşböceklerinin ıssız gözlerini arıyor. (Suat, nerdesin?) Karanlıkta daha yakında hissedilen Gediz kıyısından çakallar, köpek ulumalarına çığlık çığlık cevap veriyorlar. O ne, pamuk tarlaları usulca yerinden mi oynadı? Bir baykuş, kadife bir yelken yumuşaklığıyla geceye dağıtılıyor. Halim, dalgın,</span></p>

  <p><span class="font0">"— ... Yalnızım, bu huysuz ihtiyarın karşısında yapayalnızım. Elimden bir şey gelmiyor. Çaresizim, tutamaksız ve yitik. Ah yanımda Suat olsun bulunsaydı!.. "</span></p>

  <p><span class="font0">Babası öfkesinden tir tir titriyordu:</span></p>

  <p><span class="font0">"— ... ama sen kalk gâvurluğa heves et, zındıklarla birlik ol, Ümmedi Muhammed'e karşı gel, daha da beteri, utanıp arlanmadan Cenabı Allaha söv, töbe töbe Yarabbi, işte bu olmaz! Hacıbeyoğlu soyundan böyle nankör çıkmamış, böyle nâmert görülmemiştir. Beni yaktın oğul, ne namus bıraktın, ne haysiyet: İnsan içine çıkamaz, cuma namazına gidemez oldum... "</span></p>

  <p><span class="font0">Sulfato tadı, Halim'in gırtlağında acı acı ötüyordu. Bir ara dayağı yiyeceğini sanmıştı. Hacıbeyoğlu bir adım yaklaştı, bir adım daha. Bir adım daha. Sakalı bir tutam alev, gözlerinden kıvılcımlar döke saça.</span></p>

  <p><span class="font0">"— ... niye geberip gitmedin ha? diye sordu. Niye Rabbim, çıkası canını almadı? Seni de, beni de kurtarmadı?"</span></p>

  <p><span class="font0">Halim, aynı şeyi düşünmüştü, ama karşılığı değişik ve beklenmedik oldu:</span></p>

  <p><span class="font0">"— ... Çünkü Suat var, onu seviyorum, evleneceğim."</span></p>

  <p><span class="font0">Babasının söyledikleri onun düşündüklerine uymuyordu. İhtiyar, kollarını geniş bir hareketiyle, gökte yıldız diye ne varsa, hepsini süpürerek,</span></p>

  <p><span class="font0">"— ... benim gözümde bitti, demişti, artık yaşamıyorsun! Seni tanımıyorum: Halim adında oğlum yok! Tek erkek evlâdım, Osman, inşallah mürüvetini fazlasınlan göreceğim."</span></p>

  <p><span class="font0">İçini dökmüştü, gözle görülür bir şekilde rahatlamış olarak, bir kere daha tükürdü, sonra tüfek gibi patlayan tiryaki öksürüğüyle sarsık sarsıla, çekti aya gitti.</span></p>

  <p><span class="font0">Babasıyla son buluşmaları, böyle geçmişti işte; acısı, o gün bugündür, içini oyar dururdu. Babası, uçsuz bucaksız pamuk tarlalarının, sarışın bağların ortasında, bir kaya gibi katı ve duygusuz dikilmiş; evlenmesine razı olmaması bir yana, harçlığını kestiği gibi, yalvar yakar mektuplarını da karşılıksız bırakmıştı. Memlekette,boşuna mı 'Hacıbeyoğlu inadı' demişlerdi!?</span></p>

  <p><span class="font0">"— ... Hacıbeyoğlu babası değilmiş! Onun değilse, benim babam mı sanki?..")</span></p>

  <p><span class="font0">Haydi bakalım, çık şimdi işin içinden, çıkabilirsen: Asıl Ali İhsan, şu karşısındakilerin, hangisi? Birisi ağlamaklı ağlamaklı burnunu siliyordu. En çok bu, bunun sümüklü ezikliği dayanılır gibi değildi. Ötekisi, kısa ve tıkız cimri jestleriyle, içkisini ödedi. Bir başkası, hücresinin ıslak betonunda, upuzun, kaşı yarılmış, ağzında kanlı baloncuklar:&nbsp;</span></p>

  <p><span class="font0">"— Ben suçsuzum efendim, diye sayıklıyordu, Allah belâmı versin ki suçsuzum, teşkilâtta hiçbir sorumluluğum olmadı." En sonuncusu, galiba en sahicisi ve en bozuğu, birden ayaklanmış anılarından bir an önce kurtulmak telaşıyla, eve dönmekten, dudaklarında pısır pısır dualarıyla kendisini bekleyen köylü anasına kavuşmaktan başka bir şey düşünmüyordu.</span></p>

  <p><span class="font0">Kapısının önünde törenle tavus çıkaran son sarhoşları yarıp, savuşup gitmeden, Halim'in elini sıktı. Bembeyaz bir sesle.</span></p>

  <p><span class="font0">— ... işte böyle kardeş, dedi: Kolsuz Celâl öldü, korkunç bir rivayet çevremizde sırtlan gibi dolaşıyor: Sürgün!</span></p>

  <p><span class="font0">— Galib'i beklemiyor muydun sen, hani...</span></p>

  <p><span class="font0">— Yok, geç oldu. Görürsen söyleyiver, kitabını Sahaflar'da aradım bulamadım. Antolojim için çok lâzım bana, eğer...</span></p>

  <p><span class="font0">Antolojisiymiş, sevsinler! Cezaevinden beri düzenleyip bozuyordu bu antolojiyi: Gerçekçi Türk Şairleri Antolojisi! Gençlik yıllarında, saçma sapan ama toplatılmış, iki kitapçık yayınlamış olduğu için, Galib de 'gerçekçi şairler' arasında yer alacaktı...</span></p>

  <p><span class="font0">O kitapları yayınladığı günleri, dünmüş gibi hatırlarım. Savaş sürüp gidiyordu: Wehrmacht, Yugoslavya ve Yunanistan'ı çiğnemiş, gelmiş sınırlarımıza dayanmıştı. Panzer tümenlerinin saldırısını, akşama sabaha, bekliyorduk. Sıkıyönetim ilân edilmişti. Haydut kılıklı martılar, Boğaz'ın üzerinde, iri ve anlamsız daireler çiziyorlardı.. Olağanüstü koşullar Siyasi Polis'in işine yaramıştı: Bazı 'misli' aydınların Anadolu içlerine sürülmesiyle ilgili bir plan düzenlediler. Uyguladılar da. Ben, o sıra, olup bitenlerin pek farkında değildim. Kendi dalgama düşmüş, öncü tiyatro rüyaları görüyordum. Stanislavskiy, Reinhardt, Dullin, Antoine dilimden düşmüyordu. Param boldu, Suat'ı tanımamıştım... Suat, karım. Suskun, çok az konuşan. Yoğun, bal rengi saçları, omuzlarına dağılmış! Beni beklemekten yorgun, canı sıkılıyor. On bilmem kaçıncı kahveden sonra, ne yapacağını bilemezse, haksız mı? Pencerenin bütün açılarından olası bütün görüntüler, Camekân Sokağı'nın bulanık resimleri, köhne Ceneviz yapıları, Galata Kulesi, kullanıla kullanıla etkilerini yitirmişler. İşten çıkarıldığımı, çaresizliğimi, birkaç haftaya kadar belki de beş parasız sürüleceğimi bilse, bana içerleyecek. İçerlemesin! Beni şımarığın biri, kendi gücüyle ayakta duramayan, yetersiz yeteneksiz bir korkak, babasının parasıyla geçinen bir asalak sanıyor, biliyorum. Yanılıyor.</span></p>

  <p><span class="font0">Evet, karımı seviyorum, ama sevgim yanıldığını görmeme niye engel olsun? Tiyatrosuz bir oyuncu ne işe yarar, hiç! Elimden sahneye çıkmak, seyirci önünde kendimi haklı çıkarmak olanağını alıverdiler. Rolümü sahnede halkın karşısında değil, hayatım boyunca, bana düşman insanlar içinde oynamaya mecbur edildim. Üstelik, aşağılık bir rol bu oynadığım, başarısız bir aktör rolü. Daha kötüsü, ıska geçmiş politikacı rolü. Bundan kim hoşlanır? Hele tutarlı, tehlikesiz bir entrikanın içine yerleştirilmemişse?</span></p>

  <p><span class="font0">Kim bilir, gagasında pabuç gibi yaprak cıgarasıyla, Kâmil Bey,</span></p>

  <p><span class="font0">"— ... sen de bilirsin ya, iki gözüm, dediği gün belki doğru söylüyordu:&nbsp;</span></p>

  <p><span class="font0">— ... sanat da, siyaset de en az öbürleri kadar ticarettir. Uzun vâdeyle az buçuk bir kâr getirsin mi istiyorsun, başlangıç sermayesini büyük tutacaksın! İş bununla bitmez ha, sermayen kadar yatırımını yaptığın saha da möhümdür: Alışılmış işlere yatırım yaptın mı, zarar itmezsin, bu belli, senin yaptığın gibi körlemesine yatırırsan, vallahilazim, elinde Hacıbeyoğulları'nın serveti de olsa..."</span></p>

  <p><span class="font0">Allah Allah, ona ne oluyor? Ben, belki körlemesine oynadım ama, büyük oynadım, büyük kaybettim. N'apalım? Şimdi oturmuş Haçik'te tek başıma, son aylığımı içiyorum. Yoo, tek başına sayılmam, karşılıklı aynaların şiddetle çoğalttığı it sürüsü kadar Halim'le kafa kafaya vermişim: Sözgelişi şu gece gündüz, Tanrıdan babasının ölümünü dileyen! Şu, paralar suyunu çekti mi, Suat, onca varlıklı anasına niye baş vurmuyor diye bozulan! Şu, yalancının teki. Şu kendini, kuşağının 'hârika çocuğu' sanıp kasılan! Şu. dinsiz imansız, Allahsız! Öbürleri sonra, gelmiş geçmiş bütün Halim'ler: Üniversiteli, iddialı hatta ukalâ! Siyasi tutuklu, ürkek, eli ayağı çözülmüş! Çocuk, yalınayak başıkabak, yarı köylü! Baş döndürücü bir sessizliğin uçurumlarına, votkanın yalazıyla itilmiş, daha başkaları: Kimisi sıtmalı, kimisi yılgın!</span></p>

  <p><span class="font0">Evet, kafayı bulduğuma göre, siktirolup gitmeliyim:</span></p>

  <p><span class="font0">— Nubar, ahmak herif, nerdesin ulan? Ne tutuyor günahımız, söylesene be!</span></p>

  <p><span class="font0">Hem sen biliyor musun, eskiden, siyasi sürgünler, tilkinin bakır pislediği sürgün yerlerinde bile, türkü söylermiş. Yakayı bir sıyırdılar mı, yeniden komitacılığa başlarmış herifçioğulları. Nerde bizde o yürek?</span></p>

  <p><span class="font0">"— ... Sen iki gözüm, pırlanta gibi bir çocuksun..."</span></p>

  <p><span class="font0">— Hepsi yirmi beş teklik yapar, Doktor! Allah ömürler versin Doktor! Galib Bey'i beklemorsun, Doktor?</span></p>

  <p><span class="font0">— Galib Bey mi, kim Galib Bey, tanımıyorum böyle bir herif.</span></p>

  <p><span class="font0">"— ... biz hazret, bu işin eskileri boku yedik..."</span></p>

  <p><span class="font0">Ne münasebet? Sen belki ama, beni işin içine niye karıştırıyorsun? Moruk cartayı çeker çekmez, Suat'la benim, doğru dürüst bir hayatımız olacak: Mercedesspor araba, naylon gömlekler, İtalyan kravatları, İngiliz kumaşından elbise!</span></p>

  <p><span class="font0">"— ... sen yavrum, öbürleriyle aynı kumaştan biçilmemişsin, senin kumaşın ayrı... "</span></p>

  <p><span class="font0">Evet, benim kumaşım ayrı, ben başkayım. Neyim ben? Kendine ad arayan bilinmedik bir mikrop mu, gerçekle düzmece arasındaki boşluk mu? Gerçek mi, düzmece mi?</span></p>

  <p><span class="font0">Galib gelmedi. Halim, tezgâhta birbirine girip çıkan dört Nubar bırakarak, Pasaj'ı terk etti. Kendisini en az dört kişi diye hesaplıyordu: Bir dalgacı, bir ödlek, boğaz boğaza bir deli ve bir sarhoş! Dördü de, dört ayrı, aralıksız birbirine karışan Beyoğlu'ndan Taksim'e kadar, şöyle bir boy gittiler. Orda, radyoaktif gözleriyle deniz fenerlerini andıran,&nbsp;</span><span style="text-indent: 1em;">dikine orospuların ayakta tuttuğu, aşşağının bayağı bir gece, sağa sola kaykılıp duruyordu.</span></p>

  <p><span class="font0">Halim'in kulakları dikildi: Ardına birisi takılmıştı. Evet, evet,&nbsp;</span><span style="text-indent: 1em;">yanılmıyordu. Allahına kitabına yemin edebilirdi. Kendisini, yeni baştan kendisi olarak, yani mimli Halim, mimli Suad'ın kocası ve kendi kendisinin cellâdı olarak bulup çıkardığından beri, ötekinin düzenli ayak seslerini işitiyordu. Kim acaba? Siyasi Polis'ten başka kim olabilir? "Susun, kulak verin! Duymuyor musunuz canım: Ben duruyuyorum, o duruyor, ben yürüyorum, o yürüyor: Acelesiz, emin, kararlı! İriyarı bir adam galiba, sinsi de. Uğursuz, benden tiksindiği belli. Yakalayabilir miyim diye durup bakmıyor muyum, koydunsa bul, ne in ne cin: Yalnız Yüksekkaldırım'a siğen başıboş bir it, gece lambalarının sağlığa aykırı kusuntusu, bir de, bir anda silme yıldıza boğulmuş, pır pır eden bir gök altında uyuklayan Mütareke evleri. İyi ama, ağırlığı üzerime çöken bu gölge ne, bu gittikçe yaklaşan ayak sesleri kimin? Çıldıracağım be!" Halim, ardındakini tam Galata Kulesi'nin dibinde tanıdı: İstanbul'dan başkası değildi. Öfkesinden önce öğürdü, sonra suratına kustu.</span></p>

  <p><span class="font0">Ne yanına dönse, Matmazel Raşel*: Bütün çıkış kapılarını tutmuş! Sol kaşı, hafif küçümser, yükseliyor. Gözlerinin zehirli mavisi, çevresine yaydığı boğucu bir gaz. Çok uzun ve iri tutulmuş kemikli ellerini Suat'ın omuzlarına koyup koyup,</span></p>

  <p><span class="font0">— Ma douce, diyor, ah ma douce, güzelliğinizi niye bir suçmuş gibi alıyorsunuz, anlamıyorum. Onu yaşayacak, yaşatacak yerde, bastırmaya çalışıyorsunuz, comme c'est injuste!**</span></p>

  <p><span class="font0">Dükkânın loş ve içerlek yazıhanesini, yoğun bir fougere, yaprak cıgarası ve iri kadın kokusu, sımsıkı doldurmuş. Dışarda, tavanlara kadar, sıra sıra kitap: Her ülkeden, her dilden: Türkçe, Rumca, Fransızca, İngilizce, Almanca: Üst üste yığılmış, bırakılmış, yadsınmış: Geçmişi ve geleceği, sayfaları arasında arsız bir toz olarak biriktiren: Bilgi sıcaklıklarını ve kitap olma onurlarını, her gün biraz daha yitiren!</span></p>

  <p><span class="font0">İki salak ampul, yukardan, bu gerilim boşluğunu, ellerinden geldiğince aydınlatmaya uğraşıyorlar.</span></p>

  <p><span class="font0">Matmazel Raşel, kırkılmış saçlarını, ünlü Yahudi burnunu takınmış, o yırtıcı sesiyle, ya yazıhanede, ya tezgâhta, çoğu yabancı müşterilerden biriyle artık Fransızca mı olur, Ladino mu olur, ne olursa çene yarıştırıyor. Belki, işini gücünü bırakmış, Suat'ı bezginliğinden sıyırmak&nbsp;</span><span style="text-indent: 1em;">derdindedir, bu aşırı kapıp koyvermişliğinden! Marmara paketinden şıp diye çekiverdiği yaprak cıgarasını yakacak: Divanın üstün</span><span style="text-indent: 1em;">&nbsp;de,&nbsp;</span><span style="text-indent: 1em;">yazı masasında çakmağını arıyor ama, aklı söylediklerinde, bir türlü bulamıyor:</span></p>

  <p><span class="font0">Bkz. Sırtlan Payı, Dersaadet'te Sabah Ezanları. .....Ne haksızlık!".</span></p>

  <p><span class="font0">— ... şarklı erkekler, biliyorsunuz, kanlarıyla ilgilenmezler.</span></p>

  <p><span class="font0">Umursamaz, otoriter görünmek, akıllarını öylesine çeler ki, insan diyemezsiniz...</span></p>

  <p><span class="font0">Tuhaf, daha çok soruyu andıran bir yargılama:</span></p>

  <p><span class="font0">— ... Halim Bey başka gibi görünüyor ya, esasta aynı.</span></p>

  <p><span class="font0">Suat, gözlerini kadının uzun ve iri ellerine kaptırmış, dediklerini duymuyor bile. İçinde çoğaldıkça çoğalan bir kaygıyla, aygırımsı hareketlerini izliyor: İşte çakmağını buldu, yaprak cıgarasını ön dişleriyle ısırıyor hafif, şimdi yakacak! Büyülü mavi alev nazlandığından, yakamıyor. Suat'ın, onun yaprak cıgarası içeceğini düşündükçe, böyle için için düğümlenmesi neden? Dumanlar arasında zehirli mavi gözlerini görmekten tiksiniyor mu? Tutuklu, açıklaması zor bir tiksinti bu: Nerdeyse alıp başını, öğüre öğüre, kaçacak! Oysa Matmazel Raşel süzüle süzüle.</span></p>

  <p><span class="font0">— ... niye, diye soruyor, niye perşembe akşamları benimle konsere gelmiyorsunuz? Açılırdınız biraz. Bu hafta Samson François'in resitali var, bir Fransız virtüözü, ama ne virtüöz!..</span></p>

  <p><span class="font0">Çıkar çıkmaz, kar: Aşağılık, mızmız, ince ince tozutan bir kar. Ense köküne balta gibi inen soğuk. Surda burda, gözlerinin camı çatlamış, dağınık kış adamları. Vitrinlerde, kadınüstü güzellikleri suratlarında kalıp gibi donmuş, budala mankenler.</span></p>

  <p><span class="font0">Suat, az önceki tiksintinin uyandırdığı bir başkaldırma duygusuyla sarsılıyor:</span></p>

  <p><span class="font0">"— ... her seferinde, bu aykırı karının dükkânına bir daha ayak basmayacağım diyorum, her seferinde, acaba niye tıpış tıpış geliyorum? Karşı konulmaz bir alımı, yüksek bir dostluk gücü olduğundan mı? Yoo! Bana, parasız Fransızca kitap veren tek kişi de ondan."</span></p>

  <p><span class="font0">Az önce çıkarken, sigarillosunun ağır kokulu dumanına sarınıp, gözlerinin mavi zehrini usulca dört yanına yayarak, yine bir kitap uzatmadı mı?:</span></p>

  <p><span class="font0">— ... hiç böyle kitap okumadınız, ma douce, eminim: Korkunç bir eser, korkunç! İşin garibi, insanı bu yanı sarıyor: Yeni evli bir genç kadın, kayınvaldesine tutuluyor, düşünsenize bir kere...</span></p>

  <p><span class="font0">Sol kaşı şöyle yükseliyor, hafifçe,</span></p>

  <p><span class="font0">— Ah, yoksa sizin de cinsel yasaklarınız var mıydı? Suat, çabuk çabuk, fakat tedirgin,</span></p>

  <p><span class="font0">— Yook, diyor, hayır!</span></p>

  <p><span class="font0">Sevmiyor Matmazel Raşel'i, şaka maka değil, gerçekten sevmiyor. En çok sinirlerini bozan, o elmacık kemikleri yüksek üçgen suratı, hiç yanılmazmış halleri, hele cinsel konularda sık sık takılması! Bu yüzden, görünür kayıtsızlığı bir yana, kendini zayıflıkla, tek eğlencesi okumaya aşırı düşkünlükle suçluyor. Ama ne yapsın? Kitaplar olmasa Suat hiç olmazdı, ya da öbürlerinin eşi, sıradan bir ev kadını olurdu: Yassı, somurtkan bir yaşantının ağır ağır ufaladığı bir kadın: Bir yandan kocasının kaprislerine, bir yandan ev işlerinin ahmakça düzenine bağlı; çamaşır günü, ütü günü, büyük temizlik günü, kabul günü! Dehşetli yemek yapabildiğine, dolaplarını çekmecelerini tiril tiril tuttuğuna, banyoda iki gündür damlayıp duran musluk aklından çıkmadığına göre, belki olmuştu bile öyle bir kadın. Halim bir iskemlenin yerini değişterecek olsa bozulan, camları bugün sildim diye adamın üstüne solumasına engel olan kimdi, o değil mi?</span></p>

  <p><span class="font0">Bunun dışında, iç boyutlarını saçmalık derecesinde geliştiren düşlerarası, başka bir yaşantıyı sürdürüyordu. Bu başkalarıyla, çaresiz kocasıyla da, bütün ilişkilerini koparan bir yaşantıydı. Çok dalgındı: Evde, dışarda, nerde olursa, konuşup dururken hop! dalıyordu. Orda değildi artık, hatta o değildi: İnsan olmak gerçeğinin şaşmaz kurallarını, keyfince yaza boza; sık sık başkalaşıp, kendini bula kaybede: Basbayağı, bir başkasının hayatını götürüyordu. Üstelik, her günlük Suat'la, taban tabana karşıt birisiydi bu başkası, ama kimdi?</span></p>

  <p><span class="font0">Şimdi, koltuğunda kitapla, yorgun ama Yüksek kaldırım'a doğrulan, yine Suat değil, bir başkası. Yine kar yağıyor, hep o meymenetsiz, ince ince tozutan kar ama hangisi? Çocukluğunda, Türk mavisi bir pencerenin camlarından, başsız ve sonsuz bir ırmak gibi uyuyan Boğaz'ın üzerine, üflenirken gördüğü mü? Hani sabah olmak bilmiyor, Hafız Post'un cümlesini tekrarlayıp duran kanunun hummalı yakarışları, kulaklarından bir türlü gitmiyordu. Yoksa, Halim Birinci Şube'de tutukluyken, Sansaryan Hanı'na öteberi götürdüğü günlerde, gamlı</span></p>

  <p><span class="font0">Sirkeci Garı'nın ve buğulu tramvayların üstüne yağarken gördüğü mü? Yok yok, ne o ne bu, tozlu kar, yıllarca önce, yasak bir kitabı 'acaba bulur muyum? diye Raşel Mizrahi'nin oraya ilk geldiği gün, Bizans artığı lâcivert bir gökten, acı ve esmer bir karabiber bulutu olarak savrulup, Suat'ın düzgün dudaklarını yakan kar. Suç ortaklıkları ta o günlerden başlıyor: Üniversite yıllarında, Suat, onun kelebek benekli örtüsüne sığınıp, Engels'in Ludvig Feuerbach'ını kaçırırdı; şimdiyse, cinsel kaymalarını ve bunalımlarını sergileyen, Fransız romancılarını... Yüksekkaldırım!.. Bazen, kar anaforlarının altına büzülmüş, uykulu; bazen, jilet gibi bahriyelilerin altın kol saatleri, şimşekli genelev orospularının dişleri ve bilezikleriyle parıl parıl, şenlikli! Galib Dede Caddesi alıp başını, Karaköy Meydanı'na kadar, basamak basamak iniyor; içi, taranmamış, hatta kaygılandırıcı bir kalabalıkla tıklım tıklım dolu. Kimler yok ki? Ufacık hilekâr gözlü, ağzı kalabalık Yahudiler; bol dudaklı, kaşları incecik alınmış, tırnakları boyalı Rum oğlanları; tepeden tırnağa sakal bıyık, yüreği yufka ve gülüşü çocuk Ermeni esnafı; dizinde tavşan kanı çay, elinde nargilenin marpucu, vakur ve fena halde teşbih çeken Kürt kabadayıları; sonra yağlı burunları nedense Kafdağında, şişman ve hantal lövantenler; sonra yerleşmek mi, yoksa kapağı Amerika'ya atmak mı gerektiğine hâlâ karar verememiş beyaz Ruslar; Balkanlılar hatta, son savaşın can havliyle kendini buralara dar atmış, yarı ölü döküntüleri: Eski bir gazeteden kesilip duvara raptiyelenmiş bir resim: Sofya'nın mı, Bükreş'in mi ne, az bilinir bir köşesi, çiçekli akasyaların altında tek bacaklı bir Çingene keman çalıyor, çevresinde bayramlıklarını giymiş çocuklar!..</span></p>

  <p><span class="font0">Ansızın, Galata Kulesi'ne komşu uydurma lunaparkla ayak satıcıları arasındaki nişan barakasından yükseliveren zengin bir akordeon, yakındaki StPierre ve StPaul Kilisesinin doludizgin çanlarına karışıyor. O patırtının arasında, belirli saplantıların vurgulanışı gibi, vazgeçilmez çığırtkanlar: Bayanlar baylar buraya, bayanlar baylar buraya, beş ayaklı dana, yılanlarla sevişen kadın, Kızıldeniz'de yakalanmış Arabistan canavarı ki senin benim gibi Kur'an okuyor, dua ediyor!.. Vitrinde yüz papel, burda yirmi beş, bugün var yarın yok: Artistik resimler, dansözler albümü, yıldızlar takvimi!.. Geçmiş zaman olur ki hayali bir cihan değer, Hafız Burhan'ın Deniz Kızı Eftalya'nm eski plakları: Olmaz ilâç sinei sadpâreye!.. Gelin Müslümanlar, gelin ey ümmeti Muhammed, peygamberimiz azimüşşân efendimizin ebedi istirahatgâhı Kabe'yi&nbsp;</span><span style="text-indent: 1em;">görünüz: Gündüzün üzerine güneş doğuyor, geceleyin başına nur iniyor, görmek sevap görmemek günah!..</span></p>

  <p><span class="font0">"... öyle meymenetsiz, bataklık kokularıyla yüklü, kar hâlâ serpiştiriyor. Beşte Halim'le bulaşacaktık, Lâle Sineması'nın önünde bekleyecekti. Besbelli oralardadır: Elleri eski yağmurluğunun ceplerinde, yakalan kalkık, ağzında cıgarası. Gitmedim ya, durduğu yerde duramaz, sinirli sinirli, bir aşağı bir yukarı.</span></p>

  <p><span class="font0">Niye gidecekmişim? Canım ne gitmeyi çekiyor, ne soğuk bir muhallebicide oturup şudur budur diye tartışmayı. Keşkül, hindistancevizi, yeşil fıstık. Feleğin çemberinden geçmiş gangster cakalarıyla, camlarda yüzen, balta favorili Beyoğlu itleri. Geçen akşam aramızda geçenlerden sonra, zaten gitsem, ne konuşacağız? Çocuk değiliz artık. Evin erkeği kimse, ekmeğini o getirir. Bir çaresini bulmalı. 'Bunca yıl sonra, anneme gidip dilenemem,' demekten dilimde tüy bitti, ezik ezik direnmekten niye vazgeçmiyor, en küskün ağzını ve en ağlamaklı gözlerini kullanarak, niye üstüme varıyor? Babası olacak canavardan istesin diyor muyum ben, hiç dedim mi? Bıktım bu çekmiş koca havasından, silikliğinden! Annemden ne derece tiksindiğimi bilmese, yüreğim yanmayacak; onun, Boğaziçi'nde bir yerlerde, bir erkek gülümsemesini dişlerinin arasında yağlı bir bıçak gibi tutup, dalyası gülü bol bir bahçede cıgara içerek dolaştığını, hatırlamak bile istemediğimi... "</span></p>

  <p><span class="font0">(Cumartesi gecesiydi galiba, Halim, adamakıllı geç, adamakıllı sarhoş gelmiş, gelir gelmez, karısının ayaklarına kapanarak ağlamıştı. İri, vazelinli gözyaşı damlaları, şaşılacak bir çabuklukla, sapır sapır dökülüyor; düştükleri yerde, yapışkan yeşil zeytin lekeleri bırakıyordu. Konuşmadan, bir süre böyle ağladı. Yalvaran, sarhoşluktan iyice çarpılmış suratıyla, aşağıdan yukarıya ona bakıyordu. Suat bir an, daha o sabah kazıdığı tüylerinin, sert, çabuk ve kıvırcık olarak, yeniden çıktıkları duygusuna kapıldı. Karmaşık bir duyguydu duyduğu, hiçlik, başarısızlık acısı gibi yan duygularla payandalanmıştı. Kocasına bir şeyler demek, anlayışlı, şefkatli davranmak istiyor, bunu aklı kestiği halde, elinden bir şey gelmiyordu. Acaba çok mu çekingendi, çok mu dürüst?</span></p>

  <p><span class="font0">"— ... bu hafta ikinci sarhoş gecesi. Haddini aşmadı mı biraz? Ne düzenli işi var, ne iş umudu, bugün yarın sürülecek olması, cabası! O, büyük aktörlüğünün gölgesine yatmış, günlerini stüdyolara telefon&nbsp;</span><span style="text-indent: 1em;">etmekle geçiriyor. Bir şey çıkarabilirse, neyse: Rol vermeleri şöyle dursun, dublaja bile çağırmıyorlar."</span></p>

  <p><span class="font0">Ne zalim bir geceydi! Dışarda puslu sokak lambaları, içerdi Halim, bir de özellikle seçilip duvarın en ince yerine konmuş gibi gülen, aralıksız gülen, gülmekten kırılan o komşu! Az kalsın delireceklerdi: Kanların pıhtılaştığım hissediyorlardı, sinirlerinin viyolonsel telleri gibi, birbiri ardınca, tak tak koptuğunu. Suat, bir fincan kahve diye ölecekti. Halim de. Fakat bir an çatılıvermiş bu cinayetler müzesi havasında, parmak oynatabilmek olası mı? Yalnız iki şey özgürdü, özgür olduğu kadar da çılgın: Saatin azgın tiktakj, komşunun yükseldikçe yükselen kahkaha merdiveni.</span></p>

  <p><span class="font0">Halim, iyice yıkık, dağılı dağılıveren sarhoş elleriyle cüzdanını çıkarmış, kaç lirası varsa, salonun dört köşesine yaprak yaprak yağdırmıştı:</span></p>

  <p><span class="font0">"— ... işte bir tanem, varımız yoğumuz bu: Al sana bir yüzlük, al sana bir yüzlük daha! İşte ellilikler, kaç taneymiş bakalım: Bir, iki üç... Ne pis paralar değil mi, leş, benden farksız."</span></p>

  <p><span class="font0">Başka söz yokmuşçasına, bas bas bağırıyordu:</span></p>

  <p><span class="font0">"— ... leş, benden farksız! Kızıyor musun? Kızma!"</span></p>

  <p><span class="font0">Sonra birdenbire sakinleşerek, sözlerini yaya yaya, o gecenin senaryosunu yazdı:</span></p>

  <p><span class="font0">"— ... ne kadar tuttu, bilmem. Hesabı ödemek bize düşüyordu: Galib'i çağırmadık mı? İş ondan çıkar dedik, çağırdık ama, herif bir sünger, içiyor babam içiyor. Üstelik yalnız değil, yanında o orospu: Nubar dedikçe, içim titriyordu bir tanem! Vallahi billahi! Dur, nereye? İnanmazsan Galib'e sor, hatta ben... "</span></p>

  <p><span class="font0">Suat onu halıya diz çökmüş, öylece divanın yanında bırakarak, mutfağa kahve yapmaya gitmişti. Halim'i bir yana atıp, bütçesini, Matmazel Raşel'in verdiği akılla denkleştirmeyi, o ara kararlaştırdı:</span></p>

  <p><span class="font0">"... gazetenin birine küçük bir ilân, pansiyoner aranıyor, ayda üç yüz liraya mobilyalı oda! Yaşlı başlı, efendiden biri, neden olmasın? Okumuş çıkarsa, fazladan! Kitapların durduğu odayı veririm, kullandığımız yok, kahvaltı dahil olursa daha işimize gelir, dört yüz isteyebiliriz. Fena mı? Dublajdır, figüranlıktır, Halim de bir şeyler kazanırsa, geçinir gideriz işte... "</span></p>

  <p><span class="font0">Kahveyle döndüğünde, Halim sızlanmayı kesmişti. Ayakta, pencerenin siyahına eğri büğrü çizilmiş, bir tuhaf bakıyor, mıraldanıyordu:</span></p>

  <p><span class="font0">"— Artık beni sevmiyorsun bir tanem, artık beni..."</span></p>

  <p><span class="font0">Gece uzun, hem zor oldu: Boşta, şiddetli ve acı bir çarpıntının, sığınacak bir gövde aramasına benziyordu. Suat, yatmadan az önce, kararını açıkladı. Kocasını vursa, acaba daha mı iyi ederdi? Yattılar. Titrek gece ışığı, solgun yeşil bir baykuş gibi, yumuşak ve saydam, üstlerinden akıyordu. Ara sıra üst katlardan bir musluk açılıyor, köhne yapının düzeni bozuk su boruları, dev iniltileriyle sarsılıyordu. İkisini de uyku tutmamıştı. Yan yana uzanmış, yorganı çenelerine kadar çekmiş, gözleri sonuna kadar açık, dertlerine yanmışlardı. Uyuyabilmek zordu gerçi, için için ağalanmadan uyanık durmak, daha az zor değildi ki! Komşunun delimsirek kahkahası, gecenin dibinde, bir salkım çıngırak gibi asılmış kalmıştı. Çağrışımlarıyla insanı çileden çıkarıyordu.</span></p>

  <p><span class="font0">"... olmaz, gerçek olamaz bu yaşadığımız, ya sanrı, ya sanrıya çok yakın bir şey!</span></p>

  <p><span class="font0">Yarın ne, pazar: Banyo günü, termosifonu yakacağım, daha erken kalkmalı. Şampuan almayı unutmadım ya, hayır koyduğum yeri bile hatırlıyorum. Şuna bak, hem yalan söylüyor, hem ona olan güvenimin azalışından yakınıyor. Başka türlü olur mu? Yıllarca, aralıksız yalan söylersen, benim içimde sağlam ne varsa öğütür, elbette toz edersin. Bıktım artık, usandım bu kararsızlıktan! Ne olacağımı&nbsp;</span><span style="text-indent: 1em;">kestirememekten!"</span></p>

  <p><span class="font0">Gardrop birden çatladı. Tuvaletin camı üstünde, pudra, ruj, makyaj kalemleri, varla yok arası. İki ayna, askıda kalmış iki parıltılı şamar, ışığın zehir yeşilini içtikçe içiyor.</span></p>

  <p><span class="font0">"... Bak, Galib yalan söylemez, bohemdir biraz, kendine pek bakmaz ama, sevimli adamdır, kale gibidir. Kimseye boyun eğdiği görülmemiş! Sahi, bir şiirinde bana 'kanlı güvercin' diyen oydu değil mi? Guadalajara'da, falanjistlerin öldürdükleri bir kanlı güvercin diyordu. Öyleydim belki, belki hâlâ öyleyim, yalnız şu beni vuranları elime bir geçirebilsem...")</span></p>

  <p><span class="font0">Suat, Bereketzade Çeşmesi'nin önünde, boynundan sırtına dağılıveren ürpermelerle toparlandı. Büyük Hendek Sokağı'na kar yağıyordu. Küçük Hendek Sokağı'na da. Galata Kulesi, çok eski ve ağır bir yanlışlık olarak, tam karşısına dikilmişti. Evet, birbirleriyle kıyasıya tartışan iki Suat, aynı anahtarla aynı kapıyı açıp, aynı anda giriyorlar.</span></p>

  <p><span class="font0">Fakat, tartışma sürüyor: Pansiyoner alalım diyen kim, o! Kocasına, Lâle Sineması'nın önüpde buluşalım, ordan gazeteye iner ilân veririz diyen kim, o! Pansiyoner demek, evin içinde bir yabancı demek, beni o kadar&nbsp;</span><span style="text-indent: 1em;">tiksindiğim dış dünyayla zorunlu bağlantılara götürecek, rahatımı dirliğimi bırakmayacak diye bir kalemde hepsinden vazgeçen kim, yine o!</span></p>

  <p><span class="font0">Bereket, Matmazel Raşel bilmiyor bunları. Onun kafası bambaşka, ne kadar gülerdi kim bilir? Küçümser sol kaşı, yine yılan gibi yükselir, uzun mavi elleriyle Suat'ın bocalamalarını darmadağın ederek,</span></p>

  <p><span class="font0">"— ... pansiyoner alacaksanız, derdi, benden size bir akıl: Kız alın. Ben, Firuzağa'da otururken, öyle yapardım: Yalnız üniversiteli kızlar, ya Akademiİi, ya Edebiyat Fakültesi'nden! Ne şeker şeylerdi mon Dieu! Bir Nilgün vardı hele, parole d'honneur, profesyonel mankenler eline su dökemez: Arı beli gibi incecik bir bel, yürürken kalçalarını oynatışını görsen sanırsın ki... "</span></p>

  <p><span class="font0">Kadın mı, Allah göstermesin! Tasarısı bile Suat'ı allak bullak ediyordu. Kırkmaları gözlerine girmiş, balıkçı pantolonlu alafranga bir kızı, hele evin içinde, sigara küllerini oraya buraya silker düşünmek, ne istek bırakıyordu onda, ne karar. Yaşlı başlı bir adam, o kadar külfetli olmayacak mıydı? Olmazmış. Suat'a göre erkekler, hem ayak altında daha az kalabalık edermiş, hem daha çekingenmiş: Bunlar, kocasına söyledikleri, ama onun aklı yatar gibi olunca; içini, saklaması zor can sıkıntılarının basması, buluşmaya gitmekten vazgeçmesi, neden? Şimdi divana uzanmış, elinde kenarı yaldızlı kahve fincanı, kendi kendine,</span></p>

  <p><span class="font0">"— ... acaba, diye sorup duruyordu, bu tasarıya başından beri direnen Halim haklı mı?"</span></p>

  <p><span class="font0">Kapıda bir kıyamettir koptu: Zile basılıyor, kapı yumruklanıyor, gümbür gümbür bir ses, sahanlığı, merdivenleri, bütün apartmanı birbirine katıyordu. Vurdukça aşka gelir, aşka geldikçe bağırır gibiydi:</span></p>

  <p><span class="font0">— ... bre şeytanın çırakları, Suat, Halim, hangi cehenneme&nbsp;</span><span style="text-indent: 1em;">kayboldunuz? Ben geldim, ben, Ferid Dayı! Kimse yokmu yahu, açın şu Allanın belâsı k?pıyı be! Size kaç kere söyledim, bu minare merdivenleri mevtime sebep olacak diye, söz dinleyen beri gelsin, kılınız bile kıpırdamıyor; kan çekmese, yok vallahi adımımı atmam ya, serde dayılık var, ne bok yersin? Bre komşular, ümmeti Muhammed, yok mudur bir Allanın kulu, şu kale kapısını açıp beni buyur etsin!?..</span></p>

  <p><span class="font0">Suat'ın dayısı, Miralay Ferid*: Allah Allah bir ihtiyar, öylesine durduğu yere sığamaz bir adam ki, yanında herkes kendini daralmış hisseder. Kapı gibi de ha! Kalabalık beyaz bıyıklı, çahçırpı kaşlı, yaşı yetmiş demiş&nbsp;</span><span style="text-indent: 1em;">dişleri sapasağlam, kanı damarlarında kıpır kıpır, sıcacık: Sevincini, bitmez tükenmez enerjisini püsküren, insandan bir yanardağ.</span></p>

  <p><span class="font0">Girer girmez, önce yeğenini şapır şupur öpüyor, arkasından, elindeki ağırca çıkını pehlivan jestleriyle atıyor masanın üzerine, dallı güllü, bayrak gibi kocaman mendiline burnunu sokup tüfek gibi sümkürüyor: Apartmanın o sağlıksız, o iç karartan sessizliğini, ara ki bulasın!</span></p>

  <p><span class="font0">— ... kuruyemiş aldım size, biraz kayısı, biraz üzüm ve dut. Haydi haydi, bilirim, alafranga geçinir, burun kıvırırsınız, aldığınızı hiç görmedim; yalnız, bedava bulursanız, sözüm meclisten dışarı, Agob'un kör kazı gibi yutarsınız, ha! aç hele şu çıkını, baksana kız şu pestillerin nefasetine? Ver hele surdan bir fırt, tadayım!</span></p>

  <p><span class="font0">Daha oturur oturmaz soruyor:</span></p>

  <p><span class="font0">— Nerde senin hayta?</span></p>

  <p><span class="font0">'Hayta' dediği, Halim. Hep böyle yapmaz mı? Çevresindekilere, az çok iğneli, çokluk iyi seçilmiş adlar yakıştırır. Suat elinde olmadan güldü, şaştı da güldüğüne:</span></p>

  <p><span class="font0">— Stüdyoda dayı, gazeteden çıkardılar, ne yapsın, yeniden sinemayı deniyor, dublaj filân...</span></p>

  <p><span class="font0">— Neden çıkarıyorlar, o mesele mi?</span></p>

  <p><span class="font0">— Evet, galiba ağbiysi...</span></p>

  <p><span class="font0">Hey gidi Miralay Ferid, hiç değişmez, çıkınında biraz üzüm biraz incir, ağzında acı tatlı türlü savaş anısı, böyle çıkagelir.</span></p>

  <p><span class="font0">* Bkz. Sırtlan Payı.</span></p>

  <p><span class="font0">Seferberlikte, cepheden cepheye savrulup sağ salim dönen kim, o değil mi? Kurtuluş Savaşı'nda Fahrettin Paşa'nın süvarileriyle İzmir'e akan? Anlatacak elbet! Anlatmasına anlatsın, yalnız top gibi patlayan öfkeli söz dizilerinin, prizma renkleriyle yansıyan anıların arasından, Suat'ın çocukluğu çıkıp gelmesin! Ah, gelmesin!</span></p>

  <p><span class="font0">Şimdi o yıllarına ne kadar uzak, ne kadar yabancı: Sanki o yaşamamış! Bir bebeği vardı, Minnoş, yatırınca gözlerini kapayıp uyuyan? Boğaz'da tıka basa dolu, akıntıya kapılmış giden takaların üzerine yıldız tozu yağardı. Sonra, titrek titrek, ilk gamlarını sıraladığı piyanoyu hatırlıyor: Do, re, mi, fa, sol... Sonra babasını, babasının uysal, kendi halinde yüzünü: Ona masal anlatıyormuş da, ucu sivri Kayzer bıyıkları, dudakları oynadıkça, tuhaf tuhaf kımıldıyormuş. Ya altın çerçeveli sıkma gözlükleri?</span></p>

  <p><span class="font0">"— ... Haydi beyba, n'olur biraz daha anlat, kayıp keklikle çoban kızının masalını anlat..."</span></p>

  <p><span class="font0">"— Peki yavrum: Evvel zaman içinde, kalbur saman içinde, deve tellâl, sinek berber, pire pehlivan iken, topal bir keklik dağ bayır demez dolaşır..."</span></p>

  <p><span class="font0">Hatırladıklarının önemli bir bölümünü, sonraları annesinden dinledikleri oluşturuyor. O daha doğmamış, düşmanın, önde tokat gibi saklayan bayraklarıyla, mızıkasını döve döve, yurdun dört kucağına yayıldığı sıralar, içerlerde bir yerlerde, Kuvayı Milliye çeteleri örgütlenmiş, örgütlenecek. Bu yüzden, 'Anadolu'yu geçmek' sözünü dilinden düşürmeyen Ferid Dayı'yı, onlarda hiç kimse iyi gözle görmüyor. Ferid Dayı henüz genç, çiçeği burnunda binbaşı. Ruhsar Yenge'yle o mayıs tanışıyorlar. Karanlık bir ilkbahar: Çiçekler, saklı ve kutsal bir ateşten üretilmiş kıvılcımlar gibi saçılıyor. Belki Boğaz'da, unutulmuş bir kanundan, yine Hafız Post'un o dokunaklı parçası. Uzun mınltılarıyla, gölge gölge söyleşen, saltanatlı ıhlamurlar.</span></p>

  <p><span class="font0">Ali Rıza Paşa kabinesi düşmüş, yeni Sadrazam Damat Ferid Paşa diyor ki Zâtı Şahaneye başkaldıran paşaların hadleri bildirilecektir: Mustafa Kemal ve 'hempaları' idama mahkûm ediliyor. O günler, arka bahçedeki fıskiyeli havuza kırmızı balıkların ilk getirildiği günler, Saraylı Hala annesine hâlis Van bir kedi yavrusu veriyor, adı Sarman, Ferid Dayı, Direkliyalı'dan ayağını kesivermiş. Günün birinde, Ankara'ya kaçtığını işitiyorlar, hepsinde bir kaygı, en çok kaygılanan Halûk Bey: Mustafa Kemal, padişahı tanımıyor demiyorlar mı, aklı duracak: Halifeyi tanımamak, ne demek?</span></p>

  <p><span class="font0">Suat, kurtuluştan sonraki yılları daha ayrıntılı biliyordu. Ferid Dayı bu savaştan da sapasağlam, üstelik miralay olarak dönmüştü. Boğaz'daki evlerinin, o birbirine girmiş akasya, manolya, salkımsöğüt ve ıhlamur kalabalığının ortasındaki Direkliyalı'nın en gözde konuğu diye el üstünde tutuluyordu. Halûk Bey, Milli Mücadele boyunca, padişaha ve İstanbul Hükümeti'ne bağlı kalmasının ne büyük bir yanlış olduğunu anlamıştı artık. Bazı hatırlı eş dost olmasa, Anadolu hareketini toplu bir intihar sayanların çoğu gibi, yurtdışına çıkarılırdı ama, Miralay Ferid göğsünü siper etmişti bir kere: Ne yaptı etti, yurtta kalmasını sağladı. Her cuma, ayağında gıcır gıcır çizmeler, sırtında gri ve savruk süvari pelerini, hoyrat bir rüzgâr gibi çat kapı geliyor, içeriye adımını atmasıyla ortalığı gürültüye boğması bir oluyordu: Paldır küldür&nbsp;</span><span style="text-indent: 1em;">öksürmek, onda; kapıları çat çut kapamak, bahçede tümen tümen yığılmış sonbahar yapraklarını har vurup harman savurmak, onda. Hele o bed sesiyle gürül gürül şarkı söylemesi yok mu, ömür! Geceleyin, yemek yendi mi yendi, bütün aile deniz kıyısındaki şezlonglara çepeçevre uzanıyorlar. O, saçı başı darmadağın, devrimin anlamını ve doğrultusunu anlatıyor. Ne anlatış, görmek lâzım: Köşe bucakta gizli görünmez düşmanları, yumruklarıyla tehdit etmelerin, sapır sapır, çocuk yürekli dev gözyaşları dökmelerin; mitralyöz gibi takırdayan sunturlu küfürlerin, bini bir para! Gelecek günlerin daha iyi olacağma körü körüne inanmış, gürültüsünü bir yağmur bulutu gibi büyüterek:</span></p>

  <p><span class="font0">"— ... ihtilâli, diyor, maddi olduğu kadar manevi esaslara oturtamadık mı, gitti, inkilâbı inkişaf ettiremeyiz. Meclis'te muhaliflerine cevap verirken, bunu bizzat Gazi söyledi.</span></p>

  <p><span class="font0">Vakıa Yunan'ı yendik, lâkin kazanılması fevkalâde müşkül yeni bir muharebeye başlıyoruz: İktisadi ve içtimâi bir muharebe bu!</span></p>

  <p><span class="font0">Önümüzdeki on sene içinde, görün bakın tahavvüle uğramadık bir şey kalacak mı? Evvelemirde, 'cumhuriyet' diyerek, devleti adlı adınca anacağız: Memâliki Mahrusa'yı Şâhâne yok artık, Türkiye&nbsp;</span><span style="text-indent: 1em;">Cumhuriyeti..."</span></p>

  <p><span class="font0">Hele bu cumhuriyet sözünü ne seviyor, nasıl sihirli bir deyim, her şeyi bir anda değiştiriverecek bir tılsımmış gibi tekrarlıyor, şaşılacak şey! Tam o sıra, denizin düzeyinde yoğunlaşmış gece sislerinin arasında, pırıl pırıl çıkıveren bir vapur hayaleti: Köprü'ye son vapur! Bir düdük. Bir düdük daha. Boğaz ufuklarından, çarpa çarpa dönen, daha bir koflaşmış yankıları. Tarabya üstlerinde, boş bir sağanağın deli şimşekleri yanıp sönüyor. Yağacak mı ne?</span></p>

  <p><span class="font0">Hanidir, Halûk Bey'in ağzını bıçaklar açmaz olmuş. Hüzünlü ve sürekli sessizliğini, bozsa bozsa, başını dalgın sallayarak:</span></p>

  <p><span class="font0">"— ... Katiyyen anlayamıyorum, demek için bozuyor. Bütün bu olanlar, benim için gayri kabili izah şeyler, idrâkimi aşıyor hakikaten!"</span></p>

  <p><span class="font0">Bir yerden sonra, her şeyin çivisi çıkmış: Neyin, neden böyle olduğunu, anlayabilene aşkolsun! Ne yanına dönsen, acıklı bir anlamsızlık; müthiş, belki gösterişli, fakat salakça saçmalıklar: Bağlanacak bir delinin rüyasından hiç farkı yok! Duyu organlarıyla aldığı izlenimler, eskiden aldıklarına bir türlü uymuyor. Arada bir terslik. Kavramlar bütün bildik yüzlerini kaybetmişler.</span></p>

  <p><span class="font0">Bazen Halûk Bey, duyulur duyulmaz bir sesle,</span></p>

  <p><span class="font0">"— ... iyi ama, ya halife? diye soracak oluyor, ya hanedanın istikbali?"</span></p>

  <p><span class="font0">"— Halife mi, ne demek halife? Enişte, sen aklını mı kaçırdın yahu? Seferberlikte Arabi çorabı, İngilize karşı kaldırayım diye Cihad'ı Mukaddes açan kimdi, halifen değil mi senin? Kabul, fikir Enver'indi; teşebbüs tam ona göre, şatafatı bol, dipsiz kile boş ambar bir teşebbüstü ama, âlâyı valâyla yeşil sancağı çıkardık mı, çıkarmadık mı? Netice? Dünyaya kepaze olduk yahu: Ne halifeye kulak asan çıktı, ne Cihad'ı Mukaddese! Gazze Cephesinde gözlerimle gördüm, Lavrence'in dağıttığı altınlar, Arap şeyhlerine halifeden daha cazip geliyordu: Bize karşı onunla birlik oldular." Küplere binmiş, bağıra çağıra ekliyor:</span></p>

  <p><span class="font0">"— ... Hanedanın istikbaline gelince, besbelli defolup gidecekler: Cehenneme kadar yolları var."</span></p>

  <p><span class="font0">Bir başka seferinde, sevinçten soluğu kesilerek, daha kapıdan gürledi:</span></p>

  <p><span class="font0">"— ... tamam, yol göründü senin halifeye. Takarrür etti: Meclis, halifei rûyi zemîn hazretlerine ve maiyeti efradına sepet havası çalıyor. Laik oluyoruz, laik..."</span></p>

  <p><span class="font0">Başka bir sefer ise, başının üstünde ince bir yağmur, koltuğunun altında koca bir paket, geç meç de olsa, geçmiş; daha eşiğinden adımını atmadan, Pembe Salon'da bekleşen aile halkına, en tumturaklı sesiyle müjdeyi ulaştırmıştı:</span></p>

  <p><span class="font0">"— ... işte o kadar, bu iş de bitti: Gazi kararını vermiş, tebliği resmî neşredildi: başıbozuk takımı artık fes giymiyor, şapka giyilecek! Evet şapka, yüzüme ne bakıyorsunuz yahu, şapka diyorum, fötr, melon, panama, silindir, ne haltsa! Hele şu getirdiğime bir göz atın, dünyanın parasını saydım ha, sırf eniştem kafasına geçirince ne hâle gelecek göreyim diye... "</span></p>

  <p><span class="font0">Arkasından Cumhuriyet'in ilânı, eski harflerin kaldırılması, Kanunu Medeni. Yoksa daha mı önceydi? İnsanın yaşadıklarıyla duydukları, birbirine nasıl karışıyor? Yalnız kulaklarında çocukluğundan yankılanan o sesler: Yaşasın Cumhuriyet! Yaşasın Gazi Paşa! Sonra dokunaklı, yirmi yıllarından kalma bir de şarkı, umutlu olduğu kadar iyimser, saf olduğu kadar çocukça, bir cumhuriyet şarkısı: Bir bayrak, flama, trampet ve borazan kalabalığı içersinde, gencecik sesleriyle, kız izciler söylüyor: "Cumbuuuuuuriyet haaaaayat demek!" Kendini anlattıklarına kaptırmış, Miralay Ferid, bir yandan ceviz ve bağdemle doldurduğu incirleri atıştırıyordu. Ne imrenilecek bir iştahla! O böyle gelip baba koltuğuna kaykıldı mı,' Suat evini tanıyamaz olur. Koltuk, o eski koltuk&nbsp;</span><span style="text-indent: 1em;">değil. Yerdeki halı, başka: Görünmez ışınlar, üzerine garip, içice geçmiş, yeni yeni çiçekler örüvermiş. Pencereler daha aydınlık, perdeler daha saydam. Duvardaki o kötü, o sokağa atsan beş para etmez Van Gogh ve Gauguin reprodüksiyonları, bambaşka anlamlarla yüklü. Hele renklerine diyecek yok, görülmedik, bilinmedik renkler bunlar, tanımlamaya kalksan, tanımlayamazsın; cinayet siyahı, yalnızlık sarısı, öfke kızılı, kaçış mavisi, kaçış mavisi, kaçış...</span></p>

  <p><span class="font0">"— ... Fırka'ya uğradım, ordan geliyorum. Malûm, haftalık toplantımız. Duydun ya ne demiş gizli oturumda mebuslarına, o kocakarı sesiyle, siz demiş, isterseniz fırkaları lağveder, hilafeti dahi ihya edebilirsiniz! Lağvedecekleri fırka bizimkisi, bizimkisi demek, ne bok yemek Ferid, bunadım mı sen, Gazi'nin fırkası... "</span></p>

  <p><span class="font0">Aklı bir türlü almıyordu. Sıkılı yumrukları havada:</span></p>

  <p><span class="font0">— ... Ulan kendini nerde sanıyor bu herif, diye ekledi, yamyamlar diyarında mı? Bizler, cumhuriyeti kandan ve ateşten yoğurmuş olanlar, daha ölmedik: Onun gibi bir hanım evlâdının çıkıp ortasına etmesine razı gelir miyiz? Haydi yeniden kükredi:&nbsp;</span></p>

  <p><span class="font0">— ... hâşâ, sümme hâşâ! Suat, gülümsemeden edemedi, fark edince yine şaşırdı. 'Herif de, 'kocakarı sesli' de, 'hanım evlâdı' da, hep Menderes'ti, Demokrat Parti'nin ve rejimin orta direği Adnan Menderes. Bir opera şarkısı, bir kadın romancıyla handiyse 'resmiyete dökülmüş' ilişkilerine rağmen, halkın arasında 'o biçim' diye söylentiler dolaşıyordu ya, onu can düşmanı belleyen Ferid Dayı için, böylesi adlar yakıştırmaya bu yeterdi de artardı bile.</span></p>

  <p><span class="font0">Daha emekliye ayrıldığı gün, ayağının tozuyla Cumhuriyet Halk Partisi'ne gidip, 'ön safta bir nefer gibi savaşmak üzere', kaydını yaptırmamış mıydı? Hem onun particiliği, Allah muhafaza bir particilik! Hele, nasıl olup da üç seçimi ardı ardına kaybettiklerini bir soran çıkmasın, köpürüyor artık; kabına sığamayıp, yıllarca önce olduğu gibi, hem bu sefer bastonuyla görünmez düşmanları tehdit ederek, veriyor dumanı:</span></p>

  <p><span class="font0">— ... mugalâtacı herifler yahu, işleri güçleri desise! Bir defa oyunun kaideyi aslisine riayet etmediler. Bizde demokrasi ne demek, evvelemirde ta'vizlerden içtinap edeceksin, öyle mi? Bu cenabet mekanizmasının bir tecrübesini yapmışsın, parmağını kaptırdın mı, pat küt, kolun gider! Seçimlerde mücadelenin Atatürkçü cenahlarda, münhasıran Atatürkçü prensiplerle yapılması icap ederken, ne yaptı bunlar, sorarım, ha ne yaptı: Nerde mürteci buldularsa teşvik ettiler.</span></p>

  <p><span class="font0">Kur'an kursları açtılar, ezanı Arapça okuttular... Uzun sözün kısası, Kemal Paşa'nın inkılâplarına sünger çektiler! Eksik olsun böyle seçim kazanmak! Üst üste üç seçim kazanmak değil bu, muvaffak olmasına ramak kalmış bir inkılâbın üç merhalede fiilen canına okumak!</span></p>

  <p><span class="font0">Birden konu değiştirdi. İhtiyarlığını, eski asker jestleriyle, kalın kalın mendiline öksürerek, o yoksul babası gülümsemesini, yeniden çalıçırpı bıyıklarının altına konduruyor. Besbelli 'hemşire'sinden, Suat'ın annesmden söz edecek:</span></p>

  <p><span class="font0">— ... on beş gün kadar oluyor, hemşireyi gördüm, rahmetli babanın vefatının senei devriyesiydi, mevlit kıraat ettirecekmiş, çağırdı, kalktık gittik. Gecesi, ben de bir yasin okudum ruhuna, Allah kabul etsin: Kuzu gibi adamdı, çok çekti anandan! Ah şu anan, ah şu anan! Bir defa, büsbütün sapıtmış gördüm, caket, pantol, gravat, efendime söyliyeyim, tekmil erkek giyiniyor: Elde cıgara, saçlar kesik, ense tıraşlı... Tövbe tövbe Yarabbi, ya Resulullah!</span></p>

  <p><span class="font0">Suat dediklerini duymazlıktan, hatta anlamazlıktan geliyor ama, o dakika bir kapı usul usul geçmişe açılıyor: Türk mavisi pencerenin ardındaki o unutulmuş kanun, Osmanlı gecelerinin kuytularında, Hafız Post'tan bir cümleyi tekrarlamaya başlamış bile: Kendi kendine bir şeyler mi soruyor, onulmaz bir derde çare mi arıyor, belli olmuyor ki! (Halim, nerdesin Halim?)</span></p>

  <p><span class="font0">Suat, ardına saklanacağı bir özür bulamazsa, çıldıracak:</span></p>

  <p><span class="font0">— Dayıcığım, diyor, ne dersin, sürerler mi Halim'i? Miralay Ferid, susuyor. Adamakıllı bol, yoğun, dayanılması güç bir sessizlik. Göz göze geliyorlar. İhtiyarın mika gibi parıl parıl ve kesici bakışı, genç kadını biçiyor sanki. Biçtiği yere, bal rengi, koyu mu koyu, kör edici bir ışık yığarak. Sonra birden değişip canayakın bir hal alıyor, üstünde eğreti duran ağırbaşlı bir tavırla:</span></p>

  <p><span class="font0">— Kanaryam, diye soruyor, korkuyor mu yoksa? Suat, başını eğerek, doğruluyor:</span></p>

  <p><span class="font0">— Evet, dayı!</span></p>

  <p><span class="font0">— ... ardına takılıp gidemezsin değil mi? Yine başını eğiyor Suat:</span></p>

  <p><span class="font0">— ... gidemem, dayı!</span></p>

  <p><span class="font0">— ... Direkliyalı'ya adım atmamaya yeminlisin, koca şehirde bir başına kalacaksın, he mi? İşe girersin desem, elinden iş gelmez, yol bilmez iz bilmezsin, ama inadın inat!</span></p>

  <p><span class="font0">Aynı baş hareketi:&nbsp;</span></p>

  <p><span class="font0">— Evet, dayı!</span></p>

  <p><span class="font0">— ... eveti var mı bunun canım, olur mu böyle şey? Uysal görünüyorsun, sesin soluğun çıkmıyor ama, katır gibi inatçısın ha! Eh, ne olacak, Miralay Ferid'in yeğeni, soydur çeker. Yalnız, biz daha ölmedik çok şükür, o kalın kafana şunu iyi sok, seni bir yere bırakmayız, anladın mı?</span></p>

  <p><span class="font0">Aynı hareket:&nbsp;</span></p>

  <p><span class="font0">— Evet, dayı!</span></p>

  <p><span class="font0">— ... o hayta kocan, Erzurum mu Bitlis mi, artık neresi olursa, çeksin gitsin, tebdili mekânda ferahlık vardır, fikirleri tazeler. Bilirim ben o tarafları, kışı yavuzdur, ayda dört kere posta gelirse öp başına koy, o da postayı taşıyan Kürt soğuktan bir kuytuda donmaz, ya da civardaki kurtlara yavan tarafından akşam taamı olmazsa...</span></p>

  <p><span class="font0">Sözünü daha ciddileşerek sürdürüyor:</span></p>

  <p><span class="font0">— ... karanlık bir şeyler hazırlanıyor kızım, şek şüphe yok. Bir ahbaptan duydum. Ankara'da fevkalade gergin bir hava esiyormuş, kuşkulanan kuşkulanana diyor. Hükümet, içeri atıp durdukları yetmezmiş gibi, matbuatın dizginlerini iyice eline alabilmek, hürriyetperverânı susturabilmek için, bir kanun lâyihası getirecekmiş...</span></p>

  <p><span class="font0">Kaygılı, başını sallıyor:&nbsp;</span></p>

  <p><span class="font0">— ... getirir mi getirir, ben her şeyi umarım bunlardan!</span></p>

  <p><span class="font0">Ya da:</span></p>

  <p><span class="font0">— ... Allah aşkına alsana şu çıkını önümden, amma tikindim ha, size bir şey kalmadı be! Ayıp yahu! Üstelik dokunur bana, gece sancılanırsam dana gibi böğürürüm, artık, eh n'apalım, dayansın komşular!</span></p>

  <p><span class="font0">Saat altı buçuğa doğru geldiği gibi paldır küldür gitti. Yaptığı gürültü öylesine koyu ve büyüktü ki, gider gitmez, apartman boşaldı sanki, yerine tir tir titreyen bir uzay sessizliği geldi kuruldu. Odalar daha mı genişlemişti, tavanlar daha mı yükselmişti ne? Suat, dayısının etki alanından çıkınca, bilinmedik bir zaman parçasında kaybolmuş gibi, bu sessizliğin ortasında salınıp duruyordu. Gündelik hayatına ve sıkıntılarına dönebilmesi için, iki acı kahve içmesi gerekti. Halim gecikmişti: Ya dublajdan aldığını Pasaj'da içiyordu, ya da ilânı vermek için gazeteye gitmişti. Oradaki dostları:</span></p>

  <p><span class="font0">"— bir şeyler yaparız,&nbsp;</span><span style="text-indent: 1em;">demişlerdi, ucuz tarafından..." İlâncılık'taki kız vardı ya, hani surata bak süngüye davran, hele o, oldum olası pas verir durur: Halim'i, bir tarihte, birkaç solcu oyuncu bir olup çevirdikleri Nankör Toprdk'tan hatırlıyor, bereket filmin bir hafta içinde yasaklandığını unutmuş.</span></p>

  <p><span class="font0">Dublajdalar mı? Hatır hatır saçlarını otlayan Galib, ölü gözleriyle bakarak ona söylev çekiyor: Kelimeler, karamela gibi eriyor sanki dilinin üstünde, yapış yapış, oraya buraya bulaşıyor.</span></p>

  <p><span class="font0">— Nerde eski suratın hazret? Kahır seni çöktürmüş. Hiç değilse saçların bu kadar dökülmemiş olsaydı, ne yapar yapar, sana bir ikinci jön rolü egavlardık. Temiz temiz bir haftalık, yövmiyesi beş yüz kâattan, iyi mi? Halim'in saçları dökülüyor. İçinde iğrenç bir korku. Mikrofonun başında dilinin dolaşması yok mu, rezillik.</span></p>

  <p><span class="font0">— Halim Bey, tekrarlayın lütfen! Mikrofondan biraz uzak durun, o kadar acele etmeyin: Hiçbir şey anlaşılmıyor. Tamam mı?</span></p>

  <p><span class="font0">"Tamam! Yeniden yapalım. Allahım, sen bana yardım et! Kepaze oluyorum. O uğursuz herif perdede ağzını açar açmaz, ben de başlayacağım: 'Kalbimi kırdın Nalân, sensiz yaşayamam ama, yine seni affediyor ve sana veda ediyorum'. Ne budalaca lâflar!"</span></p>

  <p><span class="font0">İşte, ışık yandı. Film geçiyor, bir daha, bir daha. Halim, gözlerini aktörün dudaklarına dikmiş, bir süre içinden tekrarlayıp duruyor, oluşturduğunu aklı kesince, en kral sesiyle:</span></p>

  <p><span class="font0">— ... kalbimi kırdın Nalân, diyor, sensiz yaşayamam ama...</span></p>

  <p><span class="font0">Bir köşede, yıkıldım yıkılacak bir sıranın üstünde, bir zamanların ünlü aktrisleri, kan damgalı ağızlarıyla sıralanmış, sürgündeki prenses edalarıyla cıgara içiyor. Mahalle karısı ağzıyla dedikodu yapıyorlar:</span></p>

  <p><span class="font0">— ... aa şekerim, sen bana sor o herifi, senaryolarında millete ahlâk talkını verir, gider canciğer arkadaşının karısını baştan çıkarır; hele o şıllık, hele o, bakma okullu kız kırkmalarına, mahcup taze kızarmalarına sen, fentli orospuları parmağında oynatır vallahi!</span></p>

  <p><span class="font0">Dışarda kar yağıyor. Akşam ayazında acı bağdem ve linyit kokusu. Otobüs durağında, insan kılığındaki birtakım can sıkıntıları, silme yalan akşam gazetelerine, boş boş bakıyorlar. Beyoğlu. Suat'ı koydunsa bul! Hayatında kimseyi beklememiş. Beklemez de!</span></p>

  <p><span class="font0">"... ne yapmalı şimdi? Bir koşu gazeteye insem, bu ilân dalgasını halledip eve rahat rahat dönsem, herhalde sevinir. Ben de sakin bir gece geçiririm."</span></p>

  <p><span class="font0">Bu saatte Babıâli kimin? Vitrin cesetlerinden sızan gözyaşlarıyla, Allanın zıpırı bir ressamın ayaküzeri bir kenara çiziktiriverdiği Galata Köprüsü'ne dökülüşen memurların. Bir de mürettiplerin sahi! Bin yıllık tembelliklerine, sportoto'da ve yarışlarda oynayıp batmak meraklarına sığınmış, ağır aksak gazetelerine dağılan mürettiplerin. Garip bir vınıltı,&nbsp;</span><span style="text-indent: 1em;">öbürlerini ağır ağır bastıran ses tozlarından bir bulut, rotatiflerin uğultusu. Kimisi dönmeye başlamış bile, kimisi . tetik üstünde, bekliyor. Alo, Ankara mı, Yılmaz sen misin, tamam, evet, İzmir'de çıkan Demokrat İzmir gazetesi aleyhine on birinci dava açılmıştır, muhalefet çevreleri bu davalarla basın hürriyetinin, alo, Ankara, Yılmaz ne oldu, yahu tamam, basın hürriyetinden devam et!.. Teleks odalarında, teleksler fıkırdıyor: Akis dergisi bir kere daha toplatıldı. İstihbarat servisinde daktilolar, soluk soluğa, bir türkü tutturmuşlar: Vatan Cephesi'ne geçmeleri için, DP çevrelerince kendilerine baskı yapıldığını ileri süren bazı Kapalıçarşı esnafı, aralarında toplanarak keyfiyeti... Ahmet Usta, tashihleri topladınız mı? Kâmil Bey'e iki çay, bir kahve sporculara, bir kahve ikinci kata, musahhihlerin oraya, orta olacak!.. Halim, aklı fikri elindeki mektupta, ısmarlanan kahveyi içiyordu: Kareli defter kâğıdına, kocaman acemi yazısıyla yazılmış bir köylü mektubuydu bu. Gördüğü anda, damağında o dayanılmaz sulfato acısını, yine bütün dehşetiyle duymuştu. Oysa işleri nasıl da yolunda gidiyordu: İlânını en yakın zamanda yayınlayacaklardı, üstelik tek kuruşunu almayacaklardı. Fakat ah bu mektup, işi düşüp gazeteye uğramasa masadan masaya belki kaybolacak olan, kimsenin iplemediği, hatırlayanınsa lâf olsu» diye hatırlayıp ona ilettiği bu mektup yok mu, işte o, taş gibi çöküyordu yüreğine. Bir cıgara. Sözümona okuyacak. Bir kere, üç kere, on kere okuyor, tek kelime anlamıyor. Dokunsalar ağlayacak! İyisi mi, herkesin eline iyi kötü birer 'eyvallah' tutuşturup kendini dışarı atar, orada okur.</span></p>

  <p><span class="font0">Peki, ne var bu mektupta:</span></p>

  <p><span class="font0">"Kardeşim Halim Bey! Evvelâ mahsus selâm idip gözlerinden öperim, sonra Cenabı Hak'tan sana sıhhat ve afiyet niyaz ederim. Hasretinden iki gözü iki çeşme, gece gündüz kanlı yaşlar döken kahırlı anan da selâm idip gözlerinden öpüyor. Benim kınalı kuzum n'apar, yüzünü bile görmediğim, resmini koynumda taşıdığım nazlı gelinim nasıldır diye sual ediyor. Bizi böyle ayrı düşürenler Allahından bulsun diyor. Halim Bey kardeşim, ayrıca anan, sen artık şehirli oldun, bizi kalbinin defterinden şildin demektedir. Böylece malûmun ola.</span></p>

  <p><span class="font0">Zerrece tarafımızdan sorup sual edersen, etme daha iyi. Halimiz gün günden daha kötüdür: Buban ağır hasta, iki haftadır yatalak, iniltisinden evde ocakta durulmuyor. Ağan Osman Bey geldi, ta İzmir'den doktorlar getirdi, boyun büküp Allahtan umut kesilmez&nbsp;</span><span style="text-indent: 1em;">diyorlar. Abdullah Hoca'yı bilirsin, gece gündüz hastanın başındadır, duasını edip Kur'an'ını okuyor. Halim Bey kardeşim, kara yazılı anan, bubanın son demlerinde ille gelmeni, ölürken başında bulunup ve elini öpüp ve de kendini bağışlatmam gönülden arzu etmektedir. Dediğimi yapmazsa analık hakkımı helâl etmem, her namazda denizler dağlar aşırı ona ettiğim duaları saymam diyor. Ahvali hâlimiz işte budur.</span></p>

  <p><span class="font0">Halim Bey kardeşim, mektubuma son verirken, tekrar tekrar selâm ederek hem senin hem nazlı gelinimizin gözlerinden öperim. Anan dahi her ikinizin gözlerinden öper.</span></p>

  <p><span class="font0">— Emine"</span></p>

  <p><span class="font0">Halim'i yıkan, mektubun köylümsü deyişi. Onu aldığı gibi çocukluğuna savuruyor: Ne hınzır, ne kadar edepsizdi! Yalınayak köylü çocuklarının ortasında kasım kasım kasılıyor. Elindekini görmek istiyor, ona yalvarıyorlar ama, yağma mı var, ağır satıyor kendini. Sonunda lütfen gösterdiği ne: Camı ayarlı, gıcır gıcır yeni elektrik feneri. Al bunu, köyün en derin kuyusunun dibini gör. Tevatir bir şey canım! Gece. Yukarda, taze açmış yıldızlar, ışıl ışıl. Birden, ovada unutulmuş yaşlı bir eşeğin ürkek anırışı duyuluyor. Besbelli, dağı taşı bastıran sıcak karanlıktan, ya da uzaktan kokusunu aldığı geveze çakallardan korktu fakir.</span></p>

  <p><span class="font0">Halim, yoğun bir sise dalar gibi, köydeki damlarına daldı. O ne? Yer yatağında can çekişen bir ihtiyar: Hacıbeyoğlu. Kısık gaz lambası, isli diliyle, çoktan ölümsemiş yüzünü yalıyor. Kımıldadıkça değişen gölgeler kaşlarını daha bir düşürmüş, her zaman zalim ve sivri olan bakışları bu yüzden insanca bir yumuşaklık ediniyor ama, kısa sürüyor bu, arkasından yine o sert ve dipçik gibi surat! Asıl telâş, duvardaki yaldızlı çerçevelerine sığamaz olmuş kutsal yazılarda: Ölümle aralarında gizli bir ilişki varmış gibi kıpır kıpır kıpırdanıyor, çerçeveleri çatır çutur kırıp, simsiyah bir Arap harfleri kalabalığı halinde ortalığa dökülmek için, o ânı, nabzın duracağı, soluğun kesileceği o ulu başkaldırma ânını bekliyorlar. Abdullah Hoca, odanın en karanlık yerinde, art ayaklarına çökmüş, pusuda bir sırtlan: Gözleri kapalı, dudakları fısır fısır dua ama, gerçekte bütün hayvan dikkatiyle can çekişen ihtiyarı kolluyor: Ruhunu teslim etti mi, şölen başlayacak.</span></p>

  <p><span class="font0">Yok yok, babası köydeki damda yatmıyor olmalı, çoktan kasabadaki eve indirmişlerdir, hani Camii Kebir Mahallesinde, bayramlarda, sünnetlerde, düğünlerde kullanılan, arta kalan sürece takım taklavatıyla kilitli duran hanay var ya, oraya! Aç koca tahta kapıyı,</span><span style="text-indent: 1em;">toprak bir avlu, saksılarda ceranlar, karanfiller çığlık kıyamet, dipte bir yerde açmış ağzını esneyen karanlık kuyu, tepesindeyse yakındaki hayvan pazarından dökülüşmüş çığırtkan, külhanbeyi mi külhanbeyi serçe salkımlarından, yıkıldı yıkılacak erik ağacı. Bitişik ahırlardan beygir kişniyor, sıcak dışkı kokuları. Hastanın yattığı camlı kapının önüne papuçlar dizilmiş: Cilâlı, sivri burunlu şehir papuçları bunlar: İçerdeki doktor beylerin ayaklarından çıkma.</span></p>

  <p><span class="font0">Onlara bakmasıyla, Emine'nin içinde adını tadını bilmediği bir gizli özlem uyanıyor, gök mavisi gözleri dumanlanıyor. Boşnaklığını mı, saman sarısı ve süt beyazı güzelliğini mi, yoksa babasının yarı alçaklığından yarı korkaklığından, onu sözlüsünden ayırıp bu kocamış Hacıbeyoğlu'na 'kuma' diye satmasını mı hatırlıyor, orası belli değil. Sözlüsü de köyün öğretmeni: Emine'ye delicesine tutkun, ufak tefek bir oğlan! Sözünü sakınmıyor ama:</span></p>

  <p><span class="font0">"— ... Hacıbeyoğlu zaten evli, ikincisi yasaya sığmaz, mahkeme kapısında hakkımı ararım..." filân diyor. Demese, dilini tutsa iyi ya, diyor işte. Bir sabah öğretmen yok. Üç gün yok, bir hafta yok. Nereye gider bu adam. On gün kadar sonra Aşağı Gediz köylüleri ölüsünü ırmaktan çıkarıyorlar: Şişmiş, tam ensesinde acayip, yerini şaşırmış pembe salyalı iki ağız gibi iki kurşun deliği. Kendini mi vurmuş, vurulmuş mu, vurulmuşsa kim vurmuş, anlaşılamıyor. Çevrenin âşıklarından biri, dokunaklı bir türkü yakmış hatta, o yakanın köylerinde bir zaman söylemişler.</span></p>

  <p><span class="font0">Emine'ye gelince, avunması olası mı? Gidip deli suları şakır şakır gülüşen havuzun başına oturuyor; bütün bir ikindiyi, beline vuran sarı saçlarını tarayıp gizli gizli ağlayarak geçiriyor. Halim, o sıralar, lisede öğrenci. Yaz tatillerinde, Emine'yi yalnız bırakmamayı görev bellemiş. Ablası sayılır, kafaları da denk. O saçını tararken;, bu kumla oynuyor. Kıvılcım saçan ince kum, altın tozu gibi, parmaklarının arasında süzülüyor. Kara incirler, dallarından durdukları yerde pat pat düşecek kadar ballanmışlar. Beride, erimiş kurşun beyazlığıyla göz kamaştıran, handiyse sıvı bir ışık altında, ovaya uçsuz bucaksız yayılmış, iki büklüm çalışan gündelikçiler.</span></p>

  <p><span class="font0">"Emine'nin acısını anlıyordum, anlayabileceğimi, biraz olsun paylaşabileceğimi sanıyordum. Onu, 'alnımın yazısıymış' diye yarı dinsel, yarı anaca bir şefkatle bağrına basmış olan annem de, gizli yasını paylaşmaktaydı. Şimdi bile ikisini, başlarında oyalı tülbentler, seccade&nbsp;</span><span style="text-indent: 1em;">üstünde gece yarılarına kadar dua ederken görür gibiyim. İki 'ortak'tan çok, ana kızı andırırlardı. Onları böyle neyin yaklaştırdığına aklımın erdiği gün, sevinçten uçacaktım: Babamın zalim ilgisizliğiydi bu. İhtiyar ikisini de umursamıyor, onun bu umursamazlığı, onları bir çile kardeşliğinde birleştiriyordu.</span></p>

  <p><span class="font0">Hele o uzun kış geceleri, annem kendini düşlere bırakmaya hazır, Emine birden kazandığı önemin ağırlığından huzursuz, beş numara bir lambanın titrek aydınlığına sığınışları!.. Emine'nin önemi okuma yazma bilmesinden ileri geliyordu. Anneme halk masallarının özlemler, ayrılıklar, sonu yok çırpınışlarla dolu sihirli dünyasını o tanıttı: Ferbad ile Şirin'i, Tabir ile Zübre'yi ve öbürlerini!.. Yoksul bir delikanlıyla, sultanın ay parçası kızı arasındaki, o olmayası sevda. Sılasından ayrı düşmüş, garip ozanların yası. Ortaçağ hanlarının şaşmaz Tanrı konuğu, yörük abdallar. Asya içlerinden bir yerlerden, artık Semerkand'dan mı, Buhara'dan mı, kutsal Arabistan'ın yıkılası Bağdad'ından mı neredense, halı, ipek ve baharat yüklemiş deve kervanları. Kale kapılarında Allah adına birbirine kılıç üşürenler. Gök kubbeyi, düşmesin diye, mızraklarının ucunda bir tamam tutup gezdiren, yanardağ sesli Osmanlı sipahileri.</span></p>

  <p><span class="font0">Annem, bu masalları dinlemeye bayılırdı; benliğini Emine'nin biraz genizden gelen sesine bırakır, bir çocuk gibi ağzının içine bakardı. Emine'yi şaşırtan, bazı sözcüklere takılmasına yol açan, bu aşırı dikkati işte. Kızarıp bozararak, bir okul çocuğu gibi, takıldığı kelimeyi heceleye heceleye söker, hem kendisi rahatlardı, hem de bizi rahatlatırdı. Nedense aklımda, hep yağmurlu geceler kalmış. Şimşeğin dalkılıcı, gecenin mor kadifeden perdesine bir çalınır, çalınmasıyla paralayıp atardı. Bir bakardım, Ferhad'ın derdi, onların derdi olmuş: On minare boyundaki dağlan, külüngüyle devirip, sevdiğine kavuşabilecek mi, kavuşamayacak mı? Kerem ise, sığındığı mağaradan kılıcını savurur ki, yılan dili sanılır: Öyle yalın, öylesine çabuk, o kadar ağulu. Babası, Zühre'yi sarayında tutuklamış, kızcağız hem ağlar, hem dizini döver, yakınır: "Söyle bana bâdı sabâ Tahir'im Herde?"</span></p>

  <p><span class="font0">Babama yazdığım mektuplar hanidir karşılıksız kalıyordu. Emine'nin böyle kaçamak cevaplarıyla avunuyordum. Yapmacıksızlıkları, ulaştırdıkları yarım yırtık haberler, her seferinde bana adamakıllı dokunur, bir koşu çocukluğuma gidip gelmeme sebep olurdu. Ama bu mektup öylesi değil, basbayağı umut kapısı! Peder rahmeti rahmana&nbsp;</span><span style="text-indent: 1em;">kavuşursa mirasına biz konuyoruz. Konduk mu, şeytanın bacağını kırdık demektir: Aralıksız yenik düşen o örgütsüz militan yoksulluğundan da, meteliksiz kumarbaz sıkıntılarından da, iki iskemle arasında iğreti yaşamalardan da kurtulacağız. Sözüm parama geçer, öyle mi? Canım ister çalışırım, canım ister çalışmam. Adamın cebi dolu oldu mu, eli ayağı düzgün bir kadro toplayıp öncü oyuncular çıkaracak bir tiyatro kurması işten mi canım? Tutar, sırtı sırtına, Şişli'de bir kat alırım. Boğaz'daki leylâklı yaseminli kutu gibi bir köşk: Biri kışlık olur, biri yazlık! Boğaz'da oturdun mu tabii altında araban olacak, şu spormercedes'lerden bir tane alacaksın, saat gibi araba, öbür taka tukalara hiç benzemez, evlâdiyelik yahu...</span></p>

  <p><span class="font0">Ortalığı seller götürürken, evde unutulmuş şemsiye faydasızlıklarına kapılıp, kendini gereksiz hissetmeler; ipsiz sapsız tasarılarla, gelip geçici çözümlerle kıtı kıtına yaşamalar, bitti. Yeniden eski olanaklarımın tamamına kavuşacağım. Çektiğimiz bunca çileden az ders almadık, bu dersler olanakları daha iyi değerlendirmeme, fırsatları daha usturuplu kullanmama yarayacak!</span></p>

  <p><span class="font0">"— ... Ah, ah, diyecekler, Halim Hacıbeyoğlu'nu tanımıyor musunuz, nasıl olur, dehşet bir adamdır. İstanbul tiyatrolarının en mükemmel oyuncusu; r.olüne onun gibi hâkim olan, inceliklerini ustalıkla belirten görülmemiştir. Hele seyirciyi, daha sahneye adımını atar atmaz, alır, cebine koyar. Görmeden inanılmaz efendim, başlı başına bir olay! Eleştirmeci kısmı aç gözlü olur, gözlerini doyuracaksın: Kimine ufak tefek armağanlar verilecek, kimine rakı bira içirilecek! Fotoğrafçıların, dedikodu yazarlarının eline beş on kuruş sıkıştırdın mı, senden kralı var mıymış gör bakalım! Başarı da, zenginlik de, ün de benim. O zaman, arkadaş deyip bağrıma bastığım bu dangalak sürüsünü görmek isterdim: O Galib ineğini, Ali İhsan'ı, Haydar'ı, İrfan'ı, ötekileri.</span></p>

  <p><span class="font0">Hah hah hah, Ali İhsan be, ne ıkınıp sıkınıp duruyorsun ulan, paran mı yok, beş yüz kâat yeter mi, al da, ayakları ezilmiş yengeç gibi olduğun yerde sürünüp durma! Ya sen Galib, nereye, stüdyoya mı, âlâ, yolumun üstü, atla arabaya bırakıvereyim, yolda iki çene atarız, şu ara kafası işleyen bir oyuncu arıyorum, gelecek sefere senin için de bir şeyler düşünürüm artık, efendim, araba mı dedin, evet spormercedes, iyi düşündük galiba, saat gibi motor, gardrobu da yeniledim ha, sahi sen bizim katımızı da görmedin yahu, Şişli'de bir akşam muhakkak bekleriz, Suat söylüyordu zaten...</span></p>

  <p><span class="font0">Bambaşka bir İstanbul'da, bambaşka bir hayat. Artık her şeyin bir kolayı var: Sevdanın, edebiyat ve tiyatro heveslerinin, politikanın, hele onun! Başını belâya sokmadan, istediğini yapasın: Yaz çiz, parti kur, gazete çıkar, kılına dokunamazlar! Dokundular diyelim, içerde oturur anılarını yazarsın, dışarda karın işlerini düzene koyar. Hele sürülürsen, yaşadın: Sürgün yerinde bir villa uydurursun, bir araba alır, yüzüne bakılır bir de hizmetçi bulursan, oh keka, senden iyisi yok, sürekli tatildesin say, eh gözaltında filân tutarlar belki ama, koymaz ki adama!</span></p>

  <p><span class="font0">Bak şu işe, eve gelmişim haberim olmadı, sanki yol daha bir kısalmış! Suat, bir tanem, aç kapıyı, çabuk, aç diyorum sana, bak ne söyleyeceğim: Görüyor musun şu mektubu, İzmir'den, ihtiyar iyice hastaymış, haftaya kalmaz deniyor. Nalları bir dikerse, işimiz iş, ne bu yoksulluk kalır, ne onca korku, bocalama: Köpek gibi sürünmekten kurtuluruz."</span></p>

  <p><span class="font0">Bir yandan da, karısını ille öpmeye uğraşıyordu. Suat onu tepeden tırnağa buz gibi süzdü. Uzun ve kıvırcık kirpiklerini devirerek:</span></p>

  <p><span class="font0">— Sokulma bana, dedi. Arabacılar gibi cigara kokuyorsun: İçimi bulandırıyor.</span></p>

  <p><span class="font0">Dayısıyla konuştuklarından, Suat'ın aklına tek ama bir tek cümle takılmıştı.</span></p>

  <p><span class="font0">"— ... ah şu anan, ah şu anan! Bu defa, büsbütün sapıtmış gördüm, ceket, pantol, gravat, efendime söyliyeyim, tekmil erkek giyiniyor: Elde cıgara, saçlar kesik, ense tıraşlı..."</span></p>

  <p><span class="font0">İlk bakışta olağan bir cümle, üstünde duruldu mu, kazanmadığı gizli anlam yok. Bu anlamların yarısı, Suat'ın hatırlamak bile istemediği bir geçmişten çeşitli anılar getirmesinden doğuyor; yarısı, önemini bir türlü yadsıyamadığı geleceğini düşündürmesinden! Sürekli ikili yaşaması, bugündü yarındı derken, onu zaten gündelik hayattan bir düşler evrenine aktarmış. Bu evren, nasıl olmuşsa, o saldırgan sessizliğinin dolaşık dehlizlerinde, elle tutulacak bir açıklık, âdeta bir grafik kesinliğiyle kendiliğinden kurulmuş. Ne, ne zaman olduğunu kestirebiliyor bunun o, ne de nasıl.</span></p>

  <p><span class="font0">Ölesiye yoğun yaşanmaktan yalnızlığın taş kesildiği, sararmış yapraklar, vapur düdükleriyle dolu bir sonbahar akşamı, başlamış olmasın? Hani sıçrayarak, yanı başında horlayıp duran kocasından, mıymıntı yaşantısı, beyhude işlerinden çok uzaklarda bir yerde; değişik, ne açıkça yadsıyabildiği, ne açıkça benimseyebildiği bir yaşantının göbeğinde&nbsp;</span><span style="text-indent: 1em;">uyanmıştı! O yaşantıyı kesinlikle sürdüremedi. Ondan sonra, eskisini de, eskisi gibi yaşamadı. Onun için, bu saklı evrenle, başka türden bazı ilişkiler kurmayı denedi: Onu içisıra yaşatmayı, besleyip büyütmeyi, sırasına göre şurasını burasını değiştirip yenileştirmeyi!</span></p>

  <p><span class="font0">Sıkıntısının ağır bastığı dönemlerde, iki yaşantısını ayıran perdeler, eriyip akıyordu sanki. Nasıl, ne yoldan olduğunu kestiremeden yabancı bir iradeye baş eğiyor, bambaşka bir insan olup çıkıyordu. Rasgele söylenmiş bir söz, bir kadın dergisinde yırtılmış herhangi bir resim, radyodaki kadın şarkıcının ağır ve kalın sesi, bunlar, bunlara benzer daha nice önemsiz şeyler, yaşadığı yakın gerçeğin elle tutulur verilerinden, altbilincin karanlık isteklerine şıp diye kaymasına yetiyordu.</span></p>

  <p><span class="font0">Dayısının söylediği birkaç sözün, gündelik gerçekle bütün bağlarını keserek, bir saplantı haline gelmesi bundandı işte. Emine'den mektup gelmiş, gazetelerde kaygı verici başlıklardan geçilmiyormuş, verdikleri küçük ilân çıkmışmış, şehrin üzerinde kar hiç kalkmayacakmış gibi yoğunlaşıyormuş... Umursamıyordu bile! Sessizliği galiba daha katılaşmıştı. Bakışları boşalmış, gözlerine zehirli bir buğu gelip oturmuştu. Görmüyor sayılmazdı, görüyordu ya, gördükleri o saklı evrenin, gittikçe daha çok suça çağıran, suça çağırdıkça netleşip renklenen, suçlu resimleriydi hep.</span></p>

  <p><span class="font0">Mutfakta bulaşık mı yıkıyor, tencerenin dev aynasında erkekten bozma bir kadın suratı, annesi: Kolalı yakasının, ipek kravatının üstünde, paslı bir makas gibi asılı duran gülümsemesini, üst dudağındaki varla yok arası bıyık gölgesiyle, donuk donuk parlayan platin köpek dişi iyice bayağılaştırıyor. Bu gülümsemede bir erkek böbürlenişi var, ahmakça bir kendine güveniş. Öğle olmuş da salonda dördüncü kahvesini mi içecek, ötekisi de orda, erkek giysileriyle salıncaklı iskemleye kurulmuş, ucu yaldızlı cıgarasını yakıyor. Sağlıksız beyazlıkları iyice göze batan elleri, tombul tombul. Sağ bileğinde, incecik bir zincire bağlı bir künye plakası, üstüne adını kazdırmış: Hayrünisa. Radyonun öğle programı mı bitti, spiker kız susar susmaz, güvercin hu'ları ve rüzgâr ıslıklarıyla yüklü bir vınlama alıyor yerini, Suat, kadranın aynasında yine annesini görüyor: Ayağında bağcıklı erkek papuçları, çizgili siyah çoraplar; ellerini biraz bolca pantolonunun ceplerine sokmuş, kaşları çatık, burnu havada, Direkliyalı'nın merdivenlerinden ağır ağır inerek, Pembe Salon'a doğruluyor. Orda bir başka kadın, zümrüt yeşili bir ambalaj&nbsp;</span><span style="text-indent: 1em;">içinde, okşanmaya düşkün, değerli ve mutlu bir kedi gibi. Peki, kim bu kadın? Adı ne?</span></p>

  <p><span class="font0">Sabahları, Suat, apartman her günkü yıpratıcı yaşantısına başlamadan çok önce uyanıyor. Başı ağır, kirpikleri birbirine yapışmış, ağzı acı. Uyanıyor mu, orası kesinlikle söylenemez ya, neyse: Yattığı yerden, bir kulağı banyoda tıraş olan Halim'in serseri ıslığında, ötekisi havagazı ocağında kaynayan çaydanlığın bildik hışıltısında, düşlerini sürdürüyor. İçisıra bir tehlike gerinmekte, besbelli gerindiğini duyuyor, korkusu bundan ama, yine de, her sabah yaptığı gibi, yoktan fırlayıp çıkmıyor. Gidip elini yüzünü buz gibi suyla ova ova yıkıyacak, sobayı yakacak, güzelce boyandıktan sonra sofraya, demli çayın, beyaz peynirin ve kara zeytinin başına oturacak yerde, kocası gidinceye kadar, yatakta savsaklanıyor, sıcacık: Yalnızlığını bilmek istiyor, iyice duymak;&nbsp;</span><span style="text-indent: 1em;">kimsenin, hiçbir yoldan kendisine ulaşamadığından emin olmak! (Emniyetteyim, emniyetteyim!)</span></p>

  <p><span class="font0">Sonunda kalktı diyelim, kolay kolay kendisiyle buluşamıyor ki, sanki bir başkası, yabancının biri. Aşağılık mı aşağılık, yoğun bir tembellik yapışmıyor mu yakasına, parmağını oynatacak güç bırakmıyor: Ne elini yüzünü yıkayacak hali var, ne iki dilim ekmek kızartıp yiyecek iştahı! Sinir bozucu telaşıyla, Halim'in alt üst ettiği mutfağa çekidüzen vermek değil, adımını bile atmak onu irkiltiyor. Kör gibi el yordamıyla, yalnız, bir cezve kahve pişiriyor, bir fincan acı kahve, bütün istediği bu! İçer içmez, Matmazel Raşel'in verdiği romanın üzerine yığılıyor: Okumak ve unutmak, okumak ve avunmak! Elinden başka ne gelir ki? Annesi, Galata Kulesi'yle beraber, pencerenin puslu camlarından, yine sökün ediyor: İç karıştıran gözleri, bakır çalığı suratından dışarı uğramış, bulanık bulanık bakarak! Tuhaf bir bakış! Merihli bir yaratık, ölçüye sığmaz irilikteki acayip gözleriyle, baksa baksa, herhalde böyle bakardı.</span></p>
</body>
</html>
