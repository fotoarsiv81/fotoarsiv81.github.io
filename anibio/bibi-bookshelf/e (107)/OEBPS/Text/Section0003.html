<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <p><span class="font0">Kilo alırım, şişmanlarım korkularıyla sıkı rejim izlemesi, bal rengi saçlarını inat inat uzatması, şurasında burasında artık bakışlarında mı,&nbsp;dudaklarının bükülüşünde mi, burun deliklerinin titreyişinde mi,&nbsp;neresindeyse gizli dişilikler bulup çıkarmaya çalışması hep bundan.&nbsp;Böyle böyle, başkasında görse fazlasıyla beğeneceği, etkisinde kalıp&nbsp;tutulacağı bir 'dişi' görünüşü edinmiş. Bu havasını seviyor, tutkun&nbsp;</span><span style="text-indent: 1em;">denebilir mi orası belirsiz ama, kendine hayran olduğu gerçek. Bu gerçek korkutuyor onu, gururlandırıyorda: 'Cinlerin penceresi'nden ona&nbsp;bakan şu dehşetli güzel kadın var ya, içi içine yemeden, acı çekmeden&nbsp;sevebileceği tek kadın yeryüzünde.</span></p>

  <p><span class="font0">Matmazel Raşel, o yaprak cıgarası ve fougere kokusuyla eğilip ağzının hemen ucundan öpüyor. Kaçamak, ürkek fakat hınzır bir öpüş. Sanki&nbsp;hafif ıslak, görünüşü ne kadar güzelse, kokusu o kadar şüpheli bir&nbsp;çiçeği, dudaklarına dokundurdular:</span></p>

  <p><span class="font0">— &nbsp;&nbsp;&nbsp;... ah ma dource, hangi rüzgârlar attı böyle? Şaka maka, merak&nbsp;etmeye başlamıştım. Ne, pansiyoner mi buldunuz, aman ne iyi, anlatın&nbsp;bakıyım nasıl oldu, Halim Bey ne dedi? Gelin, gelin, şöyle geçin,&nbsp;şuraya...</span></p>

  <p><span class="font0">Dükkânın arkasındaki yazıhane. İki pencerede, nedense yeşilimsi bir buğu, o kadar ki Suat'a denizin dibinde olduğu duygusunu veriyor.&nbsp;Matmazel Raşel, garip ve mavi bir hayvanınkini andıran ağır ve gevşek&nbsp;davranışlarıyla, ortalığı, boş yer bırakmamacasına kaplamış. Suat,&nbsp;yıllardan beri ilk defa, bir başkasına akıl danışmak, içini dökmek&nbsp;ihtiyacını duyuyor, döktükçe ferahlıyor. Matmazel Raşel, tecrübeli&nbsp;kadın, pansiyon işletmiş, sorunlarının çözümlenmesinde yardımcı&nbsp;olabilir. Oluyor da. Kazandığı önemden 'dörtköşe', o iri ve keskin&nbsp;dişlerinin arasına bir yaprak cıgarası yerleştirip yakıyor, kalabalık bir&nbsp;duman yumağını burun deliklerinden salıvererek:</span></p>

  <p><span class="font0">— &nbsp;&nbsp;&nbsp;... subay mı diyor, fena, hiç bilgim yok! Bende hiç kalmadılar.&nbsp;Paula'da bir subay kalıyordu galiba, iki yıl oluyor, çok memnundu,&nbsp;gidince bir ağlamadığı kaldı! Bu pansiyoner kısmı, gizli aşklara benzer,&nbsp;insana iyi vakit geçirtir, gönlünü eğler, yalnız boş bulunup zaafını belli&nbsp;etmeyeceksin, aaa, canına okuduklarının resmidir. İyisi mi, laubali&nbsp;olmak, aşırı ilgi göstermek yok! Ha bak, kadın olsaydı o zaman başka,&nbsp;başka ya, anahtar verilmesine yine de karşıyım. Bekâr erkek olursa,&nbsp;büsbütün: Anahtar cebinde, belli mi olur şekerim, gece demez gündüz&nbsp;demez, alır getirir elin yosmalarını, rezil olursun! Vereceği kiraya&nbsp;gelince...</span></p>

  <p><span class="font0">Keyifli, hayatından memnun. Gözkapaklarını indirerek, kirpiklerinin ucuyla, köşede çalmaya hazır yepyeni elektrikli pikabı işaret ediyor.&nbsp;Çevresinde dallı güllü, pırıl pırıl kılıfları içinde, 33 devirli plaklar:&nbsp;Debussy, Chopin, Faure, vs...</span></p>

  <p><span class="font0">— &nbsp;&nbsp;&nbsp;... kelepir buldum, alıverdim. Amerikalı bir çavuştan. Memleketine&nbsp;mi dönüyormuş neymiş, bütün eşyasını satılığa çıkarmış. Neler vardı,&nbsp;neler. Adamı görseniz, şaşarsınız: Böyle bir hayvan, bu plakları nasıl&nbsp;dinler diye. Chopin'den noktürnler var ki...</span></p>

  <p><span class="font0">Cümlesini askıda bırakıyor. Gözleri, mavi zehirlerini üfleyip duruyorlar:</span></p>

  <p><span class="font0">— &nbsp;&nbsp;&nbsp;... dinlemek ister miydiniz, yoksa?</span></p>

  <p><span class="font0">— &nbsp;&nbsp;&nbsp;Aa tabii Matmazel Raşel!</span></p>

  <p><span class="font0">— &nbsp;&nbsp;&nbsp;Bilmez miyim? Siz, ma douce, hassas bir kadınsınız çok, ince bir&nbsp;kadın, sentimantale! Ah, biz kadınlar hep böyleyiz, bir yerde Chopin&nbsp;çalar, dalar gideriz, bitkiler gibi mutlu olacağımız, sessiz, başka bir&nbsp;hayatın hayaline. Suç ortağı göz kırpmalarla, bir soru:</span></p>

  <p><span class="font0">— &nbsp;&nbsp;&nbsp;Bir kadeh likör?</span></p>

  <p><span class="font0">— &nbsp;&nbsp;&nbsp;Zahmet olmasın!</span></p>

  <p><span class="font0">Chopin usulca gelmiş, yerleşmiş bile: Yok bir piyanodan, gün batısında bir serçe sürüsü gibi dağılan sesler. Yalnızlıklar, pişmanlıklarla dolu,&nbsp;yumuşak, içli bir müzik. Bu gizli yazıhanenin havası, zaten kendine&nbsp;özgü, çok değişik; buna şimdi bir de, insanın içini rahatlatan, düş&nbsp;belirsizlikleri katılıyor.</span></p>

  <p><span class="font0">Matmazel RaşePin kalın bir gülüşü var: Kahkahaları, halka halka; tatlı fakat dokusu çok sert bir elmayı, üst üste dişlermiş gibi. Likörü genç&nbsp;erkek, ya da yaşlı orospu jestleriyle koydu. Sırtında mavi bir yün kazak,&nbsp;ayağında siyah pantolon. Suat'ın bu onu, ilk defa pantolonla görüşü.&nbsp;Hem hoşlanıyor, hem hoşlanmıyor. Hoşlanması gizemli, çok büyük bir&nbsp;ayıp işlermiş, bundan utanılacak zevkler alırmışçasına. Hoşlanmayışını&nbsp;açıklamak daha zor. Hele kaygıyla karışık oluşunu.</span></p>

  <p><span class="font0">Nane likörü, nerden aklına gelmiş? Damağında soğuk soğuk, şurup gibi tatlı. Ya o jelatin yeşili rengi, ona neler hatırlatmıyor ki! Direkliyalı'nın&nbsp;Pembe Salonu'nu, orda, zümrüt yeşili ambalajı içinde, nazlı bir Van&nbsp;kedisi gibi okşanmayı bekleyen, o mutlu kadını? Allah aşkına kim bu&nbsp;kadın? Olanca cerbezesiyle, Matmazel Raşel böyle ne anlatıyor? Chopin&nbsp;olsa da, olmasa da, dışarda akşam: İnce bir ayaz, ortalıkta, bir kuşku&nbsp;gibi sürüp gidiyor; büyük bir korku, kocaman kara bir şemsiye gibi&nbsp;açıldı, açılacak. Kibirli sol kaşı yine havada, Matmazel Raşel:</span></p>

  <p><span class="font0">— &nbsp;&nbsp;&nbsp;... olmaz diyor, böyle devam edemezsiniz, bir ucundan değilse,&nbsp;hayatı, öteki ucundan tutacaksınız, mecbursunuz buna! Bayağılıktan&nbsp;hoşlanmadığınızı, herkes gibi yaşamayı sevmediğinizi anlıyorum, ben&nbsp;de öyleyimdir biraz, ama insan değişiklik arar, yeni olana,&nbsp;</span><span style="text-indent: 1em;">denenmemişe yönelir: Daha çekicidir çünkü, daha zevklidir! Hayat dediğimiz ne ki? En gizli eğilimlerimizi haklı çıkaracak bir ortam&nbsp;yaratmak değil mi? Yaratın gitsin! Sizi bir abla gibi, abladan ileri&nbsp;sevdiğime göre, ben elimden geldiği kadar yardım ederim...</span></p>

  <p><span class="font0">Dükkânın kapısı açıldı, kapandı.</span></p>

  <p><span class="font0">— &nbsp;&nbsp;&nbsp;Müşteri galiba dedi, şimdi savar gelirim.</span></p>

  <p><span class="font0">Öte yana geçti. Suat şaşkına dönmüştü. Uzandı kadehini aldı, içemedi. Gözleri likörün şekerli yeşiline dalmış, bir süre kendini dinledi.&nbsp;Yüreğinin, şakaklarında vuruşunu duydu. Sıcacık bir fısıltıyla:</span></p>

  <p><span class="font0">"— ... ama insan değişiklik arar diye tekrarladı, yeni olana, denenmemişe yönelir: Daha çekicidir çünkü, daha zevklidir... "</span></p>

  <p><span class="font0">Bir yandan, kulağı içerde. Matmazel Raşel, müşterisiyle Rumca konuşuyor, ama nasıl konuşmak, görmeli: Aynı tutkuyu paylaşanlar,&nbsp;söyleşmenin ucundan bir tuttu mu, artık kendini alamaz, akıntısına&nbsp;kaptırıp söyleşir durur ya, işte öyle bir şey! Yeni gelenin sesi boğuk,&nbsp;ciddi bir ses, kadın mı erkek mi, işitilmeyle anlaşılmıyor. Suat'ın kafası&nbsp;takıldı, bu sese bir surat yakıştırayım dedi, bulamadı. Daha doğrusu,&nbsp;annesinin yüzünden başkası aklına gelmedi: O paslı gülüşü, insanın içini&nbsp;karıştıran platin köpek dişiyle.</span></p>

  <p><span class="font0">Bu surattan kurtulmak için kalkıyor, kitap tınazları arasından, ikisini görebileceği bir yer seçiyor. Matmazel Raşel'in yanındaki, ondan daha&nbsp;kısaca, az daha yaşlı bir kadın: Tarak gibi yamyassı, ökçesiz kauçuk&nbsp;papuçlarının üzerinde, ne göğüs ne kalça. Sırtına bir erkek duffelcoaf\&nbsp;geçirmiş, kır düşmüş kesik saçlarını sımsıkı arkaya taramış! Suat, on gün&nbsp;önce mi, on yıl önce mi ne, pis, çamur kıyamet bir Beyoğlu öğle&nbsp;sonrasında, onu görmüş olduğunu hatırlıyor. Matmazel Raşel, mavi bir&nbsp;yelkenli, dönüp geliyor:</span></p>

  <p><span class="font0">— &nbsp;&nbsp;&nbsp;...&nbsp;&nbsp;&nbsp;&nbsp;bilin&nbsp;&nbsp;&nbsp;&nbsp;bakalım&nbsp;&nbsp;&nbsp;&nbsp;kimdi? Aa, bin yıl düşünseniz aklınıza gelmez:</span></p>

  <p><span class="font0">Paula, evet Paula, ta kendisi. İyi insan, sözünün üzerine gelirmiş derler ya...</span></p>

  <p><span class="font0">Plak çoktan bitmiş, pikap boşa dönüyor. Yeni bir plak koyarken, Matmazel Raşel, Suat'ı yalancıktan azarlayacak:</span></p>

  <p><span class="font0">— &nbsp;&nbsp;&nbsp;... ah işte siz, hep böylesiniz, ma doıırce: İlgisiz, kayıtsız, uzak! Belirli&nbsp;bir süre içinde, diyelim ki, yaşanacak hayati bir an olsun, hep&nbsp;kaçırıyorsunuz bu anı, ya erken geliyorsunuz, ya geç, bir türlü kılı kıhna&nbsp;denk gelemiyorsunuz. Bilerek yapıyorsanız, durum, korktuğumdan ağır&nbsp;demektir.</span></p>

  <p><span class="font0">Suat, dua eder gibi içisıra tekrarlıyor:</span></p>

  <p><span class="font0">"— Evet, bilerek yapıyorum! Ölesiye acı çekecek olsam da, bilerek yapıyorum."</span></p>

  <p><span class="font0">Bir şey demiyor ama, dayısına yaptığı gibi hafifçe başını eğiyor, o kadar:</span></p>

  <p><span class="font0">— &nbsp;&nbsp;&nbsp;Evet, Matmazel Raşel.</span></p>

  <p><span class="font0">— &nbsp;&nbsp;&nbsp;... hayatla aranıza bir çizgi çekmişsiniz, bir sınır çizgisi, kendinizi&nbsp;başkalarından koparmaya çalışıyorsunuz. Hiç olur mu? Gençsiniz,&nbsp;güzelsiniz, yaşanacak nice yıllarınız var, kımıldayın biraz, ahlâki&nbsp;dengenizi sarsmaktan korkmayın, zaten yalancı bir denge, bozulsun&nbsp;varsın, ne çıkar? Bir başkasını, daha gerçek ve dinamik olanını&nbsp;kuruverirsiniz, olur biter: Hayatınızın düzeni bozulurmuş, amaaan,&nbsp;bırakın bozulsun: Ben böyle kısır ve somurtkan düzene, düzen mi&nbsp;derim, ölü bir düzen bu, ölülerin düzeni! Kımıldarsanız, evet,&nbsp;yaşantınız alt üst olacak, şaşıracak, belki üzüleceksiniz, ama yaşamış&nbsp;olacaksınız, önemli olan bu değil mi?</span></p>

  <p><span class="font0">Suat, tek notaya saplanmış bozuk bir piyano gibi, içinden yine tekrarlıyor:</span></p>

  <p><span class="font0">"— ... ölü bir düzen bu, ölülerin düzeni..."</span></p>

  <p><span class="font0">Birden, korkuyla sıçrıyorlar. Azgın lodos, pencerelerden birine vurduğu gibi, ardına kadar açıyor. O dakika, ortalık karmakarışık, ne deminki&nbsp;sıcak yakınlıktan eser kalmış, ne yazıhanenin ılık ılık insanın içine akan&nbsp;havasından! Kâğıtlar, telâş telâş, havalarda. Chopin'in canına okunmuş.&nbsp;Konuşulan sözlerse, rüzgârın tokadını yer yemez, salyangozlar gibi&nbsp;ezilerek, duvarlara yapışmışlar.</span></p>

  <p><span class="font0">Suat'ın içinde bir korku, suç işliyormuş da yakalamışlar korkusu. Matmazel Raşel, koskoca vücuduyla gelip pencerenin önüne yığılıyor&nbsp;ama, kapatabilmesi olası mı? Rüzgâr, şehrin işlek yaşantısından canlı&nbsp;sesler koparmış, diri diri içeriye dolduruyor: Sokak arasından bir&nbsp;yoğurtçunun bağırışı, saatin kaç olduğunu söylemekte direnen bir çalar&nbsp;saat, çatal çatal kadın sesleri...</span></p>

  <p><span class="font0">İçlerinden birisi, avazı çıktığı kadar,</span></p>

  <p><span class="font0">— &nbsp;&nbsp;&nbsp;... yeter ulan diye bağırıyor, yeter diyorum size, anladınız mı?&nbsp;Puştluklarınızdan bıktım usandım, ne bu be?</span></p>

  <p><span class="font0">Matmazel Raşel, ne yapıp yapıp, camları kapatıyor. Yüzünde garip bir gülümseme, kıyıda köşede kalmış buğulan silerek, dışarıya bakmaya&nbsp;koyuluyor: Meraklı meraklı. Gören, önemli bir şey oluyor sanır. Suat'a&nbsp;batan, yeniden gerçekleşen sessizliğin ortasında genişleyen&nbsp;</span><span style="text-indent: 1em;">gülümsemesi. Bunu, bir çeşit meydan okuma olarak alıyor, nedense. Ayrıca içinde, önüne geçilmez bir cıgara içme arzusunun kımıldadığını&nbsp;fark ediyor. Bak, bu olmaz işte! Kalkıp gitse, daha iyi. Evet, evet, hemen&nbsp;kalkıp gitmeli. Gidemiyor. Matmazel Raşel, ağır yaprak cıgarası&nbsp;dumanlarını sarı bir kürk gibi omzuna almış, ona yaklaşıyor. Devlet&nbsp;sırlarını açıklasa, bu kadar heyecanlı olmaz:</span></p>

  <p><span class="font0">— &nbsp;&nbsp;&nbsp;... genelevler arkamıza düşer, kızlar kavgaya tutuşmuş, hep böyle&nbsp;yaparlar. Seyri bir âlemdir, vallahi! En şaştığım yanı, çok edepli olmaları,&nbsp;sıra aşk yapmaya geldi mi, o saat perdeleri çekiyorlar...</span></p>

  <p><span class="font0">Bir kere başladı ya, sonuna kadar gidecek:</span></p>

  <p><span class="font0">— &nbsp;&nbsp;&nbsp;... insan, en çok da yaz geceleri, aralarında yaşıyormuş gibi&nbsp;hayatlarını izleyebiliyor. Çok rezil, adinin bayağısı ama, o kadar meraklı&nbsp;bir şey ki, doğrusu, bakmaktan kendimi alamıyorum: Bir, iki, üç derken,&nbsp;alışkanlık oldu bende, hayli garip bir alışkanlık, kötü belki...&nbsp;Bakışlarındaki mavilik esmerleşiyor. Çakmağı takıldı. Tozlanmaya&nbsp;bırakılmış kitapların arasında bir Balzac acıkmış, bir Tolstoy'un canı&nbsp;sıkılıyor, bir İbsen korkulu düş mü gördü ne, sıçrayarak uyandı,&nbsp;çevresine bir süre şaşkın şaşkın bakındıktan sonra yine uyudu.&nbsp;Matmazel Raşel,</span></p>

  <p><span class="font0">— &nbsp;&nbsp;&nbsp;... hiç geneleve gitmek istemediniz mi diye devam ediyor, ha, hiç&nbsp;olmazsa neler oluyor, neler bitiyor görmek için, ma douce? Hayır mı,&nbsp;çok yazık! Benim merakımı kurcalar durur, aa tabii, birisi çıkıp merak&nbsp;edecek şeyi amma bulmuşsun dese, haklı ya, bu kızların yaşantısı&nbsp;rasgele bir yaşantı mı? Günde sekiz saat, on saat 'çalışıyorum' diye aşk&nbsp;yap, duygularını kurtarmak için, sonra git aynı şeyi yapan kadınlara&nbsp;tutul!</span></p>

  <p><span class="font0">Suat gerçi hiç renk vermiyor, fakat içinde tiksintiyle karışık ekşimsi bir duygu, hart hart gelişmeye başladı: Horgörü bu, ağır bir küçümseme!&nbsp;Saydam teninde, gözle görülmez yüz binlerce böcek kıpırdıyormuş gibi,&nbsp;bütün kıllarının gizli büyüyüşünü yeniden duyuyor. Tutkusu gözlerini&nbsp;kör ettiğinden mi, Suat'ın ses çıkarmayışını yanlış anladığından mı, her&nbsp;nedense, Matmazel Raşel saklı neyi varsa ortaya döküyor artık:</span></p>

  <p><span class="font0">— &nbsp;&nbsp;&nbsp;... Madam Athena'nın adını duymuşsunuzdur, şu randevucu? Paula&nbsp;onu iyi tanır, böyle bir ilişkiye ne dense yeri, orası doğru, doğru ama,&nbsp;üstümüze ne lâzım? İşte bu Paula, 'sen yalnız iste, Madam Athena'nın&nbsp;bütün kızlarını getireyim' diyor. Hah hah hay, olacak şey mi? Korkarım&nbsp;</span><span style="text-indent: 1em;">bir kere, sonra iğreniyorum, hasta filân olur bu kızlar!.. Yine de, birisi her şeyi hazırlayıp çağırsa, benim için reddetmek hayli zor...</span></p>

  <p><span class="font0">Sokula sokula, Suat'ın burnunun dibine gelmiş. Konuşmuyor, söylediklerini kulağına fısıldıyor:</span></p>

  <p><span class="font0">— &nbsp;&nbsp;&nbsp;... ya siz ma dource, siz seyretmek istemez miydiniz, sevişmenin&nbsp;ateşinde yanarken...</span></p>

  <p><span class="font0">Onun irkildiğini görünce, sol kaşı aynı küçümser kibirle yükseliyor:</span></p>

  <p><span class="font0">— &nbsp;&nbsp;&nbsp;... ah, yoksa sizin de cinsel yasaklarınız var mıydı? Cinsel bir yasak&nbsp;değil, sadece tiksinti! Sanki Suat yerini&nbsp;</span><span style="text-indent: 1em;">değiştirmiş, bu defa başka, hiç acıması olmayan bir mercekten bakıp, yeni bir Matmazel Raşel görüyor. Öyle ya, kim bu kadın? Kültürlüyüm&nbsp;der, herkesin bildiği şeyleri yarım yamalak bilir; hiç kimseye&nbsp;benzememekle öğünür, hiç kimseye benzemeyişi, herkesinkine benzer;&nbsp;Chopin'i, Debussy'yi dinlediği için kendini adamakıllı ince, genelevi&nbsp;yosmalarından söz edebildiği için geniş ve ileri fikirli sanır, oysa tatlısu&nbsp;frenklerinin doluştukları Tepebaşı'ndaki, Tünel'deki çay salonlarından&nbsp;çıkmaz; adamı ayakta uyutan konserleri bir gece kaçırsa, uyku tutmaz;&nbsp;var mı ona nemli kadife, portakal kabuğu ve kalorifer sıcağı kokan&nbsp;sinemalarda Amerikan filmleri seyretmek, eşcinsel ilişkileri anlatan&nbsp;Fransızca romanlar okumak, ya da çikolatalı Yahudi pastaları tıkınmak,&nbsp;gerisi aldatmaca! Çevresindekileri ve kendi kendini aldatıyor,&nbsp;aldattığına inandıkça mutluluğu artıyor. Suat'ın tiksinmesi, onu,&nbsp;yargılamaya başlamasından. Kafasındaki insan çeşitleri koleksiyonuna,&nbsp;az bulunur bir türün sıradan örneği diye yerleştirdi, artık bir an önce&nbsp;canını dışarı atmak istiyor. Dışarda, hiç olmazsa lodos! Marmara'nın&nbsp;çalkantılı açıklarından tozutarak gelen hoyrat bir lodos ki, bunları zerre&nbsp;kadar umursamaz.</span></p>

  <p><span class="font0">Matmazel Raşel, sıkıldı bozuldu ama, kaç senenin Matmazel Raşel'i o, hiç belli etmiyor. Sadece uğurlarken, Suat'ın omuzlarını okşayıp ince&nbsp;fikirli bir abla edasıyla;</span></p>

  <p><span class="font0">— &nbsp;&nbsp;&nbsp;... ha diyor, pansiyoner konusunda Paula'yla konuştum, unutacaktım&nbsp;az kalsın, sakın evde içki faslını kabul etmesin diyor, yanında kalan&nbsp;subay içermiş de biraz...</span></p>

  <p><span class="font0">Lodos'un ağır tokmağı altında Tünel Meydanı, mağaza vitrinlerine renkli çıkartmalar gibi kocaman kocaman yansımış duraktaki otobüsler,&nbsp;her zamanki telâşçı ve fena halde kullanılmış kalabalık: Yanakları çökük&nbsp;ihtiyar Yahudi kadınları, dikenli inzibatlar, bir avuç arı öğrenciler...&nbsp;</span><span style="text-indent: 1em;">hepsi ardı ardına Tünel'den çıkıyor. Uzun bacaklı, Ermeni esmeri Beyoğlu kızları, saçlarını ve eteklerini rüzgâra vermiş, uçuyorlar. Bunlar&nbsp;rüzgârların kızları mı? Ve saat, dipte bir direğin üstünde asılı, şaşkoloz&nbsp;suratıyla herkese zamanın kaypak gerçeğini hatırlatıyor: Beş buçuk. Ne&nbsp;çabuk beş buçuk olmuş: Şimdiden yapılara bir loşluktur sindi, neonlar&nbsp;patladı patlayacak, akşamın eli kulağında!</span></p>

  <p><span class="font0">"Şu benim halime bak, Matmazel Raşel'i bırakıp kaçtım diye kurtuldum sanıyorum, sözde o kirli, ben temizim: Yürekler acısı bir şey, çünkü onu&nbsp;küçümseyebilmek için, bulunmam gereken ahlâk yüksekliğinde değilim.&nbsp;O eski ve sağlam Suat olsaydım, düşünce ve davranışlarım eskisi gibi&nbsp;sarsılmaz olsaydı, belki küçümseyişimin bir anlamı olurdu; o sıralar hep&nbsp;sapına kadar inanmıştım, hem gerçekten tutarlı: Değerler düzenimde&nbsp;en ufak bir çatiak yoktu, belirli şeyleri seviyor, belirli şeylerden&nbsp;tiksiniyordum, kendime güvenim tamdı, eylemim de ona göre&nbsp;oluyordu: Zehir gibi etkili!</span></p>

  <p><span class="font0">Bugün öyle mi ya? Hiçbir şeyi umursamaz oldum, geçmişle gelecek arasındaki bütün köprüler yıkıldılar. Yıkılan yalnız onlar olsa neyse!&nbsp;Fransız Filolojisi'ndeki parlak öğrenci, İstanbul Yüksek Tahsil Gençlik&nbsp;Derneği'ndeki müthiş militan Suat'la; Halim'in, herkesin sinirine&nbsp;dokunan, süslü püslü karısı arasındakiler de! İyi ama, eskisi gibi&nbsp;değilsem, eskisi gibi düşünmekte, yargılamakta nasıl devam edebilirim?&nbsp;Devam etmekteki inadımı nasıl açıklamalı? Niye, artık dışında kaldığım,&nbsp;bir denge ve kararlılığa sahip çıkmaktan bir türlü vazgeçemiyor; onun&nbsp;adına, Matmazel Raşel'i de, canlı temsilcisi olduğu hazır çözümü de&nbsp;küçümsüyorum? 'Ölü bir düzen, ölülerin düzeni' dedi ya, yerden göğe&nbsp;haklıydı. Bu denge ve düzenden sıyrılmalıyım elbet, ne var ki başkasını&nbsp;deneyecek ne gücüm kaldı ne cesaretim, girgin değilim sonra, o zaman&nbsp;çaresiz iç isteklerimi yaşadığımı düş olarak kuruyor, bir yandan da bu&nbsp;yaptığımı ayıplıyorum. Ben kötü bir yerdeyim, çıkmazdayım."</span></p>

  <p><span class="font0">Yarım saat kadar, belki daha fazla, çevresine soru işaretleri saçarak, dolaştı durdu. Gözlerini kısmış, ağzını kilitlemişti. İçi uzak uzak&nbsp;uğulduyor, kasları, anlaşılmaz bir öfkeyle kaslarını sıkıyordu. Rüzgâr,&nbsp;şehre sokmamak için olanca hoyratlığıyla uğraşmıştı ama,&nbsp;becerememişti: Akşam, her deliğe uzanan kaygan ve kalın kollarıyla,&nbsp;dev bir ahtapot gibi yukardan aşağıya iniyordu. Suat, apartmana&nbsp;döndüğünde, niye çıktığını çoktan unutmuştu. Yorgundu, uzun,&nbsp;zahmetli bir yolculuktan dönmüş kadar.</span></p>

  <p><span class="font0">"— Ah, Halim evde olmasa bari! Bu akşam ona katlanamam."</span></p>

  <p><span class="font0">Ordaydı. Kapıyı açar açmaz gördü: Koltuğuna çökmüş, ağzında cıgara, bir elinde gözlüğü, ötekisiyle kanlanmış gözlerini ovuşturuyor. Sarhoş&nbsp;mu, bir an kestiremedi. Değildi galiba, kızgına da benzemiyordu.&nbsp;Yüzünde sevgi üzüntü karışımı garip bir anlam. Bir süre hiç&nbsp;konuşmadılar. Ağır bir sessizlik geçti. Sonra o kalktı, karısına&nbsp;yaklaşarak, gözlerinin içine baktı:</span></p>

  <p><span class="font0">— &nbsp;&nbsp;&nbsp;Bitti dedi, her şey bitti bir tanem!</span></p>

  <p><span class="font0">Suat onu bir kere daha bu halde gördüğünü hatırlıyordu: Mahkemede, yargıcın, sesini acıklı acıklı titreterek, onu mahkûm ettiği an! Halim'in&nbsp;elleri birden titremeye başlamış, sakalları bir anda büyüyüp, sanki&nbsp;suratını kıpkızıl sarmıştı. İster istemez, bu türden belalar, tutukluluk,&nbsp;sürgün vs. düşünerek,</span></p>

  <p><span class="font0">— &nbsp;&nbsp;&nbsp;Ne oldu diye sordu neyin var?</span></p>

  <p><span class="font0">Halim:</span></p>

  <p><span class="font0">— Bitti diye tekrarladı, bitti bir tanem! Sonra, sesinde insanı duygulandıran bir içtenlikle, yalansız dolansız her şeyi anlattı:</span></p>

  <p><span class="font0">— &nbsp;&nbsp;&nbsp;... ne Boğaz'daki yalı kaldı, ne araba, ne tiyatro! Kurduğumuz her&nbsp;şey suya düştü: Ağbiymden mektup aldım.</span></p>

  <p><span class="font0">Hüzünlü bir oğlan çocuğuna benziyordu. Yerde baykuş ölüsü gibi yatan mektubu, solak solak gösterip:</span></p>

  <p><span class="font0">— &nbsp;&nbsp;&nbsp;... ihtiyarın dedi, hiçbir şeyi yokmuş! 'Aslan gibidir maşallah, taşı&nbsp;sıksa suyunu çıkarır' diyor. Ona bakarsan daha yılarca yaşarmış! Gördün&nbsp;mü olanı? İlk satırı okur okumaz kafama bir dağ yıkıldı sanki.</span></p>

  <p><span class="font0">Suat'ın başına dağ filân yıkılmadı. İçinde bir yerinde, gizli bir ışık söndü, ufacık bir ışık! Salon gözüne olduğundan karanlık gözüktü, ayaklı&nbsp;abajuru yaktı; yakmasıyla Halim'i kanlı bir aydınlığa boğması bir oldu:&nbsp;Yoksul, yıkılmış, üstü başı kan içinde bir koca mı; yoksa inadına kötü&nbsp;şeyler, aklına çığlıklar, elde olmayan ayrılıklar, kelepçeler, bitmez&nbsp;tükenmez yağmur kaldırımları getiren bir rüzgâr gecesinin&nbsp;kuytularında, ne yapacağını şaşırmış küçük bir oğlan mı?</span></p>

  <p><span class="font0">Mantosunu gülümseyerek çıkardı:</span></p>

  <p><span class="font0">— &nbsp;&nbsp;&nbsp;Aldırma dedi, çaresini buluruz. Ölümünü gözlemek insanlık mıydı?&nbsp;Sonra dikkatini çekti:</span></p>

  <p><span class="font0">— ... amma tuhaf! Ne zaman tiyatroya gitmeyi&nbsp;düşünsem, başımıza bir dert geliyor.</span></p>

  <p><span class="font0">Halim, dediklerini duymuyordu. Ağzı zehir gibi sulfato acısı, tepeden tırnağa kıpkızıl ışığa bulaşmış, için için ağlamaktaydı. Hayallerinin&nbsp;gerçekliğine, hiç değilse gerçekleşeceğine kesinlikle inanmaktan&nbsp;</span><span style="text-indent: 1em;">vazgeçemiyordu. Hele onları geçici avuntular saymak hiç elinden gelmedi, yapamazdı.</span></p>

  <p><span class="font0">Sıkıntılı bir yemek yediler. Daha doğrusu, tabaklarının karşısında taş kesilmiş, yer gibi yaptılar. Alışılmış hareketler aksamaksızın yenileniyor,&nbsp;çatallar, bardaklar, düzenli olarak masadan ağızlarına, ağızlarından&nbsp;masaya gidip geliyordu, ama ne tabaklarındaki pirzolalar eksiliyordu,&nbsp;ne plastik sürahideki su. Halim, bir ara, kendini film provasında sandı;&nbsp;titiz, üstüne epeyce düşülmüş bir provada: Az sonra kameraya daha&nbsp;elverişli bir açı bulunacak, spotlar yakılıp sahne çekilecekti. Gözlerini&nbsp;sonuna kadar açmış, karısına gerçekten orda değilmiş gibi, varlığından&nbsp;bile kuşkulanarak, ama derin bir yakınlaşmak arzusuyla bakıyordu.&nbsp;Kahvelerini içecekleri sırada, divanda, yanına sokuldu. Saçlarını okşayıp,&nbsp;şurasınr burasına dokunarak, gerçekten var olduğuna içini inandırmak&nbsp;ister gibiydi. Şefkat arıyordu belki; şefkat, teselli edilmek ve anlaşılmak&nbsp;diliyor; oysa karısı, bunları ona çok görüyordu.</span></p>

  <p><span class="font0">Ürkek bir sesle, korka korka:</span></p>

  <p><span class="font0">— ... hani dedi, eylülde bir kere Küçüksu'ya gitmiştik, plaja, hatırlıyor musun?</span></p>

  <p><span class="font0">Suat, dalgın:</span></p>

  <p><span class="font0">— Tabii dedi, ne olmuş?</span></p>

  <p><span class="font0">— &nbsp;&nbsp;&nbsp;... hiç, ne olsun? Ara sıra aklıma geliyor: Mürekkep mavisi deniz,&nbsp;martılar, kumların sıcaklığı! Her şeyi saran o yaz sonu garipliği, hiç&nbsp;gözlerimin önünden gitmez. Ya sen? Mavi bir elbise giymiştin, kolsuz, o&nbsp;zaman saçlarının biçimi değişikti, neşeliydin, umutla doluydun.</span></p>

  <p><span class="font0">Suat tek kelime söylemeden içisıra devam ediyor:</span></p>

  <p><span class="font0">"— ... ne zamandı? On yıl önce mi, yüzyıl önce mi? Sen daha o günden ünlü bir aktör&nbsp;sayılıyordun: Halim Hacıbeyoğlu, Türkiye'nin en büyük oyuncusu,&nbsp;karısına körkütük sevdalı. Karısının aşağı kalır yanı yok, karşılaştırmalı&nbsp;tarih araştırmaları yaparak, memlekete ün salmış bir yazar!.. Ne cahil&nbsp;şeylermişiz, ne kadar aptal! Anlaşılan, yaşlanınca 'hayat belimizi büktü'&nbsp;diyebilmek için gençlikte o kadar bol hayal kuruluyor."</span></p>

  <p><span class="font0">Halim, sinirli sinirli, ufacık güldü:</span></p>

  <p><span class="font0">— &nbsp;&nbsp;&nbsp;... ya o şarkı diye sordu, o da aklında mı? Hoparlörden, akşama&nbsp;kadar dinliyorduk. Ne sersemce bir şeydi!</span></p>

  <p><span class="font0">Suat:</span></p>

  <p><span class="font0">— Hayır dedi unutmuşum. Yalan! Unutmamıştı. Basit, halkın çok sevdiği kıvrak şarkılardan biriydi, fakat onların rahatını iyice kaçırmıştı:&nbsp;Aşkın beni öldürse de yılmam, saki...</span></p>

  <p><span class="font0">Etrafa kafa tutan, öfkeli ve ulu okaliptüsleri de unutmamıştı; karşıdan bakılınca, yeşil yelkenlerini rüzgâra vermiş, tehlikeli ve serüvensever&nbsp;kadırgalara benzediklerini de!..</span></p>

  <p><span class="font0">"— ... Küçüksu İskelesi'nde, beyaz önlüklü ihtiyarlar, gelene geçene kaynamış mısır satarlardı; nasıl sever, her gidişimizde almanı isterdim,&nbsp;nasıl hemen koşar alırdın! Bazen, bırakırdık beş vapuru gitsin, kolkola,&nbsp;akıntımızın dalgasına kapılmış, taa Üsküdar'a kadar yürürdük. Yol&nbsp;boyunca gülüşüp şakalaşıp, yüksek sesle hayaller kura kura: '... şöyle bir&nbsp;kotramız olur, şuna benzer bir yalıda otururuz, bahçesinde mutlaka&nbsp;yaseminler...' Kalleş bir yaz sağanağı, sinsi sinsi ardımızdan gelir,&nbsp;delimsirek şimşekleri, gökgürültüleri, ölüm kadar hızlı ve güzel&nbsp;yıldırımlarıyla, en umulmadık yerde bastırırdı: Çığlık çığlığa kaçışırken,&nbsp;şakır şakır ıslanır, yine kaygısız kahkahalarla gülerdik, gülebilirdik."</span></p>

  <p><span class="font0">Suat, kocasına baktı. Üstlerine çöküveren anıların ağırlığından kurtulmak istiyordu. Sesini elinden geldiği kadar yumuşatarak:</span></p>

  <p><span class="font0">— &nbsp;&nbsp;&nbsp;İster istemez bir pansiyoner alacağız dedi. İyi ki bugün Matmazel&nbsp;Raşel'e akıl danışmışım. Bu işi ondan iyi bilen birini bulamayız.</span></p>

  <p><span class="font0">Halim, utanıyordu, başını eğdi:</span></p>

  <p><span class="font0">— &nbsp;&nbsp;&nbsp;Evet dedi, haklısın bir tanem. Başka çaremiz yok.</span></p>

  <p><span class="font0">Sonra hafifçe omzuna yaslandı. Onu iteceğinden çekiniyor, çekingenliği gözlerinden okunuyordu. Kahredici bir şeydi bu. Suat, kımıldamadı.&nbsp;Öteki, sözünü:</span></p>

  <p><span class="font0">— &nbsp;&nbsp;&nbsp;... sen her zaman haklısın diye bağladı, her zaman doğru&nbsp;söylüyorsun. Saçmalayan benim, ikide bir budalalıklar yapan... Fakat, ne&nbsp;yaparsam yapayım, biliyorsun ki, sen mutlu olasın diye yapıyorum.&nbsp;Sensiz yaşayamam.</span></p>

  <p><span class="font0">Sustu, başka, daha kaygılı bir sesle sordu:</span></p>

  <p><span class="font0">— &nbsp;&nbsp;&nbsp;Gülünç mü buluyorsun beni?</span></p>

  <p><span class="font0">— &nbsp;&nbsp;&nbsp;Hayır, niye?</span></p>

  <p><span class="font0">— &nbsp;&nbsp;&nbsp;Dediklerime inanıyor musun?</span></p>

  <p><span class="font0">Suat'ın aklından hiç sesini çıkarmamak geçti. Yine de,</span></p>

  <p><span class="font0">— &nbsp;&nbsp;&nbsp;Evet dedi, niye inanmayayım?</span></p>

  <p><span class="font0">— &nbsp;&nbsp;&nbsp;Saçmalıyorum, baksana: Okul çocukları gibi, iki kelimeyi bir araya&nbsp;getiremiyorum.</span></p>

  <p><span class="font0">Bambaşka bir sonuca vardı:</span></p>

  <p><span class="font0">— ... belki, zaman zaman, böyle konuşmak lâzım: İnsana iyi geliyor.</span></p>

  <p><span class="font0">Suat'ın hiç duygulanası yoktu. Sırası değildi üstelik. Dışarda hırçın bir rüzgâr, can çekişen kocaman bir köpek balığı, başını umutsuzca oraya&nbsp;buraya vuruyordu. Masal devlerini andıran, iri iri bulutlar, gecenin ne&nbsp;kadar yıldızı varsa koparıp, hapır kupür yemişlerdi.</span></p>

  <p><span class="font0">"— ... yarın çarşamba, Yüzbaşı Demir'in gelmesine iki gün kalmış, ne yapıp edip bu adamla anlaşmalı, başka çıkar yol görünmüyor..."</span></p>

  <p><span class="font0">Onun itmeyişini uysallığından sanan Halim, yüreklenmiş, ılık ve inatçı dudaklarını boynunda dolaştırmaya koyulmuştu. Kocasının soluğunu,&nbsp;nemli bir kurutma kâğıdı gibi teninde duymak, Suat'ı hem irkiltiyor,&nbsp;hem iştahlandırıyor.</span></p>

  <p><span class="font0">"— ... hayır, hayır, sırası değil! Bir kere rüzgâr sinirime dokunuyor, sonra aklım fikrim pansiyon işinde. Hem canım hoşlanmıyorum bundan,&nbsp;oyalamıyor beni, zevk de vermiyor. Yaz sonlarına doğru, Küçüksu Plajı&nbsp;elbet tenha olur, güneş daha az yakar, deniz daha soğuktur, yalnız&nbsp;havadaki o yumuşak hüzün yok mu, çok uzak bir depremin varla yok&nbsp;arası titreşimleri gibi zor hissedilen o gizli hüzün?.. Halim, rica ederim&nbsp;üstüme varma, rahat bırak, yorgunum, acılıyım, kuşkular içindeyim:&nbsp;Dakikam dakikama uymuyor, bugünüm yarınıma! Çizgilerim çoktan&nbsp;dağıldı, havam bozuldu. Eskiden, sahi, içim başka türlü saçlarım başka&nbsp;türlüydü: 15. yüzyıl tarikatlarında kolektivist fikirlerin gelişmesi ve&nbsp;uygulaması üzerine bir tarih araştırması yapabilirim sanıyordum, ne&nbsp;vardı ki bunda, kolaycacık bir şeydi tasarlamak! Her şeyi tasarlamak,&nbsp;gerçeğini yaşamaktan kolay değil miydi? Annemden ve bütün beyaz&nbsp;Rus kadınlarından tiksiniyordum. Hoparlör, her yarım saatte bir,&nbsp;neredeymişsin çıkageliyor, canımıza okuyordu:</span></p>

  <p><span class="font0">Aşkın beni öldürse de yılmam, saki...</span></p>

  <p><span class="font0">Halim, üstüme varma dedim, çek ellerini göğüslerimden, hoşlanmıyorum, biliyorsun: Keski hiç olmasalardı, tahta gibi dümdüz&nbsp;olsaydı göğsüm, Paula'nınkine benzeseydi, daha çekici olmaz mıydı&nbsp;acaba? Paula, tam benim hoşlandığım saçı yaptırmış, ensesi makineyle&nbsp;tıraşlı, soldan ayrık, favoriler! Halim, sana yapma dedim, anlamıyor&nbsp;musun? Zevk duymuyorum hiç, boşuna yorulma, fenama gidiyor bu,&nbsp;canımı sıkıyor... "</span></p>

  <p><span class="font0">Yine de kendini tutamadı. Gecenin ve rüzgârın ortasında, cinsel sevişmenin hayvansallığını ve tekdüzeliğini yaşadılar. İş ötelere gittikçe&nbsp;Suat ne yapacağını bilemiyor, durmak mı, kendini salıvermek mi, yoksa&nbsp;</span><span style="text-indent: 1em;">sımsıkı sarılmak mı gerektiğini kestiremediğinden, kocasının terli kızıl erkek ve yapışkan sperma kokan bataklığında, bocalayıp duruyordu. Oy&nbsp;sa Halim, artık tabiatı çabuk tutuşur olduğundan mı, aşkının tek taraflı&nbsp;kaldığını bildiğinden mi, nedense, oyuna adamakıllı girmişti:&nbsp;Erkekliğine güvenmenin kibiriyle, doğru sapık demiyor, karısına&nbsp;bütünüyle sahip çıkıyordu.</span></p>

  <p><span class="font0">Kaç para eder? Her yanından kavradığına bir türlü inanamıyordu ki! Tam tersine, karısının önemli ve kaypak bir yanı, daima egemenliğinin&nbsp;dışında kalmaktaydı. Ne kadar çabalarsa çabalasın, kesin bir doyuma&nbsp;ulaşabilmek için gücünü ne kadar zorlarsa zorlasın, sonuçtan emin&nbsp;olamıyordu. Engindi Suat, engin ve uçsuz bucaksız: Saydam, ince ve&nbsp;kırışıksız teni, git git bitmiyor, ne tarafına el uzatsa, çetrefil çizgiler,&nbsp;aydınlık ve garip biçimler karşısına çıkıp soluğunu kesiyordu. Tuhaf,&nbsp;biraz kaygan bir boşluğa düşmüş, bu ansızın birbirinden bağımsızlaşmış&nbsp;organları, teker teker sevmek, okşamak, öpmek, ısırmak telâşındaydı&nbsp;artık. Şehvet sarhoşluğu arasında, böylelikle, önce onları, sonra karısını&nbsp;zaptedebileceğini sanıyor, bu yüzden hızlandıkça Suat'ın daha daha&nbsp;uzaklaştığını fark edemiyordu.</span></p>

  <p><span class="font0">Suat, bu uğultulu kıl, diş, dil ve tırnak ormanından kurtulmak için, şaşırtıcı da olsa, elverişli bir yol bulmuştu: Halim, üzerinde yavaş yavaş&nbsp;başkalaşıyor, o çekilip sanki yerine bir başkasını bırakıyordu: Matmazel&nbsp;Raşel'i ya da Paula'yı! Evet, evet, asıl onu, Paula'yı: Bahriyeli kılığında&nbsp;bir Paula bu, dudağında fiyakalı bir jön bıyığı, dişlerinin arasında&nbsp;lületaşından koskoca bir pipo.</span></p>

  <p><span class="font0">"... şimdi parmak uçlarımı tıraşlı ensesinde gezdirsem, kılları diken gibi elime batar, ağzını ağzıma yaklaştırdıkça, ciğerlerime pipo tütünü&nbsp;kokusu dolar: Hele öpüşürsek!.. Ah evet, öpüşelim! Beni öpsün, okşasın,&nbsp;parçalasın isterse, etlerimi yesin, butları mı, göğüslerimi!.. Ben de onu&nbsp;öpeyim, okşayayım, parçalayayım! Bu şehvet kasaplığından sonra, ayın&nbsp;on dördü ansızın bulutlardan sıyrılıp, olanca yoğunluğuyla üstümüze&nbsp;çullansın, bizi boğsun: Ay ışığından boğulalım... "</span></p>

  <p><span class="font0">Cumartesi yaklaştıkça gerilim artıyor. Sinirliliklerini, saldırgan sessizlikleri, yerli yersiz çıkışlarıyla meydana vuruyorlar. Halim, kabul&nbsp;ettiği kolaylıkla, pansiyoner almaktan vazgeçiyor; daha doğrusu, açıkça&nbsp;vazgeçmeyi gözüne yediremiyor da, ufak ufak yan çiziyor. Yerli yersiz&nbsp;titizlenmesi, Suat'ın arkasından yüksek sesle söylenmesi, yakınması bu&nbsp;yüzden: Karamsar tahminler, asılsız olasılıklarla hayatını zehirlemesi de!</span></p>

  <p><span class="font0">İlk kararı, cumartesi günü evden hiç çıkmamak. Çıkmayıp şu herifi bekleyecek, neyin nesiymiş bakalım? Öyle bir suratla karşılayacak ki,&nbsp;seninki hiç istenmediğini şıp diye anlayıp defolacak. Bu karar, perşembe&nbsp;günkü karar. Cuma sabahı, beğenmiyor:</span></p>

  <p><span class="font0">"— ... yok canım, öyle Allahın ayısı gibi davranmak bana yakışır mı? Ayıp bir kere, yalnız ayıp mı, küstahlık yahu!"</span></p>

  <p><span class="font0">Tam tersine, kibar davranacak adama, o derece aşırı bir incelik, yapma bir nezaketle kabul edecek ki, öteki eksiklenecek, 'ben yapamam&nbsp;bunlarla' diye düşünüp, çekip gidecek! Gittikçe daha çok çelişen,&nbsp;çetrefilleşen kararları ala boza; aynı gün, akşama doğru, ipin ucunu&nbsp;iyiden iyiye kaçırıyor, başlıyor yüksek sesle, tan tan sayıp sövmeye!</span></p>

  <p><span class="font0">En son kararı, cumartesi sabahtan çekip gitmek, karanlık basmadan eve dönmemek!</span></p>

  <p><span class="font0">"— ... ne yani, eve pansiyoner almayı ben mi çıkardım, yoooo, karımın işi, üstelik çıkarırken bana sormadı, başını bensiz becersin, görelim. Ben&nbsp;karışmam kardeşim, sabah dedi mi, eyvallah, doğru stüdyoya, Galib'i&nbsp;görmem şart, sendika konusunda buluşalım demedik mi? Konuşulacak&nbsp;daha bir sürü ayrıntısı var, hepsi çok önemli, onlar dururken evde&nbsp;pansiyoner mi bekleyeceğiz, ohooo, buna kalırsak... "</span></p>

  <p><span class="font0">Öyle de yaptı: Cumartesi sabahı, saat sekiz demeden, kapıda hazır. Suat'ın yüzündeki soğuk küçümsemenin ağırlığından ezilmiş, özür&nbsp;niyetine, bir şeyler geveliyor:</span></p>

  <p><span class="font0">— &nbsp;&nbsp;&nbsp;... bizim cep tiyatrosu işini biliyorsun, nasıl sonuçlanacağı belirsiz&nbsp;ama, şimdilik iyi gidiyor: Stüdyoda Galib'le buluşacağız, çocuklar da&nbsp;gelecek...</span></p>

  <p><span class="font0">Stüdyoda, bula bula bulduğu, suratlarını allı morlo boyamış, iki geçkin aktris. Kaloriferleri yanmayan dublaj salonunda, takır takır titriyor,&nbsp;birisi işe başlamak, öbürü dünkü parasını almak için Galib'i bekliyorlar.&nbsp;Eskimiş, yer yer dağılmış güzellikleriyle bir şeyi hatırlatıyorlar ama,&nbsp;neyi? Şahane bir yıldönümü pastasından, buzdolabında unutulmuş,&nbsp;artık, iki parçayı mı?</span></p>

  <p><span class="font0">— &nbsp;&nbsp;&nbsp;Affedersiniz Nurten Hanım, Galib bugün için size ne demişti?</span></p>

  <p><span class="font0">— &nbsp;&nbsp;&nbsp;Aa, ne diyecek, her zamanki lâfı: Dokuzda işbaşı!..</span></p>

  <p><span class="font0">— &nbsp;&nbsp;&nbsp;Öyle mi, çok iyi.</span></p>

  <p><span class="font0">İçisıra sürdürüyor:</span></p>

  <p><span class="font0">"— ... inek, gece olmadık bir çukurda içkiden çatlamadıysa, başı dertte demektir. Dertte mi, ne olabilir peki? Her bok&nbsp;olabilir birader... "</span></p>

  <p><span class="font0">Haydi telefonun başına çöküyor, İpek Film Stüdyosunu, sonra Halil Kâmil'i çeviriyor, kimsenin bir şeyden haberi yok. Zaten telefon bahane,&nbsp;aklınca kendini haklı çıkaracak, yoksa ne Galib'le randevusu var, ne&nbsp;buluşacakları. Olsaydı ne iyi olurdu, belki lâfa dalar, evde_olanları&nbsp;kurup kurup, kendini yiyip bitirmekten kurtulurdu. Ne yaparsın, olmadı&nbsp;olmaz!</span></p>

  <p><span class="font0">Stüdyoyu soğuktan kakırdamak üzere olan iki deli saraylıya bırakıp, canını dışarıya dar atıyor. İlk dolmuşu enseleyip Beyoğlu'na çıkıyor. Bir&nbsp;Beyoğlu ki, düşman başına! Aksırık, öksürük, titreme! Buğulu vitrinleri,&nbsp;ıslak havlular gibi şırak şırak suratına yapışıyor adamın; aşağının&nbsp;bayağısı afişleri, serüvenlere, alıp başını gitmelere çağırıyor. Onun&nbsp;gidebileceği, pek pek, Çiçek Pasajı: Önünde bir duble ölüsü, çıkmış&nbsp;yüksek iskemleye tünemiş, korkaklığından ve sünepeliğinden duyduğu&nbsp;utancı, içkiyle boğacak. Onunkisi de böyle bir kaçış.</span></p>

  <p><span class="font0">Suat, yalnızlığıyla baş başa kalınca, kendisini tanıyamaz olmuştu. Durup durup pencereden mutfağa, odasından pansiyonere ayırdığı odaya&nbsp;gidip gelen, o mu; yoksa başka bir yaşantıda, evlerine çok benzeyen,&nbsp;ama evleri olmayan bir yerde, dolaşan başka bir Suat mı, bilemiyor.&nbsp;Akla yakın bir nedeni olmadığı halde, şaşkın. Soluk soluğa yatağı&nbsp;topluyor, yemeği hazırlıyor; radyoyu açayım diyor bir ara, uzak bir&nbsp;Monteverdi'den tek nota dinlemeksizin, kapaması bir oluyor; iki dakika&nbsp;sonra yeniden açıp, üstelik daha önce açmayı neden akıl edemediğine&nbsp;şaşması da, cabası!</span></p>

  <p><span class="font0">Boyanması lâzım. Aynanın önünde, ellerinin titrediğini fark etmiyor mu, ölecek. Bu sefer bir bağlama, uçsuz bucaksız bozkırların boşluğunu&nbsp;ve çoraklığını, getirip başına yığıyor. Gölgeli kuytularda unutulmuş,&nbsp;kaderine bırakılmış da, kurtuluş umudu hiç kalmamış gibi, derinden&nbsp;yürek çarpıntıları.</span></p>

  <p><span class="font0">"— Saat kaç oldu? Niye gelmedi daha?"</span></p>

  <p><span class="font0">Kafasından subay üstüne subay uyduruyor: Biri, mektubu aldıkları günden beri Halim'in anlata anlata bitiremediği, kibirli, burnundan kıl&nbsp;aldırmaz bir adam; öteki Matmazel Raşel'in Paula'dan duyup&nbsp;anlattığına benziyor, çizmelerinin üstüne kusan bir sarhoş. Ferid&nbsp;Dayı'nın gençlik hâli de olabilir, biraz deli fişek, patırtıcı filân ama,&nbsp;tertemiz bir delikanlı, dürüst ve namuslu. Üstüste beliren bu&nbsp;görüntülerden, gel de tek bir görüntü çıkar bakalım: Tek, gerçeğe&nbsp;uygun, akla yakın bir görüntü.</span></p>

  <p><span class="font0">Saat tam üçte kapı çalındı. Suat irkildi. Karanlık bir başdönmesi, içisıra, hantal bir uskur gibi dönüyor, elini ayağını dolaştıran telâşına, ayrı bir&nbsp;yürek daralması olarak katılıyordu. Açmadan, bir an, kapıya dayanmak&nbsp;zorunda kaldı. Aklından, arı vızıltılarıyla bir düşünce geçti. Düşünce&nbsp;denemezdi buna, dense dense, belki acımsama denebilir; daha rahat&nbsp;koşullar altında böyle bir duyguya kapılsa, Suat kim bilir ne kadar&nbsp;utanırdı:</span></p>

  <p><span class="font0">"— ... ben, Bayraktar Paşazade Halûk Bey'in kızı, evime pansiyoner alacak derekeye düşeyim... "</span></p>

  <p><span class="font0">Sahanlık öylesine loştu ki, önce hiçbir şey seçemedi. Sonra ciddi ve etkileyici bir erkek sesinin kımıldadığını, gözleriyle gördü:</span></p>

  <p><span class="font0">— &nbsp;&nbsp;&nbsp;Merhaba! Ben Yüzbaşı Demir*. Mektubumu almış olsanız gerek.&nbsp;Zahmet olmazsa, şu odaya bir göz atayım diyordum...</span></p>

  <p><span class="font0"><sup>* Bkz. Yaraya Tuz Basmak</sup>.</span></p>

  <p><span class="font0">Sert bir ses miydi? Hayır! Kibirli de sayılmazdı. Yumuşak demek de zordu ama. Biraz sertçe, bir o kadar da tatlı ve hüzünlü, gerçek bir&nbsp;erkek sesiydi. Suat, önüne düşerek, onu odasına götürdü. Gülünç,&nbsp;utanılacak bir şey yaptığını sanmaktan bir türlü kurtulamıyordu:</span></p>

  <p><span class="font0">— &nbsp;&nbsp;&nbsp;İşte burası, ufacık bir yer.</span></p>

  <p><span class="font0">Yüzbaşı Demir, kurduğu subaylardan hiçbirisine benzemiyordu. Ne iriyarıydı, ne kibirli, ne edepsiz! 'Resmi' bile giyinmemiş, ayağına bir&nbsp;Amerikan bluejean'i, sırtına okkalı yeşil bir balıkçı kazağıyla,&nbsp;kahverengi bir süet ceket geçirmişti. Boynunda kocaman, yine yeşil bir&nbsp;atkı. Elinde, ceketinin renginde eldivenler. Onu böyle gören biri,&nbsp;'muvazzaf bir subaydan çok, yaşı geçkince bir üniversiteli sanabilirdi.&nbsp;Evindeymiş gibi rahat, odanın orasını burasını kurcalıyor, o yankılı&nbsp;sesiyle, aralıksız konuşuyordu:</span></p>

  <p><span class="font0">— &nbsp;&nbsp;&nbsp;... doğru, ufak biraz, boş ver, idare ederiz! Pencereniz geniş, bak bu&nbsp;iyi, iyi ama galiba Kule'yi görüyor, berbat bir şey! İyi canım, tertemiz,&nbsp;sıcacık bir oda! Daha iyisi can sağlığı! Kitaplar da var, az buz değil hani:&nbsp;Balzac, Zola, Anatole France, Fransızlar bunlar! Alâ, pekâlâ! Şunlar ne?&nbsp;Turgeniyef, Tolstoy, ah ah, Ruslar öyle mi?</span></p>

  <p><span class="font0">Birden ona döndü:</span></p>

  <p><span class="font0">— &nbsp;&nbsp;&nbsp;Öğretmen misiniz?</span></p>

  <p><span class="font0">— &nbsp;&nbsp;&nbsp;Hayır.</span></p>

  <p><span class="font0">— &nbsp;&nbsp;&nbsp;Okumayı seviyorsunuz, öyleyse.</span></p>

  <p><span class="font0">— &nbsp;&nbsp;&nbsp;Evet.</span></p>

  <p><span class="font0">Yüzbaşı Demir diye öyle ters türs şeyler tasarlamış, sonra böyle başka bir gerçekle karşı karşıya gelmişti ki; bunun şaşkınlığı, Suat'ın&nbsp;adamakıllı bocalamasına yol açıyor; her günkü sözleri bile sıraya dizip,&nbsp;doğru dürüst iki lâf edemiyordu. Kelimeler, çevresinde pır pır&nbsp;uçuşuyorlardı, tam bir ikisini tutup cümlesini kuracağını hesapladığı&nbsp;anda, hepsini bir avuç kelebek gibi elinden kaçırıyor, darmadağın&nbsp;dağıldıklarını üzüntüyle görüyordu. Yüzbaşı Demir bunu fark&nbsp;etmemişti, kendi havasında:</span></p>

  <p><span class="font0">— &nbsp;&nbsp;&nbsp;... kitapların önünde diyordu, çaresiziz: Bu bir gerçek! Elimiz&nbsp;</span><span style="text-indent: 1em;">kolumuz bağlı! Kesinlemeleri, ya da kuşkularıyla canımıza okuyorlar: Ya dünyayı, onların yüzünden, olmadığı kadar güzel görüyoruz, ya da&nbsp;olduğundan çok daha rezil! Her iki durumda, sonuç değişmiyor: Aynı&nbsp;yabancılaşma, yabancılaşmanın da iyileşmezi!</span></p>

  <p><span class="font0">Alımlıydı ama, gösterişsiz. İnsanın hemen güvenesi geliyordu. Nedendi acaba, yakışıklı, güzel ve dengeli olmasından mı, yoksa duruma&nbsp;teflifsizce el koymasından mı? Ondan da olabilirdi, bundan da! O bu&nbsp;değil, bu adamda, insanı asıl çarpan, ilk bakışta varlığını sezer gibi&nbsp;olduğu, manevî güçlülüktü. Soyut, boşlukta duran bir manevi güçlülük&nbsp;mü, hayır, kesin ve sert, acı hayat tecrübelerine dayanan bir güçlülük!&nbsp;Biraz yorgun, gizlice hüzünlü, bir hayli dertli güzelliğini ayakta tutan,&nbsp;ona hiç yıkılmayacakmış izlenimini veren buydu.</span></p>

  <p><span class="font0">Dargın yeşil gözlerinin derinliklerinde, zaman zaman, yıldızlı çakıntılar beliriyor, bir kıvılcım yağmurudur bastırıyordu. Alnını, sol kaşının&nbsp;üstünde, derin bir yara izi bozmuştu. Burnu, erkekçe ve düzgün; ağzı,&nbsp;hele gülümserse, nazlı ve çocuktu. Konuşmaya daldı mı, kolay ele avuca&nbsp;sığmaz bir yiğit izlenimini uyandırıyor; sustu mu, uysallaşıyor,&nbsp;uslulaşıyor, benimseyemediği çapraşık bir dünyanın binbir dolabı içinde&nbsp;bunalmış, genç bir öğrenciyi hatırlatıyordu.</span></p>

  <p><span class="font0">İşin olacağını konuşmaya, salona geçtiler. Suat, biraz daha toparlanmıştı. Söyleşi koyulaştıkça birbirlerine yaklaşıyorlardı.&nbsp;Yakınlaşmalar, hoşlanıp karşılıklı benimseyecekleri önerilerden&nbsp;doğmuyordu; konuşma ilerledikçe ortaklaşa şeyler meydana çıkıyor, bu&nbsp;da aynı ruhsal kumaştan biçilmiş oldukları gerçeğine gelip dayanıyordu.&nbsp;Belki biri soyutlamaya daha az yatkın, öteki daha fazla tetikti ama,&nbsp;mayaları galiba birdi.</span></p>

  <p><span class="font0">— &nbsp;&nbsp;&nbsp;... hayatım nasıl olsa odamla garnizon arasında geçecek, bu itibarla,&nbsp;her akşam başınıza ekşimeyeceğim: Haftada iki, bilemedin üç gece&nbsp;kalırsam, iyi. Fazlası...</span></p>

  <p><span class="font0">Gerçekten çok konuşuyordu. Suat, bir ara:</span></p>

  <p><span class="font0">"— ... çekingen bu çocuk diye düşündü, susarsa öyle kalın bir scssizlik gelip aramıza çökecek ki,&nbsp;altında ezileceğiz, bunu önlesin diye konuşuyor, sıkılganlığından."&nbsp;Doğrudan doğruya gözlerine hiç bakmayışı, bunu göstermez mi? Ne&nbsp;demek o, bakışlarını bir iki demeyip duvardaki Vlaminck'lere,&nbsp;Gauguin'lere kaçırmalar; perdenin kıvrımlarını, halının nakışlarını özür&nbsp;edinip, gözünü gözüne değdirmemeler?</span></p>

  <p><span class="font0">Dışarda, akşam. Pencerelerin esmerleşen camlarında, ince bir yağmurun ilk çizgileri. Birtakım haydut bulutlar, Galata Kulesi'ni aralarına almış,&nbsp;palas pandıras dolaştırıp, getirip, camların ardına aktarmışlar:&nbsp;Unutulmuş, kimseye zararı olmayan, yalnız berbat bir şekilde hazır ve&nbsp;nazır, bir nöbetçi!..</span></p>

  <p><span class="font0">— &nbsp;&nbsp;&nbsp;... gelelim kira bahsine, açıkçası, öyle ahım şahım para veremem, olsa&nbsp;olsa ayda üç yüz lira, eksiği olur fazlası olmaz, işinize gelir mi? Vallahi&nbsp;bu zamanda subayların hâli malûm...</span></p>

  <p><span class="font0">Yeniden Suat'ın içinde o acımsama: Bir hançer savurmuşlar, ucu, en çok acıyan yerine, kalbine saplanıyor:</span></p>

  <p><span class="font0">"— ... ben, Halûk Bey'in bir tanecik kızı..."</span></p>

  <p><span class="font0">Arkasından, koşullarıyla bağdaştırılması epeyce zor bir istek, hatta istek mistek değil, yaşadığı gerçekten boşalmak, kendinden kurtulmak&nbsp;eğilimi:</span></p>

  <p><span class="font0">"— ... oturmuş kapıcılar gibi kira pazarlığı yapıyorum, ne ayıp, ne ayıp! Üç yüz üç yüz, dört yüz dört yüz, ne verirse versin, cehennem olup&nbsp;gitsin, ben parasında mıyım?"</span></p>

  <p><span class="font0">Cehennem olup gitti ama, gitmeden, ufak tefek başka işkenceler yapmaktan geri kalmadı: En yakın kolacı nerde bulunuyormuş, kirli&nbsp;çamaşırlarını nerede yıkatabilirmiş, vs. Kendini salıvermiş geçkin&nbsp;üniversiteli havasına rağmen, hafif yorgun ve alaycı, o çetin ceviz hâlini&nbsp;elden bırakmıyordu. Suat, adamın yankılı sesinden kafasının içi arı&nbsp;kovanına dönmüş, sorularının hepsine sabırla karşılık veriyor, çoğunu,&nbsp;sık sık yaptığı gibi, bir evet bir hayırla geçiştiriyordu. Ona kalsa, çoktan&nbsp;her şeyden vazgeçecek, Yüzbaşı Demir'i dehleyip kapısını bir güzel&nbsp;sürgüledikten sonra, ansızın çatılıveren sessizliğin orta yerinde, bir&nbsp;yanardağ krateri dinler gibi, içini dinleyecekti.</span></p>

  <p><span class="font0">Yapamazdı ama, hayatla bağlarını koparmış olması, istemediği doğrultuda olduğu kadar, istediği doğrultuda da davranmasını&nbsp;önlüyordu. O yüzden, üçle üç buçuk arasında, sıkıldığını belli&nbsp;etmeyerek, yakışıklı Yüzbaşı Demir'in kahrını çekti, yankılı orgunu&nbsp;dinledi, ahret sorularına cevap yetiştirdi; sonra, tam kapının eşiğinde,&nbsp;hayatının artık hiçbir zaman eski hayatı olamayacağını birdenbire&nbsp;anladı: Onu iyi tanıyan Halim, doğru görmüştü galiba!</span></p>

  <p><span class="font0">— &nbsp;&nbsp;&nbsp;... anlaştık ya, pazartesi akşamı eşyalarımı getiriyorum, zaten iki&nbsp;bavul, bir teyp, birkaç kitap! Bekâr adamın nesi olur?</span></p>

  <p><span class="font0">El sıkıştılar, o:</span></p>

  <p><span class="font0">— ... evinizi sevdim diyerek sözünü sürdürdü, birlikte oturacağımızdan memnunum. Eh, artık bana müsaade...</span></p>

  <p><span class="font0">Güldü, elini alnına vurup:</span></p>

  <p><span class="font0">— ... tüh dedi, ne sersemim? Adınızı sormayı unuttum.</span></p>

  <p><span class="font0">Suat, nedense sıkılarak:</span></p>

  <p><span class="font0">— Suat dedi.</span></p>

  <p><span class="font0">Öteki bir an daldı, şaşkınlıkla karışık duygusal bir dalgınlıktı bu, çok kısa sürdü. Sonra, daha yumuşak bir sesle tekrarladı:</span></p>

  <p><span class="font0">— &nbsp;&nbsp;&nbsp;Suat!.. Suat!., gittikçe kaybolan eski isimlerden, ben çok severim,&nbsp;çünkü...</span></p>

  <p><span class="font0">Duraksadı:</span></p>

  <p><span class="font0">— ... yalnız mı yaşıyorsunuz?</span></p>

  <p><span class="font0">— &nbsp;&nbsp;&nbsp;Hayır, evliyim. Kocam nerdeyse gelir. Gelemezdi, Haçik'te tünediği&nbsp;iskemlenin üzerinde, içini&nbsp;</span><span style="text-indent: 1em;">cıgara dumanı ve siyah birayla doldurmuş; uğradığı felâketin binbir olasılığını düşünerek, hem içiyor, hem dikine acı çekiyordu. Alkol,&nbsp;öfkesini bilemişti. Ara sıra, kendini tutamayıp, yüksek sesle atıp tutuyor;&nbsp;onu böyle tek başına söylenir yakaladıkça, Nubar, tezgâhın arkasından,&nbsp;kibar kibar dalga geçiyordu:</span></p>

  <p><span class="font0">— &nbsp;&nbsp;&nbsp;Hayrola Doktor, kafayı üşüttün, nedir? Ağabeylik bile tasladı:</span></p>

  <p><span class="font0">— &nbsp;&nbsp;&nbsp;... boşversene be! Böyle gelmiş, böyle gider, Allah yakamızı bıraktı&nbsp;mı, kulları yapışır. Rahat yaşamak mı istiyorsun, kolayı var, herkes gibi&nbsp;yapacaksın.</span></p>

  <p><span class="font0">Salak salak gülerek, kestirip atıyor:</span></p>

  <p><span class="font0">— &nbsp;&nbsp;&nbsp;... men dakka dukka! Her işin temeli bu.</span></p>

  <p><span class="font0">— &nbsp;&nbsp;&nbsp;Ne demek? Ermenice mi?</span></p>

  <p><span class="font0">— &nbsp;&nbsp;&nbsp;Yok, Arapçadır sanırım.</span></p>

  <p><span class="font0">— &nbsp;&nbsp;&nbsp;Anlamı ne?</span></p>

  <p><span class="font0">— &nbsp;&nbsp;&nbsp;... orası her ne kadar belli değilse de, çok şeyi şıp deyi açıklıyor.&nbsp;Yalandır?</span></p>

  <p><span class="font0">Halim, ceplerinden yine sırra kadem basmış kibritlerini aranıyordu, yanpiri sarhoş gülümsemesiyle:</span></p>

  <p><span class="font0">— Ne demezsin azizim dedi, çok şeyi açıklıyor lâf mı, her şeyi açıklıyor: Men dakka dukka!</span></p>

  <p><span class="font0">Yağmur ve karanlığın inlerinden uğrattığı Bizanslı haydutlar, içeriye yığıldıkça yığılıyor, birahanenin üç ayna duvarından dolup taşıyordu. O&nbsp;surat kalabalığında, Halim, biri baltayla kesip alıvermiş gibi, suratını&nbsp;kaybetmişti. Başkaları, harıl harıl, gövdesine sahip çıkıyorlar: Elini,&nbsp;kolunu, bacağını, düpedüz yürütüp götürüyorlardı. Kalabalığa dağılıp&nbsp;kayboluyordu sanki; varlığını ortak, fakat biçimsiz bir insan hamurunda&nbsp;eritiyor; böylelikle ulaştığını sandığı hiçlik, onu sorunlarında, kurtarıyordu. Acaba?</span></p>

  <p><span class="font0">"— ... ulan ister misin ağbiyim olacak deyyus, uyutsun beni? Yapar mı yapar: Peder tahtalı köyü boylamıştır, seninki mirası bana koklatmamak&nbsp;için böyle bir dümen çevirir, elimi kolumu bağlar: Kıpırdayabilirsen,&nbsp;kıpırda bakalım! Yok yok, yapamaz böyle şey, babasının ölümünü öldür&nbsp;Allah gizlemesi lâzım, onun gibi gösteriş budalası, yanaşır mı buna?&nbsp;Ölse, en azından on gazeteye kapı gibi ilân verirdi be! İşin bok tarafı,&nbsp;peder ölmeyince, pansiyoner almak zorunda kalışımız! Bak, buna aklım&nbsp;yatsa, yüreğim yatmıyor yahu! İçim bir türlü elvermiyor. Ne kadar iyi&nbsp;yanından alırsam alayım, aklıma geldi mi boğulacak gibi oluyorum:&nbsp;Nefesim daralıyor, içim sıkışıyor.</span></p>

  <p><span class="font0">Şimdi herif bizde, karımın karşısında caka satmakta belki, ben oturmuş, bir sürü rezilin arasında kafayı çekiyorum. Adam mıyım ulan, insanlık mı&nbsp;bu? Şeytana uysam, daha beter: Kalk, diyor, git eve, Suat'ın haddini&nbsp;bildir, herifin kıçına bir tekme, yallah! Hem bu Yüzbaşı'nın, Birinci&nbsp;Şube'ye çalışan biri olmadığı nerden belli canım? Evde ne olup bitiyor&nbsp;merak ediyorlar, pansiyoner mi arıyorsun, sokarlar içeriye bir&nbsp;adamlarını, yandın! Günün birinde, belki anlarsın ama, iş işten geçmiş&nbsp;olur: Kendini sürgünde bulursun... "</span></p>

  <p><span class="font0">İki dakika geçiyor geçmiyor, kafasında bu varsayım, su götürmez bir gerçek biçimini alıyor. Onu hem yatıştıran, hem kışkırtan bir gerçek:&nbsp;Siyasi Polis, hakkında kesin bir karara varmadan önce, evine adam&nbsp;koyarak, onu yakından izlemeyi uygun bulmuş, gazetede çıkan o&nbsp;ahmakça ilânı görünce, fırsatı kaçırır mı, dayamış mektubu! Apaçık bir&nbsp;şey, görmemek için kör olmalı! O kadar açık ve anlaşılması kolay,&nbsp;</span><span style="text-indent: 1em;">anlaşılınca o kadar rahatsız edici ki, belki bu ucundan tutarak Suat'ı pansiyonculuktan vazgeçirebilir.</span></p>

  <p><span class="font0">Ali İhsan, oldukları yerde eriyip sağa sola bulaşan sarhoşların arasından, mazot ve gazolin kokularını döke saça peydahlandığı sıra, Halim, yeni&nbsp;varsayımların hızına kendini kaptırmış, bağıra bağıra sövüyordu. İçki&nbsp;ısmarlayacak birisini bulmuştu ya, Ali İhsan bunu o kadar umursamadı,&nbsp;dostunun kınalı kızıl gölgesine sığınırken, sadece:</span></p>

  <p><span class="font0">— &nbsp;&nbsp;&nbsp;Hayrola kardeş dedi, işler kötü mü? Halim ters ters baktı, ısıracakmış&nbsp;gibi:</span></p>

  <p><span class="font0">— &nbsp;&nbsp;&nbsp;Evet dedi, berbat!</span></p>

  <p><span class="font0">Ali İhsan'ın en anlayamadığı buydu işte! Halim'i varlıklı sanıyor, yaşadığı dizboyu yoksulluk içinde, her şeyi parayla ölçmeye alıştığından,&nbsp;onun, paralı olduğu halde durumundan yakınmasını aklı almıyordu.&nbsp;Mutsuz bir zengin, mutsuz bir yoksulun yanında, mutlu sayılmaz mı?&nbsp;Kaygılı, ihtiyatı elden bırakmadan, siyah gözlükleri ardında Halim'in&nbsp;gözlerini arayarak:</span></p>

  <p><span class="font0">— &nbsp;&nbsp;&nbsp;Hele hele dedi, şu sürgün söylentisi yüzünden mi? Çocuk musun&nbsp;yahu, şunun bunun lâkırdısına inanılır mı? Hem niye öfkeni&nbsp;zaptedemiyorsun sen, başına iş açacaksın: Geçen gece, Kulüp 47'de&nbsp;Galib önlemeseydi, Korkut seni dava edecekti, başına gelecekleri bir&nbsp;düşünsene...</span></p>

  <p><span class="font0">Halim cıgarasını yapmacık bir tiksintiyle tükürdü. Dehsetli sarhoştu. Kendisini kötü, ama çok kötü bir akıbetin beklediğine birdenbire&nbsp;inanmıştı:</span></p>

  <p><span class="font0">— &nbsp;&nbsp;&nbsp;Sittir et diye kesti attı, zaten hapı yutmuşum. Ali İhsan, duble&nbsp;geliyor mu gelecek mi kuşkusundaydı:</span></p>

  <p><span class="font0">— &nbsp;&nbsp;&nbsp;... hele hele diye tekrarladı, kafayı bulmuşsun, hepsi bu!</span></p>

  <p><span class="font0">— &nbsp;&nbsp;&nbsp;Doğru, iyice buldum kafayı, sen daha bulmadıysan enayisin! Nuhar,&nbsp;nerdesin ulan, gâvur oğlu gâvur, çabuk iki duble, cin katmayı unutma&nbsp;ha!</span></p>

  <p style="text-indent: 13.333333015441895px;"><span class="font0">— &nbsp;&nbsp;&nbsp;... üzme tatlı canını, Karadeniz'de gemilerin mi battı? Kendimizi&nbsp;siyasi olmayan çalışmalara vermeliyiz, verdik mi, kurtulduk say! Yoksa,&nbsp;içimizde kısa bağlanmış dana gibi dört dönen bu güç var ya, patlayacak&nbsp;bir gün, canımıza okuyacak! İyisi mi, bir yol açmayı bileceksin: Ben&nbsp;kardeş, epeydir düşünüp duruyordum, nihayet kararımı verdim: Ne&nbsp;yapıp yapıp, şu Fransızcayı sapına kadar öğreneceğim. Öğrendim mi&nbsp;</span><span style="text-indent: 1em;">öğrendim, gelsin o zaman ne kadar<font size="2">&nbsp;</font></span><span style="text-indent: 1em;">büyük şairleri varsa, bak bakalım çevirebiliyor muyum, çeviremiyor muyum...</span></p>

  <p><span class="font0">Halim, onu dinlemiyordu. Kâmil Bey, Halic'e bakan pencerenin gök mavisine simsiyah yapışmış, taşralı sonradan görme halleriyle, kulağına&nbsp;bir şeyler fısıldıyordu:</span></p>

  <p><span class="font0">"— ... benden iyi bilirsin ya, adamın sırtında damgası oldu mu, yandı: Hiçbir yerde barınamaz artık... "</span></p>

  <p><span class="font0">Ölüleri mezarından kaldıracak bir küfür salladı; yeniden ünlü Horatio sesini bulup, gerekiyor diye biraz yumuşatarak:</span></p>

  <p><span class="font0">— &nbsp;&nbsp;&nbsp;Tamam dedi, tamam yahu: Gün gibi açık ve ortada, adamın sırtında&nbsp;damgası oldu mu, evine ajan bile sokarlar.</span></p>

  <p><span class="font0">Nubar'ın tekerlemesini unutmuyor:</span></p>

  <p><span class="font0">— &nbsp;&nbsp;&nbsp;... men dakka dukka!</span></p>

  <p><span class="font0">Ali İhsan, bulduğu beleşin tadını çıkarmakla meşguldü. İçkisini bütün pintiler gibi yudum yudum içiyor, her yudumda gargara yaparmışçasına,&nbsp;acayip sesler çıkarıyordu. Halim'e, söylediklerine hiç dikkat etmemişti.&nbsp;Derdi başkaydı onun:</span></p>

  <p><span class="font0">— &nbsp;&nbsp;&nbsp;... peki, Fransızcayı öğrenmek için ne gerekiyor, her şeyden önce&nbsp;işini önemseyen bir öğretmen değil mi? Hani nerde? Son ders aldığım&nbsp;bunağın biriydi, Ermeni mi Rum mu belirsiz, akıl almaz çapkınlık&nbsp;serüvenleriyle kafa şişiren bir moruk! Hoş o da cartayı çekti ya! Acaba&nbsp;kime başvursam?</span></p>

  <p><span class="font0">Küçük maymun gözlerinde beliriveren ışıklarla Halim'e döndü:</span></p>

  <p><span class="font0">— &nbsp;&nbsp;&nbsp;... hele kardeş dedi, nasıl hiç düşünemedik? Ya Suat? Suat ne güne&nbsp;duruyor? Neden o öğretmesin? Çatır çatır okuyup yazmaz mı&nbsp;Fransızcayı? Ha, razı olur mu dersin? Çok değil, haftada iki üç saat&nbsp;yeter, size gelirim, dışarda bir yerde olur, parasına gelince...</span></p>

  <p><span class="font0">O daha sözlerini bitirmeden, Halim'in içinde bir düğmeye basıldı, deminden beri dağınık gelişen senaryo, handiyse geometrik bir düzene&nbsp;girdi: Her şey açık, meydanda, fazlasıyla tutarlıydı: Enayiliğinden&nbsp;yararlanan Birinci Şube, gazetede çıkan ilânı fırsat saymış, Demir&nbsp;Çukurcalı adında bir sözde Yüzbaşıyı evine yerleştirmişti. Babası ölmek&nbsp;bilmediğinden, Halim, buna istemeye istemeye baş eğmişti. Şimdi Ali&nbsp;İhsan maymun aklıyla yeni bir çözüm buluyor, sorunu temelinden&nbsp;değiştiriyordu.</span></p>

  <p><span class="font0">— &nbsp;&nbsp;&nbsp;... bütün iş Suat'ın kafasını yatırmakta, para faslını soracak hemen,&nbsp;o fasılda kuşkularını giderirsem, oldu say! Aklıma nasıl hiç gelmedi&nbsp;</span><span style="text-indent: 1em;">yahu, alt tarafı biraz hinoğlu hinlik, biraz çıkarını bilmek! Yaşa Ali İhsan, kralsın ulan, şairlerin en maymunu, maymunların en şairi,&nbsp;içindeki güzelliği dışarıya dökemeyen fukara, aklınla çok yaşa e mi?&nbsp;Göreceksin, olacak bu iş! Suat nasıl hayır der, yok yok, sen merak etme,&nbsp;ben razı ederim onu, senin de hocan olur, başkalarının da! Fransızca&nbsp;öğrenmek isteyen, kıyamet gibi: Öğrenciler var, dersi iyi gitmeyen,&nbsp;çakacağından korkan. Vay be, bu işin ucunda para çok. Eh, bize gerekli&nbsp;olan da o! Bütçemizi doğrultur, pansiyoner almaktan vazgeçeriz. Bir&nbsp;taşla iki kuş, işte buna derler. Hah hah hah! Şimdi ben tüyüyorum, bir&nbsp;an önce Suat'a anlatayım..."</span></p>

  <p><span class="font0">Suat, başı hafifçe eğik, dikkatle dinledi. Bu alışılmamış dikkat, yüzüne düşünceli bir güzellik vermişti. Kıvırcık kirpiklerinden yanaklarına ürkek&nbsp;gölgeler dağılıyor; ayaklı abajurun kan kırmızı aydınlığında, düzgün&nbsp;burnu, değiştirmesi olasız vahim bir kesinlik gibi meydana çıkıyordu.&nbsp;Yeniden, bu sefer çok hızlı bastıran yağmur, patır patır camları&nbsp;dövmekteydi. Halim sözünü soluk soluğa bitirdi. Karısı, ona daha&nbsp;yaklaşıp elini usulca elinin üzerine koyarak:</span></p>

  <p><span class="font0">— &nbsp;&nbsp;&nbsp;... neler söylüyorsun Halim dedi, aklını mı kaçırdın? Yüzbaşı Demir,&nbsp;aklı başında bir adam gibi göründü bana, aklı başında ve kibar. Tek&nbsp;kusuru fazlaca konuşması, o kadarı herkeste bulunur. Zaten&nbsp;vazgeçemeyiz artık, söz verdim, pazartesiye eşyalarını getirecek.</span></p>

  <p><span class="font0">Kısaca sustu, sonra:</span></p>

  <p><span class="font0">— ... ama diye bağladı, asıl diyeceğim başka: Akşamüzeri, Birinci Şube'den bir memur uğradı, sivil: Seni Müdüriyet'e&nbsp;çağırıyorlar! Görüyorsun ya, bilgi edinmek gerekti mi, araya Yüzbaşı&nbsp;Demir'i koymalarına lüzum yok, doğrudan çağırmak daha kolaylarına&nbsp;geliyor.</span></p>

  <p><span class="font0">Arkasından, hanidir gizlediği ağır bir suçu itiraf edermiş gibi, fısıltıyla ekledi:</span></p>

  <p><span class="font0">— &nbsp;&nbsp;&nbsp;... Pazartesi sabahı gidecekmişsin!</span></p>

  <p><span class="font0">O gece sabaha kadar, bir çift kelepçe üzerine, dumanlı, şakır şakır bir yağmur: Gizlenmiş tiksintilerin, içe atılmış öfkelerin, ezikliklerin&nbsp;yağmuru! Halim, yatağında, gözünü bile kırpmadan, ürpere ürpere,&nbsp;onu dinliyor; yine içinde örselenmişliğin, hırpalanmışlığın,&nbsp;dövülmüşlüğün acısını duyuyor. Yağmur ne kadar gerçek, yakın ve&nbsp;somutsa, kelepçeler o kadar uzak ve soyut! Belki, buna benzer&nbsp;bunalımlar, yürek daralmalarıyla örülü geçmişinden, çekip kopardığı,&nbsp;sıtmalı bir sanrı bu!</span></p>

  <p><span class="font0">Başına beklenmedik bir dert geldi mi, karısı nasıl o dertle ilgisi olmayan sözler ederse, o da öyle yapmış, Suat'ın söylediklerine, hafifçe&nbsp;kekeleyerek, aynı tepkiyi göstermişti:</span></p>

  <p><span class="font0">— &nbsp;&nbsp;&nbsp;Karnım bir aç ki bir tanem, evi devi yiyebilirim!</span></p>

  <p><span class="font0">Oysa, iki ay önce içinde kımıldamaya başlayan bir kuşku, ansızın şaşmaz bir kesinlik kazanıyor; buysa, elinin ayağının çözülüvermesine yetiyor.&nbsp;Çağırsalar çağırsalar, sürgün gideceğini 'tebliğ etmek' için çağırırlar,&nbsp;lamı cimi var mı?</span></p>

  <p><span class="font0">Dakikasında Kâmil Bey, ablak yanaklarındaki yok sakalı sıvazlayıp, yağlı gözlerini akmasınlar diye yuvalarında nasıl tutacağını bilemeyerek:</span></p>

  <p><span class="font0">"— ... seninle ilgili olarak diyor, Birinci Şube'den üçtür telefon ediyorlar. Biliyorsun, ortalıkta sürgün rivayetleri!.. Ne yapacağımı&nbsp;şaşırdım."</span></p>

  <p><span class="font0">Halim, gözlerinin önünden Kâmil Bey'i bir kere, beş kere, on kere kovuyor; isterse yüz kere kovsun, çocuk kıçı gibi önemli ahmak suratı,&nbsp;ağzını kulaklarına vardıran çok bilmiş sırıtmasıyla, o yine çıkageliyor.&nbsp;Yağmur hızlandı galiba. Damlaların düzenli aralıklarla, çinko bir dama&nbsp;düşmesi var ki, adamda sinir bırakmaz. Halim korkuyor, daha doğrusu,&nbsp;korkmaktan korkuyor. Belâlı, onu, yırtıcı bir akbaba gibi gagasıyla&nbsp;parçalayıp yiyen bir korku bu. Karısı fark edecek, onun gözünde yine&nbsp;küçük düşecek diye içi gidiyor; öte yandan, soğukkanlı görünmeye&nbsp;çabalıyor, sert, böyle şeyleri umursamaz filân... Amacı, hiç değilse,&nbsp;görünüşü kurtarabilmek: Kendi kendini aldatarak da olsa, buna razı!&nbsp;Yatmadan, sözü döndürüp dolaştırıp önceki sorunlara getirmek&nbsp;istemesi bundandı, oysa daha ilk cümleyi bitirmeden, bu sorunların&nbsp;artık uzak, uzak ve mutlu bir geçmişe ilişkin olduğunu dehşetle fark&nbsp;etti:</span></p>

  <p><span class="font0">— &nbsp;&nbsp;&nbsp;Ayda üç yüz lira mı, sadaka bu be! Sen şimdi üç yüz liraya bu herifin&nbsp;çenesi çekilir mi diyorsun? Vallahi bilmem ama, Ali İhsan'ın teklifi çok&nbsp;daha akla yakın görünüyor. Hiç olmazsa...</span></p>

  <p><span class="font0">Yeniden, kaşla göz arasında, kibritlerini kaybetti. Ağzının içinde kelimeler, bir avuç arı, vızıldıyor. Nasıl etse de kendi kendisine&nbsp;yenilmekten kurtulsa?</span></p>

  <p><span class="font0">— &nbsp;&nbsp;&nbsp;... teype gelince, sahiden getirecek mi bakalım? Getirirse işime yarar&nbsp;tabii, zor bir rol oynuyorum diyelim, banda alırım, yanlışlarımı dinleye&nbsp;dinleye düzeltirim...</span></p>

  <p><span class="font0">Ne yapsa boş! Ağzından çıkan her cümle, her kelime, onu hiç acımadan kaderiyle baş başa bırakıyor; lâfa dalıp kaygısını unutmak çabaları,&nbsp;yürekler acısı bir şekilde boşa çıkıyordu. Nereden patladığı belirsiz sert&nbsp;bir akıntı, geçmişinden koparıp geleceğine taşıdığı bir sürü ufak ama&nbsp;zehirli korkuyla beraber onu da kapmıştı, en kalın köklerini çatır çatır&nbsp;sökerek, kaldırıp kaldırıp, kalın ve deliksiz bir sessizliğin kumsalına&nbsp;atıyordu.</span></p>

  <p><span class="font0">Bir ara, beti benzi mum gibi, hücre kapılarının ak ak ağardığı nemli bir koridorda, yapayalnız titriyor. Nasıl titremek, düşman başına! Işık yok,&nbsp;ortalarda başı sonu belirsiz bir baş ağrısı gibi, ağır bir loşluk! Kolsuz&nbsp;Celâl, bu loşluğu kaplayıveriyor; aralıksız yenilediği, Allah bilir kıyamete&nbsp;değin yenileyeceği bir baş hareketiyle, ona hücresini gösteriyor. Bu&nbsp;kadar iri, bu kadar heybetli miydi Kolsuz Celâl?</span></p>

  <p><span class="font0">Haydi arkasından, Sansaryan Hanı'nın yayvan ve dolambaçlı merdivenleri. Halim çıkmıyor da, sanki onlar gölgeli bir boşlukta ağır&nbsp;ağır devinerek, ayaklarının altından basamak basamak geçiyorlar:&nbsp;Önüne geçilmez bir zorunlulukla, onu Siyasi Kısma çıkarmak için! Birinci&nbsp;Şube, hantal ve köhne yapının çatı katı, aşağıdan geleni, kapalı bir kapı,&nbsp;bir yasak levhası, 'çok gizli' anlamına bir çifte ay damgasıyla karşılıyor.&nbsp;"... fakat, asıl beni yıkan merdivenler: Döne döne, yaklaşan uzaklaşan,&nbsp;kalbi çat diye duruvermiş bir devin, taş kesilmiş baş dönmesi gibi&nbsp;dolambaçlı, insanın basıp basıp çaresizliğine, kaybolmuşluğuna çıktığı o&nbsp;eski merdivenler! Ne zaman çıkmaya başladıysam, yüreğim darala&nbsp;darala, zamanın, parmaklarının arasından süzülen kum gibi, bugünün&nbsp;bilinmezliğiyle geleceğin bilinmezliği arasından akıp gittiğini hissettim.&nbsp;Hayatım bana ait olmaktan çıkıyordu sanki. Benim hayatım bana ait&nbsp;olmaktan çıkıyordu. Kendimi hiçbir şeyden sorumlu saymıyor; başımda&nbsp;dolaşan ruhsal çöküntü tehlikesini bile, benimle ilgisi yokmuş gibi&nbsp;umursamıyordum. Hani evcil hayvanların gönüllerini, ya da sindirim&nbsp;uykusuna çökmüş efendilerini eğlemek için oynadıkları eşyalar vardır&nbsp;ya, top, yün yumağı vs. gibi, benliğimi işte bu eşyaların yerine mi&nbsp;koyuyordum ne?</span></p>

  <p><span class="font0">İlk götürülüşümde, duygularım biraz daha farklı olmuştu. Yiğitlik taslamadım, işkence korkusu içimi pek yoklamadı, ne aman aman&nbsp;üzülüyor, ne kasılıyordum; ama, sadece bu olay da göstermişti ki,&nbsp;sıradan bir lise öğrencisi, anasının dizinin dibinden ayrılmayan bir&nbsp;'hanım evlâdı' değildim ben, başka birisiydim. Beni ötekilerinden&nbsp;</span><span style="text-indent: 1em;">ayırmışlar, 'çok gizli' bir dosyada, adımın altını, kırmızı kalemle iki kere çizmişlerdi. Yoksa, koskoca iki sivil memur, niye işi gücü bırakıp, taa&nbsp;ayağıma kadar okula, beni almaya gelsinler.</span></p>

  <p><span class="font0">Hakçası, komitacılık yapmıyordum, anlamıyordum da! Heyecanlı bir oyuna kapılmıştım, içim içime sığmıyordu, oynuyordum, Temizdim,&nbsp;damıtılmış su gibi arı, saydam. Kimsenin kötülüğünü istemediğim gibi,&nbsp;yobaz bir militan, gönüllü bir savaşçı olmayı da düşünmüyordum.&nbsp;Çocuktum yahu! Şımarıkça, durduğu dalda duramayan, biraz zirzop,&nbsp;önüne gelene gözü kapalı güvenen bir çocuk! Gerçek buydu, hiç&nbsp;değilse benim bakımımdan, benim gerçeğim! Polis, soğuktan ve&nbsp;açlıktan çatlayayım diye, beni o fare deliğine tıkmadan, bu gerçeği&nbsp;gözönüne alsaydı; belki, hiç getirmez; getirse bile içeriye atmadan, niye&nbsp;getirdiğini olsun söylemek lütfunda bulunurdu; ama nerde?</span></p>

  <p><span class="font0">Yıllardan, ya 41 ya 42. Yoksa savaşın biteceğine yakın mı? İstanbul'a yeni gelmişim. Çocukluğumdan beri, gidip görenlerin anlattıklarından,&nbsp;şiirlerden, insanın içine işleyen dokunaklı şarkılardan adını ve&nbsp;güzelliğini duya duya, görmeden tutulduğum şehri, karış karış&nbsp;dolaşıyor, içime yerleştiriyorum. Zamanlar kötü. Boğaz, savaş yıllarının&nbsp;görkemli tasarısına bürünmüş. Mürekkep koyuluğundan ve&nbsp;siyahlığından bir deniz, iki tenha kıyı arasından, gürül gürül akıyor.&nbsp;Anra sıra, Karadeniz'e yakın plajlara, kim bilir hangi batmış gemiden,&nbsp;boğulmuş asker cesetlerini attığı olurmuş: Şiş, iriliği ve morluğu insanı&nbsp;ürküten, Rus ya da Alman bahriyelileri. Ilık sonbahar geceleri,&nbsp;kubbelerin ve mineraierin üstünde, uçaksavar ışıldaklarının büyülü&nbsp;oyununu seyrediyoruz. Yukarsı yıldız kıyamet, o kalın ve yoğun&nbsp;karanlığı, kılıç ucu ışıltılarıyla öyle dik dik deliyorlar ki; patlayıp,&nbsp;evlerinin dört köşesine tuz parça dağılmış, kocaman bir güneşin&nbsp;kırıntıları sanırsın!</span></p>

  <p><span class="font0">Pederin göndermekte kusur etmediği paralar cepte, tatlı bir rüya yaşıyordum. Keyfi gıcır, cüzdanı dolu bir delikanlının hevesleneceği ne&nbsp;delilik varsa, hepsini yapıyordum: Karı kız, meyhane, afili giyim, hatta&nbsp;hovardalık! Hafta sonlarının 'işret âlemleri'nden farkı olmazdı pek,&nbsp;sabaha karşı kendimi ya Abanoz Sokağı'nda kızıl tırnaklı bir orospunun&nbsp;yatağında bulurdum, ya Ağacamii'ndeki o aşağılık işkembeci&nbsp;dükkânında, cehennem gibi tüten bir tuzlamanın başına çökmüş olarak.&nbsp;Keyfime diyecek yoktu canım, işim iş kaşığım gümüştü: Bir kere, kendi&nbsp;kendimle uyuşuyordum, her şeyin başı bu! Yaptıklarımı, acaba iyi mi&nbsp;</span><span style="text-indent: 1em;">yaptım diye tartışmıyordum ki... İçimden geldiğince davranıyordum, o kadar: Eh, yaşantım da buna benziyordu elbet, gırgır bol, tatlı bir&nbsp;yavanlık.</span></p>

  <p><span class="font0">Peki ya savaş? Savaşı iplemiyordum. Aklıma bile gelmiyordu. Ciddi şeylerle başım hoş değildi zaten, anladığım kadarıyla Mustafa Kemal&nbsp;ölmüş, başlangıçta basbayağı ilerici olan partisi, artık Mihverin mi,&nbsp;Avrupa'nın altını üstüne getiren olayların mı etkisi altında kalarak,&nbsp;bilmiyorum; diktacı, yarı faşist bir parti haline düşmüştü. Açıkça bir 'tek&nbsp;parti diktası' sürdürülüyor, 'tek parti, tek şef, tek millet' sloganı, en&nbsp;geçerli slogan sayılıyordu. Ötede halk ekmeksizlikten, şekersizlikten&nbsp;kırılıyormuş, kulak asan yoktu buna. İlaç karaborsası almış yürümüştü.&nbsp;Salgın hastalıkların parlayıvermesinden korkuluyor, büyük şehirlerin&nbsp;kenar mahallelerinde başgösteren tifüs, gazetelere geçen ölü sayısı;&nbsp;darlık ve karaborsayla takım takım meydana çıkan yeni zenginlerin,&nbsp;masraflı koruma çarelerine başvurmasına sebep oluyordu. Ben hiç&nbsp;aldırmıyordum. Yaşadığım çevrenin dışındaki, herhangi bir şeye&nbsp;aldırdığım olmamıştı ki! O çevreyse, yatılı okuduğum liseyle, unutulmaz&nbsp;hafta sonu cümbüşlerinden ibaretti.</span></p>

  <p><span class="font0">Öyle arkadaşlarına örnek gösterilen, çalışkan, derslerine düşkün öğrencilerden olmadım. Hatta biraz içerlerdim böylelerine. Tarih,&nbsp;Coğrafya derslerinde uyku bastırır, Fen dersleri bütünüyle asabımı&nbsp;bozardı; ben de ne yapayım, ya cumartesi günü çıktığımda neler&nbsp;yapacağımı kurardım, ya büyük tatilde eve nasıl gideceğimi. Sınıflarının&nbsp;yüz karası molozlar olur, tembel mi tembel, onlardan da sayılmazdım&nbsp;doğrusu. İkisinin arası, orta karar bir öğrenciydim işte. Doğan Bey&nbsp;olmasaydı, herhalde öyle kalıp gidecektim. Doğan Bey Felsefe&nbsp;öğretmenimizdi, günün birinde, kalın camlı miyop gözlüklerinin&nbsp;ardında çekik gözlerini kırpıştırarak, beni bir kenara çekti:</span></p>

  <p><span class="font0">"— Ya sen aslanım dedi, niye Devlet Konservatuvan'na girmeyi denemedim? Muhayyelen geniş, oyun ve taklit kabiliyetin var, iyi bir&nbsp;aktör olmak için bu iyi bir temel sayılır Üstelik varlıklısın! Malûm ya,&nbsp;bizde sanatçı olacak adamın, cebinde üç beş kuruşu bulunmalı, aksi&nbsp;halde hâli dumandır."</span></p>

  <p><span class="font0">Utangaç, her zamanki gülümsemesinin yumuşacık aydınlığıyla sözünü bağlamıştı:</span></p>

  <p><span class="font0">"— ... hiç aklından geçmedi mi? Hayret yahu, harikulade!"</span></p>

  <p><span class="font0">Kırkında var yok, sarışın kılığına kıyafetine aldırmaz, her şeyi hoş görmeye hazır bu Doğan Bey,* en çok sevip saydıkları hocaydı okulda.&nbsp;Hocadan fazla bir şeydi: Edebiyat Fakültesi'nde doçent, ünlü bir&nbsp;düşünür, gençler arasında çok tutulan Yankı dergisinin sorumlusu. Ne&nbsp;yapmışsa yapmış, öğrencilerinin kendisini bir hocadan çok, sözü dinlenir&nbsp;bir ağabey gibi saymasını sağlamıştı. Derste, yüzünde hep o çocuklara&nbsp;vergi şaşkın hayranlık, sıraların arasında dolaşarak konuşur, sınıflardan&nbsp;çıt çıkmazdı. Sayarlardı basbayağı. Yine de eskiler, kocaman, kalın&nbsp;mercekli gözlüklerinden mi nedense, bir punduna getirip 'Kuku' adını&nbsp;takmışlardı. Adını biliyor, biraz çaresiz, biraz afacan, tek gözünü&nbsp;kırparak,</span></p>

  <p><span class="font0">"— ... fevkalâde diyordu, hayret yahu!"</span></p>

  <p><span class="font0">'Fevkalâde' değilse 'harikulâde'ydi: &nbsp;&nbsp;&nbsp;Diyalektik materyalizmin ne&nbsp;</span><span style="text-indent: 1em;">olduğunu anlatmak da, el değmemiş hazine değerindeki Divan şiirinin neden eskidiğini anlamak da, yeni şiir öncülerinin neden dolayı&nbsp;özgürlükçü ve insancı bir şiir savaşını veren gençler olduğunu anlatmak&nbsp;da, hepsi de! Bakanlıktan duyarlarsa ne derler, okul idaresi nasıl&nbsp;karşılar, hiç aldırmıyor; bildiği bilmediği bütün yasakları çiğneyip,&nbsp;önemli ve geçerli saydığı her şeyi, çatır çatır söylüyordu.</span></p>

  <p><span class="font0">Gözünün karalığı, müdürü umursamayışı, yazılılarda sıkışanlara fısıldaması, hele not cömertliği, çocukların gönlünde taht kurmasına&nbsp;yetmiş; öteki hocaların mırıldanmaya&nbsp;Bkz. Dersaadet'te Sabah Ezanları, Yaraya Tuz Basmak.&nbsp;cesaret gösteremeyeceği gerçekleri dobra dobra açıklaması, büsbütün&nbsp;gözlerine girmesini sağlamıştı. Var mıydı Kuku'nun üstüne hoca? Ne&nbsp;gezer be! Adamda yürek, mangal gibi, bir konuşmaya başladı mı, ne&nbsp;diyor:</span></p>

  <p><span class="font0">"— ... şiir, çocuklar, hoşunuza gitmeyebilir, o zaman üstüne düşmeyin, boş verin! Hoşunuza gidiyorsa, okunacak şiiri öğrenmelisiniz, seçmesini&nbsp;bilmesini! Bırakın boynuzlular yakınsın, münzeviler gözyaşı döksün! Şiir&nbsp;dediğin şöyle bir kaldırmalı insanı, silkindirmeli! Şiirin iyisi yaşamamızda&nbsp;yardımcı olacak, elimizden tutacak; okuduk mu, insanın yaratıcı&nbsp;çalışmasına katılmak gelecek içimizden; kısacası, kılavuzluk edecek bize&nbsp;canım, yol gösterecek! Senin şair dediğin ne, yeni doğmakta olan bir&nbsp;ışığın; bir yaşama sevincinin peygamberi değil mi?"</span></p>

  <p><span class="font0">Coşkunluğu, onu bazen, savaş sonunda olacakları kestirmeye sürüklerdi:</span></p>

  <p><span class="font0">"— ... ne falcıyım, çocuklar, ne müneccim, sözlerimi fazla ciddiye aldığım da yok. Neden mi? Savaştan sonra, olacakları tarihi şartlar tayin&nbsp;edecektir de, ondan! Nazizm'in kökü bir kurutulsun, yeryüzünde&nbsp;yepyeni bir&nbsp;&nbsp;&nbsp;&nbsp;devir başlayacak: Köleler ve ücret tutsakları,</span></p>

  <p><span class="font0">tutsaklıklarından kurtulacaklar. İnsana insan değeri verilecek..."</span></p>

  <p><span class="font0">Doğan Bey'in çevresiyle çelişen bu açık seçik fikirleri, yatılı yaşantısının tekdüze yavanlığı üzerine pırıl pırıl yayılıyordu: Durgun bir göl yüzeyine&nbsp;yayılıp, onu canlandıran, ışıltılı bir yaz şafağı gibi. Hangi köşesine&nbsp;uzansan, hesaplanmadık olasılıklara, adamakıllı geliştirilebilir düşünce&nbsp;temellerine rastlıyordun. Bulanık her dalgalanmanın ardında, mutlaka&nbsp;bir ışık lekesi, bir aydınlık parçası gizliydi. Bütün bu gizli iyimserlikler,&nbsp;umut damlacıkları olarak birleşiyor, öğrencilerin olduğu kadar,&nbsp;öğretmenlerin de kafasını karıştırıyordu:</span></p>

  <p><span class="font0">"— ... medeni bir ülke olmaya azmettiysek, kültürümüzün temellerini değiştirmek zorundayız. Daha bir yüzyıl Müslüman skolastiği içinde&nbsp;bocalarsak, bu iş biter: Bataklığa gömülüp boğulan fil gibi, kaynayıp&nbsp;gideriz. Ondan sonra, artık ara Türkiye'yi!"</span></p>

  <p><span class="font0">En soyut sorunları, bir çırpıda anlaşılabilir hâle getiren, en somut formülleri buluvermekte; bildiklerini öğrencisine kolaylıkla&nbsp;aktarıvermekte, şaşılacak bir maharet sahibiydi. Ne kadar çırpınsa, yine&nbsp;işimi iyi yapamıyorum kuşkularıyla kıvranır; eline aldığı konuyu tutkuyla&nbsp;enine boyuna inceler, zamanın nasıl geçtiğini fark etmezdi.&nbsp;Çocuklardan birisi, yüzünü kızdırıp, zilin çoktan çaldığını hatırlatırsa,&nbsp;suçüstü yakalanmış bir ilkokul öğrencisi telaşıyla gülümseyerek:</span></p>

  <p><span class="font0">"— ... yok canım diye bağırırdı, hayret yahu!"</span></p>

  <p><span class="font0">Bir gün, iki ders arasında, Halim ona akıl danıştı. Aslına bakılırsa aktör olmayı rüyasında görse, hayra yormazdı. Geleceğinin, iradesi dışında&nbsp;çoktan belirlendiğini, değiştirilemez bir kesinlikle alnına yazıldığını&nbsp;sanıyordu. Varlıklı ve güçlü bir ağanın oğluydu, öyle kalacaktı. Lise&nbsp;diplomasını almaya çabalayışı, askerliğini yedek subay olarak yapmasını&nbsp;sağlayabilmek için, o kadar. Yalnız, tiyatro oyuncusu olmayı aklından&nbsp;hiç geçirmediysejbile, yaşıtlarının çoğu gibi o da, ünlr sevilen ve&nbsp;öykünülen bir sinema yıldızı olmak hayalini ara sıra okşamıştı. Doğan&nbsp;Bey'in uyarışı, bu çoktan terk edilmiş hayali tazeledi, ona yeni bir kan,&nbsp;başka türlü bir çekicilik verdi. İlk fırsatta Şehir Tiyatrosu'na attı kendini,&nbsp;o kadarı da yetti.</span></p>

  <p><span class="font0">Nasıl gizlerle dolu, ne büyülü, ne şaşırtıcı bir havaydı o? Gerçekle yalan, heyecanlı bir söz ve edim bileşimi içinde, nasıl birbirine karışıyor, ne&nbsp;büyük bir kolaylıkla kaynaşıyordu? En çetrefil duygularla duygulanmak,&nbsp;hiçbirini bilmeden bütün meslekleri başarmak, hiçbir belâya&nbsp;bulaşmadan en tehlikeli durumları yaşamak, işten bile değildi sahnede:&nbsp;Ölmek, sevmek, evlenme, başarı, suikast, ayrılık, kavga, yiğitlik,&nbsp;soyluluk... bütün bunlar, bunlara benzemez daha nice kavramlar, onları&nbsp;yaşar görünen oyuncunun hayatını asla etkilemeden, soyut gerilimler,&nbsp;kırbaç gibi şakırtılı sözler halinde geçip gidiyor, sürekli bir davranış ve&nbsp;duygu enflasyonu, gerçekle sahte arasındaki sınırı sildikçe siliyordu.&nbsp;Halim'i saran bu olmuştu zaten. Aynı enflasyonu, bir bakıma, hayatında&nbsp;yaşamıyor muydu? Doğan Bey ilk uyarmasında haklıydı demek.</span></p>

  <p><span class="font0">Halim akıl sorunca hemen cevap vermedi, bir süre, üstüne yeniçeri kafası oyulmuş ünlü piposunu yakmaya uğraştı, üst üste birkaç nefes&nbsp;çekti, saçları erken açılmış geniş alnı duman kalabalığına gömülürken:</span></p>

  <p><span class="font0">"— Peki dedi, peki aslanım: Yalnız şunu bil ki, zor iştir aktörlük! Cumartesi öğleden sonra bana gelir misin, etraflıca konuşuruz, iki&nbsp;arkadaş gibi ha? Tam beşte gelebilirsen, kimse olmaz."</span></p>

  <p><span class="font0">Doğan Bey, Cihangir'deki eski ve büyük bir apartmanın, Meşrutiyet lüksüne uygun döşenmiş altıncı katında oturur, binanın bütün&nbsp;pencerelerinden Marmara'nın buğulu enginliği, soluk mavi, içeriye&nbsp;dolardı. Manzarayı ilk gören, demir almış şileplerin özlemlerle dolu&nbsp;çağrısını ilk duyan kim olursa olsun, kafasına demirle vurulmuş gibi&nbsp;sersemler, bu debdebe ve saltanat karşısında, içini, mutlaka bir alıp&nbsp;başını gitmek, olmayacak bir aşk uğruna yanmak, ya da tehlikeli,&nbsp;tehlikeli olduğu derecede önemli ve büyük bir devrimci eylemi&nbsp;başarırken vurulup ölmek arzusu kaplardı. Gerçekte Doğan Bey'in değil,&nbsp;eskilerin 'Bacaksız' deyince bildikleri, babası Hahcızade Abdi Bey'indi&nbsp;apartman: İmparatorluğun son yıllarındaki çoğu Osmanlı kibarları gibi,&nbsp;hafif tatlısu Frank'ini andırır; dişsiz, nitrikasit damlası gibi ufacık ama&nbsp;her an yakıcı, burnundan hiç kıl aldırmaz bir ihtiyardı Abdi Bey, hafif&nbsp;sağırlığını, işi edepsizliğe dökerek gürültüye getirir; sağ gözünden,&nbsp;güneş vurdukça sağa sola yansıyan tek gözlüğünü eksik etmezdi.</span></p>

  <p><span class="font0">Halim, ömründe ilk defa, İstanbul'da bir apartmana bu vesileyle girmiş, asansöre bu vesileyle binmiş oluyor. Biraz biraz içinin daralması, başının&nbsp;dönmesi bundan. Henüz apartmanın da, sahibinin de ününden haberi&nbsp;yok. Yaşadıklarından da. Meğerse neymiş, Selânikli 'Bacaksız' Abdi Bey?</span></p>

  <p><span class="font0">Harbı Umumi'de, İttihat ve Terakki Fırkası içinde Hüseyin Cahit bir yana, üstüne bir 'muharrir' daha yokmuş. Kalemi eline aldı mı, kan&nbsp;damlatırmış mübarek! Bunları bilse bilmese, ziyaretinin önemini&nbsp;şişiriyor Halim; Doğan Bey'in çağrısına, aslında taşımadığı anlamlar veriyor, gn bocaladığı nasıl davranması gerekiyor, onu kararlaştırabilmek. Bir anasının gözü bir öğrenci tavrı takınmayı akla yakın buluyor, bir saf taşra delikanlısı görünmeyi. Beyoğlu hergelesi gibi de davranamaz ya!</span></p>

  <p><span class="font0">&nbsp;<sup>*Bkz. Dersaadet'te Sabah Ezanları, Yaraya Tuz Basmak.</sup></span></p>

  <p><span class="font0">Hole girdiği anda bile, ne yapacağını kestirebilmiş değil. Beyaz önlüklü, sırf kola ve dantel bir Rum hizmetçi, salondaki 15. Louis mobilyalar&nbsp;zaten eziyor onu; eziyor ama, hocasının odasına girinceye kadar, orda&nbsp;rahat: Nasıl rahat olmasın, saçı başı dağınık, ağzında piposu, elinde su&nbsp;bardağı, sırtında pijamasıyla, karşısına bambaşka bir Doğan Bey çıkıyor.&nbsp;Hele ayağındaki eski püskü aba terlikleri bir görmeli! Ömür yahu, hoca.&nbsp;İçersi, geniş ve yüksek pencerelere ağır kadife perdeler de asılmış olsa,&nbsp;tam bir curcuna: Odanın dört köşesine, dört ayrı yığın halinde, sanat&nbsp;dergileri, gazeteler, felsefe ve şiir kitapları yığılmış. Neyin, neden, nerde&nbsp;olduğu anlaşılamıyor. Surda gayet modern bir ayaklı abajur, orda yan&nbsp;yana iki alaturka divan, domuz yavruları gibi tombul ve pespembe yer&nbsp;yastıkları, ötede bronz bir Beethoven büstü, beride bir Kur'an rahlesi,&nbsp;iki de bağlama! Yerde halılar, besbelli değerli İsparta ve Sivas halıları,&nbsp;sürüsüne bereket şişe: Boş, yarı dolu, ağzı açık, mantarlı kâğıt tıkalı,&nbsp;konyak, votka, şarap, ya da... İlâç şişeleri. Duvarlar başlı başına bir âlem,&nbsp;her yerde bir çivi, her çivide bir reprodüksiyon, Picasso, Bracque,&nbsp;Matisse vs. Ayrıca önüne gelen, kim bilir hangi unutulmuş sarhoşluk&nbsp;akşamında, rasgele iki mısra çiziktirmiş, bir daha hiçbir zaman&nbsp;yaşayamayacağı bir duygulanma anını, yalan yanlış kelimeye dökmüş,&nbsp;"Hayat yalan, ölümün gerçekliği çok daha şüpheli."</span></p>

  <p><span class="font0">Doğan Bey, özür dilercesine, omuzlarını kaldırarak:</span></p>

  <p><span class="font0">"— Benim burda diyor, düzen: Düzensizlik! Vallahi aslanım, evin geri kalan tarafı öyle gıcır gıcır ovulmuş, temizlenmiş, yerli yerine&nbsp;yerleştirilmiştir ki, boğulur insan; biraz hava alabilsin diye, canını&nbsp;buraya dar atar. Hahcızade Abdi Bey'in oğlu olmak ne demektir bilir&nbsp;misiniz? Bana sor, anlatayım, kestirebilmenin mümkünü yok, öyle bir&nbsp;belâdır ki aklın durur."</span></p>

  <p><span class="font0">Sırtına şöyle dostça vuruyor:</span></p>

  <p><span class="font0">"— ... seni bir dostumla tanıştıracağım, adını duymuşsundur: Galib Çakır, Şehir Tiyatrosu'nda aktör, şairliği de vardır basbayağı! Geçen gün&nbsp;açacak oldum, bayıldı, seninle meşgul olacak, yol gösterecek, akıl&nbsp;verecek! Mesleğe başlarken, sendelersen, bir elinden tutanın var artık,&nbsp;ama... "</span></p>

  <p><span class="font0">Doğan Bey'in en hoşuma giden yanı, bu yanıydı işte, bana akranıymışım gibi davranışı. Benim için ne derece önemliydi bu, anlatılamaz. Öyle ya,&nbsp;içim dışım kompleks: Dışarlıklı olmak kompleksi, pek sevilmeyen ikinci&nbsp;çocuk olmak kompleksi, vs, vs. Rahatlatılmayı gereksiniyorum, böyle&nbsp;yapıldı mı moralim düzeliyor, yüreğim pekleşiyor. Neyse, gel git, evin&nbsp;gediklilerinden olduk. Misafir eksik olmuyordu ki! Kimisi dost diye&nbsp;geliyordu, kimisi öğrenci, kimisi meslektaş diye. Birer ikişer, hepsini&nbsp;tanıdım: Şair Haydar Su, o zamanlar şöhretinin zirvesinde; sonra Eşfak,&nbsp;hani ressam, epeyce yattı, o; sonra öğrenciler, Ali İhsan gibi usluları,&nbsp;İrfan gibi edepsizleri; sonra bir sürü karı kız, hepsi nasıl çirkin, eh işte&nbsp;artık o kadar olur, surata bak süngüye davran, yine de kibirlerinden&nbsp;yanlarına varılmaz, erkek diye gözleri gövermiş kız kurulan, kara gözlü&nbsp;dullar...</span></p>

  <p><span class="font0">Hemen hepsi, koltuğunun altında içki şişesi, kafasında çözüm bekleyen binbir problemle dökülüşür; hepsi, için için, gelenlerin arasında&nbsp;kendisinden daha akıllı, daha bilgili kimsenin olmadığına inanırdı.&nbsp;Tartışmalar başladı mı bitmek bilmez, dallanıp budaklanarak gece&nbsp;yarılarına kadar uzar; sırasında Haydar Su'nun o ara toplatılmış son&nbsp;kitabı, Yankı'nm gelecek sayısı, ya da bir şiir, hatta bir kafiye üzerinde&nbsp;saatlerce çekişilirdi. Dışardaki bir patlama, sıkıştıkça sıkışan gecenin&nbsp;patlaması, camları ince ince tıngırdatır; Haydarpaşa'nın ve Kadıköy'ün&nbsp;ışıkları, denizin siyah aynası üzerine nokta nokta dizilirdi. İlk&nbsp;sürgünlerin başladığı günlerdi, o günler! Kulaktan kulağa, gidecek&nbsp;olanların isimleri fısıldanıyordu.</span></p>

  <p><span class="font0">"— Allah Allah, o da mı gidiyormuş, hayret canım, onun gibi bir ressamı nasıl sürebilirler?"</span></p>

  <p><span class="font0">"— Ya filân, o niye sürülüyor, karısı yüzünden mi, tuhaf."</span></p>

  <p><span class="font0">"— Peki feşmekân? Benim bildiğim ne anası var, ne babası, sürgünde ne halt edecek çocuk?"</span></p>

  <p><span class="font0">Ben, söyleyenlerle söylenenler arasında sıkışır kalır, kendimi şamatacı tavukların kümesine düşmüş bir kaza benzetirdim. Ağzımı açmaz,&nbsp;</span><span style="text-indent: 1em;">şaşılacak bir oburlukla yalnız dinlerdim, hem ne dinlemek! Onlar benim farkımda bile olmaz, önlerinde bir Doğu Avrupa haritası, cephedeki son&nbsp;gelişmelere göre Wehrmacht'ın ve Kızılordu'nun durumunu tartışırlar;&nbsp;ya da, ressam Eşfak'ın* tadına bir türlü varamayıp fazla karanlık&nbsp;bulduğum bir tablosunu, karşılıklı öve öve, göklere çıkarırlardı. Gecenin&nbsp;bir vaktinde votka, tutar Volga üzerindeki bütün köprüleri havaya&nbsp;uçurur, şarap Almanları yerle bir eder, hele rakı, hele o, Dinyeper&nbsp;boyunca garip garip uzanan motorlu konvoyları yakaladı mı,&nbsp;dakikasında ateşe verir, yakardı. Moskova Radyosu'nun, haberleri&nbsp;vermeye başlamadan tekrarlamayı âdet ettiği sloganı hiç unutur&nbsp;muyum: "Alman faşist istilâcılarına ölüm!"</span></p>

  <p><span class="font0">Galip, her gece, aynı törenle çıkagelirdi: Bulut gibi sarhoş, bazı geceler yanına tiyatrodan eklediği bir arkadaşıyla kapıyı bir tekmede açıyor,&nbsp;Hamlet'in ünlü tiradından ünlü soruyu İngilizce olarak gümbürdeterek&nbsp;içeriye giriyordu: "To be or not to be, this is the question!" O zamanlar&nbsp;şimdikinden daha patırtıcı, daha küstahtı; olduğu gibi suratına inen düz&nbsp;ve yağlı saçlarını kıtır kıtır yer, baş başa kaldık mı, Şehir Tiyatrosu'na&nbsp;atıp tutardı:</span></p>

  <p><span class="font0">"— ... tiyatro değil, bakkal dükkânı! Metelik etmez iki satırlık bir rol elde edebilmek için rejisör olacak deyyusa, günde en az dört kere&nbsp;dalkavukluk edeceksin. Çekilir mi yahu? Çekiyoruz işte. Ah hazret ah,&nbsp;öyle bir mesleğe heves</span> <span style="text-indent: 1em;">etmişsin ki, canına okur adamın, her şeyini alır, karşılığında hiçbir şey vermez."</span></p>

  <p><span class="font0"><sup>&nbsp;* Bkz. Kurtlar Sofrası</sup>.</span></p>

  <p><span class="font0">Ara sıra beni kulislere götürürdü, oyuncuların büyüleyici, ama pek de ahım şahım olmayan yaşantılarına karışırdım; bezgin, bıkmış usanmış,&nbsp;hıncını gizleyemediği bir sesle, sorduklarıma cevap verir, arkasından&nbsp;umulmadık bir babacanlıkla:</span></p>

  <p><span class="font0">"— İşte böyle derdi, böyledir bu cenabet yer, bir kere havasını kokladın mı, hapı yuttun! Ölüp ölesiye tiyatro hastası oldun demektir, dünya&nbsp;yıkılsa, gözün tiyatrodan başka şey görmez artık."</span></p>

  <p><span class="font0">Sevdiği bazı oyunları oynayamamak içini yakıyordu:</span></p>

  <p><span class="font0">"— Modern piyes olmayınca tiyatro mu olurmuş? Gerçekçi oyunlar konmalı sahneye,&nbsp;yaşantımızı yansıtan, kavgalı! On yıl önce bu sahnede Nâzım'ı&nbsp;oynamışlar, oysa bugün klasiklerinin birini bırakıp öbürüne el atıyoruz,&nbsp;</span><span style="text-indent: 1em;">içimiz dışımız klasik oldu, öööö dedik! Şimdi bak, Gorkiy'in Ayaktakımı'm oynasak sözgelişi, fena mı olur? Bana Bubnov rolünü&nbsp;verseler, ha?"</span></p>

  <p><span class="font0">Bazen Doğan Bey'e beni överdi: Öyle hararetli hararetli anlatır, yeteneklerimi öyle içten bir coşkunlukla şişirirdi ki, bir balon gibi&nbsp;yükseldiğim, öteki beş para etmez insanları çok aşağılarda bıraktığım&nbsp;duygusuna kapılırdım.</span></p>

  <p><span class="font0">"— ... bir çocuk bulmuşsun ki, hazret, pırlanta mübarek! Daha şimdiden bütün Shakespeare'i ezberine aldı. Göreceksin, hiçbirimiz&nbsp;yetişemeyeceğiz ona, çok uzaklara gidecek..."</span></p>

  <p><span class="font0">Hiç uzağa değil, meğer Birinci Şube'ye gidecekmişiz. Tramvayla yarım saatlik yol. Kalabalığın birden bastırdığı, tıklım tıklım Beyoğlu'nu;&nbsp;martıları, dalgın balıkçıları, durduğu yerde duramayan Boğaz&nbsp;vapurlarıyla adamın aklını başından alan Galata Köprüsü'nü, rüzgâra&nbsp;ektin mi, tamam!"</span></p>

  <p><span class="font0">Halim, hücresinde kilitli ve yalnız düşünüyor, Siyasi Polis'le tiyatronun, birbirinden onca farklı bu iki toplumsal kurumun, arasında ne gibi bir&nbsp;ilişki olabileceğini bir türlü çıkaramıyordu. Yoğun karanlıkta hiçbir şey&nbsp;göremiyordu ama, henüz yıkılmamıştı. İlk şaşkınlığı üzerinden atmaya&nbsp;uğraşıyor, sonradan canına okuyacak olan asabi ve moral bunalımının&nbsp;ilk bulutlarını, uzak uzak sezinliyordu.</span></p>

  <p><span class="font0">Gözbebeklerinde dışardan getirdiği ışıklarla bir an, kolları iki yanında, upuzun, kapının ardında kalakaldı. Uzaklaşan ayak seslerini dinledi.&nbsp;Zifiri karanlıktı. Bu yapışkan karanlığın dört bir yanından sarışı, erimiş&nbsp;katranla dolu bir çukura batırıldığı izlenimini uyandırıyordu. İçerde bir&nbsp;de esnek ve kadife tüylü, görülmedik bir hayvan gibi ordan oraya&nbsp;atlayan, eskimiş ter ve sperma kokusu vardı ki, girer girmez suratını&nbsp;yalamış, genzine dayanıp tıkamıştı.</span></p>

  <p><span class="font0">Şöyle biraz kımıldayayım dedi, dizini bir yere çarptı, acısı içine işledi. Bir daha çarpmamak için, körler gibi el yordamıyla görmeye çalışarak,&nbsp;sağını solunu yokladı. Üzerine ot bir yatakla bir battaniye atılmış, demir&nbsp;bir somyadan başka içinde bir şey olmayan, çıplak bir hücrede&nbsp;bulunduğunu anladı. Dehşetli koyu<sup>A</sup> yaman bir sessizlik, inadınaymış&nbsp;gibi göğsüne bastırıyordu. Birkaç saniye kulak kesilip, onu dinleyecek&nbsp;oldu; kulağına aralıklı, tok bir gümbürtü çalındı. Bir zaman, bunun,&nbsp;kalbinin vuruşu olduğunu anlayamadı, anlayınca müthiş ürktü: Boğazını&nbsp;</span><span style="text-indent: 1em;">o sulfato acısı sardı hemen, dizlerinin bağı çözüldü, düşercesine somyaya oturarak:</span></p>

  <p><span class="font0">"— Anneciğim!" dedi.</span></p>

  <p><span class="font0">Sonrası, öncesinden beter oldu elbet! Soluk aldırmaksızın birbirini izleyen, karşılıksız soruların baskısına uğradı. Ayağının altından taban&nbsp;kayıyor, aynı bulanık suda, aynı biçimde, sanki binlerce defa, üst üste&nbsp;boğuluyordu. Zaman alışılmış düzenini yitirmiş, şurası burası göğüs&nbsp;geçirmeler, şaşırmalar ve içlenmelerle delinen, yankılı bir boşluk haline&nbsp;gelmişti; mekânla birleşmiş, özdeşleşmişti belki de: Kıyısı köşesi belirsiz,&nbsp;kimi yeri mıknatıslı, kimi yeri engebeli, acayip, dalga dalga bir boşluktu&nbsp;bu, dehşetine Halim'in sadece hayal gücü biraz karşı koyabiliyordu:&nbsp;Kişiliğini yapan başka neyi varsa, hiçlik çoktan onları yemiş, kemiklerine&nbsp;varıncaya dek sindirip, öğütmüştü.</span></p>

  <p><span class="font0">Kapısı inatla sürgülü, karanlığı hep deliksizdi. Uyuyor mu, uyanık mı kestiremiyor, uykuyla uyanıklığın sınırlarını bulamıyordu. Bir kere,&nbsp;ağırlık bastı telaşıyla toparlanınca, zaten uyanık olduğunu fark edip&nbsp;şaşırdı. Git git, yön duygusunu da kaybetmişti, saat kavramını da.&nbsp;Durup durup, tutuklanalı ne kadar olduğunu hesaplamaya çalışıyordu&nbsp;ama, ne mümkün:</span></p>

  <p><span class="font0">"— ... Cumartesi günü getirdiler, geleli üç kere uyudum, hesapça salı olacak bugün! Ne salısı be, gecesi gecesine mi uyuyorum bakalım, en az&nbsp;bir hafta oldu, en az."</span></p>

  <p><span class="font0">Karnında niteliği belirsiz bir kazıntı. Acaba acıktı mı? Susadı mı? Okulda şimdi zil çalıyor, çocuklar paldır küldür yemekhaneye doluşuyorlar.&nbsp;Dışarda güneşli bir soğuk, pırıl pırıl. Pilâv çok sıcak olmalı, sıcaklığından&nbsp;sürahiler buğulanmış. Su, buz gibi. Bir yerlerde şarkı söyleniyor,&nbsp;yanardöner bir şal mı yırtıyorlar ne? Cıgaralarda naftalin kokusu.&nbsp;Çekingen bir hilâl, dantelli uçları gümüşlenmiş bir bulut kalabalığının&nbsp;arasından sekip gidiyor. Yatakhanede, yat zilinin uzun ve titrek, yaldızlı&nbsp;izi. Halim'in yatağı boş, Halim başka bir yerde. Ne arayanı var, ne&nbsp;soranı: Adını anan bile kalmamış, kaderine terk etmişler. İyi ama, nedir&nbsp;bu kader?</span></p>

  <p><span class="font0">Arada fısıltılar duyar gibi oluyordu. Birtakım kapılar açılıyor kapanıyor, kim olduğu anlaşılmayan birisi, boğazına düğümlenmiş bir hıçkırığı&nbsp;gizlemeye çalışıyordu. Aklı başında olsa, bütün duyduklarını, gerektiği&nbsp;gibi değerlendirebilecekti ama, değil ki! Tam tersine, darmadağınıktı.&nbsp;İçinden bağırmak geliyordu, ortalığı velveleye vermek! Bir kere denedi&nbsp;</span><span style="text-indent: 1em;">de, çığlıkları, gırtlağından çıkar çıkmaz; sessizliğin, karanlığın, korkunun ve yalan yanlış sanrıların meydana getirdiği hava yastığına gömüldü,&nbsp;kısıldı kaldı.</span></p>

  <p><span class="font0">Yüzyıl kadar sonra, ayak sesleri. Sürgü dışardan çekildi, kapı açıldı, iri ve kıllı bir el yarım bir ekmek uzattı. Sıtmalı aydınlıkta, dört köşe bir bıyık&nbsp;görür gibi oldu. Sırsıklam nezleli bir ses:</span></p>

  <p><span class="font0">"— Al delikanlı dedi, ekmeğini." Halim'in içinden, dudaklarını yakan bütün soruları, ardı ardına sıralamak geliyordu ama, zar zor:</span></p>

  <p><span class="font0">"— Bugün diye kekeledi, günlerden ne?"</span></p>

  <p><span class="font0">Nezleli ses, neden yabancılaşıyor:</span></p>

  <p><span class="font0">"— Yasak! Sual sorulmaz. Tutuklularla konuşmak yasaktır."</span></p>

  <p><span class="font0">Yine de acımış olacak ki:</span></p>

  <p><span class="font0">"— Pazartesi!"</span></p>

  <p><span class="font0">"— Affederiniz, niye tutuklandım? Bir şey yapmadım ki ben? Hem okula dönmezsem, kızarlar."</span></p>

  <p><span class="font0">Ses, kapanan kapının ardında kaybolurken, güldü:</span></p>

  <p><span class="font0">"— Kızmazlar dedi. Nasıl olsa, bir gün dönersin..."</span></p>

  <p><span class="font0">Sonra? Sonrası bu, kâbus yerleşti iyice, olağanlaştı. Halim'in korkulu telâşını törpüleyen, dikenli köşelerini yumuşatan gündelik bir yaşantıya&nbsp;döndü. Aralıksız gerilim ve bekleyiş, yüreklilik diye bir şey bırakmıyor,&nbsp;sabır gücünü çürütüyordu. Başlangıçtaki şaşkınlığın yerini, gevşek,&nbsp;hastalıklı bir yumuşak başlılık almıştı. Yavaş yavaş, geçici olan&nbsp;süreklileşiyor; bu değişim, alışkanlıklarını da beraberinde getiriyordu:&nbsp;Halim de günlerini ekmek dağıtımına göre hesaplamayı, helaya gitmesi&nbsp;gerekince herkes gibi kapısını içerden vurarak numarasını bağırmayı&nbsp;öğrenmişti:</span></p>

  <p><span class="font0">"— On sekiz!"</span></p>

  <p><span class="font0">On sekiz kapatıldığı hücrenin numarasıydı. Tutukluluğu uzadıkça, kocaman bir kulak gibi, dışarda geçen en ufak kıpırtıyı, en önemsiz&nbsp;hışırtıyı işitir; karanlıkta bir kedi gibi, koridordan ve öbür hücrelerden&nbsp;gelen çeşitli seslere göre, yapılanları kestirir olmuştu. On yedide, her&nbsp;çeyrek saatte bir sümküren hastalıklı bir oğlan yatıyor, yarı tıkalı bir&nbsp;körük hışıltısıyla zar zor nefes alıyordu. On dokuzda ise, gece yarılarına&nbsp;doğru, adamın tüylerini ürperten bir sesle:</span></p>

  <p><span class="font0">"— Allah! Allah!" diye bağıran biri vardı.</span></p>

  <p><span class="font0">Bu çığlığı duymasıyla kafasını, çürük bir kavun gibi yatağın üstüne atıvermesi bir oluyor; sinirleri keman telleri gibi gergin, kancık bir&nbsp;</span><span style="text-indent: 1em;">acının elinde oyuncak, tevekkülle isyan, baş eğmeyle öfke arasında gidip geliyordu. Onu bitiren de buydu galiba.</span></p>

  <p><span class="font0">İlk haftanın sonuna doğru, süngüsü iyece düşmüş, eli ayağı gevşemişti. Kendini kaybolmuş sanıyordu. İkinci hafta öfke ve isyan ağır bastı,&nbsp;başladı sövüp saymaya. Kendi kendine yüksek sesle konuşması, o&nbsp;günlerden kalmadır. Bağıra bağıra tartışmak, savunmasını yapmak, onu&nbsp;avutuyor, içini rahatlatıyordu biraz. Bazı bazı sesini ayarlayamıyor,&nbsp;fazlaca yükseltince, nöbetçi polisten azar işitiyordu. Bir keresinde 'deli'&nbsp;bile dediler. Üçüncü haftanın başında, ılık bir ilgisizlik kapladı içini,&nbsp;yaşadığı anla, başına geleceklerle bağını kopardı, çünkü belleğini&nbsp;keşfetmişti. Hızı hiç eksilmeyen hayal gücünü yardıma çağırınca, çekip&nbsp;çekip, kırlarda geçen o tasasız çocukluğuna gitmesi, iyice&nbsp;kolaylaşıyordu: Irmağa bitişik gelincik tarlası, mayısböcekleri ve yeşil&nbsp;çekirgeler çın çın öten bir ilkbahar göğünde, güneşle yaldızlanmış&nbsp;afacan bir uçurtma, bir uçurtma daha, bir uçurtma daha!</span></p>

  <p><span class="font0">"... her gece, bir iki lokma kuru ekmek yedim mi yedim, haydi kalkıp, kaygısız ve hür bir başka Halim'i bulmaya gidiyordum. O, deli yeşili&nbsp;ayrık otlarının üzerine yüzükoyun uzanmış, ikinci annesinin su gibi&nbsp;omuzlarına akan saçlarına dalmıştı. Emine, havuzun başında, dalgın&nbsp;dalgın taranıyordu. Çevremizi, ıslak bir ezilmiş ot kokusu sarmıştı.&nbsp;Çardaktaki asmanın, ağır ve olgun salkımlarına üşüşmüş arılar, ince ince&nbsp;vızıldıyor; yaldız akıntısına benzeyen âni yer değiştirişleri, dikkatimi&nbsp;çalıyordu. Gerçekte beni büyüleyen Emine değil, tatil diye ağbiymin&nbsp;çiftliğe getirdiği, başka bir sarışındı: Adı da Nilüfer. Adamın gözlerinin&nbsp;içine içine bakan bir kızdı Nilüfer, dobra dobralığı kimi olsa ürkütürdü.&nbsp;Bir tek bakışı bile, içimi eritmeye yetiyordu ama; narin ensesine, ince&nbsp;beline, şehvetli ağzına, kıvırcık kirpiklerini aralayıp yukardan bakışına;&nbsp;bütün her şeyine, ayrıca vurulmuştum. On beş gün ya olmuştu geleli, ya&nbsp;olmamıştı; ben çoktan, delice sevdalanmıştım, gözüm dünyayı&nbsp;görmüyordu: İlk tutuluşumdu bu.</span></p>

  <p><span class="font0">Tutulunmayacak gibi değildi ki!.. Nemli dudakları yarı açık, gözleri alev alev, çevremde dolaşır; ne kadar ışık varsa demet demet doğrayarak,&nbsp;onunki gibi 'sivri ve sert göğüsleri sevip sevmediğimi' sorardı.&nbsp;Utancımdan al çuhaya döner, salak salak:</span></p>

  <p><span class="font0">— Severim derdim, sevilmez olur mu, hiç?'</span></p>

  <p><span class="font0">O zaman dokunmama, ama yalnızca dokunmama izin çıkardı. Kafamı eğer, usulca dokunurdum. Bütün bunlar, dünyanın öbür ucunda,&nbsp;</span><span style="text-indent: 1em;">bağdem ağaçlarının altında olurdu. Cırcırböcekleri, Gediz toprağının üstüne yığılmış ağustos mavisini zırıl zırıl oyar, delik deşik ederken.&nbsp;Nilüfer, oğlan çocukları gibi kısacık şortlarla baldırı çıplak dolaşıp aklımı&nbsp;başımdan alıyor, püfür püfür cıgara içiyordu. Böylesi, bizim oralarda hiç&nbsp;görülmemişti, doğrusu. Mehtaplı geceler, ağbiym, ben ve o, şehir&nbsp;boyunda gezmeye çıkardık. Sıcaktan, yıldızlar boncuk boncuk ter döker,&nbsp;Gediz'in buharlaştığı nerdeyse gözle görülürdü. Her gece, bir punduna&nbsp;getirip kuytularda onu öpmeyi tasarlar, her gece heyecandan sakır sakır&nbsp;titreyerek, tasarımın uygulanmasını bir başka geceye ertelerdim. Ne&nbsp;yapıp yapıp, başarmalıydım bu işi, tenhada kıstırıp onu sımsıkı sarmalı,&nbsp;artık orospuluktan mı, zevkten mi, şehvet azgınlığından mı her&nbsp;nedense, kollarımın arasında ergin nar gibi kütürdediğini duymalıydım!&nbsp;Herkesin sevdalanması başka çeşittir, benimkisi böyleydi işte: Yavan&nbsp;duygulanmalardan, lâf kalabalığından arınmış, tertemiz. Ne de olsa,&nbsp;sapasağlam bir kır çocuğuydum o sıralar, şehirlilere vergi incelikleri&nbsp;öğrenmemiş, henüz bozulmamıştım. Sonunda muradıma erdim, keski&nbsp;ermeseydim!..</span></p>

  <p><span class="font0">Akşamüzeri, güneş battı batacak, Nilüfer'i hâlâ kızgın kumların üzerinde, yalnız ve çıplak yakalıyordum: Çıplaktan da öte, çırılçıplak.&nbsp;Üzerinde yalnız, ona pembe camdan yapılmış bir biblo havasını veren o&nbsp;gün batısı aydınlığı, o kadar. Hey Allahım, nasıl içimi allak bullak&nbsp;ediyor! O vahşi, yukardan, meydan okurcasına bakışı yok mu, beni&nbsp;kudurtacak. Bir iki demeyip üzerine yumulduğu mu, yumulmakla da&nbsp;kalmadığımı eklemek bile gereksiz.</span></p>

  <p><span class="font0">Her şey olup bittikten sonra, seninkisi, suratıma tükürür gibi, ne dese beğenirsiniz:</span></p>

  <p><span class="font0">— Sen de erkeğim diye geziyorsun, öyle mi? Beceriksiz: Ağbiyn hiç olmazsa paçalarından akıtmaz. Senin ağzın, daha süt kokuyor be!'</span></p>

  <p><span class="font0">Bu aşağılamasını ne unuttum, ne unutabilirim. Yalnız, uzun tutukluluk gecelerimde kendimi aldatır, inadına es geçerdim; olayı gönlümce&nbsp;değiştirir, öyle yaşardım: Nilüfer, hiç olmadığı kadar alımlı, nehirden&nbsp;çıkar, kalçalarını çalkalaya çalkalaya yaklaşır, dudaklarıma iki parmak&nbsp;kala durup, gözlerini aralayarak, ağzını ağzıma uzatırdı. Benzersiz&nbsp;güzelliği ve çekiciliğiyle, bana, sadece bana aitti artık. Yırtıcı ve&nbsp;düzenbaz bir hayvanı, nasıl döve döve adam ederlerse, onu da öyle&nbsp;adam eder; kırbaçlayarak, tekmeleyerek, ısırarak eğitiı, yere bir post&nbsp;</span><span style="text-indent: 1em;">gibi yamyassı uzatıp, üzerine balıklama atlardım. Bir kere, on kere, yüz kere, bin kere benim olurdu.</span></p>

  <p><span class="font0">Bu oyun, ister istemez beni bir başkasına, hiç şüphesiz ahmakça ve tiksindirici, fakat asla vazgeçilemeyen kendi kendine cinsel doyum&nbsp;arama oyununa sürüklüyordu. Hücrenin karanlığında cinsel kaçış&nbsp;yolunu kendiliğimden mi buldum, yoksa benden önce yatanlardan&nbsp;havada kalmış bir dürtü mü buldurdu, bilemeyeceğim; bildiğim, hem&nbsp;kesin olarak bildiğim şu ki, polisler nihayet sorguya çekmek için beni&nbsp;hatırladıkları zaman, ben çoktan kendimden çıkmışım, ne olacağımı&nbsp;artık hiç umursamıyordum."</span></p>

  <p><span class="font0">Bu iş tutukluluğunun üçüncü pazartesine rastladı. Nöbetçi polis onu hücresinden çıkardı, soğuk ve hain koridorlardan dolaştırarak, aralık bir&nbsp;kapının önüne getirdi, kapıyı tıklatıp içeriye itti.</span></p>

  <p><span class="font0">Ufak bir odaydı burası, köhne iki maroken koltuk, birkaç tahta iskemle, iki ucuz yazıhane ile döşenmişti. Yazıhanelerden birisinin arkasında,&nbsp;sıska mı sıska, ceketinin bir kolu boşta sallanan, üstü başı bakımsız biri&nbsp;duruyor; eğri büğrü dişlerinin arasında sap gibi yasemin ağızlığı, pis pis&nbsp;sırıtıyordu. Tepeden tırnağa Halim'i şöyle bir süzdü, önündeki dosyalara&nbsp;bir göz attı, pek belirli bir Rumeli ağzıyla:</span></p>

  <p><span class="font0">"— Sen misin be dedi, Halim Hacıbeyoğlu?"</span></p>

  <p><span class="font0">"— Evet efendim."</span></p>

  <p><span class="font0">"— Âlâ, otur şuracığa, aç kulağını, iyice dinle beni."</span></p>

  <p><span class="font0">"— Peki efendim."</span></p>

  <p><span class="font0">"— ... benim adım Celâl, Kolsuz Celâl derler! İşim nedir bilir misin? Nerede herhangi bir mikrop yuvası varsa bulmak, temizlemek,&nbsp;temizlenecek gibi değilse, imha etmek! İcabı halinde, acımaksızın!&nbsp;Anladın değil mi, ne mukaddes bir vazifeyi deruhte etmiş olduğumu?&nbsp;Âlâ! İhtisas yapmışımdır bu mevzuda, yirmi yıldır senin gibi mikroplarla&nbsp;uğraşırım, bir teki bile kül yutturamamıştır bana, bilesin, bir teki bile!&nbsp;Başına sardırdığın bu belâdan çabuk kurtulmak mı istiyorsun,&nbsp;yapacağım tek şey var: İtiraf et! Her şeyi ve hemen!"</span></p>

  <p><span class="font0">"— Fakat efendim, ben..."</span></p>

  <p><span class="font0">"— Âlâ, işin başından başlayayım: Gizli teşkilâta gireli ne kadar oluyor?"</span></p>

  <p><span class="font0">"— Gizli teşkilâta mı? Hangi gizli teşkifâıa?"</span></p>

  <p><span class="font0">"— Salaklığın âlemi yok, aklını başına topla! Burada sual soran benim, hangi gizli teşkilâttan bahsettiğimi domuz gibi bilirsin, çok şükür on&nbsp;teşkilât yok böyle, bir tane yakaladık: İlerici Gençler!"</span></p>

  <p><span class="font0">"— Vallahi bilmiyorum efendim, adını sizden duyuyorum."</span></p>

  <p><span class="font0">"— Âlâ, başka şey soralım: Doğan Bey'i tanıyorsun ya?"</span></p>

  <p><span class="font0">"— Elbette, Doğan Bey hocamız."</span></p>

  <p><span class="font0">"— ... evine gider gelirmişsin?"</span></p>

  <p><span class="font0">"— Evet, her cumartesi, öğleden sonra. Çağırır da."</span></p>

  <p><span class="font0">"— ... çağırırmış da! Ne demek çağırırmış? Öğretmen evine çağırır mı hiç, okuttuğu talebeyi? Neyse geçelim: Doğan Bey'in orda Galib Çakır&nbsp;diye birini tanıdın mı?"</span></p>

  <p><span class="font0">"— Evet efendim, tanınmış bir aktör olduğundan... "</span></p>

  <p><span class="font0">"— Âlâ, âlâ, Ağzınla ele veriyorsun kendini: Küçük bey, en zehirli iki mikrobu tanıyor, ama mikrop yuvasını bilmezlikten geliyo,. Yoo, bu&nbsp;kadarı fazla! Ulan serseri, karşındakini kim sanıyorsun sen? Haydi&nbsp;diyelim ki İlerici Gençler'e dahil değilsin, iyi ama, ne bok yemeye gidip&nbsp;geliyorsun Doğan Bey'in evine?"</span></p>

  <p><span class="font0">"— Tiyatroya hevesim var, aktör olmak istiyorum, Doğan Bey'e söyleyince... "</span></p>

  <p><span class="font0">"— Haaa öyle mi? Demek tiyatoracı olmak istediğin için, kızıl yoldaşların cümbüşüne katılıp, bir ağızdan VolgaVolga şarkısını&nbsp;söylüyordun, başka maksadın yoktu: Allaha Peygambere sövüp saymak,&nbsp;Moskofların Almanları yenmesine dua etmek, hele o vatan haini Nâzım&nbsp;Hikmet'in şiirlerini okumak, hep aktör olmak istediğinden! Sen kimi&nbsp;aldatıyorsun be, karşındakini enayi mi sandın? Bu edepsizliklerin,&nbsp;tiyatoracı olmakla ne alâkası var, söyler misin biraz? Bak yavrum, çok iyi&nbsp;adamımdır ben, yumuşak yürekliyimdir, gel gelelim hiç sevmem oyuna&nbsp;gelmeyi, oynatılmayı: O kuş kadar akılcağzınla, sakın kalkışmayasın&nbsp;böyle şeylere, alimallah başkalarına bırakırım sorgunu, iflahını&nbsp;keserler... "</span></p>

  <p><span class="font0">"— Yemin ederim ki doğruyu söylüyorum, efendim."</span></p>

  <p><span class="font0">"— Öyle mi, âlâ. Başka şeye geçelim: Haydar Su diye birisi var, şair, tanır mısın?"</span></p>

  <p><span class="font0">"— Evet."</span></p>

  <p><span class="font0">"— ... mektepte kitaplarını satmışsın, bir şeyden habersiz masum talebeciklere? Yankı'yı satmışsın, o fesatçı mecmuayı?"</span></p>

  <p><span class="font0">"— Evet efendim, şey... yâni hayır! Dergiyi satmasına sattım, bunda bir sakınca görmedim ama, kitapları, asla!"</span></p>

  <p><span class="font0">"— Neden? Ne mahzur gördün satmakta?"</span></p>

  <p><span class="font0">"— ... yasaklanmış olduklarını, toplandıklarını biliyorsun elbet! Edindiğimiz bilgiye göre, iki haftada üç adet satmışsın..."</span></p>

  <p><span class="font0">"— ... bak, susuyorsun. Âlâ! Küçük bey, el altından yasak kitap satıyor, bunu tiyatoracı olmak içinyaptım diyor. Sen benimle dalga mı&nbsp;geçiyorsun be? Hiç sevmem dedim oynatılmayı, oyuna getirilmeye&nbsp;kalkışmasana be çocuk! Hayatın mevzubahistir burda, bütün istikbalin.&nbsp;Henüz dosyan cılız, yardımcı ol bize, unutalım. İnatçılık eder, direnirsen,&nbsp;kötü gelir arkası: Mimlenirsin, mimlenince mektepten tard ederler, öyle&nbsp;bir belge verirler ki eline, başka hiçbir mektebin kapısını çalamazsın,&nbsp;çalsan açan bulunmaz! Kulak veriyor musun dediklerime ha, her şey&nbsp;ağzından çıkacak bir evet'e bağlı, dinliyor musun beni?"</span></p>

  <p><span class="font0">"— Dinliyorum efendim?"</span></p>

  <p><span class="font0">"— İyice anladın mı?"</span></p>

  <p><span class="font0">"— Anladım efendim."</span></p>

  <p><span class="font0">"— Âlâ, şimdi en baştan başlayalım: Gizli teşkilâta gireli ne kadar oldu?"</span></p>

  <p><span class="font0">Uzun hücre yalnızlığının etkisinden olacak, Halim durumu pek kavrayamıyor, sorunun can alıcı önemi dikkatinden kaçıyor. Biraz&nbsp;şaşkın, kafası dağınık. Basireti bağlanmış gibi. İçerde, bir daktilo,&nbsp;titreyip duruyor. Yüksek, perdesiz pencerelerden bakınca, karşıdaki&nbsp;köhne yapının damında, hüzünlü hüzünlü düşünen güvercinler.&nbsp;Yukarda, ağlamaya hazır, sünger gibi mosmor şişmiş, kirli ve kalabalık&nbsp;bir gökyüzü parçası. Bunu görmek, insanı uyuklamaya iten külrengi&nbsp;aydınlığı, büsbütün berbat ediyor.</span></p>

  <p><span class="font0">Kolsuz Celâl, ağzını büzüp az.arlayacakmış izlenimini veren acayip tikiyle, bu soruya bin kere yeniden başlayabilir, kılı kıpırdamaz; aksine,&nbsp;birbirine yakın saksağan gözleri parlar, soğuk ve sinsi, sırıtır. Halim'se,&nbsp;öğrenebildiği kadarını derleyerek, ayrıntılardan bir sonuç çıkarmaya,&nbsp;suçunu anlamaya çabalıyor: Doğan Bey'le Galib en azılı 'mikroplar'mış,&nbsp;yuvalan 'İlerici Gençler Teşkilâtı'. O, okuduğu liseyle, teşkilât arasında&nbsp;bağlantıyı sağlayan adam. Teşkilâtın amacı, onun aracılığıyla, lisede bir&nbsp;'hücre' kurmak ama; bu, henüz yetişmediğinden açıklanmıyor; onu,&nbsp;Galib Çakır'ın yanına vermişler, yetiştiriyorlar: Şimdilik Yankı'yı, Haydar&nbsp;</span><span style="text-indent: 1em;">Su'nun toplatılmış kitaplarını yayıyor, yetişmesi sona erince gerçek eyleme alınacak.</span></p>

  <p><span class="font0">Bu gerçekler, sorgu boyunca, ufak ufak meydana çıkınca; Halim, başında dolaşan belânın farkına varıp korkuyor, telâşa kapılıyor, hatta:&nbsp;İçinde müthiş bir çöküntü. Her şeyi inkâr edecek oluyor, başa çıkamıyor.&nbsp;Kimisini etse, kimisini etmese, daha kötü, çünkü söyledikleri çelişiyorlar,&nbsp;bir lâfı ötekini tutmuyor. Ne yapacağını, şaşırmış. Sabah olup, nöbetçi&nbsp;polis kapısını açmıyor mu, elinde ayağında gizli bir titreme, Kolsuz&nbsp;Celâl'ın yıldırıcı gülümsemesini karşısına alıp oturdu mu, yanlış bir&nbsp;edepsizlik geliyor üstüne, ilk zorlamada sinirleri boşanıyor; tepinmenin,&nbsp;bağırıp çağırmanın, hıçkıra hıçkıra ağlamanın bini bir para! İçerde bir&nbsp;yerde, yine bir daktilo koşuşup duruyor, yine karşıdaki hantal yapının&nbsp;oluklarında, sıra sıra dizilmiş hüzünlü güvercinler.</span></p>

  <p><span class="font0">Kolsuz Celâl'ın ağzında, hele böyle zayıf olduğunu hissettiği anlarda, en hinoğluhin öneriler hazır. Ona handiyse arka çıkacak:</span></p>

  <p><span class="font0">"— ... herkes diyor, senle ben gibi olsa yavrum, mesele yoktu. Namuslu insanlarız biz. Halbuki onlar, işte bu saflığı istismar ediyorlar: Bütün&nbsp;düşünceleri seni kullanmak, o kadar! Ne için feda ediyorsun kendini,&nbsp;kimler için? Hem değer mi? Gerçi henüz lisede talebesin ama, istikbalde&nbsp;ne olacağın belli mi? Meşhur bir avukat olursun, belki bir vekil, bir&nbsp;mühendis! İnsan feda eder mi bunları?"</span></p>

  <p><span class="font0">"— ... biz diye fısıldıyor, ihtiyarladık be yavrum, kocadık bu masaların ardında! Az şey mi gördü bu gözler? Sana birkaç taraflı oynamakta&nbsp;faide vardır deyişim neden, ibret aldığımdan. En genç, en hızlı çağında&nbsp;Nâzım Hikmet'i bile sorguya çeken kimdi? Ben. Te şu senin oturduğun&nbsp;iskemlecikte oturmuştu, şimdi bile gözlerindeki mavi lem'aları görür&nbsp;gibiyim. Ne oldu peki sonra, sorarım sana, böyle kabiliyetli bir adama&nbsp;yirmi sekiz yıl hapis ne demek? Bu yetmezmiş gibi, bir de arkadaşları&nbsp;tarafından Troçkist diye, küçük burjuva diye hakarete uğramak! Ah&nbsp;böyledir bu dünya, neden kalleştir demişler..."</span></p>

  <p><span class="font0">Halim, yavaş yavaş, tutuklanışının önemini kavramaya başlıyor. Doğan Bey, Haydar Su, Galib, Ali İhsan, Eşfak, İrfan, hepsi içerdeler; aşağı&nbsp;yukarı, her şeyi itiraf etmişler; yerli yersiz direnerek, sorgunun olumlu&nbsp;bir sonuca bağlanmasını önleyen, bir o kaldı. Hiç değilse Kolsuz Celâl&nbsp;böyle olduğunu söylüyor:</span></p>

  <p><span class="font0">"— ... âlâ, yiğitsin, anladık! Burda yiğitlik sökmez, sonunda nasıl olsa konuşacaksın, oyalanıp boşuna vakit kaybediyoruz."</span></p>

  <p><span class="font0">Halim, konuşmaya yanaşmıyor. Hayır, Haydar'ın kitaplarını satmadı. (Allahlık bir basımevinde, kötü kâğıda basılmış, üç boktan kitap.) Her&nbsp;şeyin, bu konudaki direnişine bağlı olduğunu seziyor. Sattım dedi mi&nbsp;yandı, arkasını çorap söküğü gibi getirecek. Kolsuz Celâl, zaten inadına&nbsp;bu nokta üstünde duruyor. Sorgu uzuyor, yayılıyor, yayvanlaşıyor. Her&nbsp;gün sabah başlıyorlar, akşama kadar. Akşamın oluşu, cennete dönüş:&nbsp;İşte Nilüfer ırmaktan çıktı, kalçalarını çalkalayarak geldi, dudaklarına iki&nbsp;parmak kala durdu, gözlerini araladı, öyle bekliyor.</span></p>

  <p><span class="font0">"... dayanışım hesaplı kitaplı bir dayanış, bir taktik değildi. Aksini söylemek yalan olur. Benimkisi can korkusuydu. Dayanıyordum, çünkü&nbsp;korkudan ödüm patlıyordu; bir ayak önce, başımı bu belâdan&nbsp;kurtarmak derdindeydim. Tecrübesizlikten, Kolsuz Celâl'ın nereye&nbsp;kadar gidebileceğini kestirememiştim. Benzerine az rastlanır, işinin ehli&nbsp;bir adamdı o, tuttuğunu koparır tüjründen olduğunu bir gece, daha&nbsp;doğrusu sabahın saat birinde, irikıyım üç adam beni uyandırıp,&nbsp;hücreden çıkarınca anladım. Uyku sersemi, çığlık çığlık terebentin&nbsp;kokan, morg aydınlığında bir yere getirdiklerini hatırlıyorum. Duvarlar&nbsp;kalın ve çıplak, tavan soluğumu ağzıma tıkayacak kadar alçaktı. Üç&nbsp;adam, hele o sinsi sinsi yumruklarını okşayanı, kendilerine sövdürmek&nbsp;için aralıksız beni kışkırtıyorlar, ağza alınmaz küfürleri birbiri ardına&nbsp;diziyorlardı. Ben susuyor, ağzımı bile açmıyordum. Üçü de, hele sinsi&nbsp;sinsi yumruklarını okşayanı, öfkeden küplere biniyor, seslerini gittikçe&nbsp;yükseltip, ne anamı babamı bırakıyorlardı, ne çocukluğumu,&nbsp;oyuncaklarımı, onurumu!! Onlar üstüme vardıkça ben büsbütün&nbsp;katılaşıyor, sessizliğimin kozası içinde tostoparlak oluyorum. Böyle sürer&nbsp;mi bu, sürmez elbet: Bir yumruk, sırtüstü yerdeyim, dişimin biri kırılmış,&nbsp;tükürüyorum. Bu arada onlar, ayaklarımı yakalamış, çoraplarımı&nbsp;çıkarmış bile, tören için her şey hazır: En başta, iri ellerinin arasında&nbsp;görüp, bir başkasına aitmiş gibi yadırgadığım, çıplak ve anlamsız,&nbsp;ayaklarım.</span></p>

  <p><span class="font0">Onlar, kızışmak için, ağızlarına gelen küfrü ededursunlar, bir ara, bilinmez bir Tanrıya kurban edilecek anlaşılmaz bir adak olarak&nbsp;görüyorum kendimi; ufacık, pespembe bir oğlan çocuğuyum, ya da&nbsp;allanmış pullanmış, ayakları bağlanmış körpe bir dana, birazdan&nbsp;boynuma bıçağı çalacaklar ve... tabanlarıma ilk sopayı yer yemez,&nbsp;içimde bir şimşek çakıyor, kesinlikle anlıyorum ki kabahatli ve suçlu&nbsp;olanlar, onlar. Aynı anda kükürt yeşili bir kontakt yalazıyla sigortalarım&nbsp;</span><span style="text-indent: 1em;">atarak, çocukluğumdan ne kalmışsa yakıp kavuruyor: Çocuk değilim artık, basbayağı büyüyüm, dünyayı daha şimdiden lânetlemeye&nbsp;başlamış bir büyük. Büyük de lâf mı, bir ihtiyar.</span></p>

  <p><span class="font0">Az önce yumruklarını okşayıp duran, ağır, hatta saltanatlı bir düzen tutturmuş, öyle vuruyor. Elimde olmadan avaz avaz bağırıp, hem&nbsp;bağırdığımdan utanıyor, hem içimden sopaları sayıyorum: On, on bir,&nbsp;on iki, on üç, on dört, (Yarma, eşkıya kılıklı herif, ben bir şey yapmadım&nbsp;diyorum size, suçsusuz ben) yirmi, yirmi bir, yirmi iki, yirmi üç,&nbsp;(Diktatörlük daha mı iyi sanki, kahrolsun faşizm, kahrolsun diktatörler!)&nbsp;yirmi dokuz, otuz, otuz bir, otuz iki, (Ulan teşkilâta girmedim diyorum&nbsp;size, lâftan anlamıyor musunuz, girdim girdim, girmedim girmedim, bir&nbsp;lâf) otuz altı, otuz yedi, otuz sekiz, otuz dokuz, kırk, kırk bir, (Doğan&nbsp;Bey'in konuyu hiç açmaması doğru mu? Galib niye biraz olsun&nbsp;çıtlatmadı? Beni, bilerek bilmeyerek bu işe karıştırdıklarına göre, biraz&nbsp;olsun hazırlamaları, böyle bir derde bulaşırsam nasıl davranacağımı&nbsp;öğretmeleri gerekmez mi? Neden sustular? Neden uyarmadılar hiç?)&nbsp;kırk beş, kırk altı, kırk sekiz, dokuz, on, on bir, on iki, üç, dört, beş&nbsp;(Susadım, ağzım kurudu, su versenize) altı, yedi, sekiz, elli sekiz, elli&nbsp;dokuz, altmış, altmış bir, (Susadım diyorum be size, içim yanıyor, bırakın&nbsp;gideyim, Gediz kıyısında bir pınar biliyorum, buz gibi, arı mı arı, çocuk&nbsp;yüreği gibi pıt pıt atar, şafakta çakallar su içmeye gelir, bırakın ben de&nbsp;gideyim, ben de içeyim) altmış beş, altmış altı, altmış yedi, sekiz, dokuz,&nbsp;(Su, bir yudum su, n'olur bir yudum su!) on üç, on dört, on beş, on altı,&nbsp;(Bir şey yapmadım ben, bırakın beni gideyim, n'olursunuz bırakın,&nbsp;bırakın diyorum size, bırakın beni, bırakın! Anne!)"</span></p>

  <p><span class="font0">İsabet almış bir denizaltı, okyanusun dibinden su yüzüne nasıl fırlar, Halim, içinde çırpınıp durduğu kâbustan öyle fırladı:&nbsp;&nbsp;&nbsp;&nbsp;Yaralı,&nbsp;</span><span style="text-indent: 1em;">karmakarışık, sersemlemiş! Ter içinde yüzüyordu. İyice tersi dönmüştü. Odasını, yatağını, her zamanki eşyalarını neden sonra tanıyarak, gece&nbsp;lambasının zehir yeşili aydınlığında, teker teker, yerlerine koyabildi.&nbsp;Dışarda yağmur, bir ağıt gibi sürüp gidiyor, gecenin dibinde bir&nbsp;yerlerde, o bir çift kelepçe, el değmemiş olarak duruyordu.</span></p>

  <p><span class="font0">Ya Suat? Aklı başına gelir gelmez, Halim'in içini bir korku kapladı: Karısı, dehşetle çırpınışını fark etmiş miydi acaba? Sayıkladı, bir şeyler&nbsp;söylediyse duymuş muydu? Hissettirmeden onu inceledi, sakin sakin&nbsp;soluyor, derin uykularda görünüyordu. İçi biraz olsun rahatladı. Karısı&nbsp;gizli telaşını, benliğini saran büyük korkuyu fark eder diye aklı&nbsp;</span><span style="text-indent: 1em;">çıkıyordu. Bunu Suat da bilirdi, o yüzden, uyanalı hani olduğu halde, hiç belli etmemiş, kocasının çırpınışını nefes almaktan çekinerek&nbsp;izlemişti. Halim sövüp sayıyor, birilerini suçluyor, anlaşılmaz mırıltılarla&nbsp;birtakım itiraflarda bulunuyordu. Acı çektiği besbelliydi. Bunu bilmek,&nbsp;Suat'ı ayrıca üzüyordu. Gözyaşlarını içine akıta akıta, bir ara ağladı bile:&nbsp;İstese istemese, kocası korkağın biriydi!</span></p>

  <p><span class="font0">Pazartesiye kadar, hep aynı üzüntü. Halim, geçmişinden acı acı hatırladıklarıyla, geleceğini tehdit eden sürgün korkusu arasında&nbsp;sıkışmış, alıngan, çekilmez, dokunsan ağlayacak bir adam oluyor; her&nbsp;seferinde, yakacağı kibritleri kıra kıra, birini söndürmeden bir başka&nbsp;cıgaraya davranışı, ünlü Osmanlı iştahının şıp diye kesilişi, iki gün&nbsp;sonrası için bile herhangi bir şey için söz vermekten kaçınışı neden, hep&nbsp;bundan: Yaşantısını askıda hissedişinden, korkusundan!</span></p>

  <p><span class="font0">Suat bunu seziyor aslında, sezdiğini belli etmiyor. Belli ederse, sarsıntı çok daha büyüyebilir. Zaten Halim'in gözleri önünde, ya saydam bir&nbsp;Kolsuz Celâl, pis ağızlığını çukuruna götüre götüre gülümsüyor, şunu,&nbsp;şunu, şunu açıklayacak olursa, onu sürgünden kurtaracağına söz&nbsp;veriyor: Yada mühürlü imzalı bir kâğıt, üstünde tilkinin bakır sıçtığı bir&nbsp;kasaba adı, çevresinde kargaların cirit attığı kara kara serviler. Asıl&nbsp;hayatı ölü bir noktada takılmış kalmış, yapacakları, söyleyecekleri,&nbsp;tasarıdan öteye gitmiyor, gerçekleşemiyor. Yalnız, manda ağırlıklarıyla&nbsp;omuzlarına çöken, eskiden işitilmiş sözler, hani Kâmil Bey'in dedikleri:</span></p>

  <p><span class="font0">"— ... alınyazımızı yazan kim, Cenabı Hak! İradesine boyun eğmemek, mümkün mü? Müslümanlık, kadere razı olmakla başlar..."</span></p>

  <p><span class="font0">Pazar, öğleden sonra, radyoda GalatasarayFenerbahçe maçı. Halim, bunaltısından kurtulmak için, bütün kulaklarıyla stadyumun uzak&nbsp;uğultusuna, spikerin çabuk çabuk anlattıklarına eğiliyor. Maçın sonuna&nbsp;kadar, sanki koltuğuna çivilemişler, hiç kımıldamıyor. Ama, tek&nbsp;kelimesini anlıyor mu, ne gezer.</span></p>

  <p><span class="font0">— &nbsp;&nbsp;&nbsp;... iki üç dakikadır sarıkırmızılılar oyunda hafif bir üstünlük&nbsp;</span><span style="text-indent: 1em;">kurdular, hücumlar sağ kanattan beklenmedik bir şekilde gelişiyor... şut! Metin'in on sekiz dışından âni bir şutu, top Özcan'ı aştığı halde,&nbsp;kale direğine vurup döndü. Fenerbahçe kalesinin, bu haftaymda&nbsp;atlattığı en büyük tehlikeydi bu! Şimdi Özcan topu aldı, sol açığına&nbsp;doğru degajını yapıyor, tam bu sırada...</span></p>

  <p><span class="font0">Halim, derinliklerinde yeraltı rüzgârlarının çığlıklar attığı kocaman bir mağaranın apaçık ağzında, kalakalmış. Öyle görüyor, kendini. Burası&nbsp;</span><span style="text-indent: 1em;">canavarın iniymiş, canavar içerde, iki adım atsa, burun buruna gelecekler, gözü az daha pek olsa, yeter.</span></p>

  <p><span class="font0">— &nbsp;&nbsp;&nbsp;... Lefter'in frikiği, kale önünde Galatasaraylıların yaptığı baraja&nbsp;çarpıp döndü, Ergun topu uzaklaştırmaya çalışıyor ama, beceremeyecek&nbsp;galiba. Turgay yetişti, kaptı, böylece sarıkırmızılı kaleyi bir tehlikeden&nbsp;kurtarmış oldu, şimdi kale sahasında topla oynuyor, zıplatıyor, degajını&nbsp;yapacak, yaptı...</span></p>

  <p><span class="font0">Yağmur dinmiş, gökyüzünde dumanı tüten bir bulut kalabalığı, kalın homurtulu, nobran! Galata Kulesi, bunların üstüne üstüne geriniyor.&nbsp;Camekân Sokağı'nda bir pencere açıldı, yorgun bir kadın sesi, oyuna&nbsp;dalıp evi unutmuş oğlunu çağırıyor:</span></p>

  <p><span class="font0">— &nbsp;&nbsp;&nbsp;Eeeeerooool, Eeeeerol, nerdesin yavrum, haydi! Halim'in içinde,&nbsp;binbirinci defa aynı soru:</span></p>

  <p><span class="font0">"— ... ne isteyebilirler benden? Hiçbir tarakta bezim kalmadı. İpekböceği gibi kozama çekilmiş, kendi halimde, politikaya bulaşmadan&nbsp;yaşıyorum. Niye rahat bırakmıyorlar? Yetmedi mi bunca çektiğim,&nbsp;yetmedi mi yürek üzüntüsü, hapis korkusu? Bir de sürülecek miyiz?"&nbsp;Pazartesi sabahı, erkenden uyanıyor. Ağzı, bu gibi durumlarda nasıl&nbsp;oluyorsa, yine öyle: Zehir gibi sulfato acısı. Uyanır uyanmaz, içinden:</span></p>

  <p><span class="font0">"— Evet diyor, bugün."</span></p>

  <p><span class="font0">Saat tam sekizde, bir daha birbirlerini hiç göremeyeceklermiş gibi, karısıyla vedalaşıyorlar. Halim'in bütün çizgileri çekilmiş, şakakları&nbsp;atıyor. Kara gözlüklerinin ardında, gözleri ıslak değil ama, kanlı. Kajısını&nbsp;öpmek, boynuna sarılmak istiyor, ansızın bastıran sıkılganlıktan mı,&nbsp;yoksa gülünç olmak korkusundan mı nedense, sarılamıyor.&nbsp;Yumruklarını, ceplerinde sımsıkı sıkmış:</span></p>

  <p><span class="font0">— &nbsp;&nbsp;&nbsp;Öğleye görüşürüz diyor, bir tanem.</span></p>

  <p><span class="font0">Sesi, dediğine inanmadığını belli ediyor. Suat, sakin:</span></p>

  <p><span class="font0">— &nbsp;&nbsp;&nbsp;Elbette diyor, öğleye bile kalmaz belki.</span></p>

  <p><span class="font0">Halim alaycı bir gülümseme denemek istiyor ama, tutturamıyor, başlamadan bozuluyor gülümsemesi.</span></p>

  <p><span class="font0">— &nbsp;&nbsp;&nbsp;... öğle ama, belli olmaz, alıkoyabilirler: Akşama doğru pijamamı&nbsp;getirirsin, tıraş takımını, sabun, cıgara filân.</span></p>

  <p><span class="font0">Araya kısa, diken diken bir sessizlik bırakıyor:</span></p>

  <p><span class="font0">— &nbsp;&nbsp;&nbsp;... her zamanki gibi diyor, bir tanem!</span></p>

  <p><span class="font0">Suat:</span></p>

  <p><span class="font0">— Evet diye tekrarlıyor,&nbsp;her zamanki gibi.</span></p>

  <p><span class="font0">Sesi gerçekten mi daha tatlı, yoksa Halim'e mi öyle geliyor, bir bilebilse!</span></p>

  <p><span class="font0">— &nbsp;&nbsp;&nbsp;Yeteri kadar paran var mı?</span></p>

  <p><span class="font0">— &nbsp;&nbsp;&nbsp;Var diyor, elli lira kadar.</span></p>

  <p><span class="font0">Karısı, eski püskü bir yüz liralık uzatarak:</span></p>

  <p><span class="font0">— &nbsp;&nbsp;&nbsp;... alıkoyarlarsadiyor, yanında bulunsun.</span></p>

  <p><span class="font0">Sonra, gözlerini kaçıra kaçıra söylediği, o ayrılık cümlesi:</span></p>

  <p><span class="font0">— &nbsp;&nbsp;&nbsp;Haydi güle güle! Yemeğe bekliyorum, Halim.</span></p>

  <p><span class="font0">Kocasının adını, haftalardan beri, ilk defa söylüyor. Halim, biraz daha kalsa, kendini tutamayıp avazı çıktığı kadar bağırarak, çatlak duvarları&nbsp;yumruklayacak! Palas pandıras merdivenlerden savrulup, o hızla sokağa&nbsp;geçip, Yüksekkaldırım'dan aşağı inmeye başlıyor. Havada, ikinci sınıf&nbsp;hergelelerle Yahudi itlerinin, kırbaç gibi saklayan neşesi. Pazartesi&nbsp;orospuları, merdivenlere oturmuş, hem cıgara içerek dinleniyor, hem&nbsp;bir gün bir gece yoğrulmaktan balon gibi şiş memelerinin, tek tek,&nbsp;supap atıp nasıl söndüğünü seyrediyorlar.</span></p>

  <p><span class="font0">Aşağısı, bütün Karaköy. Meydan, dört yanından inen insan ve araba anaforlarını, bir denizanası rahatlığı ve tembelliği ile içine alıp&nbsp;öğütüyor. Halim'i de. Halim'in içinde dayanılmaz bir içmek arzusu. Bu&nbsp;arzuyla, ne meydanı saran kargacık burgacık sokaklardaki meyhaneleri&nbsp;bırakıyor yoklamadık, ne Köprü altındaki dükkânları, yok, yok! Sabahın&nbsp;bu saatinde yanız muhallebicilerle mandıralar açık, onlardaysa içki&nbsp;bulunmaz. Ne yapsın, o da tütüncünün birinden ufak bir şişe konyak&nbsp;alıyor, Adalar İskelesi'nde bir kenara çekilip, içiyor. İnadına güzel,&nbsp;aklına inadına iyi şeyler getiren bir manzara, önüne pırıltılı bir yelpaze&nbsp;gibi açılmış:&nbsp;&nbsp;&nbsp;&nbsp;Üsküdar'ın üzerine, şurasından burasından gümüş&nbsp;</span><span style="text-indent: 1em;">çakıntılarıyla minare külahları belirmiş, ince bir sis dolanıyor. Kızkulesi çevresinde, renk renk balıkçı kayıkları. Bir vapur, çırpınan bir mendil&nbsp;sürüsünü Yolcu Salonu'nun rıhtımında bırakmış, ağır ağır açılıyor: Üç&nbsp;ayrılık düdüğü, üç kere ölmek!</span></p>

  <p><span class="font0">Halim, Birinci Şube'nin sahanlığına geldiğinde, sivil bir komiser, çift aylı kapıdan içeriye girmek üzereydi. Cambaz omuzlu, genç kız dudaklı,&nbsp;uyuklar kocakarı sesli bir adamdı bu, iriyarıydı ama dayanıksıza&nbsp;benziyordu. Halim'i fark edince sordu:</span></p>

  <p><span class="font0">— &nbsp;&nbsp;&nbsp;Ne o dedi, ne var?</span></p>

  <p><span class="font0">Halim yutkundu, daha doğrusu yutkunduğunu sandı, birdenbire ağzı kurumuş, bir damla tükürüğü kalmamıştı.</span></p>

  <p><span class="font0">Başı ağrıyor, heyecanından birtakım garip çağrışımlar, onu buraya ilk defa geldiği yıllara, lise öğrencisi olduğu sıralara götürüyordu. O&nbsp;çekingenliği, o ürkekliği edinmişti bile:</span></p>

  <p><span class="font0">— &nbsp;&nbsp;&nbsp;Hiç diye kekeledi. Bu sabah için galiba Celâl Bey çağırtmış da!&nbsp;Geldiğimi lütfen bildirseniz...</span></p>

  <p><span class="font0">Öteki ilgilenir gibi oldu:</span></p>

  <p><span class="font0">— &nbsp;&nbsp;&nbsp;Adın ne senin?</span></p>

  <p><span class="font0">— &nbsp;&nbsp;&nbsp;Halim! Halim Hacıbeyoğlu!</span></p>

  <p><span class="font0">— &nbsp;&nbsp;&nbsp;İyi, bekle bir dakika.</span></p>

  <p><span class="font0">Çift aylı kapının ardında kayboldu gitti. Beklediği sürece Halim'in kendisini ne beceriksizlikle suçlamadığı kaldı, ne ahmaklıkla. Kolsuz&nbsp;Celâl'ın adını anmakla bir çuval inciri berbat etmiş, gülünç olmuştu.&nbsp;Öldüğünü pekâlâ biliyordu, gazeteden kovulduğu gün Haçik'te&nbsp;içerlerken Ali İhsan söylememiş miydi? Ah bu kafa ah, telâştan ve&nbsp;korkudan...</span></p>

  <p><span class="font0">On dakika sonra kapı açıldı&nbsp;bir başkası peydahlandı, sırıtkan, hatta yalak biri. Hiç konuşmadan Halim'i ardına taktı, koridorların onca zaten&nbsp;bilinen girdisi çıktısını dolaştırarak, yine onca bildik bir kapının önüne&nbsp;getirdi bıraktı. Hayatının bağışlanmasını istermişçesine, aşağıdan ve&nbsp;ezik:</span></p>

  <p><span class="font0">— &nbsp;&nbsp;&nbsp;Müdür Muavini Bey dedi, sizinle konuşacak. Gözünü kırparak ekledi:</span></p>

  <p><span class="font0">— &nbsp;&nbsp;&nbsp;... endişeye mahal yok, dostça bir sohbet! Gerçekten dostça bir&nbsp;sohbet oldu, epeyce uzun sürdü.</span></p>

  <p><span class="font0">Halim Birinci Şube'den çıktığında saat yarıma geliyordu. Muavin Bey'in son söyledikleri, ateş almış filmler gibi, kulaklarına asılıp kalmıştı. Bütün&nbsp;yüzünü yakıyordu:</span></p>

  <p><span class="font0">— &nbsp;&nbsp;&nbsp;... sizi biz yabancıdan saymıyoruz kar'şim, yakınımız sayıyoruz,&nbsp;evvelce bize yardım etmiş, icabı hâlinde tekrar edebilir bir arkadaş&nbsp;sayıyoruz. Neden? Vatanperver bir ailenin evlâdısınız, ondan. Size&nbsp;inandığımızdan. Elinizi vijdanınıza koyun, kararınızı öyle verin. Yoo,&nbsp;hayır hayır, şimdi değil kar'şim, düşünün taşının rica ederim. Konu&nbsp;mühim, ziyadesiyle mühim hem, bu bakımdan cevabınız müsbet olursa&nbsp;sevineceğiz. Bir telefon kâfi, numarayı yazdınız mıydı, yazın lütfen, 22&nbsp;12 00, evet! Neymiş bakalım kuracakları bu aktörler sendikası? Esasını&nbsp;vakıa biliyoruz, bizden kaçar mı, biliyoruz ama, bu Galib Çakır gayet&nbsp;karanlık bir herif, ne idüğü belirsiz. Siz de çok yakını oluyorsunuz, değil&nbsp;mi ya? Şöyle bir bakarsın, sendikanın zararlı yanı yok gibi, hatta fazla&nbsp;</span><span style="text-indent: 1em;">uslu ve uysal. İşte zaten bizim kuşkumuzu uyandıran, bu. Teşkilâtın mahiyeti asliyesi ne? Efendim? Partiyle irtibatı var mı yok mu? Hepsi bu&nbsp;kadar kar'şim yo, yo katiyyen, sizden şimdi cevap istemiyoruz, elinizi&nbsp;vijdanınıza koyun, düşünün taşının, öyle: Bir hafta, iki hafta, bir ay... hiç&nbsp;acelemiz yok, bekleyebiliriz, yeter ki cevabınız iyice ölçülmüş biçilmiş ve&nbsp;müsbet olsun! Gerçekte sizi yakınımız sayıyoruz, yardımcı olmak,&nbsp;mevsimsiz bir yolculuğa çıkmanızı önlemek istiyoruz: Sizin de kulağınıza&nbsp;sürgün rivayetleri elbet gelmiştir... Geldi değil mi, gördünüz mü ya? İşte&nbsp;size kendi kaderinizi bizzat tâyin edebilmeniz için eşsiz bir fırsat!&nbsp;Kaçırmayın kar'şim, sakın kaçırmayın bu fırsatı! Ağabeyiniz beyefendi&nbsp;sonra ne der, fevkalâde mahcup olursunuz...</span></p>

  <p><span class="font0">Ankara'da beklenmedik bir buluşma:</span></p>

  <p><span class="font0">İNÖNÜ, ABD BÜYÜKELÇİSİ VVARREN'İ YEMEĞE ÇAĞIRDI Muhalefet liderinin 'özel' yemeğinde CHP Genel Sekreteri Aksal'la,&nbsp;ABD'nin Elçilik Müsteşarı Covvles de bulundu&nbsp;Ankara (Özel)</span></p>

  <p><span class="font0">Genellikle iyi haber alan başkent çevrelerinde ısrarla belirtildiğine göre, CHP Genel Başkanı İsmet İnönü, Amerika Birleşik Devletleri'nin Ankara&nbsp;Büyükelçisi Fletcher VVarren'i, Ayten Sokak'taki evinde bir öğle&nbsp;yemeğine davet etmiş; Büyükelçinin kabul ettiği bu davette, CHP Genel&nbsp;Sekreteri İsmail Rüştü Aksal'la ABD Elçilik Müsteşarı Mr. Covvles de&nbsp;hazır bulunmuştur.</span></p>

  <p><span class="font0">Bütçe görüşmelerinin doğurduğu gerginlik sebebiyle dikkatlerden kaçan bu yemekte, İnönü'nün Türkiye'nin Amerika ile münasebetleri&nbsp;konusundaki CHP görüşünü, Amerikan Büyükelçisine duyurduğu&nbsp;tahmin edilmektedir. Tajnamiyte, özel mahiyetteki bu yemekten&nbsp;sızdırabildiğimiz haberlere göre, İnönü ve Aksal, VVarren ile Covvles'e&nbsp;Cumhuriyet Halk Partisi'nin iktidar tarafından aksettirildiği gibi&nbsp;'Amerikan düşmanı' olmadığını belirtmiştir; Türk/Amerikan&nbsp;dostluğunun, hükümetten hükümete değil milletten millete bir kaideye&nbsp;oturtulması gerektiğini ileri sürmüşlerdir.</span></p>

  <p><span class="font0">CHP Genel Başkanı İnönü'nün, önümüzdeki günlerde Büyük Millet Meclisinde aynı mealde bir konuşma yapması beklenmektedir.</span></p>

  <p><span class="font0">Giriş kartlarını İsmet İnönü'nün imzaladığı</span></p>

  <p><span class="font0">BİNDEN FAZLA ÜNİVERSİTELİ GENÇ CHP'YE KAYDIN I YAPTIRDI Toplantıdan sonra gençlerle polis arasında olaylar çıktı&nbsp;Otuz bir üniversiteli genç gözaltına alındı&nbsp;İstanbul (Özel)</span></p>

  <p><span class="font0">CHP Genel Başkanı İnönü, Sultanahmet'teki CHP İl Merkezi'nde partiye kaydolan binden fazla üniversiteli gencin giriş kartlarını bizzat&nbsp;imzalamıştır. Kayıt töreninden sonra, gençlerle kısa bir hasbihal yapan&nbsp;İnönü, Taşlık'ta bazı randevuları olduğu için, CHP il Merkezi'nden&nbsp;ayrılmıştır.</span></p>

  <p><span class="font0">Polis, Eminönü Emniyet Amiri Zeki Şahin yönetiminde, bölgede çok sıkı güvenlik tedbirleri almış bulunuyordu. Polislerin bel kayışlarında,&nbsp;kırmızı kutular içinde, gözyaşartıcı gaz bombalarının asılı bulunduğu&nbsp;dikkatleri çekmekte idi. Nitekim, CHP İl Merkezi'nden Sultanahmet&nbsp;tramvay caddesine doğru ufak gruplar halinde dağılan gençlerin önü&nbsp;kesilmiş, önce hepsi İl Merkezi binasının bahçesinde tutulmak&nbsp;istenmişse de, başarılamayınca, üniversiteliler tramvay caddesinde&nbsp;kuşatılmıştır. Polis ısrarla kalabalığın dağılmasını ihtar ediyor, gençler&nbsp;ise zaten dağınık halde bulunduklarını söylüyorlar. Olaylar bunun&nbsp;üzerine çıktı: Bir taraftan polis gençleri yakalamaya çalışırken, Tapu&nbsp;Dairesi'nin önünde duran bir GMC kalabalığın üzerine yürüdü. Hazır&nbsp;Kuvvet Ekibi'nin, Zeki Şahin'in emri üzerine kaçamayan gençlerden&nbsp;otuz birini yakalayarak, Alemdar Karakolu'na götürdüğü öğrenildi. Geç&nbsp;vakit Savcılık tarafından serbest bırakılan bu gençler, Toplantı ve&nbsp;Gösteri Yürüyüşleri Kanununa muhalefetle suçlanıyorlardı.</span></p>

  <p><span class="font0">Polisin yanlış bir istihbarat neticesinde böyle bir davranışta bulunduğu sanılmaktadır, inönü ile buluşan üniversiteli gençlerin, Beyazıt'a&nbsp;yürüyerek, Beyazıt Meydanı'nda gösteri yapacakları haber alınmıştı.&nbsp;CHP tarafından haberin asılsız olduğu açıklanmıştır.</span></p>

  <p><span class="font0">Askeri bir jeep, Camekân Sokağı'nı, sarsık sarsıla geçti, apartmanın kapısı önünde zınk diye durdu. Suat, camlardan bakıyordu, onu yarım&nbsp;yamalak ya gördü, ya görmedi. Gördüyse bile umursamadı. Öğleden&nbsp;beri, elinde kahve fincanı, pencereye yapışmış, gözlerinde gittikçe&nbsp;kalabalıklaşan soru işaretleriyle, Halim'i bekliyordu:</span></p>

  <p><span class="font0">"— Alıkoyacaklar mı? Alıkoyarlarsa, bu, tutuklanacak anlamına mı gelir? Yoksa, sürecekler mi?"</span></p>

  <p><span class="font0">Durduğu yerde duramayan, geveze, kıpır kıpır, Kuledibi sokaklarını, akşam, kara kanatlarıyla örttü örtecek. Surdan burdan çıkıveren ışıklar,&nbsp;bazen, okkalı lâcivert bıyıklarının altında iki büklüm Çingene&nbsp;boyacıların, lavabo beyazı dişlerine vurup kıvılcım sektiriyor; bazen, bir&nbsp;ayak satıcısını, çevresindeki piç kurularıyla iki serseri köpeği&nbsp;aydınlatıyor; bazen de, eski gerçekçi filmlerden unutulmuşa benzer bir&nbsp;atış pavyonunu: İçinde dalgın bahriyelileri, altındişli sokak kızları ve eğri&nbsp;külhanbeyleriyle!</span></p>

  <p><span class="font0">Suat, ağır karanlığın, uğultulu, fazla yoğun siyah bir kan olarak, derisinden içine sızdığını, yavaş yavaş damarlarını kapladığını duyuyor.&nbsp;Öyle kahredici bir yabancılaşma ki bu, ona, Halim'siz bir İstanbul'da&nbsp;yapayalnız kalmanın, gizli acılarını önceden yaşatıyor. Her şeyden&nbsp;soyutlayıp, bütün umutlarını çatır çatır paralaması, cabası! Kocasına&nbsp;duyduğu, sadece acıma. Yazgısı başından büyük, ipin ucunu kaçırmış,&nbsp;epeyce oyunbaz bir oğlana, başka ne duyabilir? Anne şefkatinin de el&nbsp;altından karıştığı saklı içlenmelerle, düpedüz acıma! Pencereden her&nbsp;bakışında, camın buğusunda, onu görüyor; boynunu bükmüş, ağzında&nbsp;ağıt gibi uzayıp giden yakınması:</span></p>

  <p><span class="font0">"— Sen beni sevmiyorsun bir tanem, artık sevmiyorsun." Biri usul usul kapıyı mı vurdu? İçi birden rahatlıyor, gözbebeklerindeki soru işaretleri&nbsp;telâş telâş kaçışıyorlar, 'Olsa olsa Halim'dir' diye tokmağa uzanıyor ama,&nbsp;hayır, Halim'le değil, sahanlığın nemli karanlığında tertemiz&nbsp;gülümseyen Yüzbaşı Demir'le karşılaşıyor. Yakışıklı, boynuna o uçsuz&nbsp;bucaksız atkısını dolamış, merdivenleri hızla çıktığından, soluk soluğa.&nbsp;Başını hafifçe eğerek önce selâm veriyor, arkasından ron ron öten&nbsp;orguyla iki şaşırtıcı kelime:</span></p>

  <p><span class="font0">— &nbsp;&nbsp;&nbsp;Merhaba, girebilir miyim?</span></p>

  <p><span class="font0">Yalnız olsa neyse, iki ağır bavulu da yüklenmiş çıkarmış. Gözlerinden çıtır çıtır dağılan yeşil kıvılcımların kaçak parıltısında, alnını boydan&nbsp;boya çizen yara izi, olduğundan korkunç ve önemli görünüyor. Suat, ilk&nbsp;şaşkınlığını savıp, toparlandı. Öyle ya, bugün ne, pazartesi! Pazartesi&nbsp;gelirim demişmiş, belki Birinci Şube'de gözaltına alınmışmış, onu&nbsp;ilgilendirir mi? Kimi ilgilendirir zaten?</span></p>

  <p><span class="font0">— &nbsp;&nbsp;&nbsp;Ne demek, buyrun rica ederim.</span></p>

  <p><span class="font0">Lâf olsun diye saçma sapan sözünü sürdürüyor:</span></p>

  <p><span class="font0">— &nbsp;&nbsp;&nbsp;... merdivenlerin ışığı bozuk, elinizdeki bavullarla, dördüncü kata ne&nbsp;zorlukla çıkabildiniz kim bilir?</span></p>

  <p><span class="font0">— &nbsp;&nbsp;&nbsp;Yok canım, idmanlıyız böyle şeylere. Bavulları hole taşıyor.&nbsp;Gülümseyerek:</span></p>

  <p><span class="font0">— &nbsp;&nbsp;&nbsp;... yeniden inmeliyim diyor, jeep'te birkaç parça eşyam daha var.&nbsp;Suat yol verince, merdivenlerin boşluğuna kendini öyle hafif salıveriyor&nbsp;ki, ayak sesleri duyulmuyor bile. Katların birinde, bir çocuk ağlıyor:&nbsp;Adamın içine işleyen, bezdirici, umutsuz, kötümser bir ağlayış. Yüzbaşı&nbsp;ne çabuk döndü? Bir elinde transistorlu radyosu, ötekinde teybi;&nbsp;fotoğraf makinesini, fişeklik gibi boynuna asmış. Yaralı aslan bakışı&nbsp;muzip çocuk gülümsemesiyle çelişik. Kapıyı kapatırken:</span></p>

  <p><span class="font0">— &nbsp;&nbsp;&nbsp;Tamam diyor, bu iş bitti. Şimdi yerleşeyim. Paldır küldür yerleşiyor.&nbsp;Canlılığı, hayatından memnun hâli, sessizliğe ve kendini dinlemeye&nbsp;alışkın kim olsa, sinirine dokunur. Suat'ın aklını başından alıyor. Radyo,&nbsp;incesazdan Sultanıyegâh faslına başlamış, kadınlı erkekli sesler, bir&nbsp;cümbüş, ud ve kanun heyecanına katılarak, bar bar bağırıyorlar:</span></p>

  <p><span class="font0">Sen söyle sevdiceğim, sevdâlı sesinle...</span></p>

  <p><span class="font0">Suat, 'alaturka'dan tiksinir, ne yapsın, başını elleri arasına alıp iç dengesini korumaya, öfkesini ve üzüntüsünü bastırmaya çalışıyor. Halim&nbsp;hâlâ meydanlarda yok. Düğmesine basılmışçasına, ikide bir karşısına&nbsp;çıkan, hep Yüzbaşı Demir: Ya pens istiyor, ya çekiç, ya kerpeten, ya da&nbsp;ellerini yıkamak! Çıldırmak işten değil! Çekiçle çaktığı çivi, Suat'ın&nbsp;kafatasına çakılıyor, yerlerinden oynatılan eşyaların gıcırtısı beynini&nbsp;zonklatıyor. İncesaz, çarçabuk bir ud taksiminden sonra, makam&nbsp;değiştirmiş, etekleri zil çalarak Mahûr bir şarkıda karar kılmış:</span></p>

  <p><span class="font0">Erişti nevbahar eyyamı, açıldı gülü gülsen,</span></p>

  <p><span class="font0">Çerağan vakti geldi lâlezârım...</span></p>

  <p><span class="font0">Akşam, artık akşam olmaktan çıktı; döner bir top, seslerin, hareket ve ışıkların kaynaştığı bir atlıkarınca oldu. O âna kadar kimsenin&nbsp;önemsemediği ufak oda, anlaşılmaz bir önemdir kazanıyor: Evin ekseni&nbsp;oluyor, birden! Ayaklı kırmızı abajurun şarıl şarıl kanaması da boşuna,&nbsp;divanın kayı kayıvermesi de! Yastıkları istedikleri kadar yassılsın,&nbsp;iskemleler ufalsın, dikkati bir türlü üstlerine alamıyor, önceliği hep ona,&nbsp;hep onun patırtıcı şenliğine veriyorlar.</span></p>

  <p><span class="font0">Suat baktı olmayacak, akşam yemeğini hazırlamak bahanesiyle mutfağa sığındı, ama aklı başka yerde: Halim hâlâ meydanlarda yok!</span></p>

  <p><span class="font0">"— ... alıkoydular, sekize kadar gelmezse, öteberisini hazırlayıp götürmeliyim. Sürülecekse, valizlerini de. Hayat dediğin ne, işte bu: Biri&nbsp;gider, öteki gelir, birbirinden haberi olmaz. Hey Allahım, dinmeyecek&nbsp;</span><span style="text-indent: 1em;">mi bu gürültü: Acaba radyonuzu biraz olsun kısın desem, rica etsem, bozulur mu? Niye bozulsun canım, dağdan inmedi ya bu adam, elbet&nbsp;sözden anlar. Fakat, evinde sayılır artık, radyo dinlemek de tabii hakkı.&nbsp;Hem işi büyütmediğim nerden belli, yerimde başkası olsa, Allah bilir&nbsp;farkında bile olmaz, günlük işler bunlar: Adamcağız, hem yerleşiyor,&nbsp;hem incesaz dinliyor, ne var büyütecek? Ah bu benim kılı kırka yaran&nbsp;huyum! Bir de şaşkınım ki! Saat kaç oldu acaba? Halim eğer&nbsp;gelmeyecekse, sofrayı niye hazırlıyorum?"</span></p>

  <p><span class="font0">Halim saat sekize doğru geldi. Suat'ın üstüne bir fenalık gelir gibi geldi. Dışarda gece mürekkep yağıyordu. Halim, sanki tepeden tırnağa&nbsp;mürekkebe bulanmıştı. Büyük sarhoştu. Sarmısak, tütün ve anason&nbsp;kokuyordu. Siyah gözlükleri, utancını ve üzüntüsünü gizleyemiyorlardı.&nbsp;Gülümsemek istedi, olmadı. Elindeki kesekâğıdını karısına uzatarak:</span></p>

  <p><span class="font0">— &nbsp;&nbsp;&nbsp;Biraz meyve aldım dedi. Değer diye düşündüm, bir tanem.</span></p>

  <p><span class="font0">Yine gülümsemek istedi, yine tuturamadı:</span></p>

  <p><span class="font0">— &nbsp;&nbsp;&nbsp;... dönüşümün şerefine! diye ekledi.</span></p>

  <p><span class="font0">Suat donakalmıştı. Onun yokluğu boyunca geliştirdiği bütün duygular, acıma, şefkat, kaygı vs., birden boşalmış, yerlerini her günkü ilgisizliğe&nbsp;bırakmıştı. Her şey eski hâline dönmüştü: Halim, üstelik her geceki&nbsp;uydurma özürlerinden bir senaryo düzmeye bile yüzü olmayan, o beş&nbsp;para etmez ayyaştı yine, Suat'sa onun zavallı karısı! Tek kelime&nbsp;söylemedi, hatta mutfağa dönmeye davrandı; tam o sırada, küçük&nbsp;odanın kapısı açıldı, Yüzbaşı Demir eşikte belirdi. Öyle kırk yıllık, öyle&nbsp;rahat bir hava içindeydi ki, serseme dönen Halim, gözleriyle karısının&nbsp;gözlerini bularak sordu:</span></p>

  <p><span class="font0">— &nbsp;&nbsp;&nbsp;Bu da kim?</span></p>

  <p><span class="font0">Suat:</span></p>

  <p><span class="font0">— Yüzbaşı Demir Bey dedi, biliyorsun.</span></p>

  <p><span class="font0">Yüzbaşı'ya dönerek ekledi:</span></p>

  <p><span class="font0">— ... Halim, kocam.</span></p>

  <p><span class="font0">Halim'e, içinde bulunduğu zor ve ezici durumdan kurtulmak için, bundan daha elverişli bir fırsat çıkamazdı. Terden pırıl pırıl, kınalı kızıl&nbsp;suratını Yüzbaşı Demir'e uzatıp bir kere daha gülümsemeyi denedi, bu&nbsp;sefer başardı. Ünlü Horatio sesini aynı anda buluvermişti:</span></p>

  <p><span class="font0">— &nbsp;&nbsp;&nbsp;Vay Yüzbaşı'm, sizi tanımak ne şeref! Artık evim eviniz, ben de&nbsp;kardeşiniz! Evet, evet, bizi böylesi memnun eder.</span></p>

  <p><span class="font0">Başını kaldırmış, göğsünü çıkarmıştı. Her sözünün altını, gösterişli el hareketleriyle çiziyordu:</span></p>

  <p><span class="font0">— &nbsp;&nbsp;&nbsp;... ben yoksul aktör, gönlümün taa derinliklerinden size hoş geldiniz&nbsp;derim, hoş gelip safalar getirdiniz.</span></p>

  <p><span class="font0">— &nbsp;&nbsp;&nbsp;Hoş bulduk efendim, sağolun.</span></p>

  <p><span class="font0">— &nbsp;&nbsp;&nbsp;Efendim mi? Bırakın resmiyeti Yüzbaşı'm, Halim deyin bana, kısaca&nbsp;Halim! Teklifi tekellüfü hiç sevmem! Bu akşam yemeği beraber yiyoruz&nbsp;elbet. Tabii, tabii, itiraz dinlemem! Suat, bir tanem, Yüzbaşı için de bir&nbsp;peçete koydun ya?</span></p>

  <p><span class="font0">Yüzbaşı, elinde kesekâğıdı, gözlerinde tarifsiz bir kederle, oracıkta kalakalmış olan Suat'a, çabucak bir göz attı. Besbelli rahatsız etmekten&nbsp;çekiniyordu:</span></p>

  <p><span class="font0">— &nbsp;&nbsp;&nbsp;Yo hayır diye direnmek istedi, rahatsız etmeyeyim!</span></p>

  <p><span class="font0">— &nbsp;&nbsp;&nbsp;Rahatsız etmek mi? Rahatsız etmek ne demek? Bundan büyük zevk&nbsp;olur mu bizim için? Rica ederim bu zevki bize bağışlayın. Buyrun, şöyle&nbsp;geçin, köşeye, hah şöyle! Şimdi söyleyin bakalım odanızdan memnun&nbsp;musunuz? İşinize yarayacak mı? Mükemmel! Kitaplar pek rahatsız&nbsp;etmiyor ya? Etmiyor mu, çok güzel! Ben Yüzbaşı'm, kim ne derse desin,&nbsp;konfordan yanayım: Tiyatrodaki o damda, sahneye giriş sıramı&nbsp;beklerken...</span></p>

  <p><span class="font0">Yemek uzadıkça uzadı, uzadıkça Suat'ı bitirdi: Kocasının zayıf bir adam olduğunu bilmez miydi, bilirdi, şimdi bir de ikiyüzlü olduğunu,&nbsp;gözleriyle görüyordu. Kendini beğendirmek, Yüzbaşı Demir'in gözüne&nbsp;girebilmek için, türlü şaklabanlık yapmaktan çekinmediğini. Artık, ne&nbsp;yarısı uydurma sahne başarılarını şişire şişire anlatmadığı kaldı, ne jilet&nbsp;gibi keskin ve iki anlamlı sözlerle, geçerli sayılan aktörleri küçük&nbsp;düşürmediği!</span></p>

  <p><span class="font0">Suat, ağzını açmadan dinliyordu. Kafasının almadığı, Yüzbaşı Demir'in oyuna katılması, kocasını dikkatle, dikkat ne kelime, beğenerek ve&nbsp;doğrulayarak dinlemesiydi. Yüzbaşı tam karşısına oturmuş, yüzünü&nbsp;hafifçe Halim'e dönmüştü. Arkasında kanamasını sürdüren ayaklı&nbsp;abajur, profilini kıpkızıl çizgilerle donatıyordu. Çok konuşmadı.&nbsp;Konuşunca sesi, Suat'a, eskisine oranla daha sönük, kof ve etkisiz&nbsp;göründü: Acaba bu adamı ilk değerlendirişinde mi yanılmıştı; yoksa,&nbsp;Halim'in şamatacı gevezeliği yüzünden, şimdi mi yanılıyordu?</span></p>

  <p><span class="font0">Aslında ses mes duyduğu yoktu pek, bir cam kafese kapatılmışlık duygusu içindeydi, sözleri işitmeksizin hareketleri görüyor, bunları hiç&nbsp;insaflı olmayan bir gözle yargılıyordu. Hayır, hayır, camdan bir kafes&nbsp;değildi bu, som kristalden bir asansördü, som kristal ve pırıl pırıl&nbsp;</span><span style="text-indent: 1em;">çelikten bir asansör, onu içine almış, sessiz ve hafif, yükseliyor, yükseliyor, yükseliyor, yukardan bakınca önemlerini yitirip&nbsp;küçüldüklerini, bit kadar kalıp gülünçleştiklerini gördüğü bu iki&nbsp;adamdan kaçırıyordu. Suat'a, onu aldatmışlar, ona ihanet etmişler gibi&nbsp;gelmekteydi ama, bu duygusunu haklı çıkaracak hiçbir şey geçmemişti.&nbsp;Beklediği pansiyoner gelmiş, korktuğundan kolay yerleşmiş, kocasıysa,&nbsp;Birinci Şube'den kazasız belâsız dönmesi bir yana, pansiyoneri iyi&nbsp;karşılamıştı. Öyleyse içindeki bu eskimişlik duygusu nerden doğuyordu,&nbsp;bu yavan tad, yaşantısında sezdiği bu değişmez bayağılık?</span></p>

  <p><span class="font0">Suat birden Matmazel Raşel'in sözlerini hatırladı. Hatırlamak sayılır mı bu? Her kelime, havagazı mavisi bir zemin üzerine, yaprak cıgarası&nbsp;dumanıyla harf harf yazılıyor:</span></p>

  <p><span class="font0">"— &nbsp;&nbsp;&nbsp;... bayağılıktan hoşlanmadığınızı, herkes gibi yaşamayın</span><span style="text-indent: 1em;">sevmediğinizi anlamıyor muyum sanki? Ben de öyleyimdir biraz, ama insan o zaman değişiklik arar, yeni olana, denenmemişe yönelir: Böylesi&nbsp;daha çekici, daha zevkli olur... "</span></p>

  <p><span class="font0">Halim'in bol keseden konuşmasıyla kendine geldi:</span></p>

  <p><span class="font0">— ... vallahi Yüzbaşı'm, ha savaşta meçhul asker olarak savaşmak, ha sahnede kompozisyon oynamak!! İkisi aynı kapıya çıkar. Yükün ağırını&nbsp;sen çekersin, şerefi başkalarının olur. Nankör, hatta can sıkıcı bir iş, ama&nbsp;ahlâki değeri yüksek. Ben başrol oynadım, fakat bıraksalar, derim ki...&nbsp;Salonda, kahvelerini içerken, senlibenli olmuşlardı bile. Yüzbaşı Demir&nbsp;gitti teybini getirdi. Halim okudu. Horatio'nun, Hamlet öldükten&nbsp;sonraki ünlü tiradını banda aldılar. Bir okuyuş ki, ne okuyuş: Gözleri&nbsp;yarı açık, kızılımsı ter damlacıkları telâşlı tahtakuruları gibi alından&nbsp;şakaklarına, şakaklarından çenesine koşuşuyorlar. Yüzbaşı Demir bir&nbsp;yandan teybi yönetiyor, bir yandan söylediklerinin etkisinde kalmış o&nbsp;güzel yüzü gölgeler içinde, Halim'i dinliyor. Beğendiği belli. İkisi yan&nbsp;yana halıya oturmuşlar, gören okuldan kaçmış, yalnız yalnız oynayan,&nbsp;iki tosun sanır. Keyiflerine diyecek yok.</span></p>

  <p><span class="font0">Suat daha fazla dayanamayıp, sessiz sadasız, odasına çekildi. Sanki yeniden, bacaklarında, koltuk altlarında, sert ve kıvırcık kıllar, çabuk&nbsp;çabuk büyümeye başlamışlardı. Derisi, cımbızla çekiliyormuş gibi, kıl kıl&nbsp;yanıyordu. Dili, ağzının içinde dolaştırdıkça, Matmazel Raşel'in nane&nbsp;likörüyle yapış yapış kelimelerine takılmaktaydı:</span></p>

  <p><span class="font0">"— ... hayatınızın düzeni bozulurmuş, amaaan, bırakın bozulsun: Ben böyle kısır ve somurtkan düzene, düzen mi derim, ölü bir düzen bu,&nbsp;ölülerin düzeni... "</span></p>

  <p><span class="font0">'Cinlerin Penceresi' önünde oturmuş makyajını siliyordu, bir ara, yüzünün yerinde annesinin suratını seçer gibi oldu, sıçradı: Evet, evet, o&nbsp;surat: Kolalı bir yaka ve ipek kravat üzerinde, paslı bir makas gibi&nbsp;parlayan, o yarı erkek gülümseme, üst dudağındaki tüylerin esmer&nbsp;gölgesi, hatta o diş, o platin köpek dişi! Kendini yatağına dar atıyor&nbsp;ama, kurtulamıyor ki, başını yastığına koyar koymaz, Türk mavisi bir&nbsp;pencere yeniden uysal bir Boğaz manzarasına usulca açılıyor, yalnız bir&nbsp;kanun, yalnızlığından ürküp, Hafız Post'un dokunaklı parçasını başlıyor&nbsp;tekrarlamaya: Bir defa, yüz defa, bin defa!</span></p>

  <p><span class="font0">Halim yatmaya ta geceyarısı geldi. Hayatından dehşetli memnun görünüyor, soyunurken hafif hafif ıslık çalıyordu. Belki Suat uykusunun&nbsp;arasında öyle sandı. Kocası, yatağın kıyısına oturup, çoraplarını&nbsp;çıkarırken, hanidir aralarında konuştukları bir sorunu sonuca bağlarmış&nbsp;gibi:</span></p>

  <p><span class="font0">— &nbsp;&nbsp;&nbsp;Sevimli bu adam yahu dedi. Vallahi çok canayakın. En beğendiğim&nbsp;yanı, açık olması bir tanem! İnsanı gözünden anlıyor, değerlendirmesini&nbsp;gayet iyi biliyor. Ne övünmesi var, ne kasılması. Alçakgönüllü ve kibar.&nbsp;Yeni doğmuş bir çocuk gibi canım: Saf, basit, temiz, yine de esrarlı.&nbsp;Çarpıntılı uykusuna dalmadan, içini çekerek:</span></p>

  <p><span class="font0">— &nbsp;&nbsp;&nbsp;... iyisine düştük diye, talihimiz varmış. Doğrusu gelişinden çok&nbsp;memnunum, bana bir arkadaş çıktı.</span></p>

  <p><span class="font0">Peki, Suat? O, hiç memnun değil. İlk günler, neden olduğunu bilmeden biraz üzgün ve kırgın, Yüzbaşı Demir'in yaşayışını gözlüyor. Köşesinde,&nbsp;ona garip gelen, merakını uyandıran, bir davranışlar ve düşünceler&nbsp;bütünü olarak, yeni hayatını dokuyuşunu. Yatağını düzelteyim diye&nbsp;odasına ilk girdiği sabahki şaşkınlığını, ölürse belki unutur. İnsanın&nbsp;aklını durduran, titiz bir düzen: Ne kül tablasında bir tutam kül, ne&nbsp;yerde en ufak bir kâğıt parçası! Yatak derseniz, çoktan düzeltilmiş.&nbsp;Duyduğu hayret öyle büyük, öyle yoğun ki, elini hiçbir şeye sürmeden&nbsp;odadan çıkıyor.</span></p>

  <p><span class="font0">Kafasında, ister istemez, bir soru:</span></p>

  <p><span class="font0">"— ... bu kadar dağınık bir adam, odasını nasıl böyle tertipli tutabilir? Ertesi akşam, kapı! Açıyor: Kablo, kordon, tornavida, İngiliz anahtarı,&nbsp;duy, daha ne kadar elektrikçi avadanlığı varsa, seninki yüklenmiş&nbsp;</span><span style="text-indent: 1em;">gelmiş, keyifli keyifli gülüyor. Merdivenlerin otomatiği bozuk ya, onu onaracak! Üniformasını çıkarır çıkarmaz, bir çalışmaya girişiyor ki, işte o&nbsp;kadar olur: Ne çıkmadık çatı bırakıyor, ne inmedik bodrum, bütün&nbsp;düğmeleri üşenmeden gözden geçirip arızayı bulmaya çabalıyor.&nbsp;Epeyce süren çalışmasının sonunda, düğmeye bir çocuk gibi sevinçle&nbsp;basıp, başarısını Suat'a gösteriyor: Sahanlığın zaten küçük ampulü,&nbsp;duvarları rutubetten dökülen yıpranmış merdivenleri, sıtmalı ışığıyla,&nbsp;gömüldükleri Kuledibi karanlığından çekip çıkarmış. Onun, ışıktan&nbsp;başka şeyi gördüğü yok. Yeniden yanıyor ya, artık mutlu.</span></p>

  <p><span class="font0">Suat, teşekkürle birlikte, bu onarımın aslında bina sahibince yaptırılması gerektiğini söyleyince, delikanlı gülüşüyle verdiği cevap,&nbsp;değişik olduğu kadar ilginç:</span></p>

  <p><span class="font0">— Herkes yalnız kendini düşünürse, iş nereye varır? Bir şeye yaramanın, bir iş görmenin ayrı bir mutluluğu var. Yanılmıyorsam, bizi&nbsp;hayvanlardan ayıran en önemli fark budur. Nasıl olsa yapılmayacak&nbsp;mıydı bu ışık? Ben yapmış oldum...</span></p>

  <p><span class="font0">Halim, durumu öğrenir öğrenmez, odasına koşup, teşekkür borcunu ödüyor, (Kaç kere söylemişmiş de, yapmamışlarmış da, oysa ışığın&nbsp;yanmaması çok tehlikeliymiş, insan gece vakti birader, düşer, ayağını&nbsp;bile kırabilirmiş.) Yaptığı, bir teşekkür olmaktan o dakika çıkıyor, önce&nbsp;abartılmış bir övgü oluyor, arkasından, Suat'ın şaşkın bakışları arasında,&nbsp;Yüzbaşı Demir'in yeniden yemeğe çağrılması! Suat, yemek boyunca&nbsp;diken üstünde oturacak, bulaşıkları yıkamak bahanesiyle ilk fırsatta&nbsp;mutfağa, yıkadıktan sonra yine odasına kaçacaktır.</span></p>

  <p><span class="font0">Ertesi sabah, Yüzbaşı Demir erkenden çıktı, gece dönmedi. Üç gün, hiç görünmedi ortalıkta. Suat, evinin eski sessizliğine, ıssızlığına&nbsp;kavuşmuştu. Sevineyim diyordu ama sevinemiyordu. Sessizlik,&nbsp;tamamıyla o eski sessizlik değil. Değişen bir şeyler olmuş. Kocası da&nbsp;öyle, o da farklı. Saklanıyor, insanların pek uğramadığı kuytuları, gizli&nbsp;yalnızlıkları aranıyor. Hareketleri gevşek gevşek, hani ruhtan gelen,&nbsp;vücudu gevşeten dalgınlıklar vardır, insanı bütün çözer, öyle. Giriyor&nbsp;çıkıyor filân ama, eli kolu dağılmış, omurgasız bir sürüngen. İçtiği&nbsp;zaman da eskisinden değişik, ateşlenmiyor, tam tersine, bir uyuşukluk,&nbsp;bir sünepelik çöküyor üstüne, hastalanıyor basbayağı. Suat, onu böyle&nbsp;gördükçe, geleceğinden kaygılanmakta haklı olduğunu düşünüyor.&nbsp;Hele aklına, beş yıl kadar önce, Viyana kahvesi ve manolya kokan bir&nbsp;akşam, Galib'in fısıldayarak söyledikleri gelirse:</span></p>

  <p><span class="font0">"— ... dinle güvercinim, Halim'in başına belâyı ilk sardıran Haydar Su'dur, o gagasını tutabilseydi Halim yakasını sıyırmıştı! İkinci&nbsp;tutuklanışında, aksine o çözüldü, bence bu da o kadar önemli sayılmaz,&nbsp;aşağı yukarı hepsi çözüldüler. Beni ürküten nedir bilir misin, Halim'in&nbsp;korkusunu belli etmesi! İşte bu felâket! Polis bir kere korktuğunu&nbsp;hissetti mi, faydalanmak için elverişli fırsat kollar."</span></p>

  <p><span class="font0">Birinci Şube'ye neden çağrıldığını açıklamamış olması, Suat'ın kaygısını büsbütün artırıyor. Dayanamamış sormuş, doyurucu olmaktan uzak,&nbsp;kaçamak bir cevap almıştı: Eski ifadelerinden birisinin altında imzasını&nbsp;unutmuşmuş, imzalasın diye çağırmışlarmış, basit bir formaliteymiş&nbsp;canım! Hem şu sıra, onun çok daha önemli işleri varmış, düşünecek:</span></p>

  <p><span class="font0">— &nbsp;&nbsp;&nbsp;Gerilime alıştık bir tanem, yıllardır bıçağın ucunu kalbimizin&nbsp;üstünde duyarak yaşıyoruz, koymuyor. Ama arkadaş deyip bağrına&nbsp;bastığın bir herif, gözünün içine baka baka seni kazıklarsa, sarsılıyor&nbsp;insan. Hatırlarsın, bir Cep Tiyatrosu kuracağız demiştim, al takke ver&nbsp;külah yoluna koyduk, ama neticeyi alıyoruz, bu senin Galib...</span></p>

  <p><span class="font0">Galib, Haçik'in orda, et ve kemik çuvalı olarak yüksek tabureye yığılmış, saçlarını otlayıp hazımsızlığı iğrenç geğirtiler halinde ortalığa&nbsp;salıvererek, içiyor. Afyon yutmuş deve gözleri yine dumanlı, yüzü ekşi:</span></p>

  <p><span class="font0">— &nbsp;&nbsp;&nbsp;Bizim miğde hazret, boku yedi! Dublesini üflüyor mu, kokluyor mu&nbsp;belirsiz:</span></p>

  <p><span class="font0">— &nbsp;&nbsp;&nbsp;... seansı elli kâattan sana bir iş uydurmuşum ki, ağlarsın! Ay sonuna&nbsp;hızır gibi yetişecek. Zengin babayı konuşacaksın, sesini ona göre ayarla:&nbsp;Kibirli olmalı, kızına da zayıf! Çarşamba, perşembe, cuma, demek üç&nbsp;gün stüdyodasın, ikişer seanstan altı seans, üç yüz papel cebellezi!</span></p>

  <p><span class="font0">Halim üç gün sırtı sıra stüdyoya gidiyor, üç gün sırtı sıra bu gidişi kutluyorlar. Martın ilk günlerinde, akşam ne çabuk bastırır: Çabuk,&nbsp;kimyasal bir deney karmaşıklığıyla ve şaşırtıcı! Beyoğlu, bir kimya&nbsp;laboratuvarından çok mu farklı? Renk renk neonların büyülü yanıp&nbsp;sönüşü, hınzırca deneyleri hatırlatmıyor mu? Sanki dev bir Kipp aygıtını&nbsp;yanlamasına yatırmışlar, içisıra yankılar, polis düdükleri, kadın çığlıkları&nbsp;çaprazlaştp duruyor. Bir yandan da moleküllerin ayrışıp birleşmesi,&nbsp;kendi başına gelişip birbirlerine zincirlenen kıvılcım ve patlamalar! Liseli&nbsp;kızların kaşarlanmış orospuya, efendiden emeklilerin muhabbet&nbsp;tellâlına, yakışıklı kasap çıraklarının oryantal dansöze dönüşmesi bu.&nbsp;Onlar da Kulüp 47'ye çöreklenip (alkole bereket) atomlarına&nbsp;ayrışmıyorlar mı? Ayrışıyorlar. Bağımsız atomlar, kendi içlerinde, en az&nbsp;</span><span style="text-indent: 1em;">eskisi kadar faydasız ve etkisiz, kafa ve vücut bileşimleri denemeye koyuluyor. Yanlış olmak, acı; yanlışını bilmek, zehir; düzeltememek,&nbsp;rezillik!</span></p>

  <p><span class="font0">Cep Tiyatrosu, gerçekleşecek gibi. Feridun Bey'e kulak verilirse, gerçekleşti bile. Herif, o kalın dudaklı, dazlak kafalı, taşralı tüccar&nbsp;haline bakmıyor; Mine'yi çoktan tongaya bastırıp bir demet yasemin&nbsp;gibi yakasına takmış, önüne gelene garantiler veriyor. Nasıl olsa, cepleri&nbsp;para dolu. Mine'yi, ortalıkta kültürünü artırmak sevdasından&nbsp;vazgeçirip, birden tiyatroyu ne kadar sevdiğini hatırlamaya iten bu&nbsp;değil mi? Feridun Bey paraları verecek, bir güzel tiyatroyu kuracaklar!&nbsp;Şimdi tartışma sırası:&nbsp;&nbsp;&nbsp;&nbsp;Her şey tartışılıyor, salonlarının durumu,&nbsp;</span><span style="text-indent: 1em;">oynanacak piyes, nasıl yorumlanacağı vs, vs... İşi çığrından çıkardıkları, hatta dövüşmeye başladıkları olmuyor mu, oluyor elbet. Galib yerlere&nbsp;tüküre tüküre, rol dağıtımını on kere yapıyor, on kere bozuyor. İşi&nbsp;başından aşkın. Provalara başlayabilseler, biraz rahatlayacak. Gerekirse&nbsp;Kulüp 47'de başlamaya bile razı ama, nerde? Aynı rolü üç kişiye vermiş,&nbsp;üç başka kişi ben oynayayım diye ardından koşuyor.</span></p>

  <p><span class="font0">Bir gece, yanına Feridun Bey'i, Mine'yi takmış, çıkageliyorlar. Hepsi dut gibi sarhoş. Feridun Bey, iğrenç dudaklarını bir çift salyangoz gibi,&nbsp;Mine'in boynunda gezdiriyor. Galib, kesin olarak rolleri paylaştırmış.&nbsp;Herkes memnun. Alkışlayanlar bile var. Yalnız Halim sarkık, rolünü&nbsp;Şenol diye acemi bir oğlana vermişler, balıkçıl uzun ve sivri. Galib'in&nbsp;umursadığı yok, bardağını dikip, sözü,</span></p>

  <p><span class="font0">— &nbsp;&nbsp;&nbsp;İşte o kadar diye bağlıyor.</span></p>

  <p><span class="font0">Ertesi gün, stüdyoda yanına sokulup, omzuna vurarak:</span></p>

  <p><span class="font0">— &nbsp;&nbsp;&nbsp;... ulan ne bu surat diye takılıyor, aşağılık herif? Gören bir şey&nbsp;yaptık sanacak. Sana tiyatro açılsın, aylığın işleyecek diyorum, tek bu&nbsp;role asılma, rol zaten Şenol'un fiziğine daha uygun.</span></p>

  <p><span class="font0">Halim, acı acı:</span></p>

  <p><span class="font0">— Elbet dedi, biz morukladık, içimiz geçti.</span></p>

  <p><span class="font0">— &nbsp;&nbsp;&nbsp;Yanlış anlama, mesele o mesele değil.</span></p>

  <p><span class="font0">Sonra Kulüp 47'de, Ali İhsan'la kafa kafaya verip Galib'i çekiştiriyorlar. Ali İhsan'ın da ağzı ondan yanık. Yerma'yı çevirmek istemiş, oynasınlar&nbsp;diye, Galib engel olmuş. Kirpiklerinin ucunda gözyaşları hazır,&nbsp;ağlamaklı ağlamaklı:</span></p>

  <p><span class="font0">— &nbsp;&nbsp;&nbsp;Sözünün eri geçinir ya diye yakınıyor, asla değil. Anasının gözü,&nbsp;kardeş, işi, gücü fırıldak çevirmek! Senin yerine Şenol'u neden aldı,&nbsp;</span><span style="text-indent: 1em;">anlamadın mı, puşt bu Şenol, tabii... içerdeyken Galib için çıkarılan dedikoduları hatırlasana! Aslı varmış demek!</span></p>

  <p><span class="font0">— &nbsp;&nbsp;&nbsp;Yok yahu, amma yaptın ha?</span></p>

  <p><span class="font0">— &nbsp;&nbsp;&nbsp;Sen inanma! Beni de Haydar Su uyandırdı zaten.</span></p>

  <p><span class="font0">— &nbsp;&nbsp;&nbsp;... öyleyse Dicle nesi oluyor?</span></p>

  <p><span class="font0">— &nbsp;&nbsp;&nbsp;Paravana kardeş, paravana!</span></p>

  <p><span class="font0">Sonra, asıl sormak istediği:</span></p>

  <p><span class="font0">— ... bizim Fransızca dersleri ne oldu yahu? Suat'ı razı ederim demiştin, edemedin mi?</span></p>

  <p><span class="font0">Halim onu Kulüp 47'de bırakıp çıkıyor. Çevredeki bütün dar ve dolaşık sokakları, ıslak sarı bir sis kaplamış. Yapışkan. İt köpek yatağı buralar.&nbsp;Şüpheli ve iğrenç barlarda, çirkef saz salonlarında, adına İstanbul&nbsp;denilen insan bataklığının, bütün pişmanlıkları, hınçları, özlemleri,&nbsp;duman duman tütüyor. Halim'in kafası o kadar bozulmuş ki, Ali İhsan'ın&nbsp;dediklerinden kuşkulanması, olmayacak şey. Üstelik, bu ikisi için türlü&nbsp;şeyler söylemiyorlar mı? Sırtında bir ürperti, sanki kuyruk sokumundan&nbsp;ensesine bir kırkayak yürüyor.</span></p>

  <p><span class="font0">Birden kulaklarında alev alev, Birinci Şube Müdür Muavini'nin söyledikleri:</span></p>

  <p><span class="font0">"— ... yok yok, hemen cevap vermeyin, acelemiz yok kar'şim, biz bekleriz, yeter ki düşünüp taşınıp... "</span></p>

  <p><span class="font0">Ya da:</span></p>

  <p><span class="font0">"— ... şu Galib Çakır, hayli karışık biri, hiçbir tarafından tutamıyoruz... "</span></p>

  <p><span class="font0">Ya da, tatlı bir şey yermiş gibi dilini şaklatarak:</span></p>

  <p><span class="font0">"— ... bir telefonunuz yeter kar'şim, bir telefon tamam, numaramızı kaydettiniz mi bir kenara,&nbsp;22 12 00..."</span></p>

  <p><span class="font0">Belleğinde onu böyle hazır ve tastamam bulması Halim'i şaşırtıyor; yüksek sesle, numarayı tersyüz ede ede tekrarlamaya başlayıp, sanki bir&nbsp;kin ve intikam şifresi çıkarıyor ortaya:</span></p>

  <p><span class="font0">— &nbsp;&nbsp;&nbsp;22 12 00, 02 06 21, 61 20 20, vs...</span></p>

  <p><span class="font0">İki gün sonra Galib, yeni kurulan Cep Tiyatrosu'nu 'basına tanıtmak amacıyla' bir kokteyl verdi. Tiyatro eleştiricisi olduğundan Korkut'u&nbsp;çağırmış, fakat Halim'i unutmuştu. Halim, beyninden vurulmuşa döndü.&nbsp;Gözünü kan bürümüş, tepesi iyice atmıştı. Gitti Haçik'e yıkıldı, o öfkeyle&nbsp;deliler gibi içti. Hep bir telefon numarasıyla kolkolaydı, 2 ile başlayan&nbsp;bir numaraydı bu, sıfırla biten. Aynalara baktı mı, rayından çıkmış&nbsp;yüzlerce başka rakam görüyordu, yüzlerce Halim'in çevresinde dört&nbsp;dönüyorlardı. Düpedüz çılgınlığını görüyordu canım!</span></p>

  <p><span class="font0">— &nbsp;&nbsp;&nbsp;... her şey bir telefona bağlı, gidip önce numarayı çevirecek, sonra&nbsp;</span><span style="text-indent: 1em;">söyleyeceğini söyleyeceksin, tamam! Yok be, olur mu böyle şey, ayıp yahu!"</span></p>

  <p><span class="font0">Ayıp olmadığını, Nubar'ın, tezgâhın ardından sırıtkan bir aydede gibi yükselen suratından mı çıkarıyor, yoksa ünlü tekerlemesini uluorta&nbsp;söylemesinden mi:</span></p>

  <p><span class="font0">"— Boş ver Doktor, neden olmasın, etme bulursun dünyasıdır bu: Men dakka dukka!''</span></p>

  <p><span class="font0">"... evet, yerden göğe haklı, herif tutmuş benim ayağımı kaydırıyor, öyle mi, ben de fitler, sürdürürüm hergeleyi, gider tiyatrodaki yerine&nbsp;kurulurum. Men dakka dukka, etme bulursun..."</span></p>

  <p><span class="font0">Gözle görülürcesine koyulaşan siste, Halim almış başını, körlemesine ilerliyor. Bir ara, aa, ne görsün, Tepebaşı'nda Dram Tiyatrosu'nun&nbsp;önüne gelmemiş mi? Köhne bina, omuzlarına binen sisin basıncı altında&nbsp;inliyor basbayağı. Bunu görmek, ölümden beter. Tiyatronun&nbsp;bitişiğindeki parkta hepsi çıplak, hepsi hüzünlü ağaçların arasında,&nbsp;soğuktan titreye titreye, kıstırılmış bir kurt gibi dönerken, aslında yok&nbsp;bir telefonu açıp, Birinci Şube'ye ilk raporunu yazdırıyor:</span></p>

  <p><span class="font0">"— ... evet efendim, benim! Sizleri ikaz etmek lüzumunu hissedişim şundan, teşebbüsün arkasında başkaları mevcut, sendika oyuncu&nbsp;takımının kendiliğinden kurmaya kalkıştığı bir teşekkül değil, Galib&nbsp;Çakır, şahsi menfaat gütmeyen, hayatını başkalarına vakfetmiş eski bir&nbsp;aktör rolünü oynuyor ama, bütün domuzluk onun başının altından&nbsp;çıkıyor: Her şeyi ayarlayan, oyuncuların ipe sapa gelmez tepkilerini&nbsp;terleyip toplayarak örgütleyen o, eğer harakete geçmek niyetinde&nbsp;iseniz... "</span></p>

  <p><span class="font0">Halim, sarhoş öfkesi ve kalleşliğiyle tasarladığı bu raporu hiç vermedi. Evde, gecenin ve sislerin arkasında, onu bir mektup bekliyordu.&nbsp;Haftalardır yolunu gözlediği, Emine'nin kocaman acemi yazısıyla kareli&nbsp;defter kâğıdına yazmış olduğu, basit fakat gönül rahatlatıcı mektup.&nbsp;Suat yine görünecek bir yere, şemsiyeliğin aynasına iliştirmişti. Halim&nbsp;aldı, bir an hiç kımıldamaksızın durdu. Dışarda sislerin değişen ve oynak&nbsp;havasını yaşadıktan sonra sabit noktalan, yeri belli değişmez eşyalarıyla&nbsp;ev, ona öylesine katı geliyordu ki, mutlak bir boşluğa düşmüş gibiydi.&nbsp;Nabızları küt küt şakaklarında vuruyordu, kalbiyse nerdeyse&nbsp;gırtlağında. Nihayet kendini koltuğa attı, tek satırını anlamadan&nbsp;mektubu bir hamlede okudu. Dokunaklı da olsa, bu ilkel ve çocukça&nbsp;</span><span style="text-indent: 1em;">sözlerin neyi anlattığını iyice kavrayabilmesi için, daha birkaç dakikanın geçmesi gerekti:</span></p>

  <p><span class="font0">"— ... Halim Bey kardeşim, pederin tarafından sual edersen, yatalak hastadır, gözüne uyku, kursağına lapadan gayrı azık girmiyor. Hâlâ&nbsp;hayatta baki olması, besbelli dualarımızın kuvvetinden. Abdullah Hoca,&nbsp;Eyüp Sultan'a adak adayın dedi, acılı anan diyor ki, gitsin benim kınalı&nbsp;kuzum, Halim'im, Evliya'nın başında diz çöküp dua etsin, pederinin&nbsp;sağlığını bağışlarsa bir dana, iki de koyun keseceğimi bildirsin! İşte&nbsp;anam böyle diyor Halim Bey kardeşim, git kınalı kuzum, buban için dua&nbsp;et, yoksa sütümü sana helâl etmem diyor. Aynen bilesin!"</span></p>

  <p><span class="font0">Halim, o heyecanla, yumruğunu göğsüne vurdu. Sonra sessiz sessiz gülmeye koyuldu. Yeniden kendini kurtulmuş hissediyordu, böyle&nbsp;hissettiği için de rezil ve aşağılık! Miras hayalleri bir anda başına&nbsp;üşüşmüştü: Boğaz'daki yazlık ev, spor Mercedes araba, kuracağı tiyatro,&nbsp;şu bu! Suat'ı uyandırsam mı diye düşündü, gözü kesmedi. Bir cıgara&nbsp;yakayım dedi, kibrit kutusunu bulabilirsen bul! Ceplerini tekrar tekrar&nbsp;arıyor, içinden yaşadığı dakikanın keyfini çıkarıyordu:</span></p>

  <p><span class="font0">"— İhtiyar nalları atacak, garanti."</span></p>

  <p><span class="font0">Ya da, büsbütün neşeli:</span></p>

  <p><span class="font0">"— ... ben gidip, Eyüp Sultan'da diz çöküp dua edeceğim ha! İlâhi anne, aklınla çok yaşa e mi?"</span></p>

  <p><span class="font0">Sonra sabah. Çok geç gelen bir sabah. Islak ve pis, her gördüğü pisliğe burnunu uzatıp her köşeyi koklayan, kocaman ve yalak köpekler vardır,&nbsp;onları andırıyor. Pencerelerden bulanık bir ışık, sızmış sızmış, 'Cinler&nbsp;Penceresi'nin duru mavi gölünde yopyoğun birikmiş. Suat, aklı fikri&nbsp;güzelliğinde, deminden beri tuvaletiyle uğraşıyor. Çenesi biraz fazla mı&nbsp;yuvarlak acaba? Kilo alırsa, yüzünün zaten tam olmayan ovalini,&nbsp;kökünden bozmayacak mı? Ah şu ikinci çene korkusu! Onu bir&nbsp;önleyebilse, hiç fena sayılmaz hani: Aynanın içinden, saçları çekile çekile&nbsp;taranıp başının üstünde sımsıkı topuz yapılmış, iri lâcivert gözlü bir&nbsp;Suat, mahzun mahzun, gülümsüyor. Güzelliğine, özen ve bakımına,&nbsp;kimseler bir şeycik diyemez. Şu yorgun, gizlice umutsuz hâli de&nbsp;olmasa!..</span></p>

  <p><span class="font0">Kaşlarını çizerken, uyanmış, daha şimdiden yatakta miras hayallerine dalan Halim'in palavralarını dinliyor. Allah Allah, neler almıyor ona,&nbsp;neler? Bir vizon manto, deri bir döpiyes, bilezikler, yüzükler, pahalı&nbsp;kokular!.. Aynada ne oluyorsa, işte o sırada oluyor, yüzünün görüntüsü,&nbsp;çizgileri ve renkleri birbirine karışarak dağılıyor; yerine yavaş yavaş,&nbsp;</span><span style="text-indent: 1em;">esmer, saçları erkek biçimi kesilmiş, kocaman gözlerinin rengi belirsiz, bir genç kadın yüzü beliriyor; kalın kalın, düz ve siyah kaşları; ince ve&nbsp;narin, upuzun bir boynu var; kemikli sanatçı parmaklarının arasında,&nbsp;siyah bir de ağızlık! Kim bu? Genç bir kadın mı, aykırı bir ışık altında&nbsp;siyah bir lâle mi?</span></p>

  <p><span class="font0">Suat suçüstü yakalanmış irkilmesiyle kendini aynadan koparıp, yapacağı işlere yığmaya çalışıyor: Çarşıya çıkılacak daha, et alınacak, etin iyisini&nbsp;bulmak mesele, bulsan bile ateş pahası. Ortalığı derlemdi, toplamalı.&nbsp;Hayır Yüzbaşı Demir yokken odasına girip, orda, kendi başına&nbsp;dokuduğu yaşantının kumaşını, şöyle ucundan gizlice ellemek! Çünkü&nbsp;onun, kalıbından umulmayacak, çarpıntılı, başka türlü bir yaşantısı&nbsp;olabilir.</span></p>

  <p><span class="font0">Aslında Suat, Halim'le kaynaşıvermesini bağışlayamıyor mu nedir, bugünlerde Demir'e yukardan bakıyor biraz. Safça galiba, tatsız tuzsuz&nbsp;bir adam! Güzel mi güzel, yakışıklı mı yakışıklı delikanlılar olup,&nbsp;duygudan nasipsiz, acı nedir bilmez, bu da onlardan biri, 'gemi aslanı'&nbsp;dediklerinden. Böyle kesip atınca rahatlıyor mu? Ne gezer! İçi içini&nbsp;yiyor:</span></p>

  <p><span class="font0">"— Yanılıyor muyum acaba, günahına girmiş olmayayım?"&nbsp;Yatağının başucundaki komodinin çekmecesini çekince, yanıldığını&nbsp;anlıyor. Neden açtığını açıklaması güç: Belki merak, belki can sıkıntısı,&nbsp;belki önsezi. Nedeni ne olursa olsun, önemli olan açması, açması da&nbsp;değil, titiz bir özenle yerleştirilmiş tabancayı, iki madalyayı ve gümüş&nbsp;çerçeveli o fotoğrafı görmesi. Madalyalardan birisi İstiklâl Madalyası,&nbsp;öbürü Amerikalıların Kore savaşlarında yararlılık gösterenlere&nbsp;dağıttıklarından, Silver Star. Garip şey, haydi ilki kazanamayacak kadar&nbsp;genç olduğundan, ona babasından kalmış olsun, ikincisi? Bu&nbsp;gereğinden fazla yakışıklı ve konuşkan çocuk, yoksa bir savaş&nbsp;kahramanı mı? Olur mu, olur? Alnındaki o derin yara izini,&nbsp;bakışlarındaki giderilmez kederi ve yorgunluğu görmesen bile, hemen&nbsp;hepsi Japon malı olan teybine, transistorlu radyosuna ne diyeceksin?&nbsp;Suat, fotoğrafa uzanmadan önce, biraz da kaygı duyarak, madalyaları&nbsp;yerine koydu, bir an, çok uzaklardaki bir savaş alanında, çapraz&nbsp;mitralyöz ateşlerinin, pespembe şafak tüllerini nasıl biçtiğini görür gibi&nbsp;oldu. Fotoğrafa gelince, değişik bir fotoğraftı bu: Esmer, saçları oğlan&nbsp;çocuğu gibi kesilmiş, kocaman gözlerinin rengi belirsiz genç bir kadın&nbsp;yüzü, kalın kalın, düz ve siyah kaşları, ince ve narin, upuzun bir boynu&nbsp;var, kemikli sanatçı parmaklarının arasında bir de siyah ağızlık. Kim bu?</span></p>

  <p><span class="font0">Genç bir kadın mı, aykın bir ışık altında siyah bir lâle mi? Resmin alt ucunda, seyrek ve yuvarlak bir yazıyla, iki kelime: "Demir'e sevgiyle..",&nbsp;gayet okunaklı bir imza: "Ümid."</span></p>

  <p><span class="font0">Birden ne olduğunu anlayamıyor. Soğuk bir ter bastırdı. Avuçları, bütün sırtı, sırsıklam. Sendeliyor da. İnadınaymış gibi, komşunun deli&nbsp;kahkahaları tam o sırada, bitişikte patlamaz mı? Telâş telâş, odasına&nbsp;nasıl kaçtığını bilemiyor. İç karanlığında, kafası taze koparılmış bir&nbsp;engerek çırpınışı: Suçluluk duygusu! Yasak bir aşk, yok bir kedi gibi,&nbsp;sinsi sinsi geriniyor. Sonra, evin dört köşesine, ayrı niyet ve davranışlarla&nbsp;ayrı işleri yapmak için dağılmış, ama dertleri aynı, bir sürü Suat: Biri çil&nbsp;bir lira gibi pırıldayan mutfağında, köpürdü köpürecek kahve cezvesine&nbsp;eğilmiş; öbürü penceresinden, Galata Kulesi'ne tutsak; bir başkası&nbsp;divana uzanmış, kulağı radyoda: Mozart, alıvermiş şişlerini eline, pırıl&nbsp;pırıl melodilerini örüyor ha örüyor! Yalnız, bütün Suat'ların zihninde&nbsp;aynı resim: Çelik bir çakmak çakmışlar, fırlayan mavi alev, o siyah ve&nbsp;kalın kaşları yalazıyla aydınlatmış, iri, rengi belirsiz gözleri, alevin&nbsp;mavisini yansıtıyor. Çakmak söndükten sonra bile, havada titreşen,&nbsp;mıknatıslı mavi ışık zerrecikleri. İyi ama kim bu kadın? Kardeşi mi,&nbsp;metresi mi, dostu mu? Niye bu çevçeveli resim komodinin üstünde&nbsp;değil, çekmecenin içinde duruyor? Korkudan mı, incelikten mi? Bunları&nbsp;nasıl etmeli öğrenmeli, kimlere sormalı?</span></p>

  <p><span class="font0">Yüzbaşı Demir, cumartesi günü döndü. Havanın köpürdüğü bir akşamüstüydü. Duvar diplerinden ilkbahar fışkırıyor, çiğnenmiş ot, terli&nbsp;meme ve çağla bağdem kokuları, cami kubbelerinden, iskele&nbsp;dubalarından çarpa çarpa gelip; Kuledibi'nin o sümükleri yaldızlı&nbsp;Yahudi piçleri, azgın kediler ve ayak satıcılarıyla dolu, dar ve dolaşık&nbsp;sokaklarına vuruyordu. Çıkmazın birinde, zehirli esmer bir Çingene,&nbsp;önüne burnu zincirli bir ayı katmış, definin sesi duyulur duyulmaz,&nbsp;köhne tatlısu Frengi yapıların sıra pencerelerinde, meraklı salkımları&nbsp;belirmişti. Sıcak kiremitler duman duman tütüyor, Şahkulu Sokağı'nın&nbsp;dirseğinde, yaşamaktan sarhoş bir Rum kızı, günbatısının yaldızlı&nbsp;tülbendini, sivri ve sert memeleriyle deliyordu. Plakçı hoparlörleri&nbsp;ortalığı çoktan moda şarkılara bulamıştı. Bu sağ ve sağlam şenliğin&nbsp;bölünmez bir parçası olan Yüzbaşı Demir, öğle yemeğini&nbsp;unuttuğundan, acıkmıştı. Tünel'den çıkar çıkmaz, çevredeki fırınlardan&nbsp;birine uğradı, sıcak iki simit aldı, simidin biri elinde biri ağzında, bir&nbsp;sünnet düğününe dalarmış gibi, Yüksekkaldırım'a daldı.</span></p>

  <p><span class="font0">Kapının zili Suat'ı, en olmaması gereken yerde Yüzbaşı'nın odasında suçüstü yakalıyor. Ne yapsın? Çekmeceyi kapatmayı bile akıl edemeden,&nbsp;elinde Ümid'in resmiyle dışarı fırlıyor, hatasını holde, kapıyı açmak&nbsp;üzere iken dehşetle fark edip bir koşu geriye dönüyor, fotoğrafı yerine&nbsp;koyarak, çekmeceyi güzelce kapatıyor. Alı al, moru mor, yüreği çarpa&nbsp;çarpa, kapıyı açınca ne görse iyi: Duvarları örümcek örümcek çatlamış,&nbsp;yanık kötü yağ, nemli yosun ve Yahudi yoksulluğu kokan sahanlıkta,&nbsp;Yüzbaşı Demir, kolunun birini karşıdaki kapının pervazına dayamış,&nbsp;komşu kadınla çene yarıştırıyor. Komşu kadın demek yanlış, düpedüz&nbsp;cadı; iğrenç duyargalarını oynata oynata dile gelmiş, yaşlı bir ıstakoz&nbsp;sanki; sesi kapı gıcırtısı, bakışları, içine saman doldurulmuş ölü akbaba&nbsp;bakışı.</span></p>

  <p><span class="font0">— &nbsp;&nbsp;&nbsp;... sözüme iyi kulak var, nine: Saat üçten önce sakın gitmeyin.&nbsp;Doktoru bulamazsın sonra, hastanede işi başından aşkın, üçten sonra&nbsp;ancak kurtulabiliyor. Anladın değil mi? İyi. Doktoru bir kere buldun mu,&nbsp;korkma, ver ona kartımı, ötesi kolay: Ne gerekiyorsa, o yapar.&nbsp;Hekimlikte üstüne az bulunur ya, insanlıkta hiç bulunmaz, sakın keseye&nbsp;meşeye davranmaya kalkmayasın, kızdırırsın...</span></p>

  <p><span class="font0">Suat'ı fark edince, gülümseyerek:</span></p>

  <p><span class="font0">— &nbsp;&nbsp;&nbsp;... hay diyor, işte kapım açıldı.</span></p>

  <p><span class="font0">Komşu, Suat'a ters ters bakıyor, fakat söylediklerinin bakışlarıyla hiç ilgisi yok.</span></p>

  <p><span class="font0">— &nbsp;&nbsp;&nbsp;... Allah senden razı olsun evlâdım, Allah işini rastgetirsin,&nbsp;tuttuğunu altın etsin, her iki dünyada bir dediğin iki olmasın...</span></p>

  <p><span class="font0">Demir duaları kısa kestiriyor, dudaklarında o belli belirsiz küskün gülümseme, ikinci simidi bölüp yarısını Suat'a uzatıyor. Hayret! Her&nbsp;zamanki baş işaretiyle Suat 'istemem' diyor ama yine de işaret&nbsp;parmağıyla baş parmağının ucuyla alıyor: Çok değerli, çabucak&nbsp;kırılabilir, fakat adamakıllı pis bir şeyi alırmış gibi.</span></p>

  <p><span class="font0">Demir, içerde:</span></p>

  <p><span class="font0">— ... kocası hasta diye açıklıyor. Sinir krizleri tutuyormuş. Ciddi galiba. Geçen hafta duymadınız mı, güldü durdu adam: Kuru,&nbsp;neşeyle ilgili olmayan, karanlık bir gülüş! Deli gülüşü derler ya, bu&nbsp;olacak! Daha o sabah Garnizon'a giderken, kapılarını çalıp sordum,&nbsp;karısı anlattı. Gördüğünüz, muhtaç insanlar bunlar, tanırsınız da belki...</span></p>

  <p><span class="font0">Suat, kestirdi attı:</span></p>

  <p><span class="font0">— Hayır!</span></p>

  <p><span class="font0">Yüzbaşı Demir bu sert çıkışa şaşırmıştı ama, sorusundan vazgeçmedi:</span></p>

  <p><span class="font0">— &nbsp;&nbsp;&nbsp;... hayır mı, nasıl olur? Siz, anladığım kadarıyla epeydir burda&nbsp;oturuyorsunuz...</span></p>

  <p><span class="font0">Suat, belirli bir sinirlilikle:</span></p>

  <p><span class="font0">— ... evet diye sözünü kesti, epeydir burda oturuyoruz ama, kadını da kocasını da tanımayız! Münasebet kurmayı&nbsp;hiçbir gün düşünmedik. Bundan sonra düşüneceğimizi de sanmam!&nbsp;Yüzbaşı Demir, duraksadı. Kederli bakışı keskinleşmişti:</span></p>

  <p><span class="font0">— &nbsp;&nbsp;&nbsp;... bu dedi, sizi yüceltmez. Muhtaç insanlar bunlar, iyice yaşlanmış bir&nbsp;emekli ailesi, geçimleri aldıkları üç aylığa bağlı; o da kim bilir kaç kuruş?&nbsp;İhtiyarlık bir yandan, yalnızlık bir yandan! Hele kadının hâli, yürekler&nbsp;acısı, ölümü bir deliyle baş başa beklemek kolay mı sanıyorsunuz?&nbsp;Gümüşsüyü Askeri Hastanesi'nde bir arkadaşım vardır, eşine az rastlanır&nbsp;bir çocuk, hem iyi doktor hem iyi insan, bugün telefon ettim, gönder&nbsp;dedi, meşgul olacak, eh, içim rahatladı biraz...</span></p>

  <p><span class="font0">Daha bir yarım saat konuşarak görkemli sesiyle salonu doldurdu; doldurmakla kalmadı, içten içe gelişen, zincirlenen yankılanmalarla evin&nbsp;bütün içini, holü, koridorları sesine tutsak etti. Suat, bu kalın ve erkek&nbsp;orgun ahenkli dalgalanışını dinliyor, içisıra çıtırtılı bir tartışmayı&nbsp;sürdürüyordu.</span></p>

  <p><span class="font0">Hayır, o komşu kocakarıyı tanımıyor, tanımak da istemiyordu. Umursamıyordu ki! İsterse gebersin, ona ne? Kapı kapı gezip, pis&nbsp;duyargalarını oynatarak dedikodu toplayan, çamurlu bir ıstakoz. Hele&nbsp;kocası, zıpırın önde gideni: En olmayacak yerde, insanın beynini oyan&nbsp;kahkahalarını koyverir:&nbsp;&nbsp;&nbsp;&nbsp;</span></p>

  <p><span class="font0">Biraz delinin gülüşünü, biraz kocasının&nbsp;</span><span style="text-indent: 1em;">dedikodularını bahane ederek, Suat olsun, Halim olsun, komşularından tiksiniyorlar. Tiksintilerinin yarısı kin, yarısı küçümseme! Şimdiye kadar,&nbsp;insanlık yanını hiç akıllarına getirmeksizin, önüne geçilmez bir işkence&nbsp;gözüyle bakmışlar bu komşuluğa. Ah şu Yüzbaşı Demir yok mu,&nbsp;nerdeymişsin çıkıp geliyor, adamın huzurunu kaçırıyor. Hiç belli etmiyor&nbsp;ama, insancıl, üstelik etkili, sonuç alıcı. Onu bırak, tatsız&nbsp;karşılaştırmalara yol açıyor, sen yıllardır insancıllığı kimselere&nbsp;vermemişsin, 'mimli' solcu aydın geçiniyorsun; o geliyor, daha ayağının&nbsp;tozuyla iki jest yapıyor, birden içindeki o dipsiz bencillik kuyusunu&nbsp;görüyorsun, düşüncelerinle yaşantın arasındaki acı tutarsızlığı! Doğrusu&nbsp;ya, berbat bir şey, utandırıcı.</span></p>

  <p><span class="font0">Tumturaklı bir patırtıyla irkildiler. Birisi kapıyı yağmur gibi yumrukluyor. Huysuz, hayli şamatacı bir ses, soluk soluğa:</span></p>

  <p><span class="font0">— &nbsp;&nbsp;&nbsp;Halim! Suat! diye bağırıyor, ilerdesiniz be Allanın kullan? Açın şu&nbsp;kapıyı, yoksa ölüyorum. Ah, şu merdivenler, ah! Yahu, içerde kimse yok&nbsp;mu, şu cenabet kapıyı açıp altıma bir iskemle verecek? Açın yahu,&nbsp;yabancı değil, benim, ben, Ferid Dayı...</span></p>

  <p><span class="font0">Yüzbaşı Demir şaşırmıştı. Suat'ın yüzünde beliriveren bir çocuk gülümsemesiyle, kapıyı açmaya gittiğini görünce, büsbütün şaşırdı.&nbsp;Suat, inanılmayacak kadar canlı, hatta neşeli:</span></p>

  <p><span class="font0">— &nbsp;&nbsp;&nbsp;Evet dedi, yabancı değil: Ferid Dayım!</span></p>

  <p><span class="font0">Ferid Dayı'nın gelişi, başlı başına bir olay sayılırdı: Eski bir lokomotif gibi, öksüre, aksıra, soluya, salonun ortasında durdu. Yiğenini, şapur&nbsp;şapur öptü. Koskocaman, dimdik ve babacandı. Salkım saçak kaşları,&nbsp;bembeyaz çalıçırpı bıyıkları, hele o geniş ve kavgacı jestleri, ilk anda&nbsp;uyandırdığı sağlamlık ve babacanlık izlenimini pekiştiriyordu. Daha&nbsp;ayağını atar atmaz, duvarlar sanki birbirine yaklaşmış, tavan alçalmış,&nbsp;salon küçülmüştü. O, ortalarda kükrüyor, her şeyi darmadağın ediyor,&nbsp;ama yarattığı dağınıklığın tek hâkimi kalmasını biliyordu:</span></p>

  <p><span class="font0">— &nbsp;&nbsp;&nbsp;... hah, işte kanaryam geldi! Nasılsın kızım, iyi misin? İyisin öyle mi,&nbsp;pek memnun oldum, mahzûz oldum. Neden dersen, bu zamanki&nbsp;zamanda, öyle iyiyim diyen fâni çok çıkmıyor da ondan. Fakat bu&nbsp;merdivenler sebebi mevtim olacak, nah şuraya yazıyorum...</span></p>

  <p><span class="font0">Paltosunun derin ceplerinden iki şişe çıkardı, hayli saltanatlı bir edayla Suat'a uzatarak:</span></p>

  <p><span class="font0">— &nbsp;&nbsp;&nbsp;... şıra, dedi, hâlis üzüm şırası! Malûm, siz yeniler böyle şeylere&nbsp;burun kıvırırsınız, Osmanlı'dan kalma diye tenezzül etmezsiniz, olsun!&nbsp;Soyunu inkâr eden onmaz, ceddimiz bunu böyle demiş, onun için aç&nbsp;bakalım şişenin birini, iki yudumcuk tadalım, dediği kadar mıymış&nbsp;anlayalım o deyyusun...</span></p>

  <p><span class="font0">Alacalı mendilini çıkardı, tüfek gibi sümkürdü:</span></p>

  <p><span class="font0">— &nbsp;&nbsp;&nbsp;... nerde senin hayta diye sordu, yine yok mu? Suat, mutfağa&nbsp;bardak almaya gitmişti:</span></p>

  <p><span class="font0">— &nbsp;&nbsp;&nbsp;Hayır diye ordan cevap verdi, çalışıyor dayı.</span></p>

  <p><span class="font0">— &nbsp;&nbsp;&nbsp;Çalışıyor mu? Olmaz, vallahi olmaz! Herhalde yanlış işittim. Nerde&nbsp;çalışıyor? Yalan atmış olmasın?</span></p>

  <p><span class="font0">Yüzbaşı Demir, iki adım gerisinde dikilmiş duruyor, saygılı gülümsüyordu. Miralay Ferid önce onu fark etmemişti, edince, güvensiz&nbsp;bir dikkatle dik dik baktı, koklayacakmış gibi burnu önde yanına&nbsp;sokularak:</span></p>

  <p><span class="font0">— &nbsp;&nbsp;&nbsp;Kimsin sen? diye tepeden inme sordu. Yüzbaşı Demir, elinde&nbsp;olmadan, topuklarını bitiştirdi:</span></p>

  <p><span class="font0">— &nbsp;&nbsp;&nbsp;Yüzbaşı Demir Çukurcalı.</span></p>

  <p><span class="font0">— &nbsp;&nbsp;&nbsp;... ne arıyorsun burda?</span></p>

  <p><span class="font0">Suat, şişeyi ve bardakları tepsiye dizmiş, geliyordu: Telâşla:</span></p>

  <p><span class="font0">— Ah dedi, tanıştırmayı unuttum: Yüzbaşı Demir Bey, bizde pansiyoner kalıyor,&nbsp;dayıcığım.</span></p>

  <p><span class="font0">Miralay Ferid'in yüzüne geniş ve rahat bir gülümseme yayıldı. O da topuklarını bitiştirerek, kendini,</span></p>

  <p><span class="font0">— &nbsp;&nbsp;&nbsp;Albay Ferid diye tanıttı. Maalesef emekli.</span></p>

  <p><span class="font0">Hemen arkasından, saatlerdir tartışıyorlarmış da artık sabrı tükenmiş gibi, öfkesinden bıyıkları titreye titreye, Yüzbaşı'nın üstüne yürüdü.&nbsp;Bağırıp çağırıyor, bastonunu sağa sola savuruyordu:</span></p>

  <p><span class="font0">"— ... yüzbaşı, yüzbaşı söylesene bana sen, bu orduda timsali cesaret bir zabit artık kalmadı mı? Hanım evlâdı bir Başvekil'in memleketi uçuruma&nbsp;sürüklemesine, haysiyetimizi ayaklar altına almasına nasıl bigâne&nbsp;kalabiliyorsunuz, anlamıyorum. Yok mudur bir timsali cesaret, şöyle&nbsp;meydana çıkıp da...</span></p>

  <p><span class="font0">Şırasını lâkır lâkır içti, bıyıklarını yaladı, gözlerinde yaramaz çocuk pırıltılarıyla:</span></p>

  <p><span class="font0">— ... enfes dedi. Şıranın iyisi hafif alkole çalacak. Deyyus&nbsp;doğru söylemiş.</span></p>

  <p><span class="font0">Arkasından bir emir:</span></p>

  <p><span class="font0">— ... sen de iç, Yüzbaşı!</span></p>

  <p><span class="font0">Sonra, bir soru:</span></p>

  <p><span class="font0">— ... esas nerelisin?</span></p>

  <p><span class="font0">— &nbsp;&nbsp;&nbsp;Bursa'lıyım Albay'ım.</span></p>

  <p><span class="font0">Miralay Ferid, şöyle bir daldı:</span></p>

  <p><span class="font0">— Bursa dedi yüksek sesle. Bursa! Unutulması gayrı kaabil bir kış geçirdim Bursa'da. Balkan Harbi'nden&nbsp;hemen sonraydı sanırım. Birkaç kafadar, civarda keklik avına çıkardık.&nbsp;Ne güzel şehirdi!</span></p>

  <p><span class="font0">Şırasından bir yudum daha içti, Suat'a döndü. Birden ciddileşmiş, kaşları çatılmıştı.</span></p>

  <p><span class="font0">— &nbsp;&nbsp;&nbsp;... bana bak, biz, iki gün haberinizi alamadık mı, orda meraktan&nbsp;çatlıyoruz, burda sizin umrunuzdan hâriç. Bu yaşımda yollara düşüp ara&nbsp;sıra gelmesem, sittin sene bizi aramayacaksınız. Haydi beni bırak, insan&nbsp;Ruhsâr'ı düşünür yahu! Emirgân memleket aşırı yer mi? Binin&nbsp;Taksim'den bir dolmuşa, günü birlik olsun gelin!</span></p>

  <p><span class="font0">Suat başını eğdi. Şimdi altı yaşındaydı. Direkliyalı'nın bahçesindeler. Ağaçlar tomurcuklanmış. Boğaz'daki bir balıkçı kayığından, oralara&nbsp;kadar yankılanan bir türkü. Dayısı kızmış, onu azarlıyor.</span></p>

  <p><span class="font0">— &nbsp;&nbsp;&nbsp;Kusura bakmayın dayı, bazı sıkıntılarımız oldu. Dayısı öfkeli bir&nbsp;kahkaha patlattı:</span></p>

  <p><span class="font0">— &nbsp;&nbsp;&nbsp;... sıkıntıları olmuş! Şuna bak, şuna! Kızım, gazete okumuyor musun&nbsp;sen? Sıkıntısı olmayan kaldı mı? Gökten başımıza Menderes diye bir&nbsp;belâ indi, on yıldır çekiyoruz. Herifin işi gücü oynamak: Cahil halka&nbsp;Muhammed'in kartını oynuyor, kazanıyor. Teşkilâta meb'usluk kartını&nbsp;oynuyor, kazanıyor. Meclis'te çoğunluk kartını oynuyor, kazanıyor.&nbsp;Meclis'e çoğunluk, çoğunluğaysa o hâkim, hem bilâkaydıü şart! Duçar&nbsp;olduğumuz bunca felâketin sebebi aslisi de bu ya!..</span></p>

  <p><span class="font0">Çok bozuldu mu, farkında olmadan gençlik yıllarının diliyle konuşurdu. Birden Yüzbaşı Demir'e dönerek:</span></p>

  <p><span class="font0">— &nbsp;&nbsp;&nbsp;Sen diye sordu, ne dersin bu hâle, ha?</span></p>

  <p><span class="font0">Yüzbaşı Demir, saygılı ve düşünceli, susuyordu. Miralay onun ne diyeceğini beklemeden, cevabı kendisi verdi:</span></p>

  <p><span class="font0">— &nbsp;&nbsp;&nbsp;Rezalet be! Rezaletin daniskası! İri yumruklarını havada, kesti attı:</span></p>

  <p><span class="font0">— &nbsp;&nbsp;&nbsp;... böyle devam edemez, elbet bir dur diyen çıkacak. Nah şuracığa&nbsp;yazıyorum.</span></p>

  <p><span class="font0">On yıl önce böyle miydi ya! Demokrat Parti, memleketin son umudu, çaldığı son kurtuluş kapısıydı. Kalabalık kasketli mitinglerinde&nbsp;bayrakları dalgalanıyor, afişlerinde kararlı bir el başka bir kötü gidişe&nbsp;dur diyordu: "Artık yeter, söz milletindir." Millet çağrıya kulak vermişti:&nbsp;Köy köy, kasaba kasaba, yerinden oynuyor; şehir stadında mı, pazar&nbsp;yerinde mi, cumhuriyet alanında mı, artık nerde olursa toplanıp,&nbsp;geleceğini anlatanları dinliyordu. Coşkundu da. Patır patır küfürlerle&nbsp;içini boşaltısı, davulu zurnayı kuyruğuna takıp, alkışların ve çığlıkların&nbsp;kümelendiği açık hava toplantılarında halay çekişi görülmeye değerdi.&nbsp;Mustafa Kemal'in eliyle kurduğu Halk Partisi, başlangıcındaki devrimci&nbsp;temellerini ve hızını kaybetmişti çünkü, gidiş geliş, kasaba eşrafının,&nbsp;bürokratla ortak işadamının çıkarlarını koruyan, diktacı, handiyse faşist&nbsp;bir parti olmuştu. Aydını, köylüsü, kentlisi onu devirmek istiyordu,&nbsp;devirmek ve rejimi değiştirmek! Savaşın bitişi, yeryüzünde faşizmin&nbsp;kesinlikle yenilişi, bu isteğin gerçekleşmesini çabuklaştırdi: 14 Mayıs&nbsp;1950'de, akşam, Demokratların ezici zaferi belli olunca, kim şef&nbsp;baskısından, tek parti tahakkümünden kurtulduğuna inanmamış; kimin&nbsp;</span><span style="text-indent: 1em;">aklı, artık özgür ve bağımsız olduğunu, yasalarla güvence altına alınmış bütün uygarlık haklarını kullanabileceğini kesmemişti ki?</span></p>

  <p><span class="font0">Miralay Ferid'in... Ülkeyi baştan başa kaplayan o biraz da bilinçsiz iyimserliğe, o hiçbir zaman kapılmadı:</span></p>

  <p><span class="font0">— &nbsp;&nbsp;&nbsp;... ben, oğlum, ilk dört yıllık iktidarları sırasında, işler tıkırında&nbsp;giderken dahi, bunlara inanmadım. Neden diyeceksin? Tanırım da&nbsp;ondan, ciğerlerini okurum böylelerinin. Az mı uğraştık? Kimi&nbsp;şarlatandır, kimi fırsatçı, kimisi düpedüz sahtekâr! Sureti kat'iyyede&nbsp;tahammül edemedikleri şey, Mustafa Kemal'in şahsı ve inkılâplarıydı&nbsp;ama, ortalığa hürriyet havarileri olarak çıktılar. Seciyyei aslilerini aşikâr&nbsp;edeceklerdi elbet. Etmediler mi?</span></p>

  <p><span class="font0">Ya da, sesinden acı bir hüzün belirmiş, kederli ve kızgın, şu söyledikleri:</span></p>

  <p><span class="font0">— &nbsp;&nbsp;&nbsp;... Türkiye devrimci ve laik bir ülke olmuştu, halbuki bugün aç&nbsp;radyoyu dinle, iki günde bir ezan, Kur'an ve mevlit! Bu kadarı fazla&nbsp;kaçmıyor mu biraz? Anadolu'da okul yapmayı bıraktılar, cami&nbsp;yapıyorlar. Kuracağız diye övündükleri hürriyet rejimine gelince...</span></p>

  <p><span class="font0">Hangi hürriyet rejimi? Yeni kurulan düzen, ilk bakışta açık ve aydınlık bir düzen gibi görünüyor gerçi, söyleyecek sözün varsa söylüyor,&nbsp;eleştireceğin şeyi eleştiriyorsun, ama bu serbestlik aslında seni daha iyi&nbsp;'mimlemelerinden' başka işe yaramıyor. Bir kere mimlediler mi, tamam,&nbsp;tüyler ürpertici bir baskı aygıtını el altından harekete geçiriyorlar, bu&nbsp;seni yerle bir edinceye kadar sürüp gidiyor.</span></p>

  <p><span class="font0">Sosyal adalet isteyen kim, Sosyalist Partisi mi? Derhal kovuşturuluyor. Liderleri en akla hayale gelmez suçlamalarla tutuklanıyorlar. Gazetesi&nbsp;Gerçek'e o kadar çok dava açılıyor ki, zaten zor ayakta durabilen&nbsp;gazete, yayınını kesmek zorunda kalıyor. Barış isteyen kim, Barışseverler&nbsp;Derneği mi? Hemen derneği kapatıyor, ileri gelenlerini 'içeri' atıyorlar,&nbsp;dergileri 'Barış' da artık yasak. Kim güvenlik ve eşitlik istemiş, bazı&nbsp;aydınlarla sanatçılar mı, al sana koskoca bir komünistlik davası:&nbsp;Zincirleme tutuklamalar, birbiri ardınca basılan evler, götürülen, yıllarca&nbsp;hapse mahkûm olan aktörler, üniversite hocaları, şairler! Oy&nbsp;demokrasisi olsun da, partiler iktidara seçim sonuçlarına göre gelsin&nbsp;diyen kim, Millet Partisi'yle Halk Partisi mi? Birisi 'resmen' kapatılıyor,&nbsp;ötekisinin neyi var neyi yoksa, el konuyor.</span></p>

  <p><span class="font0">Peki ya basın özgürlüğü, ya radyo? Radyo çoktan Menderes'in papağanı olmuş. Kendilerini desteklemeyen gazeteleri yola getirmek için,&nbsp;şeytanın aklına gelmeyecek dolambaçlı yollar deniyorlar, kâğıt&nbsp;</span><span style="text-indent: 1em;">vermemekten resmi ilânlarını kısmaktan başlıyor bu baskı, gizli açık dağıtımının engellenmesine, gazetecilerin ağır cezalara çarptırılıp&nbsp;hapsedilmesine kadar uzanıyor. Hürriyet rejimiymiş! Hürriyet değil,&nbsp;büyük sınavlar rejimi: Ya direneyim derken kırılıp dökülüyorsun, ya&nbsp;ortalığı sarmış dehşet havası içinde, sen de başlıyorsun özünden bir&nbsp;şeyler yitirip çürümeye!</span></p>

  <p><span class="font0">Miralay Ferid, en saçaklı öfkesine binmiş, konuştukça gözlerinden ateş saçıyordu. Bastonunun ıslıklı kılıcıyla görünmez düşmanlarını biçerek&nbsp;ikide bir aynı sonuca gelip bağlanıyordu:</span></p>

  <p><span class="font0">— &nbsp;&nbsp;&nbsp;Yok canım, yok, böyle devam edemez bu! Bir ucundan patlayacak&nbsp;ya, dur bakalım neresinden?</span></p>

  <p><span class="font0">O hızla bardağını doldurdu, bir solukta içti:</span></p>

  <p><span class="font0">— &nbsp;&nbsp;&nbsp;... nerden mi geliyorum, Parti'den. İlçe Başkanları toplantısı vardı,&nbsp;gideyim dedim. Hep asarız keseriz lâfları. Demokratlar basını susturup&nbsp;partileri kapatmak için bir komisyon mu ne kuracaklarmış, bizimkiler&nbsp;duymuşlar, o konuşuluyor. Olurdu olmazdı diye münakaşa ettik. Yapar&nbsp;bu herifler dedim, fevkalâde salâhiyetler bahşederler bu komisyona, bir&nbsp;iki ay tedhiş, arkası sütlimanlık! Ama asıl biz mücadeleyi bırakır mıyız,&nbsp;mesele onda.</span></p>

  <p><span class="font0">Ateş saçan gözleriyle, Yüzbaşı'ya bir soru:</span></p>

  <p><span class="font0">— &nbsp;&nbsp;&nbsp;... peki sen ne diyorsun bütün bunlara?</span></p>

  <p><span class="font0">— &nbsp;&nbsp;&nbsp;Kusura bakmayın Albay'ım, askerim ben, politikacı değilim. Hele&nbsp;ortalıkta dönen politikayla hiçbir ilişkim yok.</span></p>

  <p><span class="font0">— &nbsp;&nbsp;&nbsp;Yüzbaşı, Yüzbaşı ... sen politika mı sanıyorsun bunu, tarih bu be,&nbsp;tarih!</span></p>

  <p><span class="font0">Sesi birden yumuşuyor, konuyu değiştirerek:</span></p>

  <p><span class="font0">— &nbsp;&nbsp;&nbsp;... Bursa diyor, ramazan akşamları minarelerinde kandiller yanardı.&nbsp;Hey gidi gençlik! Kendimizi hiç ihtiyarlamayacak sanırdık, ne günlerdi&nbsp;onlar! İçinden misin Bursa'nın?</span></p>

  <p><span class="font0">— &nbsp;&nbsp;&nbsp;Muradiye'den Albay'ım.</span></p>

  <p><span class="font0">— Deme yahu! Acaba sorsam tanır mısın, bizim bir... Susup kıs kıs gülerek kırçıl bıyıklarını sıvazlıyor:</span></p>

  <p><span class="font0">— &nbsp;&nbsp;&nbsp;... sana diyor, birisini soracaktım ama, bilmezsin, yaşın yetmez.&nbsp;Evvelce Muradiyeli bir arkadaşım vardı, dehşet bir adam! Mütareke'de&nbsp;kafa kafaya verir, İşgal Partisi'nin burnunun dibinden Anadolu'ya adam&nbsp;ve mühimmat kaçırırdık...</span></p>

  <p><span class="font0">— &nbsp;&nbsp;&nbsp;Hayattaysa, tanırım belki.</span></p>

  <p><span class="font0">— &nbsp;&nbsp;&nbsp;... değil oğlum, hayatta değil, maalesef: Kocatepe'de şehit oldu.&nbsp;Büyük Taarruz'un ilk günü. Üzerine bir obüs denk geliyor, tamam,&nbsp;Doktor Hayrullah'ı koydunsa bul! Adı Hayrullah'tı ama, 'şişko' demedin&nbsp;mi kimse tanımazdı, nasıl da inanırdı istikbalimizin iyice parlak&nbsp;olduğuna...</span></p>

  <p><span class="font0">Uzun uzun susup ortaya ağır bir hava çöktürdükten sonra, yine bıyıklarının altından kıs kıs gülerek:</span></p>

  <p><span class="font0">— &nbsp;&nbsp;&nbsp;... keratanın şişkosu diye doğru Doktor Hayrullah'a sesleniyor,&nbsp;mezarından çık gör, ne haldeyiz, hanım evlâdının biri başımıza geçmiş,&nbsp;ne istikbal bırakıyor, ne...</span></p>

  <p><span class="font0">Miralay Ferid, bu sefer de Halim'in dönmesini beklemedi. Aynı yerde uzun süre kalamayacak kadar heyecanlıydı. Canını sıkan bir haber&nbsp;alınca, içinde ateşten bir top dönmeye koyulur, artık onun işitiyle mi&nbsp;nedense, durduğu yerde duramaz, öfkesini ve heyecanını başkalarına&nbsp;da bulaştırmak, onları da ayağa kaldırmak için, döner dolaşırdı.</span></p>

  <p><span class="font0">— &nbsp;&nbsp;&nbsp;... ne isterler İsmet Paşa'dan diye bir başka yerden patladı. Adamı&nbsp;çileden çıkarmak için, yapmadıkları kalmıyor. Ellerinden gelse, Allah&nbsp;bilir, öldürecekler. Niye? Muhalefeti şahsında kutuplaştırıyor, ondan.&nbsp;Yok kindarmış da, düşmüş olmayı hazmedemezmiş de, estek köstek!&nbsp;Yahu ben tanırım Paşa'yı, Gazze Cephesi'nde emrinde harbettim, hiçbir&nbsp;zaman...</span></p>

  <p><span class="font0">Ya da, yumruklarını kaldırıp kaldırıp:</span></p>

  <p><span class="font0">— ... üniversitenin canına oku, hocalara uşak muamelesi et, bunun adına demokrasi de! Küstahlıktır&nbsp;bu, işte o kadar: Üniversitesi muhtar olmayan demokrasi nerde&nbsp;görülmüş?</span></p>

  <p><span class="font0">Dönüp dolaşıp aynı sonuca geldi. Yalnız bu defa 1919 Mayıs'ında Mustafa Kemal Paşa'nın dedikleriyle daha pekiştiriyor:</span></p>

  <p><span class="font0">— &nbsp;&nbsp;&nbsp;Böyle devam edemez! Ya galip geleceğiz, ya mağlup olmayacağız!&nbsp;Oraya ne amaçla geldiğini, gideceği sırada hatırladı. Suat'ı bir kenara&nbsp;çekip, fısıldadığını sanarak, o koca sesiyle gümbür gümbür:</span></p>

  <p><span class="font0">— &nbsp;&nbsp;&nbsp;... bunadım kanaryam, iyice bunadım dedi, Ruhsâr sizi yarın öğleyin&nbsp;yemeğe bekliyor, diyecekleri varmış. Yorgunu yokuşa sürmeye kalkma,&nbsp;lâf dinlemem. Anan olacak mecnun, geçen salı bize çıkagelmiş, tasavvur&nbsp;et artık Ruhsâr'ın şaşkınlığını, on yıldır küstüler!.. Seni çağırması bu&nbsp;ziyaretle ilgili, onun için uzun etme, gel: Haytanı da getir tabii,&nbsp;sabahtan bekliyoruz ha!</span></p>

  <p><span class="font0">Cevabını beklemeden Yüzbaşı Demir'e doğruldu, elini pençeleri arasına aldı:</span></p>

  <p><span class="font0">— &nbsp;&nbsp;&nbsp;... hoşuma gittin delikanlı dedi. İşlerin içyüzüne biraz daha vâkıf&nbsp;olsaydın daha fazla gidecektin ya, zararı yok, yine sevdim seni.</span></p>

  <p><span class="font0">Yüzbaşı Demir bir başkalaşmıştı. Gözlerinin derinliklerinde yaldızlı yeşil çıkıntılarla, ona, büyülenmiş gibi bakıyordu. Sesinde belirli bir&nbsp;heyecanla:</span></p>

  <p><span class="font0">— &nbsp;&nbsp;&nbsp;Doktor Hayrullah'ın dedi, eski bir silâh arkadaşıyla tanışmak, benim&nbsp;için en büyük şeref! Hele onun yiğeni olduğumu düşünürseniz!..</span></p>

  <p><span class="font0">Halim ne gitmeye yanaştı, ne konuyu uzun boylu tartışmaya. Gecenin umulmadık bir deliğinden çıkagelmiş, ayaklı abajurun kızıl kana&nbsp;boğduğu eski koltuğa, çöker gibi oturmuştu. Tersliği iyice üstündeydi.&nbsp;Bir cıgara ölüsü alt dudağından sarkıyor, terden sırsıklam kaşları, kınalı&nbsp;kınalı parlıyordu. Diken üzerinde oturuyor gibiydi, dokunsanız yerinden&nbsp;fırlayacaktı.</span></p>

  <p><span class="font0">Hemen reddetti:</span></p>

  <p><span class="font0">— Yarın mı? Olmaz öyle şey! Savaş palavraları ile kafasını şişirecek enayi arıyorsa, başkasını bulsun! Üstelik önemli bir&nbsp;randevum var, ölüm kalım randevusu, bırakır nereye giderim!</span></p>

  <p><span class="font0">Miralay Ferid'le Halim, birbirlerinden hiç hoşlanmazlardı. Karşıtlıklarının derinliğini ölçemese de, Suat, bu uyuşmazlığa için için&nbsp;üzülüyordu. Dayısı, Halim'e haklı olarak 'hayta' adını takmış; Halim'se,&nbsp;haksız olarak dayısının 'palavracının biri' olduğuna inanmıştı.</span></p>

  <p><span class="font0">Suat, Yüzbaşı Demir'in de çağrılı olduğunu sözlerine ekleyince, Halim yükü hemen onun üzerine yıktı:</span></p>

  <p><span class="font0">— &nbsp;&nbsp;&nbsp;Tamam işte dedi, Emirgân'a seni o götürsün. Ben, Parkotel'e&nbsp;gideceğim.</span></p>

  <p><span class="font0">— &nbsp;&nbsp;&nbsp;Parkotel'e mi? Ne işin var orda?</span></p>

  <p><span class="font0">— &nbsp;&nbsp;&nbsp;Sıktın ama! Birisiyle buluşacağız, dedik ya!</span></p>

  <p><span class="font0">Suat neden 'gidelim' diye direnmedi? Yüzbaşı Demirle Emirgân'a gitmekten hoşlandığından mı? Belki. Oysa, o kadar uzun süredir&nbsp;kocasından başkasıyla çıkmamıştı ki, bu beraberlikten çekinmesi, daha&nbsp;akla yakın görünüyordu. Çıkmaya çıkmaya unutmuş, çıksa da tadını&nbsp;çıkaramaz olmuştu zaten.</span></p>

  <p><span class="font0">Ya şu annesinin yaptığı? On yıllık dargınlığı hiçe sayıp çıkageliyor. Neden acaba? Bu soru içini fena halde karıştırdı. O gece, bir sürü karışık&nbsp;rüya gördü. O Boğaz'a açılan, Türk mavisi pencerenin önünde, annesi.&nbsp;Ama ne kılıkta: Sırtına acayip bir üniforma giymiş, omzunda dalga&nbsp;</span><span style="text-indent: 1em;">dalga pelerin, ayağında gıcır gıcır çizmeler; tumturaklı ve yanlış, kim olduğunu bilmediği genç bir kadına sokulup sokulup, kollarının arasına&nbsp;alıyor, inatla öpüyor.</span></p>

  <p><span class="font0">Bu genç kadın bu buğulu dudakları, pırıltılı saçları, gölgesi yanaklarına düşen uzun kirpikleri, bir yerden tanıyacak gibi ama, çıkaramıyor ki!&nbsp;Kim olabilir? Arkalarında, göz alabildiğine Boğaz, kuştüyü sis ve&nbsp;Osmanlı mavisi, yeşil yalnızlıklara dağılmış ahşap köşkler, iki vapur&nbsp;arasında uyuklayan, tenha ve unutulmuş iskele. Dalgın ve belirsiz&nbsp;mavinin, ucunu oynaklığı üzerinde, siyah bir tanker küstahça&nbsp;vurgulanıyor, kıç güvertesinde hayal meyal dalgacı bir tayfa,&nbsp;parmaklarının arasında uzak limanların teşbihi: Beyrut, İskenderiye,&nbsp;PortSait, Aden, Bombay, Singapur...</span></p>

  <p><span class="font0">Boğaz, Suat'ın Boğaz'ı, kendine göre yaşadığı kadarıyla olduğu gibi, kurduğu kadarıyla da böyle bu. Ne kadarını gerçekten yaşadığını, ne&nbsp;kadarını hayal gücüyle buna eklediğini çıkaramıyor bile. İki savaş&nbsp;arasının, bir yerde çocukluğunun, o kibirli, handiyse vahşi ve bomboş&nbsp;Boğaz'ı mı? Hani bir köyden ötekine uzanan koruluklarda, eskiden&nbsp;kalma tenteneli arabalar sarsıla sarsıla dolaşır, yaprakları yaldızlı kızıla&nbsp;dönmüş bahçelerden, bitmez tükenmez iç çekişleri andıran sonbahar&nbsp;günleri, yarıdan çok fazla düş bir Osmanlı cariyesi, alımlı gölgesiyle bir&nbsp;görünür bir kaybolurdu. Belki bu gördüğü, bir hayalden başka bir şey&nbsp;değildi ama, balıkçı kahveleri sahici balıkçı kahvesi, yalılar sahici yalı, iki&nbsp;kıyının oymalı sahillerini iskeleden iskeleye dolaşıp duran, o eski püskü,&nbsp;o modası geçmiş, o dokunaklı Boğaz vapurları, sahici Boğaz&nbsp;vapurlarıydı. Şimdi bile kulak verse, yaz gecelerinin göz kamaştırıcı&nbsp;zenginliğiyle yüklü gök kubbeden, yırtıcı çığlıklarının, ufuktan ufuğa&nbsp;katlanarak, iç içe yankılandıklarını duyabilirdi.</span></p>

  <p><span class="font0">Şirketi Hayriye vapurları, başlı başına bir evren: Her birinin kendine göre bir huyu, bir öyküsü, adı biraz da efsaneleşmiş bir kaptanı var.&nbsp;Numaraları bile, başlı başına kişilik kazanmış; hele adları, hele&nbsp;debdebeli ve resmi Meşrutiyet zevkini akla getiren adları, kim bilir kaç&nbsp;sahil çocuğunun belleğinde, bayram gezmelerini, okuldan kaçmaları,&nbsp;maç dönüşlerini hatırlatarak yaşamış durmuş! Ya seferleri, bin defa, on&nbsp;bin defa, yüz bin defa, şehrin belirli ve gerçek bir noktasından, sözgelişi&nbsp;Galata Köprüsü'nden yola çıkıp, her biri tarihin bir sahifesine sokulmuş,&nbsp;o dağınık, gerçekten çok masala ve yaşanmamışa ait iskelelere&nbsp;dağılışları: Beylerbeyi'nde, II. Abdülhamid'in ihtiyar akbaba profili,&nbsp;</span><span style="text-indent: 1em;">hüzün döken ıhlamurların gölgeleriyle yerlere çizili. Beykoz'da, Mim Mim Grubu'nun Anadolu'ya kaçırdığı Kuvayı Milliye'ciler sabırsızlanıyor.&nbsp;Rumelihisarı'nda, Fatih Sultan Mehmed'in duvarcı ve dülgerleri, Bizans&nbsp;üzerine açılacak büyük savaşın namlı hisarını ya bugün yükseltecek, ya&nbsp;yarın. Ortaköy'de, yıllardan 1714 ise eğer, yedi tepenin en güzel&nbsp;camilerinden biri meydana getiriliyor.</span></p>

  <p><span class="font0">Her iskelede, dur, al başını tarihine git! Ya da çocukluğuna! Suat, bu ikincisini yapıyor:&nbsp;&nbsp;&nbsp;&nbsp;Gözleri, karşılaşan, yanaşıp kalkan, birbirine&nbsp;</span><span style="text-indent: 1em;">rastladıkça düdük çalan vapurlarda, adlarını bir güzel ezberlemiş, uzaktan düdüklerini duysa hangisinin hangisi olduğunu bilir; şu ters&nbsp;akıntıyı çıkanı görüyor musunuz, İnşirah o, komşuları Şefik Kaptan'ın&nbsp;vapuru; öteki sesini duyduğunuz, Tarzı Nevin, daha çok Beşiktaş'la&nbsp;Üsküdar arasında gider gelir. Üsküdar'ın yaşlı hanımları, her&nbsp;bineceklerinde, batmasın diye dualar ederler, öyle küçük, o kadar&nbsp;gösterişsizdir; ama Kalender öyle mi, yamandır Kalender, Köprü'den bir&nbsp;koptu mu, sağ kıyının bütün iskelelerini bir solukta ardı ardına diziverir:&nbsp;Üsküdar, Kuzguncuk, Beylerbeyi, Çengelköy, Vaniköy!..</span></p>

  <p><span class="font0">Vaniköy mü? Vaniköy, onun bütün çocukluğu: Evleri Direkliyalı, babası, annesi, bebeği ve kedisi. Her sabah penceresini bir açar, Boğaziçi&nbsp;olduğu gibi ayaklarının altında. İnce, güneş pınltılarıyla sırlanmış,&nbsp;büklüm büklüm sabah sisleri, görüntüyü usulca bir düş güzelliğine&nbsp;kaydırıyor. Çamların, çınarların, karaağaçların yemyeşil boğduğu&nbsp;Tanzimat yalılarından, denize, renk renk suluboya lekeleri olarak, zarif,&nbsp;çifte kürekli kayıklar bırakılmış. Kafesli pencerelerin ardında ise, içinde&nbsp;güllerin solduğu, bülbüllerin sevdadan ateş kesilip düştüğü aşk şarkıları&nbsp;söyleyen, görünmez, görünmedikleri için midir nedir, büsbütün alımlı&nbsp;ve çekici, eski zaman kadınları.</span></p>

  <p><span class="font0">Laz gemiciler, takalarının burnunu Karadeniz'e vermiş, anlaşılmaz bir ısrarla gider, anlaşılmaz bir ısrarla sol kıyıyı izler. Arnavutköyü&nbsp;önlerinde adamakıllı sertleşen akıntıdan bir türlü kurtulamazlar. Cılız&nbsp;motorları öksürür durur, yelkenlerini şıpınişi bastıran deli bir sağanak&nbsp;sırsıklam ıslatır, göz kapayıp açıncaya kadar, bir de bakarsın, gökkuşağı&nbsp;yedi renk halatıyla iki kıyıyı birbirine bağlamış! Derler ki, gökkuşağının&nbsp;altından geçen, kızsa oğlan olurmuş, oğlansa kız. Ne dersin Suat, bir&nbsp;denemek ister miydin? Suat, pencereyi öfkeyle çarparak kapatıyor&nbsp;dakikasında kendini Kandilli Kız Lisesi'nde öğrenci hem de yatılı olarak&nbsp;buluyor. Okul, evlerine bir çeyreklik yolda ama, onu nedense yatılı&nbsp;</span><span style="text-indent: 1em;">vermişler. Sabahları, yatakhanenin pencerelerinden, sürgünde bir prenses gibi dalgın bakıyor: Bebek koyu öyle durgun, öyle dinlendirici&nbsp;görünüyor ki...</span></p>

  <p><span class="font0">Onları Emirgân'a götüren otobüste, Suat, sımsıkı kapalı susuyordu. Yüzbaşı Demir'i, kınından sıyrılmış bir kılıç gibi pırıl pırıl, böyle yanına&nbsp;katıp, Emirgân'a otobüsle gitmek aklına bile gelmemişti. Çocukluğunda&nbsp;yaptığı gibi, Köprü'den dokuz vapuruna binip gidecekti. Doğma&nbsp;büyüme Vaniköyİü bir Boğaz çocuğunun, o ufacık vapurlar iki kıyı&nbsp;arasında bitmez tükenmez örümcek ağlarını uslu uslu dokuduğu sürece,&nbsp;başka türlü düşünmesinin yolu mu vardı? Yüzbaşı Demir, ne bilsin?</span></p>

  <p><span class="font0">— &nbsp;&nbsp;&nbsp;Taksim'den otobüse binelim dedi.</span></p>

  <p><span class="font0">O da, şaşkınlığından da mı, yoksa sıkılganlığına geldiği için mi nedir, reddetmedi. Bindiler. Şimdi, çevresinde yanlış yanlış sırıtan pazar sabahı&nbsp;yolcuları, bir kenara sıkışmış, alnı camlara dayalı, Boğaz'ı özellikle Tarzı&nbsp;Nevin'i seyrediyor. Hoyrat ve kaba akıntıya, inatla karşı koyusunu!&nbsp;Hüzün verici bir şey: Altı üstü oynak, mürekkep siyahı, çürük moru,&nbsp;şimşek tırt.lı bir karanlık içinde, ufacık, devrildi devrilecek, bir beyaz&nbsp;nokta! Ufacık ama, direnen. Hiç değilse, o götüıücü ve bitirici dip&nbsp;dalgası gelip onu, bir saman çöpü gibi kim bilir hangi uzak kayalığa&nbsp;vurasıya kadar, ilerlemese bile olduğu yerde durmasını bilen. Suat, Tarzı&nbsp;Nevin'le arasında bir benzerlik buluyor. (Dayanıyorsun ya, dayan&nbsp;bakalım kızım, nasıl olsa o büyük dalga gelip seni de kayalara vurmakta&nbsp;gecikmeyecek!) Bu buluş, acısını koyulaştırıyor, büsbütün içine&nbsp;kapanıyor, her yanını sürgülüyor: Suat, kendinde yok!</span></p>

  <p><span class="font0">Yüzbaşı Demir, omzunda yıldızları, kasketinin altında daha sert görünen asker suratıyla yanı başında var olmakta devam ediyor. Ağzı o&nbsp;eski, hafif küskün üniversiteli ağzı değil, basbayağı keskin çizgili bir&nbsp;erkek ağzı. Daha yaşlı mı görünüyor, ne? İçini kemiren bir derdi,&nbsp;gönlüne sığmayan bir kahrı olmalı, onu gizli gizli yiyip bitiren! Yoksa,&nbsp;ellerini gerdi mi parmaklarının ufak ufak titremesini, sol gözünün&nbsp;ucunu ara sıra yoklayan tiki nasıl açıklarsın? Yüzbaşı Demir bir şeye&nbsp;üzülüyo: ama, neye?</span></p>

  <p><span class="font0">Yol boyunca vakit geçirebilmek için, bir iki konuşma kapısını yoklamadan edemedi:</span></p>

  <p><span class="font0">— &nbsp;&nbsp;&nbsp;... Arnavutköy'den sonra denizin varlığı öylesine yakından ve&nbsp;derinden hissediliyor ki, küçülüyor insan, azaldıkça azalıyor. İyi mi, kötü&nbsp;mü bilmem.</span></p>

  <p><span class="font0">Suat, bütün yüzüyle ona döndü, boş boş baktı, hiçbir şey söylemedi. Yüzbaşı Demir, yine de şansını denemekten vazgeçmedi:</span></p>

  <p><span class="font0">— &nbsp;&nbsp;&nbsp;Albay'ın evi uzak mıdır?</span></p>

  <p><span class="font0">— &nbsp;&nbsp;&nbsp;Hayır, iskeleye iki adım.</span></p>

  <p><span class="font0">Kısa, dimdik bir yokuşun tepesine tünemiş, bakımlı genişçe bir bahçe. Kışın poyraz çıplak dalları ıslık ıslık kırbaçlamaya durdu mu, yürek&nbsp;üşütücü ve hazir; ama yazın, birden yükselip dört yanı sarıveren&nbsp;sarmaşıkların, geniş kalın ve buğulu yapraklarının dinlendirici&nbsp;gölgesinde, yumuşak ve serin!</span></p>

  <p><span class="font0">Bahçenin ortasında, iki katlı ahşap bir ev, pencereleri hâlâ kafesli; balkonu, bir kartal yuvası gibi yukardan Boğaz'a hükmediyor. Tavanları&nbsp;yüksek ve işlemeli geniş geniş odalar, pencerelerde ağır kadife perdele,&nbsp;duvarlarda bir hüsnü hat ve hatıra resimleri kalabalığı: Kaiser bıyıklı&nbsp;Osmanlı zabitleri, peçeli ve solgun kadınlar; sünnet kılığında, yarı&nbsp;korkmuş yarı gülmüş, eski zaman çocukları. Eski, çoğu solmuş, birçoğu&nbsp;sararmaya yüz tutmuş bu resimlerden hangisine bakılsa, yakın&nbsp;geçmişten bir anıdır kımıldanıyor; öfkeleri, sevinçleri, özlemleriyle,&nbsp;yaşanmışlığını belli ediyor.</span></p>

  <p><span class="font0">Geceleri, ortalarda kimse yokken, ev, resimlerdeki insanların: Şu Mustafa Kemal'in sözgelişi, henüz genç ama Anafartalar savunması&nbsp;yüzünden, yine de namlı. Şu Manastırlı Salih Paşa'nın, divit gibi kaskatı&nbsp;ve dik, görmez gözleri iki revolver namlusu, yıkılan imparitorluğun&nbsp;kötü talihine dikilmiş. Sonra şu, yumuşak bakışlı, yumuşak başlı&nbsp;Mülâzim'in. Adını da, kimlerden, olduğunu da artık kimsenin&nbsp;hatırlamadığı, İhtiyat Zabiti'nin. Ruhsâr'ın ilk kocası, hani. Hepsi, bazen&nbsp;donmuş bir neşeyle yalancıktan neşeli, bazen kaygılı ve düşünceli, uzun,&nbsp;upuzun bir rüyayı sürdürüyorlar. Bir yandan da, Mütareke yıllarından&nbsp;kulaklarında mı, dudaklarında mı, her nerelerindeyse kalmış, o eski ve&nbsp;unutulmaz şarkının hüznü, içlerini ağrıtıyor:</span></p>

  <p><span class="font0">Soldan da sararsan da yine, bir gönce dehensin...</span></p>

  <p><span class="font0">İkinci kattaki salonda, bir piyano siyahı, öbürü sonbahar kızılı iki Ankara kedisi, yastıklarına kıvrılmış ron ron uyuyorlar. Beyaz çini&nbsp;sobanın, kocaman ve tatlı, yuva sıcaklığı. Üstüne yüzyıl önce mi, iki&nbsp;yüzyıl önce mi ne konmuş, fısıltısı hiç bitmeyen geleneksel çaydanlık.&nbsp;Ruhsâr'ın varla yok arası ayak seslerini nasıl d'iyarlar, anlaşılmaz;&nbsp;duydular mı da, kediler, nasıl başlarını kaldırırlar, eteklerine mırıl mırıl&nbsp;sürünürler. Ruhsâr hep eski Ruhsâr mı? Öyle ince, nazik, dokunsan&nbsp;</span><span style="text-indent: 1em;">kırılacak. Altın çerçeveli gözlüklerinin ardında, gözlerinin mavisi arılığım ve maviliğini korumuş. Sesi, yine son derece genç, genç ve tatlı:</span></p>

  <p><span class="font0">— &nbsp;&nbsp;&nbsp;... ben yoğum diye canınız mı sıkıldı, haaa, benim cevahir&nbsp;parçalarım, geldim işte, geldim. N'aptınız bakıym uyudunuz mu?&nbsp;Bereket uykuları olur inşallah! Uslu durursanız, neler vereceğim ben&nbsp;size, bir bilseniz...</span></p>

  <p><span class="font0">Kocası evde olmadı mı, o balkonda, hünerli parmaklarının arasında tuttuğu ışıltılı şişlerle, inceliği ve ustalığı akıllara ziyan, örgüler örüyor;&nbsp;geldi mi, 'Manastırlı' Salih Paşa'nın saltanatlı semaverini sobanın önüne&nbsp;kuruyorlar, pirinç yansımaları duvarlarda oynaşır, su fısıltılarla&nbsp;kaynarken, bir çay, bir çay daha, bir çay daha! Fısır fısır konuşarak,&nbsp;kedilere ikramlar! Beş vakit dua ve namaz, ramazanda oruç. O da,&nbsp;öbürlerinden farksız, yaşlı bir Türk kadını, başına gelenleri çeker,&nbsp;yakınmadan katlanmayı bilir, ölümünü nasıl hiç aklından çıkarmazsa,&nbsp;kocasını öyle hiç aklından çıkarmaz, birini nasıl dehşet ve tevekkülle&nbsp;beklerse, ötekini de öyle bekler. Bir de sessiz sessiz çevresine dağıttığı&nbsp;şu vanilya kokusunun sırrını çözebilseler! Neresinde saklar, nasıl hiç&nbsp;yitirmez?</span></p>

  <p><span class="font0">Onlar gelecekti ya, Miralay Ferid sabırsızlığından kabına sığamaz olmuştu. İkide bir, tavandan tavana yankılanan barutlu öksürüklerle&nbsp;camları sarsa sarsa, bir pencereden ötekine, sokağı gözlemeye&nbsp;gidiyordu. Kim bilir bu kaçıncısı? Sabahtan beri, sırtına zaten bol&nbsp;gecelik entarisini dalgalandıra dalgalandıra, ha geldiler ha geliyorlar&nbsp;diye, dur otur bilmedi. Kocaman bir çocuk. Nihayet onlar gelip, Yüzbaşı&nbsp;Demir daha kapıda saygıyla elini öpünce, az kalsın ağlayacaktı. Onu sıkı&nbsp;sıkı kucakladı, omzuna vurarak:</span></p>

  <p><span class="font0">— &nbsp;&nbsp;&nbsp;Şahinim dedi, arslan oğlum!</span></p>

  <p><span class="font0">Heyecandan tıkanacak gibiydi:</span></p>

  <p><span class="font0">— ... artık diye sözünü sürdürdü, ölsem gam yemem! Bunca yıl sonra, rahmetli Hayrullah'ın yeğenine rastlamak&nbsp;ne demek! Adamı sevinç boğar yahu! Hele kocamışsa! Bütün gece&nbsp;gözümü kırpmadım. Az dalar gibi oluyorum, o dakika rahmetli gelip&nbsp;karşıma dikiliyor, canlı mı canlı, tombul suratı, üç günlük kır sakalıyla!&nbsp;Tövbe Yarabbi ya Resulallah! Okuyup üflüyorum, kalkıp iki yudum su&nbsp;içiyorum, kâr etmiyor ki! Yastığa başımı kor komaz, hop karşıma&nbsp;dikiliyor, hem son görüşmernizdeki haliyle: Büyük Taarruz'dan bir gün&nbsp;evvel miydi neydi, Söğütlü'yle Beşikdere arasında, biz cepheye&nbsp;çıkıyorduk, o ise...</span></p>

  <p><span class="font0">Apaçık övünerek, Yüzbaşı Demir'i karısına itti:</span></p>

  <p><span class="font0">— &nbsp;&nbsp;&nbsp;... bak hele şuna Ruhsâr dedi, işte bu Doktor Hayrullah'ın bize&nbsp;bergüzârı. Nasıl, hiç bu kadar yakışıklı zabit gördün mü sen? Sahici bir&nbsp;şahin canım!</span></p>

  <p><span class="font0">Ruhsâr öpsün diye elini uzattı:</span></p>

  <p><span class="font0">— &nbsp;&nbsp;&nbsp;Hoş geldin oğlum.</span></p>

  <p><span class="font0">İnanılmayacak kadar genç sesi, kristal bir avize şıkırtısı gibi, havada asılı kaldı. Hiç değilse Suat bunu, böyle düşündü; düşünmesiyle utanması,&nbsp;kendisini suçlu, pis ve gereksiz hissetmesi bir oldu. İçinden yeniden&nbsp;uzun boyunlu o narin beyaz kuşun, kimseye açıklayamayacağı&nbsp;günahkâr varlığını sezinlemişti. İçten bir çabayla, mantosunu çıkardı,&nbsp;birden hafifledi, fikrini bulandıran kuşkudan da kurtuldu. Yengesiyle&nbsp;öpüştüler. Daha doğrjjsu, onu görür görmez tatlı sert azarlamaya&nbsp;başlamış olan Ruhsâr, solgun dudaklarını, yanaklarına belli belirsiz&nbsp;dokundurdu:</span></p>

  <p><span class="font0">— &nbsp;&nbsp;&nbsp;... küsüm sana, vallahi küsüm, billahi küsüm! Hiç görecek gözüm&nbsp;yok ama, elde mi, görmeden duramıyorum. Hiç insan bir gün olup da,&nbsp;'benim Emirgân'larda bir ihtiyar yengeciğim olacaktı' deyip, aramaz&nbsp;mı? Yavrum Suat'cığım, yoksa büsbütün defterden şildin mi bizi? Dayını&nbsp;zorlamasam...</span></p>

  <p><span class="font0">Birlikte merdivenleri çıkarken, fısıltıyla:</span></p>

  <p><span class="font0">— &nbsp;&nbsp;&nbsp;... anlatacak nelerim var bilsen diye ekledi, ama bunların yanında&nbsp;olmaz. Birazdan ben yemeği bahane edip mutfağa ineceğim, arkamdan&nbsp;gel, yardım edeyim filân dersin.</span></p>

  <p><span class="font0">— &nbsp;&nbsp;&nbsp;... ah Suat'cığım, onu bir görseydin dedi, ah benim talihsiz kızım,&nbsp;yavrum, bir görseydin ne haldeydi? Dil tariften âciz kalır, böyle garip&nbsp;bir mahlûku.</span></p>

  <p><span class="font0">İki erkek, sobanın başına oturur oturmaz, içinde Büyük Taarruz, 'Müsellâh' Mim Mim Grubu, Mustafa Kemal Paşa, Doktor Hayrullah&nbsp;lâflarının patır patır patladığı, heyecanlı ve tutkusal bir konuşmaya&nbsp;daldılar. Miralay Ferid kıvamını iyice bulmuştu, sık sık, eski fakat sağlam&nbsp;bir top gibi gürlüyor, bozguna uğramış Yunanlıları adamakıllı&nbsp;dağıtıyordu. Bir yaralı, yarasından boşalan kanı ninni gibi dinlemeye&nbsp;dalmıştı, usulca inliyordu. Düşmanın ateşe verdiği şehirler, ay&nbsp;sessizliğinin alacakaranlığında, dalga dalga kızıllıklarını dağların&nbsp;omuzlarına dolamış, yanıyorlardı. Her köşe başından, her çalılığın, her&nbsp;</span><span style="text-indent: 1em;">kayalığın ardından, ansızın süngüler uç veriyor, inat ve öfkeyle hepsi batıyı, taarruzun son ve kesin hedefini gösteriyordu: İzmir'i.</span></p>

  <p><span class="font0">Türk süvarisi, Afyon güneyinde geniş bir çevirme hareketine hazırlanırken, Suat kalktı, mutfağa, Ruhsâr'ın yanına indi. Dumanı&nbsp;üstünde bir sürü tencereyle uğraşıp duran Mürüvvet Bacı, gelişini önce&nbsp;fark etmedi. Hayli tombul, güler yüzlü bir kadındı; tıknazlığı, mora&nbsp;çalan koyu zenci esmerliğiyle; anlaşılmadık bir şekilde canlanıp, aşçılıkta&nbsp;karar kılmış bir patlıcanı andırırdı. Ruhsâr'la birlikte Salih Paşa&nbsp;konağından geldiği için, aileden sayılırdı biraz! Suat'ı fark eder etmez&nbsp;kopardığı yarı şaka kıyamet, buna kendisinin de inandığını belli&nbsp;ediyordu.</span></p>

  <p><span class="font0">İlkin, tatlı zenci şivesiyle yarım yarım 'hoşgeldin' dedi, hemen arkasından başını sağa sola sallayıp, akı bol gözlerini devire devire,&nbsp;yakınmaya başladı:</span></p>

  <p><span class="font0">— &nbsp;&nbsp;&nbsp;... ah kuşük hanımjığım, ah Suat'jığım, şok şükür dünya gözüyle bir&nbsp;kere daha görebildim seni! Nerelerdesin ayol, gözümüz yollarda kaldı.&nbsp;Dünya böyledir böyle, yavrunu yuvadan uşurdun mu, öl geber daha iyi!&nbsp;Sen de hanımısı oldun, attın bizi nisyan kuyusuna! Hiç, Mürüvvet&nbsp;Bacı'mız öldü mü kaldı mı? diyor musun, bak! Yoğurtlu ıspanak&nbsp;böreğimizi tatmaya geliyor musun? Şojukken, öyle atıştırırdın ki, her&nbsp;seferinde miğden bozulurdu, hatta bir keresinde...</span></p>

  <p><span class="font0">Ruhsâr gülümseyerek araya girdi:</span></p>

  <p><span class="font0">— &nbsp;&nbsp;&nbsp;... peki Bacı, yeter! Suat söz verdi bana, sık sık gelecek. Sen hele şu&nbsp;kadayıfın şurubuna bir göz atıver...</span></p>

  <p><span class="font0">Mutfağın en kuytu köşesine çekilip, pısır pısır konuştular. Konuştukları şey, gerçek olduğu halde, o kadar alışılmışın dışındaydı ki, onları belirli&nbsp;bir şekilde rahatsız ediyordu. Şaşkınlığını hâlâ üzerinden atamamış olan&nbsp;Ruhsâr, durup durup:</span></p>

  <p><span class="font0">— &nbsp;&nbsp;&nbsp;... ah bir görseydin Suat'cığım diyordu, ah onu&nbsp;bir görseydin yavrum!..</span></p>

  <p><span class="font0">Ya da, alt dudağını hafifçe ısırarak:</span></p>

  <p><span class="font0">— &nbsp;&nbsp;&nbsp;İnanılır şey değil! diyordu. .</span></p>

  <p><span class="font0">Anlatmaya başından başladı:</span></p>

  <p><span class="font0">— ... o gün dayın evde yok, ben balkonda onu bekliyorum, elimde şişler, aklım sıra yine bir örnek çıkaracağım:&nbsp;Alaman örgüsü mü ne diyorlar, zorcana bir iş. Öyle dalmışım, kendimi&nbsp;vermişim ki, ne evin önünde otomobilin durduğunu duydum, ne&nbsp;kapının çalındığını! Kapıyı Bacı açmış, ben ilk bakışta, merdivenlerden&nbsp;</span><span style="text-indent: 1em;">boylu poslu bir beyin çıktığını gördüm, ödüm patladı: Adam gayet rahat, bildik bildik gülümsüyor ama, halinde sezdiğim gariplik beni&nbsp;ürkütüyor: Üstelik tanımıyorum.</span></p>

  <p><span class="font0">Ruhsâr sustu, gözlerini yumdu; sesinin pırıltısı, gözlerinin arı maviliği olmayınca çok daha yaşlı görünüyordu. Suat'ın ellerini, avuçlarının&nbsp;arasına aldı:</span></p>

  <p><span class="font0">— &nbsp;&nbsp;&nbsp;... ah yavrucuğum, ah! dedi.</span></p>

  <p><span class="font0">Suat nefesini tutmuş, onu can kulağıyla dinliyor; içisıra gelişip oluşan, garip, hatta irkiltici sorulan, ardı ardına sıralamamak için, kendini güç&nbsp;tutuyordu. Annesinden tiksindiği ne kadar gerçekse, bütün yaşantısını,&nbsp;en ufak ayrıntılarına kadar öğrenip bilmek istediği, o kadar gerçekti.</span></p>

  <p><span class="font0">Bir yerini düşürüp:</span></p>

  <p><span class="font0">— Kim bilir dedi, ne çirkin ve gülünç olmuştur, değil mi yenge?</span></p>

  <p><span class="font0">— &nbsp;&nbsp;&nbsp;Yo, hayır: Ne çirkin, ne gülünç! Daha çok, ürkütüyor insanı, neden&nbsp;dersen, erkek esvapları giymiş bir kadın hâli yok, düpedüz erkek hâli&nbsp;var: Kendinden emin, kibirli, mütehakkim! Böylesine rastlayınca,&nbsp;korkmamak elde mi? Ah kızım ah, tedbir mebdil değil o, basbayağı bir&nbsp;erkek!</span></p>

  <p><span class="font0">Kısacık susup, daha sakin bir sesle ekliyor:</span></p>

  <p><span class="font0">— &nbsp;&nbsp;&nbsp;... sokakta kim rastlasa, erkek diye kalıbını basar.</span></p>

  <p><span class="font0">Hayrun, adımını bir yere attı mı, havasını bozuyor. Oksijenini azaltıyor galiba, surda burda hafif kükürt kokusu, biraz da karbondioksit. O,&nbsp;farkında bile değil, koltuğuna rahatça salıveriyor kendini, tastamam&nbsp;gömülüyor. Ağır ve hantal hareketleri, sanki anlaşılmaz bir akım&nbsp;doğuruyorlar, ağır ağır molekülleri zehirleyen, atomları ufalayıp&nbsp;dağıtan bir akım. Bakışı bulanık, yoğunluğu yok bir kere, durduğu&nbsp;yerde durmuyor; eşyaları, yüzleri aralıksız yokluyor ama, yüzeyden&nbsp;derinine inmeksizin. Ya gülümsemesi? Soluk dudaklarından kayıp kayıp&nbsp;düşüyor, ya naylon gömleğinin, ya parlak kravatının üzerine,&nbsp;kertenkele ölüsü gibi kuruyuveriyor. Ayrıca gülümsemesine gözleri hiç&nbsp;katılmadığından, köse solgunluğundaki yüzü, garip bir şekilde&nbsp;anlamsız. Sözleri, boşlukta kalıyor hep, oysa söyledikleri dokunaklı&nbsp;şeyler:</span></p>

  <p><span class="font0">"— ... nihayet Suat benim kızım, onu görmek istemem, bunda ısrar etmem, en tabii hakkım. Reca ederim anla beni Ruhsâr, anlayacağından&nbsp;eminim, kalp sahibi kadınsındır, biliyorum. Bütün kışı endişeler içinde&nbsp;geçirdim. Hissi kablelvuku de, ne dersen de, Suat'ın başında bir felaket&nbsp;</span><span style="text-indent: 1em;">dolaşıyor, kaçıncı rüyasını görüşüm: Kızımı yağlı yılanlar sarmış, el ve ayak bileklerine dolanmış, beline düğümlenmişler, sözde&nbsp;boğacaklarmış! Rüyada yılan, düşmanlık! Birileri Suat'ın kuyusunu&nbsp;kazıyor, ona fenalık edecekler! Beni çağırıyor, bana muhtaç, çok&nbsp;mağrurdur bilirsin, düşündüm ki, büyük olmama rağmen ilk adımı ben&nbsp;atarsam..."</span></p>

  <p><span class="font0">Kendi sesiyle konuşmuyor, zamanla başka bir ses yapmış, biraz genizden, biraz göğüsten gelen kalınca bir ses, erkek sesine yakın, kof,&nbsp;üstelik uğursuz. Uzun, ucu yaldızlı cıgaralar içiyor konuşurken, burun&nbsp;deliklerinden mavi damar düğümlerini andırır, duman yumaklan&nbsp;salıveriyor:</span></p>

  <p><span class="font0">"— ... kocana lâf anlatmak, imkânsız! Son gelişinde bir tecrübe edeyim dedim, dediğime diyeceğime pişman oldum: Başladı atıp tutmaya,&nbsp;hayvan gibi bağırarak, beni suçlamaya! Malını tanımaz mısın, ayının&nbsp;biridir, lâftan anlamaz... "</span></p>

  <p><span class="font0">Erkek görüşüne hiç yakışmayan, aşırı bir duygusallıkla, Ruhsâr'ı etkilemeye çalışıyor:</span></p>

  <p><span class="font0">"— ... yanlış bir evlenme yaptı bu kız, gizlimiz saklımız var mı? Kocası âcizin biri! Bir yanda, ilerlemiş yaşıma rağmen, ben dünyanın tadını&nbsp;çıkarayım, ele güne çok şükür muhtaç olmadan, sefamı süreyim; bir&nbsp;yanda o, hem genç hem güzel, hem her türlü ihtimam ve konfora layık&nbsp;olduğu halde, yoksulluk ve çile çeksin! Şimdi Allah aşkına söyle Ruhsâr,&nbsp;revayı hak mı bu? Bir dakika için, benim yerime koy kendini, Suat kızın&nbsp;olsa, İstanbul'da oturduğunu bilsen, senelerce görmesen, dayanabilir&nbsp;miydin? Hele rüyaların rahat vermezse..."</span></p>

  <p><span class="font0">Öfkeli öfkeli sözünü bağlamıştı:</span></p>

  <p><span class="font0">"— ... senden istediğim yegâne şey, adresi! Hepsi o kadar, haizi ehemmiyet de değil. Adresini ver, ötesine karışma: Ben, evvelallah&nbsp;başımın çaresine bakarım."</span></p>

  <p><span class="font0">Ruhsâr, ne yapsın, her şeyi açık açık söylememek için, gözlerini ellerinin arasına saklamış. Aydınlık sesi duyulur duyulmaz, ruhla madde&nbsp;arasındaki ilişki normale döndüğünden, soludukları hava bir anda&nbsp;tertemiz.</span></p>

  <p><span class="font0">"— ... vallahi ne desem bilmem ki! Haklı olmasına haklısın, yalnız ne yardımım dokunabilir, onu kestiremiyorum. Adresi veremem, sebebi&nbsp;gayet basit, çünkü bilmiyorum, gerçi Miralay birkaç kere Ceyoğlu'nda&nbsp;oturduklarım söyledi ama, neresinde? Bize uğradıkları yok: Altı ay var&nbsp;</span><span style="text-indent: 1em;">ki, ne Suat'ı gördüm, ne Halim'i. Genç değiller mi, hayatları ona göre, bizlere sokulmuyorlar pek..."</span></p>

  <p><span class="font0">Ruhsâr hem anlatıyor, hem Suat'ın üzüntüsüne üzüntü katmanın acısını, ta içinde duyuyordu. Üstünden o korkmuş hali gitmemişti. Biraz&nbsp;yorulmuştu galiba. Gözbebeklerinde, ne daha açık ne daha koyu,&nbsp;şefkatle pır pır eden titrek bir mavi belirmişti. Sözünü, içini çekerek:</span></p>

  <p><span class="font0">— &nbsp;&nbsp;&nbsp;İşte böyle Suat'cığım diye bitirdi, sana her şeyi anlattım: Annen, seni&nbsp;görmek istiyor, sana yardım etmek, hayatta destek olmak! Bana&nbsp;sorarsan bunda bir garabet yok, ama o, kendisi, görünüşü... apayrı bir&nbsp;bahis, korkulu ve vahim bir bahis üstelik.</span></p>

  <p><span class="font0">Sözünü başladığı gibi bitirdi:</span></p>

  <p><span class="font0">— &nbsp;&nbsp;&nbsp;... ah bir görseydin Suat'cığım, bir görseydin!</span></p>

  <p><span class="font0">Suat görüyordu. Hem nasıl, yanı başındaymış gibi, aklını başından alan bir açıklıkla. Hep görmüştü zaten. Bir cinayet arzusu gibi içinde, ikinci&nbsp;bir gölge gibi ardında taşı</span><span style="text-indent: 1em;">mıştı. Bin kere bozmuş, çizgi çizgi, bin kere yeniden yaratmıştı: Hareketlerinin en sapasından, yüzünün en saklı mimiğine kadar, her&nbsp;şeyini öylesine kestiriyor, öylesine biliyordu ki, aynaya bakınca, yüzünü&nbsp;onunkisiyle karıştırıyordu bazen; bazen de, iki eli pantolon ceplerinde,&nbsp;ıslık çala çala, Direkliyalı'nın merdivenlerinden o mu yoksa kendisi mi&nbsp;iniyor, o akvaryum yeşili bir kedi gibi tırnakları sivri sivri dışarda,&nbsp;divanın üstünde gerinen kadına ikisinden hangi tutkun, bilemiyordu.&nbsp;Kimdi o kadın, kimin nesiydi? Bıçak gibi kesti attı:</span></p>

  <p><span class="font0">— &nbsp;&nbsp;&nbsp;Hayır yenge, yüzünü şeytan görsün!</span></p>

  <p><span class="font0">Bu arada, yukardaki salonda iki erkek, Büyük Taarruz'dan muzaffer çıkmışlardı. Uzak bir eylül sabahında, Mustafa Kemal'in inanılmaz&nbsp;atlıları, İzmir kaldırımlarından fırtına gibi geçtiler. Şehir ateşe verilmiş,&nbsp;yanıyordu. Süvarilerin, sakallan kanlı ve çamurlu suratlarına, ağır ve&nbsp;tatlı, yanmış kuru üzüm kokusu yapışmıştı. Ateşin, hoyrat çatırtısını ve&nbsp;doymaz iştahını boğan, yoğun, tıkayıcı bir duman.</span></p>

  <p><span class="font0">Miralay Ferid geçmiş günlerin heyecanına nasıl dalmış ki, gözü duvardaki saate ilişince, can havliyle yerinden fırladı. Göstergesi gece&nbsp;gündüz İstanbul üzerinde duran, hayli eski ama sağlam radyoyu açtı.&nbsp;Haberleri, çıt çıkarmadan dinlediler. Yeni bir şey yoktu. Bir gazeteci&nbsp;daha, hüküm giymiş. Sendikalar Başbakan'a bağlılık telgrafları&nbsp;çekmişler. Yurdun çeşitli yerlerinde, muhalefet partilerinden istifalar&nbsp;devam etmekteymiş. Hep aynı oyun: Siyasal baskı, özellikle iş&nbsp;</span><span style="text-indent: 1em;">çevrelerinde öyle ağırlaşıyor, o derece tehlikeli bir hâl alıyor ki, muhalif işadamları batmayıp işyerini yürütebilmenin çaresini istifa etmekte&nbsp;görüyorlar. Yoksa, ya vergi biniyor sırtlarına, ya da döviz 'tahsisleri'&nbsp;kesiliyor.</span></p>

  <p><span class="font0">Miralay Ferid, radyoyu öfkeyle kapattı. Ne olduğu anlaşılmayan bir şeyler homurdanarak, salonda şöyle bir gitti geldi. Yüzbaşı Demir'e:</span></p>

  <p><span class="font0">— &nbsp;&nbsp;&nbsp;Gör halimizi, şahinim! dedi. Elin hanım evlâdı, takmış burnumuza&nbsp;halkayı, istediği yere çekip götürüyor. Yedi düvelin işgalini târümâr,&nbsp;hanedanı Âli Osmanı hâk ile yeksan eden bu memlekette, gık diyen de&nbsp;çıkmıyor. Sanki millet dilini yutmuş. Hani nerde bunun münevveri,&nbsp;nerde amelesi, nerde askeri? Hani nerde bu memleketin gençliği? O&nbsp;dakikaya kadar Yüzbaşı Demir, Miralay'ı, 'eski bir askerde' hâlâ bunca&nbsp;ateş ve coşkunluk nasıl olabiliyor diye, biraz merak, epeyce saygıyla&nbsp;dinlemişti. Bu defa konuştu. Her zaman dolu dolu olan sesi, nedense&nbsp;keskinleşmişti. Ciddi bir hesaplaşmayı sonuca bağlarmış gibi, sert sert&nbsp;konuşuyordu:</span></p>

  <p><span class="font0">— &nbsp;&nbsp;&nbsp;...&nbsp;&nbsp;&nbsp;&nbsp;işçilerimiz&nbsp;&nbsp;&nbsp;&nbsp;mi?&nbsp;&nbsp;&nbsp;&nbsp;İşçilerimiz, o sizin 'hanım evlâdı' öl dese, yoluna&nbsp;</span><span style="text-indent: 1em;">ölecek Albay'ım. Uyandırmaya kalkışanlar, hapiste. Aydınlar çürük çıktı, ya kimin arabasına binerlerse onun türküsünü çağırıyorlar, ya&nbsp;başarısızlıklarının kahrını, kafayı çekip meyhanelerde atıp tutmakla&nbsp;gideriyorlar. Gençliğe, sinemayla futbol yetiyor. Orduya gelince,&nbsp;olanları kışlasından ibretle seyrediyor, ibretle ve utanarak.</span></p>

  <p><span class="font0">Sözünün sonunda hiç beklenmedik bir lâf etti:</span></p>

  <p><span class="font0">— &nbsp;&nbsp;&nbsp;... bu, sizin eseriniz Alpay'ım!</span></p>

  <p><span class="font0">Miralay Ferid, görünmez bir duvara çarpmış gibi durakladı. Dehşetli şaşırmıştı:</span></p>

  <p><span class="font0">— &nbsp;&nbsp;&nbsp;Ne? dedi. Allah Allah, o da ne demek?</span></p>

  <p><span class="font0">— &nbsp;&nbsp;&nbsp;... asker olarak, yaman bir devrim yapmıştınız Albay'ım, haklı, tarih&nbsp;bakımından gerekli, ama parti olarak ihanet ettiniz bu devrime,&nbsp;ülkülerinizin bütününü gerçekleştirecek yerde, Mustafa Kemal'in&nbsp;ölümünden sonra, işi tatlısu faşistliğine döktünüz: Gençlerde devrimci&nbsp;ruhu öldüren kim? Aydınları, sanatçıları kısıtlayan? Basının&nbsp;evcilleştirilmesi ne zaman başladı? Menderes'ten çok önce, daha İnönü,&nbsp;sizin parti işin başındayken. Menderes ve takımı, on yıldır&nbsp;iktidardaysalar, neye borçlular bunu? Diktaya, siyasal baskıya karşı,&nbsp;kendilerini özgürlük ve demokrasi şampiyonları olarak yutturmalarına&nbsp;değil mi?</span></p>

  <p><span class="font0">Böyle bir çıkışı, Miralay Ferid, demek hiç beklemiyormuş. Olduğu yerde, dondu kaldı: Dimdik, kalabalık kaşları alnına yükselmiş, elinin biri&nbsp;boşta, gözleri dalgın. Bu duruşuyla balmumundan bir heykele&nbsp;benziyordu; ayağında aba terlikleri, misafir için giydirilmiş kuşatılmış,&nbsp;bir emekli heykeline. Sonra oturdu, birden hareketlerine bir iğretilik&nbsp;gelmişti, artık kendine güveni kalmamış, sesi bile önceki tokluğunu&nbsp;yitirmişti:</span></p>

  <p><span class="font0">— &nbsp;&nbsp;&nbsp;Amma yaptın ha dedi, bu partinin bu memlekete yaptığı bunca&nbsp;hizmet...</span></p>

  <p><span class="font0">— &nbsp;&nbsp;&nbsp;Ne hizmeti? Hizmeti yapan parti değil, Mustafa Kemal: Bizi sımsıkı&nbsp;kıstırmış İslâm skolastiğinin mengenesini açan o, açtığı anda her türlü&nbsp;teknik ve bilimsel gelişmeye zemini hazırlayan! Çağdaşlaşmayı da o&nbsp;gerçekleştiriyor ama, köklü toplumsal dönüşümlerle pekiştirmeyi&nbsp;düşündüğü besbelli: Toprak reformu, endüstri devrimi gibi. Genç&nbsp;kuşakları istediğin kadar çağdaş ve devrimci yetiştir, devrimi toplumsal&nbsp;derinliklere indiremedin mi, meydan söylevlerinden ve geçit&nbsp;törenlerinden ibaret kalır, hiçbir işe yaramaz. Mustafa Kemal, bunu&nbsp;bilmiyorduysa bile, kestirebilecek kadar akıllıydı. Ne var ki, 'imtiyazsız&nbsp;sınıfsız kaynaşmış toplumu' gerçekleştiremeden öldü, bizleri yarım&nbsp;kalmış bir devrim, eli kulağında bir dünya savaşı, bir sürü de ikinci sınıf&nbsp;politikacıyla baş başa bıraktı. Devrimin toplumsal karakterini, gerçek&nbsp;anlamını bir yana iterek, ilericiliği lâfta bırakıp, yarı faşist yarı feodal bir&nbsp;rejim kuranlar, bunlardır. Sizin partinizin adamları. Oysa 1920'lerde&nbsp;hareketin çıkış noktaları bambaşkaydı Albay'ım: Emperyalizme ve&nbsp;kapitalizme karşı, halkçı ve devrimci bir cephe kurulmuştu, bir&nbsp;Müdafaai Hukuk cephesi...</span></p>

  <p><span class="font0">— &nbsp;&nbsp;&nbsp;İyi ama demokrasiyi getiren kim? İnönü değil mi? Hoş, iyi mi yaptı,&nbsp;orası su götürür ya, neyse! Demokrasi olmasa bu herifler söz sahibi&nbsp;olamazdı da kafamız dinç kalırdı biraz...</span></p>

  <p><span class="font0">Yüzbaşı Demir, alaylı, incecik, gülümsedi:</span></p>

  <p><span class="font0">— &nbsp;&nbsp;&nbsp;... demokrasi de demokrasi olsa yüreğim yanmaz! Ne sağında parti&nbsp;kurduruyorsun, ne solunda! Yalnız kendi partinin hoşnutsuzlarına, o da&nbsp;seninkine benzer olmak şartıyla, bu hakkı tanıyorsun. Nerde görülmüş&nbsp;demokrasinin böylesi? Şu sıra bizdeki Albay'ım, halkı ve ülkeyi sömüren&nbsp;jki başlı bir canavar, canavarın başları ayrı vücuda bağlı ama, biri yiyip&nbsp;öteki baktı mı kıyamet kopuyor. Bir süredir çektiklerimizin, asıl anlamı&nbsp;bu!</span></p>

  <p><span class="font0">Miralay Ferdi'nin âni şaşkınlığı, birden ne olduğunu çıkaramadığı, çelişikliklerle ve karşıtlıklarla dolu bir duygulanmaya dönmüştü: Kuşku&nbsp;da vardı bunun içinde, öfke de, utanç da, hatta hayranlık da! Islak bir&nbsp;ayı gibi, tüyleri diken diken:</span></p>

  <p><span class="font0">— &nbsp;&nbsp;&nbsp;Yavaş yahu diyerek kesti. Dursana biraz. Dur, soluk alalım! Bıraktık&nbsp;mı, duman ediyorsun ortalığı, dediklerin doğruysa şu son yirmi yıllık&nbsp;hayatımı al, götür kubura at! Her şeye yeniden başlamak lâzım, serde&nbsp;ne gençlik kaldı ne sağlık, ama anlat, yalnız acele etmeden, duyuyor&nbsp;musun, usul usul... Anlattıklarının içinde gerçek pırıltıları seçer gibi&nbsp;oluyorum, gel gelelim, bir türlü tamamını kavrayamıyorum, yavaş yavaş&nbsp;anlatırsan, belki...</span></p>

  <p><span class="font0">Koltuğundan fırladı, Yüzbaşı Demir'e yanaşıp, omzuna hatırı sayılır bir yumruk indirdi:</span></p>

  <p><span class="font0">— &nbsp;&nbsp;&nbsp;... anlat şahinim diye kükredi, ne biliyorsan anlat! Biz eşek kafalılar,&nbsp;güzelim inkilâbımızı neden piç etmişiz, neden maksadı aslisine&nbsp;ulaştıramamışız? Hepsini söyle! Niye yiyememişiz bu haltı? Hüsnü&nbsp;niyetimiz, cesaretimiz, irademiz olduğu halde, ha, niye kıvıramamışız?&nbsp;Her şeyleri vardı ama, en önemlisi yoktu: Bilimsel bir yöntemleri.&nbsp;Bilimsel bir yöntem olmayınca, olayları tarih ve toplum açısından&nbsp;değerlendirmek, derli toplu bir bileşime varmak olasızdı. Bu yüzden,&nbsp;Mustafa Kemal'in devrim anlayışını, bir türlü sistemleştiremediler.&nbsp;Zaten o da söyleyeceklerini sistemli olarak değil, dağınık ve parça parça,&nbsp;ya Meclis'te bir tartışma sırasında, ya siperlerde ateş hattında&nbsp;dolaşırken söylemişti. Sağ oldukça işler yolunda gidiyor, toplumsal&nbsp;gelişmeleri öngören akıl sır ermez bir radar aygıtı gibi, tarihin akışına&nbsp;en uygun çizgiyi bulup sürdürüyordu: Memleketin sahibi ve efendisi,&nbsp;hakiki müstahsil olan köylüdür, askeri zaferlerden iktisadi zaferlere, beş&nbsp;yıllık plan, bankaların ve madenlerin kamulaştırılması, 'sây esasına'&nbsp;dayandırılan bir halkçılık ve halkçı bir hükümet, vs., vs., etkili bir&nbsp;eylemler bütünü, kendiliğinden oluşmuş epeyce tutarlı bir bileşim,&nbsp;hepsinden önemlisi, devrimin sürekliliği ve sonraki aşamaları için&nbsp;elverişli bir temel oluşturuyordu. Devrim, Gazi'nin kafasında,&nbsp;duraklamayan, durmadan ilerleyen bir atılımdı, canlılığını bu&nbsp;hareketliliğinde bulacaktı. Onca amacımız neydi, çağdaş uygarlık&nbsp;düzeyine ulaşmak değil mi? İyi ama o düzey sabit durmuyordu ki,&nbsp;aralıksız diyalektik bir gelişme içindeydi, şu halde devrimimiz de&nbsp;aralıksız gelişecek, çağdaş uygarlığı son aşamalarına değin izleyecekti.</span></p>

  <p><span class="font0">— &nbsp;&nbsp;&nbsp;... dur bre şahinim, soluk al biraz! Yine kaçırdım ipin ucunu! Hem,&nbsp;yemek zamanı geldi geçiyor: Eskiler ne demiş, malûm, aç ayı oynamaz,&nbsp;hele 'Ayı' Ferid, hiç! Haydi hem yiyelim, hem anlat olur mu? Ruhsâr,&nbsp;oturabilir miyiz?</span></p>

  <p><span class="font0">— &nbsp;&nbsp;&nbsp;Aaaa tabii, buyrun!</span></p>

  <p><span class="font0">Pırıl pırıl bir sofra: Gümüş takımlar, çiçeklerle yüklü kristal vazolar, dumanı tüten çorba kâsesi. Aşağı katın daha samimi, daha insanı&nbsp;sarıveren loşluğu içinde, sanki bir zafer takı kurulmuş. Hangi unutulmuş&nbsp;şenliği kutlamak için?</span></p>

  <p><span class="font0">— &nbsp;&nbsp;&nbsp;... Suat, sen geç şuraya, karşıma! Delikanlı, sen şöyle, yanıma! Acaba&nbsp;bilir misiniz, nohutlu tarhana çorbasının, en az bilimsel bir dünya&nbsp;görüşü kadar mühim olduğunu? Heh heh heh! Hele bir kaşık alın,&nbsp;anlarsınız, doğru mu söylüyorum, yalan mı? Ruhsâr, Yüzbaşı'nın az önce&nbsp;dediklerine kulak verdin mi? Köftehorun bilmediği yok, söyledikleri&nbsp;aklıma yatıyor, beni öfkelendiren de galiba bu! Demek Yüzbaşı, senin&nbsp;fikrince, biz eski Kuvayı Milliyeciler...</span></p>

  <p><span class="font0">— &nbsp;&nbsp;&nbsp;... evet Albay'ım, siz eski Kuvayı Milliyeciler, Mustafa Kemal&nbsp;öldükten sonra, onun fikirlerini yarı yarıya benimsemiş İsmet Paşa'nın&nbsp;ardına takıldınız. Yarı yarıya diyorum ya, haklıyım: Onca devrim, her&nbsp;şeyden önce başarıyla sonuçlanmış bir savaştı, bir bağımsızlık savaşı,&nbsp;sonra kültürce ve yaşayışça batılılaşma, vatandaşların kanun karşısında&nbsp;eşitliği, bir de laiklik! Bundan ötesi, asıl temel, vatandaşın yaşama&nbsp;koşullarını değiştirebilecek toplumsal değişiklikler, irkiltiyordu onu;&nbsp;40'la 50 yılları arasındaki faşistleşmenin de, Halk Partisi'nin bir eşraf ve&nbsp;bürokratik partisi olarak yozlaşmasının da altında bu korku yatıyor. Eski&nbsp;Kuvayı Milliyecileri, işe yaramaz devrim korkulukları haline getiren, bu.&nbsp;Neden mi? Şundan: Aslında devrim durmuştu, ağalarla işbirliği yapıyor,&nbsp;karaborsadan milyoner üretiyordu; oysa görünüşte, hareketli yılların&nbsp;devrimci edebiyatı ısrarla korunmuştu. Sizi aldatan bu oldu ya! Yalnız&nbsp;sizi mi, herkesi!</span></p>

  <p><span class="font0">— &nbsp;&nbsp;&nbsp;Duydun mu Ruhsâr, ne diyor: Hata bizim değil, herkes aldanmış!&nbsp;Neden, muhteva değişmiş ama şekli muhafaza etmişler, ondan.&nbsp;Uyutmuşlar yani bizi! Vay canına yandığımın dünyası!.. Yiyin evlatlarım,&nbsp;iyice karnınızı doyurun, iyi düşünmek için iyi beslenmek lâzım. Şu hindi&nbsp;dolmasını görüyorsunuz ya, haaa, hindi dolması deyip geçmeyin, bizim&nbsp;Mürüvvet Bacı'nın ihtisasıdır o, hiçbir yerde böyle nar gibi kızarmışını,&nbsp;iyi pişirilmişini yiyemezsiniz. Sakın, yanına salata almayı unutmayın, o&nbsp;</span><span style="text-indent: 1em;">da Bizim hanımın ihtisası: Yoğurtlu karnıbahar salatası dedin mi, orda dur. Ruhsâr, öyle ters ters bakacağına ekmek versene! Hah şöyle! Şimdi&nbsp;onu bunu bırak da, şu tepemizdeki Menderes belasından nasıl&nbsp;kurtulacağımızı anlat Yüzbaşı...</span></p>

  <p><span class="font0">— &nbsp;&nbsp;&nbsp;... vallahi Albay'ım, önce Menderes'in şahıs tahakkümünü önlemek&nbsp;lâzım. Şahıs tahakkümü deyişim lâfın gelişi, yarım buçuk liberalliğine,&nbsp;ağzı kalabalık komünizm düşmanlığına bakıp, ona demokrat diyorlar&nbsp;ya, aslında yaptığı faşizm, hem Osmanlı faşizmi. Bu, önlendi mi önlendi,&nbsp;devrim tarih içindeki gerçek yerine oturtulacak, en ileri sonuçlarına&nbsp;kadar geliştirilecek. Ama nasıl? Kimlerle? Çözülmesi gerekli olan sorun&nbsp;bu. Şimdilik, çözümünü bilmiyoruz ama, kim bilir belki bilenler vardır.</span></p>

  <p><span class="font0">— &nbsp;&nbsp;&nbsp;Var mıdır? Kimdir bunlar be şahinim? Bak Suat şuna, bilenler belki&nbsp;vardır diyor, kim olduklarını söylemiyor. Sen biliyor musun onları?&nbsp;Suat'ta ses yok. Bulutlardan inmiş karanlık bir sis, dört yanını kuşatmış,&nbsp;almış1 onu götürüyor. Ötekilerin yaşantısına katılmak için, ne yapsa boş.&nbsp;Onları, dışardan görüyor.</span></p>

  <p><span class="font0">Sözgelişi yengesini, kar mavisi saçları atılıvermiş tülbentin, belli belirsiz gölgelediği, ince ve durgun yüzünü. Gittikçe coşan, coştukça kabına&nbsp;sığamayan Ferid Dayısını. Yüzbaşı Demir'i de. Bu adam, bugün, ne çok&nbsp;konuşuyor? Uğultulu bir org! Akşama kadar böyle ötüp duracak mı?&nbsp;Besbelli öyle. Sesindeki derin titreşimler, sararmış fotoğrafların&nbsp;arasından en ufak bir boşluk bulsa, hemen dolduracaklar; o soluk eski&nbsp;zaman insanlarına, beklenmedik bir canlılık, çoktan unutulmuş&nbsp;yaşantılarına, yepyeni ve bambaşka anlamlar verecekler.</span></p>

  <p><span class="font0">Suat, bir yerden sonra, iyice dağılıyor. Eşyaların ve insanların, eşyalığını ve insanlığını belirleyen değişmez çizgiler vardır ya, çevresini saran sis&nbsp;onları usul usul siliyor mu, ne, kayboluyorlar. Bir bakıyor, çevresindeki&nbsp;insanlar rüyalarındakilere geçmiş; yaşantısını paylaştıkları, gizli hayatını&nbsp;vermeye hazırlandıklarına karışmış; öyle ki, onu çırılçıplak, memelerinin&nbsp;üstünden su gibi akan yılanlarla görmüş olan annesinin hayalini, şu&nbsp;karşısında oturup şaşırtıcı bir biçimde nasıl bir adam olduğunu belli&nbsp;ediveren Yüzbaşı Demir'inkinden ayırabilmek olasız!</span></p>

  <p><span class="font0">"— ... evet, yanılmamışım, bu Yüzbaşı Demir ne âciz, ne palavracı, ne de üniversiteli havasını üzerinden atamamış bir çocuk. Kendisini yakışıklı&nbsp;ama kafasız biri diye satmak istemesi, boşuna! Ne kadar çabalasa, ne&nbsp;kadar sözlerini ve davranışlarını anlamlarından boşaltmak istese, yine&nbsp;zor yaşamışlığı, sert ve sağlam amaçların adam olduğu belli oluyor. Onu&nbsp;</span><span style="text-indent: 1em;">ben, şimdi birdenbire nasıl görünüverdiyse başından beri öyle görmüyor muydum? Belki bir sisin ardından ama, öyle: Keskin profili,&nbsp;hafifçe titreyen esmer elleri, yüzüne büsbütün olağandışı bir hava&nbsp;veren o yara iziyle! Zaten, ayağımın altından aralıksız kayan, bu oynak&nbsp;ve kararsız taban üstünde, düşmemek için tutunabileceğimi sandığım&nbsp;tek şey, onun bu dengeli ve değişik erkek güzelliği olmadı mı?</span></p>

  <p><span class="font0">Neler diyor, çoğu zaman anlayamıyorum: Sözcüklerinin, daha birini gerçek anlamına yerleştiremeden, öbürleri üstüne yığılıyor.&nbsp;Düşüncelerinin bütününü kavrayabilmek zor, çok zor! Partilerin&nbsp;altyapısını çözümleyişi doğru olabilir mi? Doğru diyelim, politikadaki&nbsp;yeri neresi? Devrimci bir bürokrat mı, yoksa işi gücü hayal kurmak olan&nbsp;küçük burjuva bir serüvenci mi? Hem Mustafa Kemal'i gereğinden fazla&nbsp;büyütmüyor mu? Onun döneminde de, sağcı olsun, solcu olsun, bütün&nbsp;muhalefetler susturulmamış mıydı? Hayatımda bu derece lezzetli&nbsp;bezelyeli enginar yemedim, yaptıklarım hiç böyle olmuyor, gitmeden&nbsp;bir yolunu bulup Mürüvvet Bacı'dan sırrını öğreneyim. Acaba bu tadı,&nbsp;zeytinyağının cinsi mi veriyor? Sanmam, pişirmesini bilmek lâzım. Her&nbsp;şey de öyle değil mi?</span></p>

  <p><span class="font0">Bak şu anneme, hayat savaşının üstesinden gelemeyeceğimi sanıyormuş, rüyalarında beni görüyormuş üstelik, göğüslerimin&nbsp;üstünden atlayan yılanlarla! Gülünç değilmiş annem, daha çok kaygı&nbsp;verici, korkutucuymuş; kılık değiştirmiş bir kadına değil, bir erkeğe&nbsp;benziyormuş, sokakta görsem tanıyamazmışım. Tanıyamam tanıyamam,&nbsp;o kadar hayal kurdum ki bu konuda, her şeyi çoktan karmakarışık etmiş&nbsp;olsam gerek! İşte, birden tıkandım, canım bir lokma daha yemek&nbsp;istemiyor, iştahım kesildi. Yalnız iştahım mı? Ne konuşmak istiyorum, ne&nbsp;gözlerimin içine bakarak konuşan Yüzbaşı Demir'i dinlemek! Hem niye&nbsp;bakıyor öyle, rahatsız oluyorum. Şimdi neokemalist mi diyeceğiz buna,&nbsp;ne demek neokemalist, anlamsız bir söz, toplumsal kökeni yok! İşçi&nbsp;sınıfı olmayınca, ilerici hareket olmaz. Olur derlerse, inanmayacaksın,&nbsp;küçük burjuvazi milliyetçiliğidir o, burjuvazinin tuzağıdır. Niye Halim'le&nbsp;tartışmıyor fikirlerini? Tartışırlarken, doğrusu dinlemek isterdim. Hele&nbsp;Halim'in şirretliğini ve sözden anlamazlığını hesaba katarsak..."</span></p>

  <p><span class="font0">Halim, yarım saattir, Partokel'in kapısı önünde, bir aşağı bir yukarı gidip geliyordu. İçinde bir bocalama: Şimdi gidip geldiğini haber verse,&nbsp;telaşını ve korkusunu açığa vurmuş olmayacak mı? Rahat adam,&nbsp;kendine güveniyorsa, buluşmasına geç kalır, hiç olmazsa saatinde gelir,&nbsp;</span><span style="text-indent: 1em;">onun gibi böyle yarım saat öncesinden damlamaz. O halde ne yapmalı? Otelin kapısı önünde, üç aşağı beş yukarı vakit öldürürsün. İki yanından&nbsp;Mithatpaşa Stadı'na yoğun bir insan nehri akar: Cıgara ağızda, gazete&nbsp;koltukta, kasketi kaykılmış, üçerli beşerli gruplar; sandviçleri ceplemiş,&nbsp;hergele mi hergele tornacı çırakları, doğrultmaçlar, lise öğrencileri vs.&nbsp;Önemli bir maç galiba.</span></p>

  <p><span class="font0">Boğaz'dan esen rüzgâr, ne kadar kalın bulut varsa önüne katmış, şehrin üstüne sürüyor: Homurtulu, adamakıllı ağır, siyah da pembe pembe&nbsp;nakışlı, acayip birtakım bulutlar bunlar: Ağırlıkları o kadar elle&nbsp;tutulacak gibi, o kadar besbelli ki, cami kubbeleri sanki altlarında&nbsp;kütürdüyor.</span></p>

  <p><span class="font0">Halim, solundan sağına, sağından soluna, kaldırımı arşınlıyor. Bu tükürdüğü yirminci cıgarası mı? Bir yandan, için için bozulmakta:</span></p>

  <p><span class="font0">"— ... ulan bu bendeki kafa mı be? Mantık yok bir kere. Şimdi Galib olsa 'düzen fikri teşekkül etmemiş' derdi. Önce yatakta öğleye kadar&nbsp;baylanlan, sonra birden fırla, paldır küldür giyin, tıraş ol, iki lokma bir&nbsp;şey, iki kadeh koynak atıştır, sonra gel buraya saate bir bak, daha yarım&nbsp;saat vaktin olsun: Enayiliğin daniskası buna demezlerse, neye derler?&nbsp;Hele tam karşıtı bir davranışı kararlaştırdığın düşünülürse!.. Haçik'te eş&nbsp;dostla lak lak edip çene yarıştıracaktım da, tumturaklı ve yukardan, en&nbsp;az bir çeyrek geç gelecektim, beyefendi buluşmasını iplemediğimi&nbsp;anlasın diye... "</span></p>

  <p><span class="font0">Bu buluşma hesapta yoktu, orası muhakkak. Dün Beyoğlu'nda dolaşıyordu. Nobran, alacalı bulacalı, hırs ve hasetten çatlayan&nbsp;kalabalığın arasından adıyla çağırdılar. Döndü baktı, tanımadığı bir&nbsp;herif kravatına binmiş geliyor. Kravatlı dersen, başlı başına bir lunapark.&nbsp;Nedir diye merak etti, durdu. Herif, kravatıyla açıkça övünerek yaklaştı,&nbsp;yol yine tıkandığı için, araya sıkışmış kalmış siyah bir Cadillac'ı eliyle&nbsp;gösterirken:</span></p>

  <p><span class="font0">"— Halim Bey'siniz ya? diye sordu. Yanlışlık yok ya?"</span></p>

  <p><span class="font0">"— Hayır, yok!"</span></p>

  <p><span class="font0">"— ... ağabeyiniz tarafından geliyorum. Kendisi şu arabada, nah şunda, evet: Uzaktan sizi fark etmiş, bana git şunu yakala dedi..."</span></p>

  <p><span class="font0">Halim, arabanın içinde, ağabeyinin, o kınalı bıyığını posta pulu gibi üst dudağına yapıştırmış taşralı avukat suratını seçer gibi oldu. Osman Naci&nbsp;Bey dalgın, biraz düşünceli görünüyordu. Başka yerlere bakıyordu ama,&nbsp;baktığını gördüğü şüpheliydi.</span></p>

  <p><span class="font0">"— ... sizinle görüşmek arzu ediyor, yarın saat üçte Parkotel'de bekleyecek..."</span></p>

  <p><span class="font0">Yol açılmış, arabalar hafifçe kımıldamıştı, herif, kravatını Bayrak gibi rüzgâra vererek Cadillac'a seğirtirken, buluşmanın yerini ve saatini&nbsp;yüksek sesle bir daha tekrarladı:</span></p>

  <p><span class="font0">"— ... saat üçte, Parkotel'de! Tama mı?"</span></p>

  <p><span class="font0">Şimdi saat kaç? Üçe beş var. Beş dakika daha sabır! Park Pastanesi'nin buğulu camları ardında hayal meyal gölgeler: Çok boyalı, şapkaları&nbsp;tüllü, kadidi çıkmış yaşlı kokonalar, Mütareke fahişesi jestleriyle pasta&nbsp;tıkmıyor. Tüylü çenelerinde creme chantilly bulaşıkları!.. Bol bol cıgara&nbsp;içip, rütbe sırasıyla birbirini çekiştiren, çenebaz ve avare, emekli&nbsp;generaller, konsolos artıkları...</span></p>

  <p><span class="font0">İçerde, sanki bir piyes oynanıyor. Herkes, adı, rahatsız edici bir sessizlik içinde, elli yıldır oynanagelen bu piyesin başlangıcını ve konusunu&nbsp;hatırlamaya çalışıyor. Kimse hatırlayamıyor, fakat oyunu sürdürüyor.&nbsp;Nerden yola çıktıklarını, nereye varacaklarını bilemiyorlar. Saçma!&nbsp;Halim'e dipten bir yerden, kıvrak ve mavi bir kocaman hayvan,&nbsp;kirpiklerinin ucuyla lütfen selam mı verdi, yoksa ona mı öyle geldi?&nbsp;Yanında ensesi tıraşlı, gri saçları sımsıkı arkaya taranmış erkekten&nbsp;bozma bir kadın. Kim bunlar. İri ve 'fistolu' dudakların arasında, can&nbsp;çekişen bir yaprak cıgarası göz önüne ilişince, Matmazel Raşel'i bulup&nbsp;belleğinden çıkarıyor.</span></p>

  <p><span class="font0">"— ... hay Allah, deminden beri kaldırımları arşınladığımı gördü mü bu kaltak?"</span></p>

  <p><span class="font0">— &nbsp;&nbsp;&nbsp;Hacıbeyoğlu'nu göreceğim dedi. Danışmadaki adam, soğuk soğuk,&nbsp;tepeden tırnağa süzdü onu. Gören azarlayacağını sanabilirdi:</span></p>

  <p><span class="font0">— &nbsp;&nbsp;&nbsp;Kimi? Hacıbeyoğlu'nu mu? İmkânsız! Akşama kadar kimseyi kabul&nbsp;edemez.</span></p>

  <p><span class="font0">— &nbsp;&nbsp;&nbsp;Nasıl olur, saat üçte gelmemi söylemişti. Siz bir kere haber verin,&nbsp;lütfen.</span></p>

  <p><span class="font0">— &nbsp;&nbsp;&nbsp;Randevunuz varsa, başka tabii. Adınızı lütfeder misiniz.</span></p>

  <p><span class="font0">— &nbsp;&nbsp;&nbsp;Halim Hacıbeyoğlu! Kardeşiyim.</span></p>

  <p><span class="font0">Adam birden ufaldı, suratında yalak bir köpek sevimliliği, yaltaklanmaya başladı:</span></p>

  <p><span class="font0">— &nbsp;&nbsp;&nbsp;... niye başından söylemezsiniz beyciğim? Ona göre davranırdık.&nbsp;Yerli yersiz rahatsız ediyorlar, bu bakımdan... Kusura bakmayın artık!&nbsp;Derhal geldiğinizi bildireyim: Osman Naci Beyefendi, henüz sofradan&nbsp;</span><span style="text-indent: 1em;">kalktılar, siz salonda istirahat buyrun bir dakika, ben icap edeni yaparak...</span></p>

  <p><span class="font0">Osman Naci Hacıbeyoğlu, yanında Kâmil Bey, bir kral sofrasından kalkmış, yukarıya, dairesine çekiliyor. Önünde kapılar, kendiliklerinden&nbsp;açılı açılıveriyorlar. Kocaman ve rahat koltuklar, tombul ve uysal&nbsp;orospular gibi, elinin altında hazır. Eğri baksa, her köşeden garsonlar&nbsp;koşuşuyor, bir emri mi var diye. Daima da var. Bu ne biçim kahveymiş&nbsp;böyle, şekeri doldurmuşlar, köpüksüz? Metrdotele bir azar, bir azar!&nbsp;Köpüklüsü ve az şekerlisi gelecek. Koca koca Havana purolarını, yarı&nbsp;içilmiş, kül tablalarında unutuyor. Kâmil Bey, iyidir hoştur, isteği hiç&nbsp;bitmez, deminden beri geciken bir döviz transferi için dökmediği dil&nbsp;kalmadı. Dinleyen kim? Dinleyecek hali yok ki! Çokça yemiş galiba,&nbsp;üzerinde bir ağırlık, 'hazım rehaveti' Kahvesini gürültüyle höpürdetiyor.&nbsp;Ne tarafından bakılsa, üzerinde memnunluk akan bir adam. Kendinden&nbsp;memnun, alnına kaldırdığı gözlüklerinden, lacivert İngiliz kumaşı&nbsp;elbisesinden, kınalı pul bıyığından, parmağındaki kalın altın yüzükten,&nbsp;her şeyinden! Davranışıyla, aslında neyse onu belli ediyor: Gösterişe&nbsp;düşkün, alaturka, bir taşra aydını.</span></p>

  <p><span class="font0">Aklına esti mi, karşısındakinin sözünü kesmekten hiç çekinmez. Dinleneceğinden emin. Hatta konuyu değiştiriyor, gereksiz şeyler&nbsp;söylüyor:</span></p>

  <p><span class="font0">— &nbsp;&nbsp;&nbsp;... vallahi Kâmil Bey, hani muhalefetin filizlenip vatan sathına&nbsp;</span><span style="text-indent: 1em;">dağıldığı yerdir ama, şu kahpe İstanbul hoşuma gitmiyor değil. Her gün biraz daha fazla. Ankara'da can sıkıntısından patlıyoruz, birader. Bu&nbsp;hava nerde? Hanidir bir fikrim var, Kalender'deki arsalara inşa edilen&nbsp;villalardan birini alsam mı diyorum, vâkıâ bizler, işimizin icabı olarak&nbsp;Ankara'da...</span></p>

  <p><span class="font0">Sesinde uydurma bir bezginlik:</span></p>

  <p><span class="font0">— ... her ne kadar resmi bir sıfatı yoksa da diyor, İstanbul'a bu seyahatim fevkalhade mühim. Her şey dönüşte&nbsp;Beyefendi'ye vereceğim rapora bağlı. Halbuki daha ilk temaslarımı&nbsp;yapar yapmaz nevmîd oldum. Nedir efendim o matbuatın hâli? Sizin&nbsp;gazeteyi, ehemmiyeti sizinkisiyle gayrı kaabili mukayese diğer birkaçını&nbsp;bir kenara bırakırsak, hepsi satılmış bunların! Hele üniversite, mason ve&nbsp;komünist yuvası. Başlarına iş açacaklar, haberleri yok. Bu böyle gitmez,&nbsp;muhalefeti ihanete vardırmalarına müsaade edemeyiz. Her şeyin bir&nbsp;usulü, bir âdabı yok mu efendim? En kısa zamanda bu bozguncuları bir&nbsp;zaptürapt altına almalıyız.</span></p>

  <p><span class="font0">Adetidir ya, son sözlerini tekrarlıyor:</span></p>

  <p><span class="font0">— &nbsp;&nbsp;&nbsp;... en kısa zamanda!</span></p>

  <p><span class="font0">Osman Naci Hacıbeyoğlu'nun etki alanı, herhangi bir milletvekilininkinden çok daha geniş, nüfuzu fazlaydı. Siyasal yönden&nbsp;olduğu kadar, ekonomik yönden de işler aksamaya başlayınca, partinin,&nbsp;elebaşıları arasında onun da bulunmakla övündüğü aşırı sağcı kanadı,&nbsp;Menderes için yepyeni bir önem kazanmıştı. Enflasyon, gün geçtikçe&nbsp;ağırlaşan koşullarla bastırdıkça, Menderes gerici kanada doğru eğiliyor,&nbsp;açıktan açığa muhalefetsiz bir demokrasiden yana olduklarını&nbsp;savunanları, kendilerinden yana olmayan herkesi komünistlikle&nbsp;suçlayanları tutuyordu. İsmet İnönü gibi, geçmişi herkesçe bilinen&nbsp;politikacılar bile bu türden suçlamalarla kirletiliyorlardı.</span></p>

  <p><span class="font0">— &nbsp;&nbsp;&nbsp;... iktidarları boyunca ne yaptılar? Mazimizin İslâm ve Türk olan&nbsp;bütün kıymetlerini, sistemli olarak, tahribe tevessül etmediler mi?&nbsp;Millete cengâver ruhunu, dinini, örf ve âdetlerini unutturmaya&nbsp;kalkışmadılar mı? Enver Paşa gibi güzide bir kahramanın hatırasını&nbsp;çiğnemediler mi? Hani nerdeyse Türklüklerinden, Müslümanlıklarından&nbsp;utanıyorlar diyecek insan! Vallahi böyle! Daima gâvurlardan yana&nbsp;çıkarlar: En .mühim meşgaleleri onlara benzemeye çalışmak!</span></p>

  <p><span class="font0">Tüylü kızıl yarasa elleriyle, yeni bir puronun canına okudu. Gümüş çakmağının mavi alevini, taa ciğerlerine çekiyor:</span></p>

  <p><span class="font0">— &nbsp;&nbsp;&nbsp;... Rus klasiklerini çevirtip bastırarak mekteplere dağıtmak ne demek&nbsp;Kâmil Bey? Nereye varır bu işin encamı? İşte bunu yaptı bu mel'ûnlar!&nbsp;Hem de Maarif Vekâleti'nin resmi emriyle! İktidarları sırasında, bütün&nbsp;Maarifi kızıllar ele geçirmişti zaten, bilmez misin?</span></p>

  <p><span class="font0">Eski Turancılardandır, Osman Naci Hacıbeyoğlu'na Rus deme de, ne dersen de. Rus sözünü işitti mi, tüyleri diken diken oluyor. İçindeki&nbsp;Turancı ölmedi henüz. Dışından ne kadar Demokrat Partili gözükürse&nbsp;gözüksün, gençlik yıllarının Turancı coşkunluğu, içinden dürtüp&nbsp;duruyor: Turan, büyük doğu: Sarışın Tuna'nın yeşil kıyılarından, buzlu&nbsp;ve sert Türkistan içlerine kadar, bütün Türkleri tek bayrak altında&nbsp;toplayacak, o büyük imparatorluk! Osman Naci'nin Hukuk'ta okuduğu&nbsp;sıralar, Turancılık, yarı gizli bir hareket olarak gelişmekteydi. Genç&nbsp;Turancılar nedense çoğu karamaca beyi gibi esmer, doğulu eşraf&nbsp;çocukları, fakültelerde kuş uçurtmuyorlardı. Gizli saklı bir yerlerde&nbsp;toplanırlar, yalan yanlış bazı kitapları okur, çoğu birbiriyle dalaşan&nbsp;</span><span style="text-indent: 1em;">kavgacı dergiler çıkarırlardı. Hepsinin üzerinde aynı Bozkurt ulurdu. Hepsinde aynı slogan:</span></p>

  <p><span style="text-indent: 1em;">"— Her ırkın üstünde Türk ırkı!"</span></p>

  <p><span class="font0">O çılgınlık yılları, unutulur mu? Fakülte koridorlarında, anfilerde komünist kovalanır; birisi bir yerde kıstırıldı mı, ağzı burnu dağıtılırdı.&nbsp;Sonra çete halinde Yenikapı meyhanelerini basar, şarkı, cıgara dumanı&nbsp;ve it köpek arasında, yaptıklarını ıslatırlardı. Rakı su gibi akar, gece dolu&nbsp;bir kovan gibi uğuldardı. Bu Kâmil Bey, şimdi nasıl ürkek, höt desen&nbsp;kaçmaya hazır bir herifse, o zaman da öyle yüreksiz bir gençti ama,&nbsp;Osman Naci öyle mi ya? Elebaşıydı bir kere, hele kendi yazdığı Turan&nbsp;şiirlerini gürül gürül okumaya koyuldu mu, sanki ateş püskürür,&nbsp;iliklerine kadar Türk kesilirdi: Kartal bakışları, dürüst bıyıklarıyla tarihin&nbsp;karanlıklarından beri sürüp gelen, o güçlü, eli kırbaçlı, yalnız ve&nbsp;yenilmez Türk! Soylu uygarlığına, baş eğmez yüceliğine rağmen, Rusu,&nbsp;Bulgari, Rumu, Yahudisi, onu hiçe saymaya mı yelteniyor? Varsın&nbsp;yellensinler! Ergenekon'un Bozkurt'u nerdeymişsin yetişecek, kılavuzluk&nbsp;ederek, onu yeniden zafere ulaştıracaktır.</span></p>

  <p><span class="font0">Bir hesap yanlışlığı mı yaptılar, ne oldu, birden uyanan dikta polisi, faşistlerin ve nazilerin desteğiyle komitacılığa heveslenen yeni&nbsp;Turancıları, yakaladığı gibi içeri tıktı. Bereket versin, Osman Naci&nbsp;ortalarda değildi o sıra, fakülteyi bitirmiş, İzmir'de avukatlık stajına&nbsp;başlamıştı. Tutuklanmaktan böylece kurtuldu. Demokrat Parti kurulur&nbsp;kurulmaz, rejimden bütün hoşnutsuzlar gibi, kapağı oraya attı.</span></p>

  <p><span class="font0">Şimdi, sıkkın sıkkın, telefona bakıyor. Kâmil Bey, niyetini sezdi, bir ördek telaşıyla telefonu kaptı getirdi. Yarım ağızla bir teşekkür,&nbsp;arkasından, yapma olduğu besbelli bir kibarlıkla, otelin santralına bir&nbsp;emir:</span></p>

  <p><span class="font0">— &nbsp;&nbsp;&nbsp;...&nbsp;&nbsp;&nbsp;&nbsp;kızım, acele Dahiliye Vekâleti'yle görüşmek istiyorum:</span></p>

  <p><span class="font0">Şehirlerarası müstacel olduğunu bilhassa söyle, vekil bey telefonumu bekliyor.</span></p>

  <p><span class="font0">Oysa içinde geliştirdiği tasarıların, bunlarla hiçbir ilgisi yok:</span></p>

  <p><span class="font0">"— Boğaz'dan vazgeçmek galiba en iyisi, önüne gelen bir villa konduruyor, eski havası kalmadı diyorlar. Büyükada'yı mı seçsem, kibar&nbsp;muhit, gözlerden uzak. Herhalde daha münasip olur. Gilda duymasın,&nbsp;çıldıracak sevincinden."</span></p>

  <p><span class="font0">Kardeşini bir ceset gibi karşıladı. Gözleri cam kesilmiş, yüzünde insanca ne varsa eriyip akmıştı. Kımıldamıyordu da. Elleriyle belirli anlamı&nbsp;olmayan bir işaret yaptı, o kadar. "Hoş geldin'i bile esirgedi. Kısaca:</span></p>

  <p><span class="font0">— &nbsp;&nbsp;&nbsp;Oturunuz dedi. Size diyeceklerim var.</span></p>

  <p><span class="font0">O arada, bu beklenmedik rastlantıdan dehşetli rahatsız olan Kâmil Bey olmadık bir randevu uydurmuş, üst üste temennalar yapıp saçma sapan&nbsp;bir şeyler mırıldanarak, kendini dışarı atmıştı: Ondan kala kala, biri&nbsp;huzursuzluktan kıpır kıpır, öteki asık suratlı iki düşman kardeşin&nbsp;arasında pır pır eden, bir 'inşallah' kalmıştı, salyasıyla pırıl pırıl ıslak,&nbsp;yersiz yurtsuz bir 'inşallah'.</span></p>

  <p><span class="font0">Halim cıgara içmemek için kendini zor tutuyordu. Şimdiye kadar ne babasının yanında içmişti, ne ağabeyinin. Bir yanıyla, kesin kesin, bu&nbsp;sefer içmek kararları verip, ceplerinden ansızın sırra kadem basan&nbsp;kibritlerini aranıyor, bir yanıyla içsem mi içmesem mi diye bocalıyordu:</span></p>

  <p><span class="font0">"— ... inadına yapmış gibi olmayacak mı? Ne de olsa büyüğüm, üstelik her gün görüşmüyoruz."</span></p>

  <p><span class="font0">Onu görmeyeli, Osman Naci şişmanlamış, ağırlaşmıştı. Saçları iyice döküldüğünden, dazlak tepesi parıl parıl parlıyordu. Üstüne,&nbsp;hayatından memnun, işleri tıkırında giden bir politikacı hâli gelmişti.&nbsp;İğrenç bir şeydi bu, tiksindirici.</span></p>

  <p><span class="font0">— ... ihtiyarımız haricinde olan hısımlık münasebetimiz bir tarafa bırakılırsa, sizinle müşterek hiçbir şeyimiz bulunmuyor. Benim noktai&nbsp;nazarımdan beyaz olan şey, sizin noktai nazarınızdan düpedüz siyah.&nbsp;İyilik ve kötülük, hayır ve şer mefhumları da, yekdiğerimize göre&nbsp;tamamen değişiyor. Evvelce böyleydi bu keyfiyet, şimdi de böyle, ahiren&nbsp;de böyle olacak. Binaenaleyh, şu veya bu şekilde, bir mutabakata&nbsp;varmamızın imkân ve ihtimali yoktur. Esasen, bir mektubumda bu&nbsp;noktaya temas ettiğim için, üzerinde fazla tevakkuf etmeyeceğim.&nbsp;Şahsen sizi görmek niyetinde değildim, dün hiç hesapta yok iken&nbsp;Emniyet Birinci Şube Müdürü Muavini bey... Halim, kelimelerin aralıksız&nbsp;akışından sersemlemişti. Bir an, kendini yeniden, iki süngülü jandarma&nbsp;arasında görüyor:&nbsp;&nbsp;&nbsp;&nbsp;Elleri&nbsp;&nbsp;&nbsp;&nbsp;kelepçeli,&nbsp;&nbsp;&nbsp;&nbsp;kızıl&nbsp;&nbsp;&nbsp;&nbsp;saçları&nbsp;&nbsp;&nbsp;&nbsp;ince&nbsp;&nbsp;&nbsp;&nbsp;yağmur&nbsp;</span><span style="text-indent: 1em;">serpintisinden üzerine cam kırığı serpilmiş gibi pırıl pırıl, ağzında o zehirli sulfato acılığı. Büyük bir cümle kapısından, maltataş lan döşeli&nbsp;bomboş bir avluya giriyorlar. Hay Allah, eskiden yaşadığı bir an mı bu,&nbsp;yoksa yakında yaşayacağı bir an mı?</span></p>

  <p><span style="text-indent: 1em;">— ... Muavin beyin size gösterdiği&nbsp;teveccüh, şahsen bana, bir mânâda ailemizin bütün efradına duydukları&nbsp;hürmeti ifade eden bir lütuf: Size de, istikbalinizi kurtarmanız,&nbsp;ailemizin alnına sürdüğünüz lekeyi temizlemeniz için, eşsiz bir fırsat! Bu&nbsp;fırsatın üzerine tehalük edecek yerde, anûdâne sükûtunuz hayra&nbsp;</span><span style="text-indent: 1em;">alâmeti telâkki edilemez. Yalnız haberiniz olsun, bu sefer kimse kurtaramayacaktır yakasını! Bunu kat'iyetle beyan edebilecek bir&nbsp;mevkide bulunuyorum. 'Beyefendi' bozguncu muhalefetin kökünü&nbsp;kurutmakta kararlıdır. Hepiniz berhava olacaksınız. Listeler çoktan&nbsp;hazır. Sürgün zahmetli olacak. Sizin adınızın da, bir mânâda benimkidir&nbsp;sürülecekler arasında bulunması, hoşunuza mı gidiyor? Sizin gitse dahi,&nbsp;benim, sureti kat'iyede hoşlanmadığımı bilesiniz!</span></p>

  <p><span class="font0">Telefon! Kasılarak 'Alo' deyişi, görülecek şey. Kınalı pul bıyığı, kızıllara vergi o bozuk beyaz burnunun altında, konuştu mu bir tuhaf&nbsp;kımıldıyor. Onu böyle görmek, onun gibi bir kızıl saçlı olmaktan, ölüp&nbsp;ölesiye tiksindirdi Halim'i.</span></p>

  <p><span class="font0">— &nbsp;&nbsp;&nbsp;...&nbsp;&nbsp;&nbsp;&nbsp;evet, kim, Vekâlet mi? Haaa, eveeet, siz misiniz, bakın şu işe&nbsp;</span><span style="text-indent: 1em;">şimdi...</span></p>

  <p><span class="font0">Yayvan bir gülümseme&nbsp;suratındaki nobranlığı alıp götürüyor. Gevşemiş bakışlarında, birden hayvansal bir şehvet açlığı.</span></p>

  <p><span class="font0">— &nbsp;&nbsp;&nbsp;... Dahiliye Vekâleti'ni arıyorum, hih hih hih, karşıma siz&nbsp;çıkıyorsunuz ham'fendi, olursa bu kadar olur, tesadüf dediğin! Sabah&nbsp;şerifleriniz hayır olsun, nasıl iyi uyuyabildiniz mi bari? Çok âlâ, çok&nbsp;güzel.</span></p>

  <p><span class="font0">Dinliyor ama, dinlemesini bilmiyor, telefona hâlâ alışamamış acemi taşralılar gibi, başıyla elleriyle işaretler yapıyor. Zaman zaman, ona hiç&nbsp;yakışmayan sivri bir gülüşü var.</span></p>

  <p><span class="font0">— &nbsp;&nbsp;&nbsp;... hih hih hih, eğlendiniz demek, iyi ama neden o derece içmiştiniz&nbsp;ham'fendi? Unutmak için mi? Neyi unutmak için?</span></p>

  <p><span class="font0">Telefonu kapadıktan sonra, dalgın, bir süre meleklere sırıtıyor: Gilda'yla kolkola girmiş, ağaçlıklı bir yolda dolaşıyorlar. Gilda, metresi: Türk&nbsp;beyazperdesinde ansızın parlamış. Rita Hayvvorth bozması bir yosma.&nbsp;Eskiden bar kızıymış. Haliın'in varlığını fark etmesiyle somurtması bir&nbsp;oluyor, zira o bir başkasını getiriyor aklına: Ukalâ, insanı ısırganotu gibi&nbsp;dalayan, dırdırı bitmez bir kadını: Karısını.</span></p>

  <p><span class="font0">— &nbsp;&nbsp;&nbsp;... uzun sözün kısası diyerek sözü bağlıyor, meseleyi böyle&nbsp;muallâkta bırakamazsınız, bir karar verip neticeye götürmeniz şart! Sizi&nbsp;buna, taşımakta bulunduğunuz isim mecbur ediyor. İhtiyar ve hasta&nbsp;babanıza, bizzat bana, ferdan ferda ailenin cümlesine karşı mesulsünüz,&nbsp;ya tavru hareketinizle taşıdığınız Hacıbeyoğlu adına lâyık olduğunuzu&nbsp;ispat edeceksiniz, yahut da...</span></p>

  <p><span class="font0">— &nbsp;&nbsp;&nbsp;Doğrusu, neyi imâ ettiğinizi bir türlü anlayamıyorum, sözü bir yere&nbsp;getirmek ister gibisiniz ama, nereye? Benim istediğim tek şey, rahat&nbsp;bırakılmak!</span></p>

  <p><span class="font0">— &nbsp;&nbsp;&nbsp;... evet, anlıyorum, fakat her şey gibi rahat bırakılmanın da bir&nbsp;faturası vardır, onu ödemeniz lâzım. Vaktiyle birtakım haltlar&nbsp;karıştırdınız, bana verilen malûmata bakılırsa, şimdi de tek&nbsp;durmuyormuşsunuz, rahat bırakılmak isteyen kimse böyle mi yapar?&nbsp;Bütün mesuliyetleri göze alarak, kendi hesabımıza, size bir fırsat&nbsp;tanıyoruz, gösterin hüsnüniyetinizi, temiz ve vatanperver bir genç&nbsp;olduğunuzu, yoksa...</span></p>

  <p><span class="font0">Sesinde gizli bir öfke, son cümlesini yeniliyor:</span></p>

  <p><span class="font0">— &nbsp;&nbsp;&nbsp;... vatanperver bir genç olduğunuzu, yoksa!..</span></p>

  <p><span class="font0">Yoksa, ne? Halim, iki yanında iki süngülü jandarma, elleri kelepçeli, yine aynı cümle kapısından, aynı boş avluya giriyor. Yukarda, salak bir&nbsp;yağmur serpintisi. Ya da, karanlıkları ışıklı bir tırtıl gibi takır takır oyan.&nbsp;bir sürgün treninde, camların önünde durmuş, ilk Jöntürklerden bu&nbsp;yana bütün siyasi sürgünlerin kendi kendilerine sordukları müthiş&nbsp;soruyu soruyor:</span></p>

  <p><span class="font0">"— Acaba onlar mı haklı? Acaba ben mi yanılıyorum?" Birden yüreği&nbsp;</span><span style="text-indent: 1em;">daraldı, içinde önüne geçilmez bir kırıp&nbsp;</span><span style="text-indent: 1em;">dökmek arzusu. Bıraksalar, ortalığı duman edecek. Ne bu&nbsp;</span><span style="text-indent: 1em;">be? Yenilgi, yenilgi üstüne geliyor. Ölmesine ölmüyoruz,&nbsp;</span><span style="text-indent: 1em;">ölemiyoruz bir türlü ama, dirilemiyoruz da!</span></p>

  <p><span class="font0">Ağabeyi, onun ne halde olduğunu fark etmiyor bile. Bir kerecik yüzüne bakmak gereğini duymadan, bir Havana&nbsp;purosunun daha canına kıyarak:</span></p>

  <p><span class="font0">— &nbsp;&nbsp;&nbsp;Peki diyor, düşünün taşının. Biraz daha müsaadeniz varmış. Ben son&nbsp;defa olarak ikaz etmek istedim. Ailevi bir vazife telâkki ettim bunu.&nbsp;Söyleyeceklerim bundan ibarettir, çekilebilirsiniz. Başka birisini kabul&nbsp;edeceğim.</span></p>

  <p><span class="font0">O başka birisi, Gilda'ydı. Halim, Parkotel'den çıkarken gördü. Taksiden inmiş, gülümseyerek şoförün parasını veriyordu. Güzel kadındı, güzel&nbsp;olmasına! Akaju kızılı saçları, köpük köpük omuzlarına dökülmüştü.&nbsp;Yüksek, iğne topuklu iskarpinleri asfaltı deliyordu. Bu iki ucun arasında,&nbsp;bir erkeğin aklını başından alacak, ne istenirse vardı: Kürk, dumanlı&nbsp;bakış, takma kirpik, çalkalanan kalça! Omuzlarından biri inadına&nbsp;öbüründen yüksek, ağır ağır, dalgalana dalgalana, yürüyordu.</span></p>

  <p><span class="font0">Stüdyoda birçok kereler karşılaşmışlardı ama, Halim onu asıl, hani ressam Cavcav var ya, onun anlattıklarından tanırdı: Gilda'ya hem&nbsp;'atlıyor' hem epeydir parasını yiyordu da!</span></p>

  <p><span class="font0">"— ... Gilda'yla* yatmak arkadaş, kolay iş değil. Niyetli misin, önce bir zaman beslemelerle staj yapacaksın, esaslı, şöyle dört başı mâmur bir&nbsp;staj! Adilikten hoşlanacaksın sonra, bir de burnun tıkalı olacak!.. Neden&nbsp;dersen, öyle pis kokar ki bu orospu, ağlarsın: Keskin ter kokusuyla, ağır&nbsp;parfüm karışınca, oluyor mu sana ekşi, yapışkan, evlere şenlik bir&nbsp;koku... "</span></p>

  <p><span class="font0">Halim, Taksim'deki saati görünce, şaşırdı: Üç buçuk.</span></p>

  <p><span class="font0">"— ... üç buçuk mu, dalga mı geçiyorlar benimle? O kadar şeyi, biz yarım saatte mi konuştuk&nbsp;yani? Yahu ben akşam oldu, akşam olmadıysa bile, en azından iki saat&nbsp;geçti sanıyordum! Ağabeyim olacak deyyus, üstelik iyiliğimi istermiş&nbsp;gibi ikiyüzlü davranarak, hepsi hepsi yarım saat içinde mi canıma okudu&nbsp;benim? Yukardan, purosunun ateşini gözüme soka soka, attı tuttu da,&nbsp;sesimi bile çıkaramadım. Canını sıkacak, kafasını karıştıracak, tek kelime&nbsp;olsun, oturtamadım. Tüh yazıklar olsun bana! Herifi utandıralım diye&nbsp;gittik, rezil olduk çıktık. Eh, ne de olsa eski düzenbaz, işini bilir."</span></p>

  <p><span class="font0">Demin tasarladığı, varla yok arası yağmur serpintisi, şimdi başının üzerinde, ince ve külrengi, umutsuzluk verici bir sis dokuyor. Tıklım tıklım otobüsleri, duman duman vapurları, somurtkan yapılarıyla İstanbul, sanki saldırıya geçmiş bir fil sürüsü. Halim kıstırılmış. Hem fena kıstırılmış. Ah, bir çıkış yolu bulabilse!</span></p>

  <p><span class="font0"><sup>* Bkz. Kurtlar Sofrası.</sup></span></p>
</body>
</html>
