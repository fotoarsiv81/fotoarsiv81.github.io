<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <h6><span style="font-size: 1.5em; text-align: justify; text-indent: 1em; font-weight: normal;">&nbsp; &nbsp; "— Seçmek elinde mi? Hayır! Ne dün elimdeydi, ne bugün. Yaşayacağımı hiçbir zaman kendi dileğimle seçmedim, seçemedim: Ne&nbsp;olduysa kendiliğinden oldu. Olum gibi kaçınılmaz, bir alınyazısma göre&nbsp;mi?"</span></h6>

  <p><span style="text-indent: 1em; text-align: justify;">Yüksek sesle tekrarlıyor:</span></p>

  <p><span style="text-indent: 1em; text-align: justify;">— Ne çete bunlar, ne çete!</span></p>

  <p><span class="font0">İçinde bir karar, olgunlaşmış bile.</span></p>

  <p><span class="font0">"— Yok, durumu Suat'tan gizlemem, dürüstlüğe sığmaz, her şeyi anlatmalıyım. Çilesini benimle birlikte&nbsp;çekmeyecek mi? Her şeyi bilmeli."</span></p>

  <p><span class="font0">Suat, Emirgân'dan dönerken, basbayağı korkmuştu. Denizin üstündeki bulutlar öylesine alçalmış, o kadar yırtıcı bir siyahlığa bürünmüştü ki,&nbsp;Boğaziçi, tehlikelerle dolu bir dehlize benziyordu. Yağmurun buralarda&nbsp;daha yoğunlaşan çilentisi, iki kıyı arasına donuk bir perde çekmiş;&nbsp;</span><span style="text-indent: 1em;">köyleri, köyleri birbirine bağlayan yalıları, gözden silmişti. Surda burda nasılsa unutulmuş, kederli bir iki ihtiyardan, sokak içlerinde ıslak ıslak&nbsp;yankılanan bir müvezzi bağırtısından başka, canlılık belirtisi kalmamış;&nbsp;ortalığa, ürkütücü bir deprem öncesi havası sinmişti: Ne çocukluğunun,&nbsp;ne ilk gençlik yıllarının İstanbul'uydu bu gördüğü; diken diken&nbsp;minareleri, yüzyılların karanlığına uzayan gizli uğursuzluğuyla, başka&nbsp;ve korkunç bir şehirdi.</span></p>

  <p><span class="font0">Solgun, gülümseyerek:</span></p>

  <p><span class="font0">— İnsan dedi, geminin burnuna bakarsa, biz duruyormuşuz da, iki yanımızdan iki sahil şeridi akıyormuş gibi oluyor.&nbsp;Sanki iki ayrı film oynatıyorlar.</span></p>

  <p><span class="font0">Vapurla dönmelerini o istemişti. Emirgân İskelesi'nde in cin top oynuyordu. Gök, kara bir fanus gibi, tepelerine kapaklanmıştı. Yüzbaşı&nbsp;Demir, Miralay Ferid'le tartışmalarının etkisinde, sımsıkı susuyordu ama;&nbsp;durgun bir sessizlik değildi bu, derinliklerinde dallanıp budaklanarak, o&nbsp;tartışma devam ediyordu. Suat bunu, Yüzbaşı'nın gözlerindeki, anlam&nbsp;yansımalarından sezmişti.</span></p>

  <p><span class="font0">Tartışsınlar bakalım. Konuştuklarına doğru dürüst kulak bile vermedi: Niye verecekmiş? O da az mı tartıştı böyle? O öfke, başkaldırma ve kin&nbsp;yıllarında, sinirden tir tir titreyerek, sabahlara kadar az mı attı tuttu?&nbsp;Kuramsal gerçekleri nasıl kırbaç gibi şaklatır, hazır çözümleri ortalığa&nbsp;kezzap gibi duman duman nasıl döküp saçardı? Lâfta kalmıştı hepsi.&nbsp;Hiçbir düşünce, hiçbir şekilde eylemleşemiyor; hiçbir eylem denemesi,&nbsp;tartışma çekişme dönemini aşıp, halkın da katılacağı bir uygulama&nbsp;haline gelemiyordu.</span></p>

  <p><span class="font0">Üstlerine çöken cehennem uğursuzluğundan sıyrılmak için bir söyleşiye sığınmak, ona, tek çıkar yol gibi göründü:</span></p>

  <p><span class="font0">— Soyut olarak ele alınırsa dedi, siz haklısınız, ne var ki bu hiçbir şeyi halletmiyor: III. Selim'den beri hep haksız olanlar kazanıyorlar.</span></p>

  <p><span class="font0">Yüzbaşı Demir başını salladı:</span></p>

  <p><span class="font0">— Çünkü dedi, tarih gözüyle haklı olanlar, haklılıklarını başkalarına benimsetemiyorlar. Ya kendilerine&nbsp;inanmıyorlar, ya da inançlarını bilinç, bilinçlerini örgüt aşamasjna&nbsp;getiremiyorlar. Yalnız birisi...</span></p>

  <p><span class="font0">Sustu. Sonra bir kusurunu bağışlarmış gibi:</span></p>

  <p><span class="font0">— ... hem diye ekledi, söylediğiniz asılsız astarsız bir söz: Zorla kötümserliğe heveslenir&nbsp;gibisiniz.</span></p>

  <p><span class="font0">Suat'a dokundu bu söz. Suat'tan çok, onun içinde yaşayan, eskilerden kalmış toplumcu militana ağır geldi. Hani gözünü hiçbir şey&nbsp;</span><span style="text-indent: 1em;">yıldıramazdı da, kitaplıklara kapanıp, karşılaştırmalı toplumsal tarih kitapları yazmayı tasarlardı, işte ona. Acı acı gülümseyerek:</span></p>

  <p><span class="font0">— Belki haklısınız, belki haksız, hiçbir şey diyemem. Yalnız, bu toplumsal malzeme ile hiçbir şey yapılamaz. Korkak bunlar, miskin,&nbsp;dünyasından habersiz.</span></p>

  <p><span class="font0">— &nbsp;&nbsp;&nbsp;Her şey yapılır: Durumu iyi değerlendirip ona göre adım atmayı&nbsp;bilirsen!</span></p>

  <p><span class="font0">Sustu biraz, kaşları çatılmış, sesi sertleşmişti, onu enikonu azarlayarak:</span></p>

  <p><span class="font0">— &nbsp;&nbsp;&nbsp;... Mustafa Kemal'e baksanıza dedi, o günün koşulları içinde, ne&nbsp;istediyse yapmış! Elindeki toplumsal malzeme, şu bizim elimizde&nbsp;olandan farklı mı? Havır! Ama biz formülü kaybettik bir kere, sonra&nbsp;kendimize ve gücümüze inancımızı...</span></p>

  <p><span class="font0">Suat, bütün menekşe rengi gözleriyle, Anadolu sahiline dalmıştı. Şu koca çamların siyahımsı yeşil dalgalandığı yer var ya, Direkliyalı, işte&nbsp;orda. Uzun ve zahmetli hastalığının son aylarında, babası Haluk Bey,&nbsp;artık yürüyemeyecek derecede halsiz olduğu için, pencerelerden birinin&nbsp;önüne oturur, dinsele yakın duygulanmalarla, saatlerce Boğaz'ı&nbsp;seyrederdi. Suat ne zaman yanına gelse, ya dizinde açık unutulmuş el&nbsp;yazması bir divan, içi geçmiş bulurdu onu, ya da uslu bir yağmur gibi&nbsp;pısır pısır Kur'an okurken! Annesi yukarıya gelmezdi pek, aşağıda&nbsp;pembe salonun pembe aydınlığı içinde, Nadejda'yla baş başa kalmayı,&nbsp;onun zümrüt yeşili ambalajından nazla sıyrılarak piyanoda ürkek ürkek&nbsp;çaldığı Debussy'yi dinlemeyi daha ilginç bulurdu.</span></p>

  <p><span class="font0">Nadejda!.. Nadejda neydi peki, melek mi yoksa şeytan mı? Nasıl oluyor da erdemlerin saydamlığını ve gizli zevklerin lanetli tadını kişiliğinde&nbsp;birleştirebiliyor; sevapların en temizini olduğu kadar, günahların en&nbsp;kirlisini, şaşılacak bir kolaylıkla, sözlerinde ve davranışlarında&nbsp;gerçekleştirebiliyor?</span></p>

  <p><span class="font0">"— ... fakat, hayır! Bu konuya dalmamalıyım! Yüzbaşı Demir'le konuşmak çok daha iyi... "</span></p>

  <p><span class="font0">Suat dönüp ona bakıyor. Yüzbaşı Demir, ciddi ve yorgun bir savaşçı olarak, denizin ve göğün cehennem karanlığına sapasağlam çizilmiş.&nbsp;Her derde deva Mustafa Kemal'ini bir kenara bırakmış da, şimdilik en&nbsp;çetrefil ve çapraşık toplumsal gelişmeleri bir çırpıda açıklayacak bir&nbsp;çözüm arıyor gibi, Suat'ın kendisine baktığını görünce, erkekçe bir&nbsp;yumuşaklıkla:</span></p>

  <p><span class="font0">— &nbsp;&nbsp;&nbsp;Sık sık diyor, dalıyorsunuz. Suat, önce karşı çıkıyor bu dediğine:</span></p>

  <p><span class="font0">— &nbsp;&nbsp;&nbsp;Ben mi, yoo, hayır!</span></p>

  <p><span class="font0">Az sonra yarı yarıya kabulleniyor:</span></p>

  <p><span class="font0">— &nbsp;&nbsp;&nbsp;... kendimi yenik hissediyorum, belki ondan.</span></p>

  <p><span class="font0">— &nbsp;&nbsp;&nbsp;Yenik mi? Böyle olduğu daha iyi. Hiç olmazsa çekimser değilsiniz,&nbsp;hayata katılıyorsunuz ama, yenik olarak!</span></p>

  <p><span class="font0">Olsun, katılıyorsunuz ya, bu bile tekrar başlamanız için bir umut.</span></p>

  <p><span class="font0">— &nbsp;&nbsp;&nbsp;Neye başlamam için? Yanlış bir çıkış yaptım, yarışı ya hemen&nbsp;bırakmalıydım, ya yeniden başlamalıydım, öyle yapmadım, koşmakta&nbsp;devam ettim. Hâlâ koşuyorum ama, değeri ne? Hiçbir zaman geçerli&nbsp;sayılmayacak ki!</span></p>

  <p><span class="font0">— &nbsp;&nbsp;&nbsp;Hayat bir tek yarış mı? İkincisi, üçüncüsü yok mu bunun? İlkini kayıp&nbsp;bile etseniz, ikincisini kazanabilirsiniz.</span></p>

  <p><span class="font0">— &nbsp;&nbsp;&nbsp;İkincisini de, hatta üçüncüsünü de kaybettim. Aynı şekilde: Yanlış&nbsp;bir çıkış yapıyorum, duracak, yeniden başlayacak yerde...</span></p>

  <p><span class="font0">— &nbsp;&nbsp;&nbsp;Hepsini kaybetmiş de olsanız, kazanacağınız yine bir yarış kalır:&nbsp;Henüz gençsiniz, kendinize niye inanmıyorsunuz?</span></p>

  <p><span class="font0">— &nbsp;&nbsp;&nbsp;... kendimi başka birisi sanıyordum. Bir gece kim olduğumu anlar&nbsp;gibi oldum. O gün bugündür, gerçek benliğimin hangisi olduğunu bir&nbsp;türlü'kestiremiyorum, o mu yoksa bu mu? O davranışlarımı ayarlıyor,&nbsp;fikirlerimi düzenleyip bir sıraya koyuyor, oysa bu önce o fikirleri&nbsp;yadsımakla başlıyor işe, yadsıyor, reddediyor, çürütüyor ama, yine de&nbsp;tam bir başkalaşma sağlayamıyor, zira bir sürü yanlış çıkış yapmaktan&nbsp;yorulmuş, ne isteği kalmış ne gücü...</span></p>

  <p><span class="font0">Son kelimelerini bir utancı gizlermiş gibi fısıldıyor:</span></p>

  <p><span class="font0">— &nbsp;&nbsp;&nbsp;... cesareti de yok!</span></p>

  <p><span class="font0">Yüzbaşı Demir onu dikkatle dinlemişti. Sözünü bitirince, gözlerinin içine dimdik baktı:</span></p>

  <p><span class="font0">— &nbsp;&nbsp;&nbsp;Bu sizinkisi düpedüz kaçaklık dedi. Bilir misiniz ki cephede olsaydık,&nbsp;bundan dolayı sizi vurabilirdim. Sorumlu da tutmazlardı.</span></p>

  <p><span class="font0">Suat hemen karşılık vermedi. Yüzbaşı durgundu. Gölgelerle dolu kıvırcık kirpikleri kıpırdamıyordu. Neden sonra, isteksiz ve soluk,&nbsp;gülümseyerek:</span></p>

  <p><span class="font0">— &nbsp;&nbsp;&nbsp;Ne iyi ederdiniz! dedi.</span></p>

  <p><span class="font0">İlkbahar, uzun ve zahmetli bir yolculuk gibi başlıyor. Rengi belli belirsiz acı yeşile çalan gökyüzünden. Koch basili, kavrulmuş kahve kokusu ve&nbsp;çiçektozu dolu bir sıcaklık, ağır ve nemli Kuledibi'ne gelmiş yığılmış.&nbsp;Yoksul, üst üste çalışan Ermeni tornacılar, Laz yorgancı ustaları, kalın ve&nbsp;</span><span style="text-indent: 1em;">esmer marangozlar, parıl parıl terliyorlar. Yağlı mor bıyıklarında anlaşılmaz bir iç elektriğinin tükenmeyen çıtırtısı. Birisi esnemesin,&nbsp;bütün çarşı ağız birliğiyle esnemeye hazır!</span></p>

  <p><span class="font0">Emirgân gezmesinden, Suat'ın içinde, tek bir cümle yer etmiş; çok önemli saydığı, çapraşık, aykırıklıklarla dolu bir cümle bu.</span></p>

  <p><span class="font0">"— ... yo, hayır: Ne çirkin, ne gülünç! Daha çok ürkütüyor insanı, neden dersen, erkek esvabı giymiş bir kadın hâli yok onda, düpedüz erkek hâli&nbsp;var: Kendinden emin, kibirli, mütehakkim!"</span></p>

  <p><span class="font0">Üstünde bir gevşeklik, Suat, ordan oraya, pencereden mutfağa sürükleniyor. Hiç sebepsiz bir orda, bir burda. İpin ucunu salıvermiş, ne&nbsp;giyim kuşam, ne doğru dürüst boyanmak! Kıllarını bile almaktan vaz mı&nbsp;geçmiş, yoksa üşeniyor mu; bacaklarında, koltukaltlarında iğne iğne uç&nbsp;vermişler. Oysa; bakıyorsun, divana uzanmış, gözleri kapalı, hayal&nbsp;kuruyor; bakıyorsun, iki kahve birden devirmiş, aç karnına ve sıcak&nbsp;sıcak, ne midesi kalmış ne sinirleri. İç dağınıklığını sadece Galata&nbsp;Kulesi'yle, göğün olanca ağırlığına göz kırpmaksızın katlanabilen, o&nbsp;yalnız ve hantal nöbetçiyle paylaşıyor.</span></p>

  <p><span class="font0">Derken gizli tomurcuklar, pencere içi saksılarında, patır patır patlıyorlar. Ankara Radyosu'ndan, önce Menderes'in çok uzun bir&nbsp;demeci, sonra partilerinden ayrılıp 'Vatan Caddesi'ne yazılanların&nbsp;bitmez tükenmez listesi. İki gazeteci daha tutuklanmış. Pahalılık diz&nbsp;boyu. Şehri saran bahçelerde ağaçlar çiçeklendi: Beyaz, mavi, pembe,&nbsp;yeşil! Toprağın en dip derinliklerine sokulmuş en ince köklerden,&nbsp;özsuyu en yüksekteki dal uçlarına fısıltıyla yükseliyor. Üniversitelerde&nbsp;büyük huzursuzluk:&nbsp;&nbsp;&nbsp;&nbsp;Öğrenciler, gidişi beğenmiyorlarmış. Eski&nbsp;</span><span style="text-indent: 1em;">kahvelerin, hâlâ kış ve soğuk tömbeki kokan iç salonlarında, nargilelerinin başına emekli Tanrılar gibi çökmüş birtakım sakallı&nbsp;ihtiyarlar, ellerinde mercan tespih, saklı öfkelerini ateşle besleyerek,&nbsp;"Yâ sabır" çekiyorlar.</span></p>

  <p><span class="font0">Miralay Ferid ne demişti onları geçirirken?</span></p>

  <p><span class="font0">Alacalı bulacalı çarşaf mendiline hank! diye sümkürüp, çağrısının amacını birden hatırlayarak:</span></p>

  <p><span class="font0">"— ... bana bak kız... dememiş miydi, sen de neden keçi gibi inat edip duruyorsun? Anan olacak zıpır, maşallah zengin, seni beni satın alır.&nbsp;Aklkticarete de eriyor haaa! Benim bildiğim yalnız Bayraktar&nbsp;Çiftliği'nden ayda beş bin lira geçiyor eline! Han hamam varidatı ayrı.</span></p>

  <p><span class="font0">Bir araba almış, görülecek şey! Araba mı, dretnot mu, belli değil mübarek. Kocaman, adamakıllı lüks, son model!"</span></p>

  <p><span class="font0">Bir ara susmuş, kısaca düşünüp eklemişti:</span></p>

  <p><span class="font0">"— ... servetini ota boka, bilmem hangi tarikatın yiyicilerine sarfedeceğine sana versin, mevzuu bahis olan para nihayet senin paran,&nbsp;o da pekâlâ farkında bunun."</span></p>

  <p><span class="font0">Suat cevap vermeyi bile küçüklük saymıştı. Ailesiyle bir ilişkisi yoktu ki! 'Aşağılık' burjuvalardı onlar, servetleri olsa olsa haksız, başarıları kirli,&nbsp;elleri kana bulanmış olabilirdi. Evlendiği sıra, miras payı ve çeyiz diye,&nbsp;on beş yirmi bin lira kadar bir para almaya razı olmuştu ama, dayısının&nbsp;zoruyla! Ona kalsa, daha fazlasını istemeye ve almaya hakkı olduğunu&nbsp;bildiği halde, tek kuruşlarına elini sürmeyecekti.</span></p>

  <p><span class="font0">O sıralar, tepeden tırnağa yadsımaydı, ne Allah tanıyordu, ne vatan, ne millet, ne aile! Gözü bir şeyi görmüyor, her şeye, sonu gelmez bir hınç,&nbsp;bereketli bir öfkeyle karşı çıkıyordu. Üstüne bir saldırgınlık sinmiş,&nbsp;küstahlığını pırıl pırıl bir zırh gibi kuşanmıştı. Her baktığı yere menekşe&nbsp;rengi şimşekler, elektrik moruna çalan yıldırımlar yağdırıyordu.&nbsp;Edebiyat Fakültesi'nde, Yüksek Tahsil Gençlik Derneği'nde, hareketin&nbsp;ne zeki, en gözü pek militanlarından sayılıyor, bununla övünüyordu.&nbsp;Gelecekteki devrimlerin müthiş titreşimlerini, eşine az rastlanır bir&nbsp;duyarlıkla, havada daha şimdiden hisseden o değil miydi? Gelecek&nbsp;'mutlu ve aydınlık yarınların' heyecanını, daha şimdiden içinde duyup,&nbsp;çevresindekilere aşılamaya çalışmıyor muydu? Nasıl kalkar, kendini&nbsp;soysuz burjuvazinin yozlaşmış bir ailesinden sayıp, o pis miras üzerinde&nbsp;hak iddia edebilirdi?</span></p>

  <p><span class="font0">Konuşmaya başlamasın, burjuvaziyi de, elindeki rahatlık olanaklarını da, zehirli bir dille yerin dibine batırıyordu hemen. Bunu kendini&nbsp;inandırmak için mi, yoksa başkalarını 'davaya kazanmak' için mi&nbsp;yapıyordu, orası pek anlaşılamıyordu. Yalnız, ağzının köşesinde&nbsp;küçümseyici bir gülümsemeyle, eleştirip batırmadığı şey yoktu: Kadınlar&nbsp;köleydi, erkekler gereksiz ve burnu büyük, üniversite rezil, İstanbul pis&nbsp;ve bakımsız, memleket uçurumun dibinde, denizin tuzu az, yağmur&nbsp;bereketsiz, yıldızlar fazla uzak! Babası hastalandı hastalanalı,&nbsp;Direkliyalı'ya ayak basmamıştı. Onun öleceğini seziyor, içinden gitmek&nbsp;gelse bile; annesini erkekten bozma bir yaratık olarak bulacağını; belli&nbsp;etmese de, orda artık Nadejda'nın hüküm sürdüğünü kestirdiğinden,&nbsp;kendini tutuyordu. Direkliyah'da, Türk mavisi bir pencerenin ardında&nbsp;</span><span style="text-indent: 1em;">yalnız bir kanun, yine uzun uzun Hafız Post'un bir cümlesini tekrarlayıp duruyordu belki ama, kimler için?</span></p>

  <p><span class="font0">Oysa Direkliyalı, Suat'ın bütün çocukluğu. Denizden esen ince yel, cırarböcekleriyle yüklü çamları okşuyor. Mevsim yaz, bir öğle sonu.&nbsp;Manolyalar, soluk aydınlıklarıyla, uzak ve narin, gülümsüyorlar. Mermer&nbsp;mavisi kocaman bir martı, gelip kayıklarının demiri üzerine konmuş; taa&nbsp;akşama kadar, hareketsiz ve düşünceli, hep öyle, orda kalacak.&nbsp;Komşuları Şefik Kaptan var ya, babasının dostu, onun gemisi İnşirah,&nbsp;âni metal yırtılmaları ve hain fısıltılarıyla meydana çıkıyor birden,&nbsp;pencerelerin önünden geçerken, üç kısa düdükle yalıyı selamlıyor.&nbsp;Ufukta, üç kısa düdüğün, perde perde yankılanışı! Halûk Bey, tülleri&nbsp;ayırıp, dışarıya şöyle bir göz atıyor, göğüs geçirerek, yeniden okumaya&nbsp;dalıyor. Oda büyük, geniş: Tavanları yüksek ve işlemeli. Ceviz&nbsp;kütüphanelerin ağır camları arkasında, maroken ciltli eski kitapların&nbsp;saygı uyandıran kalabalığı fark ediliyor. Eşyalar, belirli bir simetri&nbsp;hesaplanarak yerleştirilmiş. Köşedeki yazıhanenin üzerine, kocaman bir&nbsp;yeryuvarlağı koymuşlar. Duvarlarda, kutsal yazıların, siyah üstüne&nbsp;beyaz, hüsnü hat kaynaşması:</span></p>

  <p><span class="font0">"— Lâilâheil Allah..."</span></p>

  <p><span class="font0">Odada üç şey var ki, henüz on yaşlarındaki Suat'ı büyülüyor: Birincisi, duvardaki minyatürlü çalar saat, hani her saat başında ve buçukta,&nbsp;'Kâtibim' şarkısını mırıldanır! İkincisi, tavana yakın bir yerde, yukarda,&nbsp;tünemiş olan kartal: Açık, kondu konacak geniş kanatları, gözlerinin ve&nbsp;gagasının yırtıcı görünüşüyle, öyJe ustaca dondurulmuş ki, enikonu&nbsp;canlı. Üçüncüsü, bir duvarın hemen yarısını kaplayan, renkli Memâliki&nbsp;Mahrûsai Şahane haritası. Bu sonuncusu, imparatorluğun dağılışını bir&nbsp;türlü içine yatıramayan Halûk Bey için de vazgeçilmez bir teselli,&nbsp;zararsız bir gönül avuntusu: Kaç gelişinde Suat, onu haritanın önünde,&nbsp;yüzünde anlatılması zor bir kederle devletin 'eski satvetini' seyrederken&nbsp;yakalamadı mı? Her seferinde, bu işin sırrına akıl erdirememiş gibi,&nbsp;hüzünlü hüzünlü başını sallıyor, kızına masal anlattığı zamanlardaki&nbsp;yumuşak ve derin sesini bularak:</span></p>

  <p><span class="font0">"— ... bu diyor, tasavvuru bile gayrı mümkün bir şey yavrucuğum, benim nazlı kızım, görüyor musun şurasını, başlı başına bir devlet,&nbsp;Macaristan! İşte bu Macaristan, Sultan Süleyman'ın devri saltanatında&nbsp;bizim Budin vilayetimiz oluyor. Şu gördüklerin yok mu, şu ufak ufak&nbsp;devletler; Bulgaristan, Yunanistan, Arnavutluk, Romanya, filân... daha&nbsp;</span><span style="text-indent: 1em;">elli yıl önce bizimdi, bir keresinde rahmetli deden beni Priştine'ye götürmüştü, gayetle iyi hatırlarım..."</span></p>

  <p><span class="font0">Fakat asıl onu yıkan, Arabistan'ın kaybı. Nedeni açık, Mekke'nin orda olması. Halûk Bey'in Müslümanlığına diyecek yok, Arabi, Farisi bilir,&nbsp;fıkıh okumuş, ünlü Kur'an tefsirlerinin hepsine âşinâ. Mekke'nin elden&nbsp;gidişi, belki bu yüzden içini parçalıyor. Acı da çekiyor ya, bütün bilgeleri&nbsp;gibi, bunu belli etmeden yapıyor.</span></p>

  <p><span class="font0">"— ... Mekkei Mükerreme'yi bizden almak ne demek, başımızı vücudumuzdan ayırmak demek! Biz ki Yavuz Sultan Selim Han'dan bu&nbsp;yana, Allah'ın izni ve inayetiyle İslamın kılıcı olduk, onun adına zuhur&nbsp;ve huruç ettik, halifesiz kalmamız, Mekkei Mükerreme'yi kaybetmemiz&nbsp;revayı hak mıdır?"</span></p>

  <p><span class="font0">Titreyen zarif parmaklarıyla haritanın üzerinde bir yerleri, bazı siyah noktalan gösteriyor:</span></p>

  <p><span class="font0">"— ... kürei arzın bu tarafı, benim nazlı kızım, bir uçtan bir uca bizim mülkümüz, duyuyor musun: Şam, Halep, Kudüs, Bağdat, Beyrut, San'a...&nbsp;bütün buralar! Kabristanlarında şühedamız yatıyor, camilerinde Türk&nbsp;minareleri var. Vaktü saati gelince, inşaallahüteâlâ, yeniden fethile&nbsp;İslâmın gayrı kaabili taksim mülkünü ihya eyleyeceğiz..."</span></p>

  <p><span class="font0">Sesini alçaltıyor, önemli bir sır fısıldarmış gibi:</span></p>

  <p><span class="font0">"— ... bir vazifedir bu diyor, bir vazifei kudsi, hatta ondan da mühim, bir zarureti ilâhi bir cihad... "</span></p>

  <p><span class="font0">Bıyıkları hâlâ sivri Kaiser bıyığı ama artık kır düşmüş: Üstelik şimdi, yüzüne büsbütün bir melek aydınlığı veren, bembeyaz, çok zarif bir&nbsp;sakalı var. Ağzı özür dilemeye hazır, bağışlamaya da. En aklın&nbsp;almayacağı kabahatleri bir solukta bağışlayabilir, yalnız Mustafa&nbsp;Kemal'i, hayır! Osmanlı soyunu ülkeden sürüp çıkardığı için, bir; şeriatı,&nbsp;bir yerde Müslümanlığın ana iskeletini kaldırıp attığı için, iki. Ne de olsa&nbsp;İslâm birliğine in.ınıyor Halûk Bey, padişahın 'bu mülkün sahibi hakikisi'&nbsp;olduğuna da. Rejim istediği kadar değişsin, görgü görenek başka bir&nbsp;kalıba dökülsün, o ne idiyse o kalıyor, çevresindeki gerçekler huzurunu&nbsp;kaçırdıkça, ne yapsın, kafasına ve zevklerine uygun başka gerçeklere&nbsp;sığınıyor: Tarihe!</span></p>

  <p><span class="font0">Olanca gücünü, Osmanlı soyuyla ilgili büyük bir esere harcadı. Doğuşundan batışına, imparatorluğun dağdağalı ve debdebeli tarihini&nbsp;padişah padişah, yeniden yaşadı denebilir. Hammer Tarihi. Tarihi&nbsp;Cevdet. Vekâyinâme. Evliya Çelebi Seyahatnamesi. Âşıkpaşa Tarihi.</span></p>

  <p><span class="font0">Bunların, bunlara benzer daha nice eser ve belgenin arkasında boğulmuş, o zayıf ve yorgun gülümsemesiyle yaptığı işi yücelterek, az&nbsp;mı okudu, not aldı, liste düzenledi? Son yılların saray yaşantısıyla ilgili&nbsp;bazı konularda ayrıntılı bilgi toplayabilmek için, II. Abdülhamid'in&nbsp;Paris'te yaşayan kızı Ayşe Sultan'la bile mektuplaşmaktan çekinmedi.&nbsp;Arada yorgun düşüp bir yudum dinlenmeye karar verince, karısından:</span></p>

  <p><span class="font0">"— Hayrım, şu benim ıhlamuru!" diyerek, içecek sıcak bir şey ister,&nbsp;istemesiyle bütün Direkliyah'yı dilsiz bir telâşa iterdi: Besleme kızlar pat&nbsp;pat mutfağa iner, aşçı kadın simli fincanları doldurur, Hayrun'sa&nbsp;merdivenlerde sabırsızlanırdı. O tarihte Suat'ın annesi, boylu poslu,&nbsp;balıketinde bir sarışındı. Tembelceydi biraz. Alışkanlık haline gelmiş bir&nbsp;baş hareketiyle, omuzlarına dökülen yaldızlı sarı saçlarını ikide bir&nbsp;geriye savurtur, ıhlamuru kocasına çokluk eliyle götürürdü. Ara sıra&nbsp;kapıya getirip ordan içeriye Suat'ın elinde gönderiyor, bu da babasının&nbsp;dehşetli sevinip, ufacık kızını sultanlar gibi karşılamasına yol açıyordu:</span></p>

  <p><span class="font0">"— Aman yarabbi, bugünleri de gördük mü? Bakın hele şu işe, nazlı&nbsp;kızım büyümüş, babasına ıhlamurunu getiriyor... "</span></p>

  <p><span class="font0">Bir gözünü kırparak sordu:</span></p>

  <p><span class="font0">"— Saat şimdi çalacak, dinlemek ister misin?"</span></p>

  <p><span class="font0">Suat, meraklı:</span></p>

  <p><span class="font0">"— İsterim, beybâ!" derdi.</span></p>

  <p><span class="font0">"— İyi öyleyse, gel kucağıma!"</span></p>

  <p><span class="font0">Kafa kafaya verip, dinliyorlar. Çalar saat, mırıl mırıl, 'Kâtibim'i mırıldanıyor. Pencerelerde, Şefik Kaptan'ın gemisi İnşirah. Üç kısa&nbsp;düdük, uzaklarda çabuk taklalar atan yankıları! Sonra akşam. Akşamla&nbsp;bir, Direkliyalı'nın üstünde şiddetli bir kış! Karlı ramazan gecelerinde,&nbsp;sahuru önüne katan rüzgâr sağanaklarının, davul gümbürtülerini hant&nbsp;hant mahalle içlerine kadar kovalayışı. Suat daha ufacık, oruç tutacak&nbsp;yaşa gelmemiş ama, yatağında yalnız kalınca davul seslerinden öylesine&nbsp;korkuyor, öyle acayip şeyler tasarlıyor ki, onu da sahura kaldırıyorlar.&nbsp;Direkliyalı'da ramazan, Osmanlı geleneğine uygun olarak kutlanıyor:&nbsp;Gündüzleri oruç, namaz ve dua, akşamları İstanbul'un uzak minareleri&nbsp;kandillerle donanınca, iftar yemeği.</span></p>

  <p><span class="font0">Halûk Bey:</span></p>

  <p><span class="font0">"— ... Müslüman olmanın on şekli yok demiyor mu? Aslolan Allaha iman etmek, onu sevmek! Sevgin kelâmda kalmayacak, ef'alinde&nbsp;görünecek, bu da farzı ve sünneti yerine getirmekle kabil. Şimdilerde&nbsp;ramazana kimsenin ehemmiyet atfettiği yoksa da...</span></p>

  <p><span class="font0">Birkaç yıl sonra, arduvaz grisi, sararmış yaprak kızılı bir sonbahar akşamı, Suat okuldan dönüyor, pembe salonda, ellerini nereye&nbsp;koyacağını bilemeyen babasıyla 'resmi' günlere özgü gülümsemesini&nbsp;suratına takınmış annesinin arasında, dört yanına akvaryum yeşili bir&nbsp;aydınlık saçan Nadejda'yı buluyor. Düğme gibi ufacık bir ağız, yukarı&nbsp;kalkık ufacık bir burun, varla yok arası, kısa ve ince, samur kaşlar. O&nbsp;kadar vurucu ve yanardöner yeşiller giymiş ki, şöyle ilk bakışta buğday&nbsp;sarışınlığını tamamlayan bağdem gözlerini de yeşil sanıyor insan, oysa&nbsp;değil, yakından bakınca gökkuşağı renkleriyle zenginleşmiş koyu&nbsp;kestane rengi oldukları anlaşılıyor. Halûk Bey gülümseyerek:</span></p>

  <p><span class="font0">— Gel&nbsp;bakalım güzel kızım diyor, gel seni Matmazel'e tanıtayım. Bu cici&nbsp;Matmazel, bugünden itibaren Fransızca öğretecek sana, bize nasıl itaat&nbsp;ediyorsan ona da öyle edeceksin. Söz mü?</span></p>

  <p><span class="font0">Nadejda, daha doğrusu Nadejda Nikolayevna, beyaz Ruslardan. Suat'ın belleğinde onun yaşantısı daha sonra Tolstoy'da, Turgeniyev'de,&nbsp;Dostoyevskiy'de okuduklarına karışır durur. Kutsal Rusya: Hiç&nbsp;kalkmayacakmış "gibi, stepleri ve ormanları kaplamış, süt mavi kar&nbsp;örtüsü. Uzaktan, troykaların iç titreten çıngırakları. Kiliseler, kiliseler,&nbsp;kiliseler! Yağlı ve kömür sakallı Ortodoks babaları, kutsal resimlerin&nbsp;önüne çökmüş, kavga eder gibi iri iri dua ediyor. Bir mahzen,&nbsp;mahzende bir meyhane, meyhanede döke saça votka içerek tartışan&nbsp;üniversite öğrencileri: Hepsi yoksul, yarısı üniformalı, yarısı veremli.&nbsp;Ioraslav yöresindeki yazlık konağında nazlı bir prenses, yalnızlıktan ve&nbsp;can sıkıntısından eriyip tükeniyor. Fransızcadan başka dil konuşmayan&nbsp;Avrupa görmüş derebeyleri, elde kırbaç, yoksulluğun karanlık&nbsp;mağarasındaki simsiyah mujikleri dövüyorlar. İlkbahar. Volga'nın&nbsp;buzları çözüldü çözülecek.</span></p>

  <p><span class="font0">İşin garibi, Nadejda da, geçmişini anlatacak oldu mu her seferinde başka türlü anlatıyor: Bugün eğer babası Riazzan asıllı, çetin ve gururlu,&nbsp;üstelik General Denikin'in sağ kolu bir Albay'sa, yarın bakıyorsun Çar'ın&nbsp;gözde adamlarından Rostovlu bir prens oluvermiş. Bazen Duma'da&nbsp;hatırı sayılır ünlü bir politikacı, bazen sesi soluğu çıkmaz dini bütün bir&nbsp;taşra derebeyi! Bu gerçek kargaşalığı ve tutarsızlığı içinde yalnız iki şey&nbsp;değişmiyor: Babasının adı, Evgenyi Fedoroviç Nikolayev, bir de o&nbsp;yürekler acısı ölümü!</span></p>

  <p><span class="font0">Beyazların Çariçin'de yenilgiye uğradığı sıralar. Barut ve keder tüte tüte, kazaklar geri çekiliyor. Hava bir soğuk, bir soğuk!.. Vagon üstleri&nbsp;</span><span style="text-indent: 1em;">bile salkım salkım insan, çaresiz, yorgun ve sıkıntılı göçmen treni; o istasyon bu istasyon ahlaya puflaya, gelmiş kayıp bir step durağına&nbsp;takılmış. Yirmi dört saattir ordalar. Yolun ne zaman açılacağı belli değil.&nbsp;Kızıl topçuların kuzeydoğuda bir yerleri dövdüğü işitiliyor. Yolcuların&nbsp;arasında, sakalları örümcekbağlamış şom ağızlı bir keşiş, salvoların&nbsp;yalazlarını seçiyormuş güya, yalan!</span></p>

  <p><span class="font0">Romanof'lara son nefesine kadar yürekten bağlı Evgenyi Fedoroviç, işte bu trende, korkudan tir tir titreyen karısıyla kızının kollarında ruhunu&nbsp;teslim etmiş. Şanına yaraşır bir tören şöyle dursun, gömememişler bile!&nbsp;Çünkü, ağır step karanlığını dağıta dağıta şafak sökerken, yol açılıyor.&nbsp;Yürekleri parçalansa da, cesedi orda bırakıp canlarını Odesa'ya dar&nbsp;atıyorlar. Odesa'da kirli, yapışkan bir kar. Sokaklarda korkulu bir&nbsp;rüyadan kaçmış, başka korkulu bir rüyaya sığınmaya hazır, bakımsız ve&nbsp;dağınık insanlar, birbirlerine ve talihsizliklerine çarpa çarpa&nbsp;dökülüyorlar. Onlar, ana kız, zar zor başlarını sokacak bir gemi bulup,&nbsp;hayli çarpıntılı bir yolculuktan sonra, Galata rıhtımına ayak bastıkları&nbsp;zaman yine kar yağıyor ama, yeryüzünde Kutsal Rusya diye bir ülke yok&nbsp;artık: O da Evgenyi Fedoroviç'le birlikte ölmüş!</span></p>

  <p><span class="font0">— ... ben küçük Suat, ölmek istemek, tıpkı baba. Neden: Acı, ölümü çağırıyor ondan. Dünya deli, insanlar hain, yok acımak! Ne vakit ben&nbsp;size geliyor, var artık un vrai foyer, var hangi bizim ev Rossiya'da..."&nbsp;Nadejda evin neresinde? Ele geçirmek olasız. İnsanın hatırlayıp&nbsp;hatırlayıp unuttuğu yeşil bir melodi gibi, şimdi burda, şimdi değil. O saf&nbsp;gülümsemesiyle, ilk bakışta tertemiz bir'kız ama, kaşla göz arasında,&nbsp;kim bilir hangi bilinmez gücün etkisiyle değişiveriyor. Hem değişirken,&nbsp;yaşadığı ânı da değiştiriyor, bulunduğu yeri de. Surdan geçerken iki&nbsp;rasgele söz mü söyledi, en bayağı eşyaya ruhunun derinliklerinden bir&nbsp;şeyler katıverir sanki, nereye baksan alışılmamış bir sevincin garip&nbsp;parıltıları; fosfor mu, radyoaktivite mi, bilemezsin. Konuşunca, hiç&nbsp;yoktan bir hayal dünyası kurar, hayal kurmasa yaşayamaz ya,&nbsp;kuruşundaki her şeye söz geçirebilen büyücü etkinliğine ne demeli.&nbsp;Nadejda gerçi hiçbir şey istemez; istemese de, ondan hiçbir şeyi&nbsp;sakınabilmek olası değildir ki! İsteyince bir çocuk bencilliği, ya da ermiş&nbsp;masumluğuyla istediğini alır zaten. Karşı koymak elinden gelmez, isteye&nbsp;isteye verir, üstelik sana yaptıklarını hiç düşünmeden affedersin.&nbsp;Türkçeyi hâlâ doğru dürüst konuşamayışını, dikkatsizliğini, şahane&nbsp;tembelliğini, çocukça cilvelerini! Bunun böyle olması içinse, onun&nbsp;</span><span style="text-indent: 1em;">sadece orda olması yeter, yüzüne bütün içtenliğiyle şöyle bir bakıvermesi! O kadar değişik, öyle başka türlü bir kendini verişi vardır&nbsp;ki, lâfını ağzında bırakır, öfkeni kursağında.</span></p>

  <p><span class="font0">Evet, başka türlü bir kendini veriş. Çünkü yakınlık duymak Nadejda için, insanın içinde saklayıp, ara sıra bir sözle, bir bakışla dışarı vurduğu bir iç&nbsp;duygulanma değil, daima davranış olarak kendini gösteren canlı bir&nbsp;eylem, sürekli bir atılım. Başkasının yakınlığını, besbelli aralıksız&nbsp;yalnızlığından kurtulmak için arıyor. Bulamayınca kösülüvermesi, boşta&nbsp;kalan yakınlaşma çabalarının, onu enikonu zehirlemesi bundan!&nbsp;Yakınlıklar sözde kaldı mı, içi rahat etmiyor, ille somutlaşacak,&nbsp;tutulabilir gerçeklikler kazanacak: Bu yüzden hemen ellerini uzatır,&nbsp;ellerini olmazsa, dudaklarını! Sokulganlığı, okşamaktan hoşlanması,&nbsp;bundan!</span></p>

  <p><span class="font0">Böylesine kim dayanabilir? Kimse dayanamıyor: Kimisi hayran&nbsp;</span><span style="text-indent: 1em;">olduğundan, kimisi basbayağı büyülendiğinden, Halûk Bey, Hayrım, bütün hizmetçiler çevresinde dört dönüyorlar. En başta Suat, tabii. Suat&nbsp;o sıralar merak küpü, evin şımarık kızı havasından, yetişkin genç kız&nbsp;havasına geçti geçecek. Kanın, damarlarında alev alev aktığını fark&nbsp;etmeye başlamış. Bugün kalçalarının, yarın memelerinin yuvarlaklığını,&nbsp;öbür gün bütün vücudunu keşfediyor: Diriliğini, gerginliğini,</span><span style="text-indent: 1em;">çıplaklığını! Hangi şarkıyı işitse, hangi genç kız romanına el atsa, içinde kıpır kıpır eden bir duygu: Aşk.</span></p>

  <p><span class="font0">Nadejda, ona Fransızca öğretiyor. Yalnız Fransızca mı? Dostluğu da. Onun dostluğu, başka bir dostluk. Kapalı pancurların ardında ayıp&nbsp;şeyler anlatıp, kıkır kıkır gülüyorlar. Dışarda güneş, kaskatı mayi bir&nbsp;denizin üstüne gelmiş yığılmış. Bu böyle ne kadar sürer? Günün birinde&nbsp;annesi, Nadejda'nın 'mürebbiye' olarak, Direkliyalı'da sürekli kalacağını&nbsp;açıklıyor; evde büyük şenlik, bir topların atılmadığı kalıyor. Suat'la&nbsp;Nadejda'nın keyiflerine diyecek yok, yalnız içtikleri su ayrı; odaları yan&nbsp;yana, Suat'ınki denize bakıyor, Nadejda'nınki çamlara; adını 'güvercin&nbsp;yuvası' koymuş nedense, birkaç haftada döşenişini kökünden&nbsp;değiştirmiş: duvarda Meryem Ana ikonları, sağda solda kaftanlar, Kiyef&nbsp;bıçakları, bir balalayka vs...</span></p>

  <p><span class="font0">Geceleri, fırtına patladı da gök gürültüleri tangır tungur yalının üzerine yuvarlandı mı, hemen Suat'a seslenip koynuna alıyor onu, yumuşacık&nbsp;varlığıyla korkusunu dağıtıyor. Camların ardında, elektriklenmiş&nbsp;ağaçlar, yanlış yanlış parıldıyorlar. Yıldırım düşüyor, o çatlama arasında&nbsp;</span><span style="text-indent: 1em;">bir bakıyorsun, gökte ne kadar yıldız varsa sırrolmuş. Suat, yusyuvarlak, Nadejda'ya sokuluyor; başını, iri iri, gevşekçe, fakat uçları karadut gibi&nbsp;dik ve pütürlü memeleri arasına sokuyor; burnuna gizli bir leylak&nbsp;kokusu geliyor, kulaklarına bir karınca yuvasının saklı çıtırtıları.&nbsp;Nadejda, gülerek:</span></p>

  <p><span class="font0">"— Suat benim bebek diyor. Var ben ona meme vermek."</span></p>

  <p><span class="font0">Film, birden koptu: Şefik Kaptan'ın gemisi buğulu camlarda, Halûk Bey duvarı boydan boya kaplayan Osmanlı haritasının karşısında, Nadejda&nbsp;ise sarışın kokular dağıtan yatağında kalakaldı. Çapraşık bir andı bu. Bir&nbsp;yerlerde bir hünsâ doğdu, bir meleğin kanatları tutuştu. Himalayaların&nbsp;üstünde mi nerde, ansızın bir viscount patladı, yolcuları kopuk bir&nbsp;teşbihin taneleri gibi bulutların içine dağıldılar. Hanidir şehvet,&nbsp;görünmez bir yılan sinsiliği ve sırnaşıklığıyla, Suat'ın bacaklarına&nbsp;dolanıyordu. İçinde, tüylü ve ıslak, bir kadife kımıltısı! Ateş bastıkça,&nbsp;burun deliklerinin titrediğini fark ediyor. Başında dönmeye, midesinde&nbsp;bulantıya benzer, adını bilmediği bir duygu. Bir şey arzuluyor ama ne?&nbsp;Odadan mutfağa attı kendini, boynunu, şakaklarını soğuk suyla yıkadı.&nbsp;Yine raydan çıkmıştı galiba. Onun için, gündelik yaşantısına yerleşmeye&nbsp;çabalıyor. Burası salon mu? Ne kadar karanlık böyle, sanki tepeleme&nbsp;pamuk yığmışlar, ama pis, adamakıllı pis ve esmer bir pamuk! Çat!&nbsp;Radyoyu açtı. Ne kadar elektrik varsa, hepsini yaktı. Ortalık tiyatroya&nbsp;benzedi: Sahnede solgun, saçı başı dağınık, hayalet gibi bir kadın,&nbsp;yaşamakta devam edişine, hâlâ ölmeyişine yanıyor. Kendisi değil mi bu?&nbsp;Radyoda yine o şarkı: "Aşkın beni öldürse de yılmam, saki!" Suat&nbsp;pencereden bakıyor, hayret, Küçüksu Plajı'nın sonbahar tenhalığıyla,&nbsp;Galata Kulesi'nin devanası siluetini, ağır ağır inen kocaman bir balık&nbsp;ağından farksız akşamın gölgeleri altında, yan yana görüyor. Her şey&nbsp;görkemli ve saçma, her şey anlamsız ve boş. Tek çıkar yol, ansızın,&nbsp;kendini öldürmek gibi geliyor ona. (Mutfağa doğruluyor, usulca içeri&nbsp;giriyor, bıçakların bulunduğu çekmeceyi açıp, içlerinden en uzun ve&nbsp;keskin olanını seçiyor, sonra...) Peki, başka bir çözüm yolu var mı?&nbsp;Yüzbaşı Demir ona demişti ki:</span></p>

  <p><span class="font0">"— İntihar, ne insanın kendini aşmasıdır, ne korkaklıktan ileri gelen bir kaçış! Hayvanımsı bir yanı var, burası açık, çünkü toplumsal değil. Ayrıca&nbsp;tembel işi, evet bir an için yoğun bir çaba gerektiriyor ama, sınırları belli&nbsp;bir çaba, üstelik olumsuz. İnsanın hayatına son vermesi, bir anlamda,&nbsp;kendisinden soyutlanması demek olmuyor mu?"</span></p>

  <p><span class="font0">Haydi canım, istediği kadar o kalın sesinin orguyla çalım satsın, az bulunur yırtıcı erkek yakışıklılığıyla çocuk çaresizliğini üstünde&nbsp;birleştirsin, alt tarafı asker bu Yüzbaşı Demir, düpedüz asker: Kafası da&nbsp;asker olarak işliyor: İki kere iki dört, ya siyah ya beyaz! Her şey belli,&nbsp;belirli, tanımlanmış!</span></p>

  <p><span class="font0">"— ... ben benliğimi bütünüyle harekete adadığım sıralar böyle yapmıyor muydum? Hatta fazlasını. İçimi rahatlatıyordu, olanaklarını&nbsp;aştığım duygusunu veriyor da, ondan. Dışardan bakıldı mı, tutarlı,&nbsp;kararlı ve bütün görünüyordum. İçimden öyle miydim? Kararsızlıklar&nbsp;yiyip bitiriyordu, gizlemeye çalıştığım duygulanmaların tutsağıydım,&nbsp;dışım içime uymuyordu. Türkçesi, bu uyumsuzluğu gizleyebildiğim&nbsp;ölçüde başarılı sayılıyordum."</span></p>

  <p><span class="font0">İyi ama hangisi doğru? Soyutbir örnek seçip ona benzemeye çalışmak mı, yoksa örneğini kendi olanaklarından çıkarmak mı? Birincisi olacak&nbsp;şey değil, ya ikincisi? O da öyle: Değil mi ki hiçbir şey, hiçbir şeyi&nbsp;tutmuyor, her şey aralıksız değişiyor, başka türlü nasıl olur? Öyleyse&nbsp;insanlara biçim vermek, ya da insanın kendine biçim verdiğini&nbsp;zannetmesi, avuntu!</span></p>

  <p><span class="font0">"— ... bu, hiç değilse benim için böyle. Böyle olduğunu anlar anlamaz yaptığımı gülünç bulmadım mı, iddialarımdan vazgeçmedim mi? Niye&nbsp;açıkça söylememeli, insan benliğini tanımayı öğrendikçe yaptıklarından&nbsp;soğuyor. Önce duraklar gibi oluyorsun, dur bakalım diyorsun, sonra...&nbsp;sonrası, yok! Peki, bunca yaşadıkları halde güvenlerini yitirmeyenlere&nbsp;ne demeli? Şu Ferid Dayım sözgelişi, git bir iş söyle, bir görev ver,&nbsp;yanardağ gibi ayağa kalksın. Sonra şu Yüzbaşı Demir!.. Yani öyle&nbsp;umutsuz filân duruyor ya, hiç inanmayın, umutsuz dakikası yok. Neden&nbsp;derseniz, yaşantılarını soyut spekülasyonlar üzerine kurmamışlar da&nbsp;ondan: Ya doğrudan doğruya temel bir eyleme bağlı yürüyor, ya&nbsp;birbirlerine zincirlenerek bir belkemiği oluşturan eylemciklere. Eylem&nbsp;olmadı mı, yaşamak da yok! Belki var ama, yaşamaya benzemez bir&nbsp;yaşantı o: Anlamsız, verimsiz, tekdüze! Benimki gibi: Rasgele algılanmış&nbsp;duyumları, görüntü, sanrı, izlenim, etki ve tepki olarak getirmiş, üstüme&nbsp;yığmışlar, altından çıkmam şart, ama nasıl? Başkasının eylemi, ya da&nbsp;yaşantısı ile özdeşleşerek mi? Tutar bir başkası sayarım kendimi, olur&nbsp;biter. 1951 yılında, bir sabaha karşı Kore'de saldırıya hazırlanan Yüzbaşı&nbsp;Demir olabilseydim, belki de..."</span></p>

  <p><span class="font0">O ince ve sık, asit gibi yakıcı yağmur, olanca hızıyla yeniden bastırmıştı. Üsteğmen Demir Çukurcalı, kol saatine bir göz attı: 05:15. Sel sularından&nbsp;kuduza dönmüş Hantan Çayı'nın üzerinden donuk bir şafak söküyor.&nbsp;Öylesine donuk ki, koyu külrengine batık görünümü aydınlatacağına&nbsp;karartıyor sanki: Şu kıvrıla büküle giden keçi yolu, ırmağa giden yol;&nbsp;şuraları, dünkü çarpışmalar sırasında Çinlilerden alınan siperler, erat&nbsp;elinden geldiği kadar çekidüzen verip içine mevzilenmiş. Yüz metre&nbsp;kadar ötelerinde pirinç tarlaları başlıyor, onların gerisinde ise, yağmur&nbsp;perdesinden zar zor seçilebilen 306 rakımlı tepe, bugünkü hedef.</span></p>

  <p><span class="font0">Telsiz eri, Alay Komuta yeriyle bağlantı sağlamak derdinde:</span></p>

  <p><span class="font0">— &nbsp;&nbsp;&nbsp;Burası Ateş, burası Ateş, Kartal'ı arıyoruz, tamam! 241. Piyade Alayı,&nbsp;sekiz kilometrelik bir cephe boyunca, kırk sekiz saattir Çinlilere&nbsp;saldırıyor. Solunda yerinde sayan bir Portorico birliği, sağında ise&nbsp;Amerikalı zencilerin 25. Alayı, o da duraklamış.</span></p>

  <p><span class="font0">"— ... oysa biz, Üçüncü Tabur, dün bir sıçrayışta geçiverdik Hantan Çayı'nı: İkisi ağır, on iki yaralı, dört şehit verdik: Yüzbaşı Cevdet de&nbsp;şehitlerin arasında."</span></p>

  <p><span class="font0">Üsteğmen Demir'in kulaklarında dünden beri onun sesi yankılanıyor: Düşman ateşi altında toplanan Yedinci Bölük erlerine nasıl bağırıyordu:</span></p>

  <p><span class="font0">"— ... Dağılın ulan, dağdın diyorum size salak herifler, şimdi havanlar kıstırırsa, görürsünüz dünya kaç kö... "</span></p>

  <p><span class="font0">Sesi birden kısılmış, gözleri dehşet ve umutsuzlukla yuvalarından uğramıştı. Olduğu yere yıkıldı kaldı. İyi bir arkadaştı Yüzbaşı&nbsp;Cevdet* müthiş bezik oynardı. İki sözünün biri mutlaka futbol üzerine.&nbsp;Pusan'a indikleri gün, o kibar, o daima özür dilemeye hazır&nbsp;gülümsemesiyle:</span></p>

  <p><span class="font0">"— Olacak iş mi yahu demişti, savaş bize gelmiyor, ta Türkiye'den kalkıp biz savaşa geliyoruz. Bir terslik yok mu bu işte?"</span></p>

  <p><span class="font0">Saat 05:20. Üsteğmen Demir, uzaktan, adamlarını yokluyor. Bütün gece gözlerini kırpmadılar. Tetikte beklediler. Irmağın bu kıyısına atlamış tek&nbsp;birlik olduklarından, düşman gece bastırıp suya sürmek isteyebilirdi.&nbsp;İstedi de. Hem bir değil, birçok kere, birçok yandan saldırarak.</span></p>

  <p><span class="font0">— &nbsp;&nbsp;&nbsp;Akbulut Onbaşı, daldın yine: Ne düşünüyorsun, bakalım?</span></p>

  <p><span class="font0">— &nbsp;&nbsp;&nbsp;Ben mi Üsteğmenim, hiç! Köyde bir sıpa bıraktımdı, ayağına çabuk&nbsp;bir şey, büyümüş olmalı diyorum: Çabuk büyür sıpa kısmı.</span></p>

  <p><span class="font0">Garip bir adam, Onbaşı; bütün gece, gözleri cam gibi parlayan bir Çinli ölüsüne, sıpasına, köyünü, nasıl pamuk topladıklarını, neden damlarını&nbsp;</span><span style="text-indent: 1em;">onarmak gerektiğini anlattı durdu. Zaman zaman sözünü kesen öteki Çinlileri sessiz bir öfkeyle delik deşik edip karanlığa yatırıyor,&nbsp;arkasından biraz dargın, biraz sistemli berikine dönüp:</span></p>

  <p><span class="font0">"— ... ülen diyordu, bu senin arkadaşlarında hiç mi akıl yok? Baskın basanındır emme, emmesi var bu işin..."</span></p>

  <p><span class="font0">05:25. Yağmur hızlandı, ustura gibi soğuk ve keskin, değdiği yeri açıyor. Beş dakikaları ya kaldı, ya kalmadı. Telsiz eri son emirleri alıyor:</span></p>

  <p><span class="font0">— &nbsp;&nbsp;&nbsp;Yedinci Bölük, ikiye ayrılarak, aynı anda, 306 ve 311 rakımlı tepelere&nbsp;saldıracak...</span></p>

  <p><span class="font0">Irmağın üstündeki soluk aydınlık yükseldikçe ufuk yayvanlaştı. Ara sıra yağmurun tellerine vuran alacalı bir ışık, Tanrısal bir harp görüntüsü&nbsp;yansıtıyor. Yalnızlık duygusu. Budalalık. Tiksinti ve öfke. Asıl öfke!</span></p>

  <p><span class="font0"><sup>* Bkz. Yaraya Tuz Basmak.</sup></span></p>

  <p><span class="font0">"— ... beş dakika sonra, belki ben de balçığa boylu boyunca uzanmış olacağım, ağzım haykıracakmış gibi açık, dişlerim meydanda. Hayır,&nbsp;düşünmeyeceksin: Cephede düşünmek, ihanetle bir; önemli olan&nbsp;makineli gibi işlemek: Komutayı aldın mı, gereğini yerine getirmek!"&nbsp;05:27. Topçu ateşi kesti, mesafe ayarı yapacaklar galiba.</span></p>

  <p><span class="font0">"— ... karnım&nbsp;da bir acıktı ki, o kadar olur. Şimdi bir fincan çay olsa, sıcak sıcak,&nbsp;tereyağlı iki dilim ekmek, biraz beyaz peynir... "</span></p>

  <p><span class="font0">05:30. Vakit tamam. Üsteğmen Demir, farkında olmadan uluyor:</span></p>

  <p><span class="font0">— &nbsp;&nbsp;&nbsp;Haydi aslanlarım, ileri!</span></p>

  <p><span class="font0">Suat, bu işin kimin başının altından çıktığını da, kararı kimin verdiğini de hiçbir zaman öğrenemedi ama, genç kızlık hayatının yörüngesini&nbsp;değiştiren haberi babasından aldı. Rüzgârın balkon sarmaşıklarında&nbsp;ıslıklar çaldığı bir akşamdı. İrkiltici ve erken bir sonbahar serinliği&nbsp;bahçeyi kaplamış, civar koylarda yelken diye ne varsa darmadağın&nbsp;etmişti. Halûk Bey, hastalığın etkisiyle daha o zamandan hayli solmuş,&nbsp;sesine bir ürkeklik gelmişti. Suçlu suçlu:</span></p>

  <p><span class="font0">"— ... bu yıl dedi, her yıldan farklı olacak nazlı kızım, seni Kandilli Lisesi'ne leyli vereceğiz. Annenle epeyce müdavelei efkârda bulunduk,&nbsp;kışın karında soğuğunda gidip gelmenin sıhhatine muzır olduğu&nbsp;muhakkak, bu itibarla... "</span></p>

  <p><span class="font0">Yine bir gözünü kırparak, eklemişti:</span></p>

  <p><span class="font0">"— ... kendini kolla, leyli okumak hiç de kolay değildir, başlı başına bir macera." Öyle de oldu: Suat,&nbsp;benliğini buldu bir kere. Çocukluğu, bir yerde ailesinin, bir yerde</span></p>

  <p><span class="font0">Direkiiyalı'daki yaşantının bir parçası olmuştu. Ordaki ortaklaşa gelişme içinden payını ayırması ne kadar güç ve olmayası idiyse, burdaki o kadar&nbsp;kolay ve zorunluydu: Bir başınaydı artık, bağımsız, özgün hünerleri ve&nbsp;kusurları olan, sevinçleri üzüntüleri başkasına benzemez, bir başına bir&nbsp;kız!.. Bu, durumunu epeyce zorlaştırıyordu: Sıradan birisi sayılmamaya,&nbsp;başını kendi kurtarmaya alışmadığından mıdır nedir, çevresindekilerden&nbsp;çok şey bekliyor; onlar da, biraz becereksizliklerindense daha çok&nbsp;edepsizliklerinden, onu her seferinde düşbozumuna uğratıyordu.&nbsp;Dayanılır şey değildi doğrusu! Bu yüzden tadı tuzu kalmadı, iştahı&nbsp;kesildi, doğru dürüst uyuyamaz oldu. Geceleri, yatakhanenin çıplak&nbsp;pencerelerinden çocukluğunun Boğaz'ına dalıyor, gizli gizli ağlıyordu.&nbsp;Yatılı kızların çoğu, ya öyle pek incesini aramayan, arsız, görgüsüz ve&nbsp;tembel taşralı çocuklardı, ya da tam tersine, her şeyi ciddiye alıp&nbsp;gereğinden fazla çalışan birtakım evhamlı ve hastalıklı ezberciler. Ama&nbsp;hepsi de onu çileden çıkartmakta birleşmişlerdi, yerine göre ilgisiz&nbsp;soğuk, düşmanca, ikiyüzlü davranırlar, yemekhanede hayvanlar gibi&nbsp;tıkınıp koridorlarda Kızılderili çığlıklarıyla çevresini kuşatarak 'paşa kızı'&nbsp;diye dalga geçerlerdi. Suat'a en çok bayağılıkları, bir de besbelli bu&nbsp;batıyordu. Yeryüzünü bu iğrenç yaratıkların doldurduklarını seziyor,&nbsp;istese de istemese de yaşadığı sürece, her zaman ve her yerde karşısına&nbsp;çıkacaklarını, ona dünyayı haram edeceklerini düşünmek, kederini&nbsp;çoğaltıyordu.</span></p>

  <p><span class="font0">Daha üç gün öncesinden hafta sonu heyecanını ve sabırsızlığını yaşamaya başlardı: Okulla ilgisi gevşer, gizli sevincini bir sürü sevimli&nbsp;saçmalık yaparak dışarıya vururdu. Perşembe günü bakarsın defterine&nbsp;iri iri güller çizmiş, cuma günü ders mers çalışmak yok, niye, yarın&nbsp;çıkıyor ya, ondan! Cumartesi kalk zili çalmadan gözünü açar, çocuklar&nbsp;daha uyurken, yatakhaneyi okulu bırakıp içisıra çoktan eve gitmiştir!&nbsp;Kandilli'de okuduğu sürece böyle oldu bu, ışıltısız, ortalama bir öğrenci&nbsp;olarak okudu, okulun evrenine bir gün bile şöyle gönülden katılamadı.&nbsp;Direkliyalı'ya geldi mi, odasına, Nadejda'ya, anne ve babasına kavuşmuş&nbsp;kalsalar, babası ne kadar onu eskisi gibi neşeli karşılamak için uğraşsa,&nbsp;bir şeylerin dağılıp koptuğu gözlerinden kaçmıyordu. Eski dünya değildi&nbsp;dünyası artık! Biliyordu ki bu silik silik gülümseyen, zorlukla konuşan&nbsp;ihtiyar ölecektir. Şimdiden, yumuşak ve dindar bakışları, sıkma&nbsp;gözlüğünün ardında, ara sıra sebepsiz dalgınlaşıyordu; eli ayağı&nbsp;</span><span style="text-indent: 1em;">çözülüyor, vücudunun kim bilir neresinde o kanser, hınzır ve yırtıcı, organlarını sessiz sedasız paralıyor, hayatını tüketiyordu.</span></p>

  <p><span class="font0">Asıl annesindeydi değişme! Hem elle tutulur bir biçimde değişiyor, bir yeniliği doğru dürüst sindirilemeden, onu tamamlayan ya da onunla&nbsp;çelişen bir ikincisinin üstüne gelmesi, herkesi büsbütün şaşırtıyordu.&nbsp;Günün birinde gitti saçlarını kısalttı, bir başka gün, "Böyle&nbsp;beğenmedim" diye geriye ne kaldıysa kestirdi attı, ensesini erkekler&nbsp;gibi makineyle tıraş ettirdi, favoriler bıraktı. Kaşlarını inceltmekten&nbsp;vazgeçti sonra, durup dururken cıgaraya başladı. Ne işe yarayacağını&nbsp;pek de kestiremediği, başka bir kişiliğe bürünmek istiyor gibiydi. İşin&nbsp;aslını bilmediğinden davranışlarını ayarlayamıyor, aşın uçlardan aşırı&nbsp;uçlara, karşıtlıklardan karşıtlıklara sürüklenip duruyordu. Neydi o kaba&nbsp;saba konuşmalar, o çirkin küfürler? Neden kasım kasım kasılıyordu&nbsp;acaba? Hele düpedüz kabadayılık taslaması?.. Yanılıp yakılıp da&nbsp;Nadejda bir terslik etmesin, tepeden tırnağa sövüp saydıktan sonra,&nbsp;kızcağızı bir güzel yanından kovuyor, o da kendini 'güvercin yuvası'na&nbsp;dar atıp, hıçkıra hıçkıra, sabahlara kadar gözyaşı döküyordu.</span></p>

  <p><span class="font0">Hele bir akşam, istemeyerek de olsa, neler görmüştü Suat! Gördüklerini asla unutmadı: Pembe salondaydılar, annesi, Nadejda'yı yakasından&nbsp;tutup iyice sarstıktan sonra, sağlı sollu iki müthiş tokat patlattı yüzüne,&nbsp;arkasından, tükürür gibi:</span></p>

  <p><span class="font0">— &nbsp;&nbsp;&nbsp;Orospu! dedi.</span></p>

  <p><span class="font0">Nadejda korkmadı, çekilmedi de, kımıldamadan durdu. Yüzü, çok kısa bir an, ona bütün havasını veren büyüleyici yeşil ışık söndürülmüş gibi&nbsp;anlamsız kaldı, sonra yavaş yavaş şehvetli bir memnunluğun gizli&nbsp;çizgileriyle donandı. Okşanma dilenen bir kediden farksız, öyle nazlı ve&nbsp;kahpe. Hayrun'a sokuldu, yumuşak yumuşak süründü.</span></p>

  <p><span class="font0">Oysa saat 07:45. Serseri bir kurşun Üsteğmen Demir'in miğferini sıyırıp geçiyor. Bütün olarak ele alınırsa, durum iç açıcı değil. Raporunu ona&nbsp;göre yapacak, elbet:</span></p>

  <p><span class="font0">— &nbsp;&nbsp;&nbsp;Burası Ateş, burası Ateş! Düşman topçusu önümüzü kesti, ardımızı&nbsp;da kesmek niyetinde, hafif topçu ama etkili oluyorlar, bir de mitralyöz&nbsp;var, epeyce kayıp verdiren! Durumu kurtarmak amacıyla sol kanatlarına&nbsp;saldıracağım, tamam!</span></p>

  <p><span class="font0">07:53. Belleğinde, Bursa'da Askeri Lise'de okuduğu günlerden kalmış o tumturaklı şiir. Durup durup, karanlıktan aydınlığa çıkıyor sanki:</span></p>

  <p><span class="font0">"Irkım doğudan koptu dört bucakta savaştı, Altay'dan attığını ok Alp dağlarına aştı... "</span></p>

  <p><span class="font0">Bu saldırı o kadar kolay olmayacak! Sabahın körü, ateş yoğun. Yağmur, adamın hızını kesiyor, yer balçık. İlk kilometreyi yine de kazasız belâsız&nbsp;geçiyor, 306 rakımlı tepenin önündeki üç tepelere ulaşıyorlar, fakat 306&nbsp;rakımlı tepeyi Çinliler sağlam tutmuş, adamakıllı pekiştirmişler. Sonuç,&nbsp;düzenli, ayarı tamam, değdiği yeri kavuran bir ateş yelpazesi. İster&nbsp;istemez saldırı duraklıyor. Yaralananlar oldu. Acı, biraz şaşkınlık,&nbsp;bekleşiyorlar.</span></p>

  <p><span class="font0">08:00. Üsteğmen Demir, başlarında Onbaşı Akbulut olmak üzere, sekiz er seçti, uysal kaplan suratları, bitmez tükenmez omuzlan, yalın&nbsp;süngüleriyle fena halde Türk sekiz adam. Onlara, çevrelerini&nbsp;duyabilirmiş gibi, usul usul talimat veriyor:</span></p>

  <p><span class="font0">— &nbsp;&nbsp;&nbsp;Bana bakın, yiğitlik istemiyorum sizden, hele gösterişin hiç sırası&nbsp;değil! Birinci tepeyi çevirmek için, çaktırmadan sola kayacağız. Bölük,&nbsp;ateşiyle çıkışımızı örtecek. Anlaşıldı mı?</span></p>

  <p><span class="font0">— &nbsp;&nbsp;&nbsp;Anlaşıldı Üsteğmenim.</span></p>

  <p><span class="font0">08:05. Türk ateşi şiddetini artırıyor. Amaç, çıkanları gizlemek! Onlar, ikişer ikişer, bayırın ağaçlık yanına kayıyorlar. Tamam, oldu bu iş!&nbsp;Sağlarında, 25. Alayı korumaya çabalayan Amerikan tanklarının boş&nbsp;öksürükleri. O kanatta işler hiç yürümüyor: Zenci piyadeler, Çin&nbsp;savunmasının direncini bir türlü kıramadılar. Hantan Irmağı'nda, siyah&nbsp;nilüferler gibi, zenci kafaları.</span></p>

  <p><span class="font0">08:15. Akbulut Onbaşı, kayaların arasında terk edilmiş bir keçiyolu buldu, başladı tırmanmaya. Sağı solu kollayarak, haydi öbürleri de&nbsp;arkasından.</span></p>

  <p><span class="font0">"... hâlâ ilerliyoruz, hayret! Irkım doğudan koptu, dört bucakta savaştı, Altay'dan... "</span></p>

  <p><span class="font0">08:30. Ansızın 411 rakımlı tepede bir cayırtı ki, adamın aklı durur. Yağmurun ıslak kalınlığı patlamaları boğuyor yalnız, içini boşaltıp&nbsp;koflaştırıyor.</span></p>

  <p><span class="font0">"... tamam geldik, çevirdik herifleri, farkına bile varmadılar, şaşırtma ateşi aldattı bunları anlaşılan!.."</span></p>

  <p><span class="font0">08:37. Üsteğmen Demir, mırıl mırıl, son emirlerini mırıldanıyor:</span></p>

  <p><span class="font0">— &nbsp;&nbsp;&nbsp;...&nbsp;&nbsp;&nbsp;&nbsp;Onbaşı,&nbsp;&nbsp;&nbsp;&nbsp;sen üç adam al, dosdoğru mitralyözü bastır, biz&nbsp;</span><span style="text-indent: 1em;">öbürlerini haklarız. Dikkatli olun ha, canlı tutsak isterim, anlaşıldı mı?</span></p>

  <p><span class="font0">— &nbsp;&nbsp;&nbsp;Anlaşıldı Üsteğmenim!</span></p>

  <p><span class="font0">08:40. Üsteğmen Demir'den boğuk bir uluma:</span></p>

  <p><span class="font0">— &nbsp;&nbsp;&nbsp;Haydi benim aslanlarım!</span></p>

  <p><span class="font0">Sesi öyle vahşi çıkıyor ki, tanıyamıyor, o bile şaşıyor.</span></p>

  <p><span class="font0">Suat'ın şaşkınlığı daha mı az: Liseyi bitireceği yıl, üst üste terslikler. Önce babasının hastalığı, için için sürüp giden sinsi bir yangının&nbsp;parlayıvermesi gibi, birden ağırlaşıyor. Bir gece palas pandıras kliniğe&nbsp;kaldırıyorlar, sabaha karşı ameliyat, "Son dakikada yetişildi" lâfları,&nbsp;sonra... "Yaşasa yaşasa, daha birkaç yıl, ya yaşar ya yaşamaz." Bunu&nbsp;bilip, babasının o uysal yüz çizgilerinin gerisinde, insafsız ve hamarat&nbsp;ölümün, bir kuru kafa hazırladığını sezmek, zaten çocukluğunu&nbsp;üzerinden atamamış Suat için başlı başına bir ölüm.</span></p>

  <p><span class="font0">"... babam ölecek, bugün değilse yarın, yarın değilse öbür gün, ama mutlaka ölecek, babasız kalacağım... "</span></p>

  <p><span class="font0">Onu, çevresinde çalar saatin tatlı mırıltılarıyla, ne zaman pencerenin önünde oturmuş, dizlerinin üzerinde herhangi bir divan ve gözleri&nbsp;dalgın görse, içi gidiyor. İnsanın, ölümün gerçekliğini genç yaşında fark&nbsp;etmesi, ne zormuş! Fakat ona daha ağır gelen, annesinin durumu ele&nbsp;alışı: Gururlu, epeyce yukardan bir katlanışı var: O sıralar, üst&nbsp;dudağında yeni yeni beliren esmer tüylerin gölgesiyle, gülümsemesini&nbsp;kalınlaştırarak, erkeksi erkeksi:</span></p>

  <p><span class="font0">— &nbsp;&nbsp;&nbsp;... ölüm diyor, Allahın emri! Kulun ölüme isyanı, Cenabı Hakk'a isyanı&nbsp;değil midir? Bu da günahların en büyüğü! Mademki ahiretin yolu ölüm&nbsp;kapısından geçiyor, imanımızı bütün tutup hulûsu kalple katlanmalıyız.&nbsp;Tevekkül...</span></p>

  <p><span class="font0">İkinci terslik, evde meydana gelen kumanda değişikliği: Kocasının yerini, her gün biraz daha sertleşen Hayrun alıyor, onun yerini ise, tatlı&nbsp;zümrüt yeşili ışıltılarıyla nazlı bir kraliçe gibi salınan Nadejda. Hastalığı&nbsp;yüzünden, Halûk Bey'in, evin gündelik yaşantısından elini ayağını&nbsp;çekmek zorunda kalışı, ikisinin işini adamakıllı kolaylaştırmış. Neden&nbsp;böyle olduğunu anlayamıyor, açıklayamıyor ama, Suat, üzüntüsünün&nbsp;derinliğine rağmen, olanların pekâlâ farkında. Yalnız, elinden gelen bir&nbsp;şey yok!</span></p>

  <p><span class="font0">Ya evin içini saran tekke havası? Bilime, bilimlerin gücüne inanç sarsılınca, her yerde ne olursa olsun burda da o oluyor: Hastalığın&nbsp;çaresizliği, umutsuzluk, uzak uzak hepsinin burnuna gelen çürümüş&nbsp;yaprak ve eski mezarlık kokuları, doğulu bir Müslüman kaderciliğini&nbsp;Direkliyalı'ya egemen kılıyor. Duaya düşmenin, alın yazısı</span></p>

  <p><span class="font0">Müslümanlığının ardında, sanki görünmez bir tarikatçılık Samanyolu, şurasında burasında deli sessizlikleri, uzay pırıltıları ve aldatıcı&nbsp;ölümsüzlüğüyle gelmiş üstlerine çökmüş, ne insan kalmış uyuşturucu&nbsp;etkisine girmedik, ne de eşya: İlk sözün biri Allah, ikincisi Vijdani Baba!&nbsp;'Topal' Vijdani Baba'nın gerçek adı Hüseyin İsmet imiş. Beygir suratı&nbsp;sarkık, sağ elini göğsüne bastıra bastıra selam verir, pis seyrek Türkmen&nbsp;bıyıklı bir Bektaşi şeyhi ki, nerden çıkmış, nasıl çıkmış da kapağı&nbsp;Direkliyalı'ya atmış, belli değil. Belli olan bu tekke havasını, bu aşırı&nbsp;kaderciliği onun yaydığı. Dehşetli iri sarhoş burnunun iki yanında,, açık&nbsp;midyeler gibi çiğ, yapışkan ve titrek, o kırmızı ve hiç kirpiksiz gözleri&nbsp;kıpırdar durur. Her "Hak" deyişinde, yapma bir içtenlikle derin derin&nbsp;göğüs geçirir. Onun dilinde Hak demek aşk demek, aşk ise ahretle&nbsp;olduğu kadar, dünyalı. İşte Nadejda'yı Müslümanlaştırmakla başlıyor:</span></p>

  <p><span class="font0">"... mumaileyhâyı Ayişe Nijlâ tesmiye eyleyüp..."</span></p>

  <p><span class="font0">Sonra?.. Saat 17:01. Bir el bombası yağmurudur aldı: Duman, yazılıp bozulan kıvılcım zincirleri, sırtı sıra patlamalar!.. Dört tarafa savrulmuş&nbsp;çakıltaşları sapır sapır dökülüyor. Her patlamada ayağa kalkan çamur&nbsp;fıskiyelerinden, sarı ve sıcak bir balçık bulutu, çevreye yayılmış.&nbsp;Üsteğmen Demir, adamlarını gözden kaybetmeden, tam siper yattı:&nbsp;Alnı, mazot kokan siyahımsı bir taş parçasına dokunuyor; ayaklan,&nbsp;üzerinde Merihli gözleri gibi dışbükey hava kabarcıkları yüzen pis bir su&nbsp;birikintisinin içinde. El bombaları yağar yağmaz, bölük de yere yatmış.&nbsp;Aşağı yukarı bir saattir, 306 rakımlı tepenin dibinde, böyle çakılmış&nbsp;kalmışlardı. Çinliler, yukardaki kayaların arasında iyice yuvalanmış,&nbsp;üstlerine acı bir ateş döküyordu. İlerlemesine ilerleyemiyorlardı ama,&nbsp;gerileyemezlerdi de. Hele üç tepeleri ipe dizer gibi ardı ardına&nbsp;düşürdükten sonra...</span></p>

  <p><span class="font0">17:05. Suat'ın annesini ilk kravatlı görüşü. Evet, basbayağı kravatlı: Kravatın karanlık neftiliğini, hele üstündeki öküz kanı benekleri, ölürse&nbsp;unutur. O böyle, kolalı yaka ve kravat, karşısına çıkınca, kapının&nbsp;eşiğinde kalakalıyor, ne içeri ne dışarı. Annesinin yüzünde, şaşkınlığını&nbsp;bağışladığını belli eden ciddi fakat köse bir erkek gülümsemesi.</span></p>

  <p><span class="font0">17:08. Telsiz eri emekleye emekleye sokuldu. Kaşının biri açılmış, kanıyor:</span></p>

  <p><span class="font0">— &nbsp;&nbsp;&nbsp;Teğmenim, Albay arıyor sizi.</span></p>

  <p><span class="font0">— &nbsp;&nbsp;&nbsp;Albay mı, peki, ver şu telsizi. Burası Ateş, burası Ateş. Fırtına, sizi&nbsp;dinliyorum, tamam!</span></p>

  <p><span class="font0">— &nbsp;&nbsp;&nbsp;Burası Fırtına, orda vaziyet nasıl, karanlık bastırmadan hedefe&nbsp;ulaşabilecek misiniz?</span></p>

  <p><span class="font0">— &nbsp;&nbsp;&nbsp;Sanırım kumandanım! Düşman araziye iyice kenetlenmiş, ateş gücü&nbsp;yüksek ama, hakkından geleceğiz.</span></p>

  <p><span class="font0">— &nbsp;&nbsp;&nbsp;Aferin, Tanrı yardımcısınız olsun, tamam!</span></p>

  <p><span class="font0">17:15. Cephane suyunu çekti. Süngü hücumuna kalkılacak. Akbulut Onbaşı, yanına birkaç er almış, dikkati çekmeden tırmanmayı deniyor.&nbsp;Çevik, yılan gibi sessiz ve kaypak çocuklar bunlar. Kalkıştıkları akla&nbsp;ziyan bir şey. Başaracakları şüpheli.</span></p>

  <p><span class="font0">17:25. "... sol kanattan bir haber: 411 rakımlı tepe düşrnüş! Hele şükür! Biraz sevinelim diyoruz ama, 25. Amerikan Alayının zencileri apar topar&nbsp;eski mevzilerine çekiliyorlar, tadımız tuzumuz kalmıyor. Nasıl kalsın? Bu&nbsp;durumda, 306 rakımlı tepeyi düşürürsek, sağımız düpedüz açıkta!.."&nbsp;17:30.. "... akşam da bastırdı ha! Sinirli bir bazuka, yok bir tanka karşı&nbsp;kekeleyip duruyor. Yağmur birden kesildi. O kadar alışmışız ki,&nbsp;boşluğunu yadırgadık, alışamadık bir zaman."</span></p>

  <p><span class="font0">17:35. Suat evde bir şeyin daha farkına vardı, bir kere daha serseme döndü. Annesi içkiye başlamış, hem likör mikör değil, basbayağı rakı&nbsp;içiyor. Akşam oldu mu, evin beyi sanki o, gümüş bir tepsi içinde rakısını&nbsp;mezesini getiriyorlar. Nadejda piyanoya oturup ılık ılık insanın içine&nbsp;akan bir şeyler çalıyor. Bir kadeh, bir kadeh daha!.. Şaşmayan yok!&nbsp;Yalnız Halûk Bey bilmiyormuş, öylesine dünyadan çekilmiş ki zaten,&nbsp;Suat cesaret edip söylese acaba bir faydası olur mu?</span></p>

  <p><span class="font0">17:40. Yukardan yine bir avuç el bombası savruldu. Patlamalar birbirinin içisıra kayboluyor. Kaşla göz arasında, Akbulut Onbaşı'yla başka bir er,&nbsp;paldır küldür tepenin eteğine yuvarlandılar. Üsteğmen Demir'in onları&nbsp;görmesiyle atılıp yanlarına gelmesi bir oldu. Er, o dakika ölmüştü.&nbsp;Akbulut Onbaşı, ağır değil ama, sağ kalçasından yaralı: Kırmızı bir&nbsp;delikten, delimsirek bir kan fıkır fıkır kaynıyor.</span></p>

  <p><span class="font0">— &nbsp;&nbsp;&nbsp;Gördün mü Onbaşı, seni de yedi Çinlinin tüysüzü.</span></p>

  <p><span class="font0">Onbaşı'nın kulağına lâf mı giriyor ki? Hem yumruklarını sıkmış, yukardaki görünmez düşmanlara sallıyor, hem de böğürerek basıyor&nbsp;kalayı:</span></p>

  <p><span class="font0">— &nbsp;&nbsp;&nbsp;... de gidi gahp'analı suratsızlar, ülen bi el bombasından yidiri miyiz&nbsp;biz kendimizi? Hele sıkı durun, şinci yanınıza varıyom ki, görün bi&nbsp;kerem, nasıl varıyom!</span></p>

  <p><span class="font0">Gerçekten de, kalçasına oracıkta yalapşap bir mendil sarıyor, ardına öteki erleri de takıp, o öfkeyle yeniden tepeye yallah!</span></p>

  <p><span class="font0">17:45. İmtihan zamanı. Suat, Direkliyah'daki odasında geç vakitlere kadar çalışıyor. Kiraz sıcakları bastırmış. Bir biri ardınca geceye düşen&nbsp;yıldızlar, Boğaz'a durup dururken açılıveren o Türk mavisi pencere. Bir&nbsp;kanun, bıkıp usanmadan Hafız Post'un bir nağmesini tekrarlıyor: Bir&nbsp;şeyden mi yakınıyor, bazı şeyleri mi bilmek istiyor? Nadejda'nın&nbsp;odasında sesler, inilti desen iniltiye, ağlama desen ağlamaya&nbsp;benzemeyen. Boğuk boğuk iç çekme mi, göğüs geçirme mi? Acaba ne&nbsp;oldu? Annesi azarlamış olmasın?</span></p>

  <p><span class="font0">17:46. Karanlık bastırdıkça bastırdı. Çinlilerle Türklerin arası ya on adım, ya on beş. Üsteğmen Demir, nedense, yere bakıp yürek yakan bir sarışın&nbsp;hatırlıyor: Güya Doğu Ekspresi'ndeymiş, ormanlık bir yerlerden&nbsp;geçiyorlar, lokantalı vagonda kadın, pudralığının aynasında rujunu&nbsp;tazeliyor, dışarda kış ama ne kış, eksi on, eksi on beş, kurtlar uluya&nbsp;uluya kasabalara iniyorlar.</span></p>

  <p><span class="font0">17:47. İçine bit düştü ya, Suat, elinde olmadan, yan odaya kulak kabartıyor. Tatlı tatlı uzayıp kısalan bu iniltilerin, üst üste göğüs&nbsp;geçirmelerin nedenini çıkaracak:</span></p>

  <p><span class="font0">"... Allah Allah, yoksa Nadejda hastalandı mı? Sahi, akşam başım ağrıyor diye erkenden çekilmişti, ister misin birden ağırlaşsın? Gidip bir&nbsp;yoklayayım, belki bir şeye ihtiyacı vardır?"</span></p>

  <p><span class="font0">Dersi bıraktı, kalktı, "güvercin yuvası"na yöneldi.</span></p>

  <p><span class="font0">17:48. Kulakları yırtan bir düdük sesi. Hücum! Çinlilere yükleniyorlar. Sesleri uğuldayarak yankılanıyor:</span></p>

  <p><span class="font0">— Allah, Allah, Allah, Allah!</span></p>

  <p><span class="font0">17:49. Suat, Nadejda'nın kapısını ardına kadar açtı.</span></p>

  <p><span class="font0">17:50. Süngüler, gecenin gevşek karanlığında, erimiş maden parıltılarıyla âdeta akıyor: Kıyıcı, hain, acımasız!</span></p>

  <p><span class="font0">17:51. Suat. Nadejda'nın kapısını bir kere daha açtı. Gördüklerinin sırrına öylesine eremedi ki, soluğu tıkanarak, eşikte donakaldı; Leylâk ve&nbsp;karanfil kokan bir ölüm sessizliği içinde, alt alta üst üste, iki çıplak&nbsp;kadın! Birisi, sütlü ve saydam teninin altından ufacık kemikleri gizli&nbsp;neon tüpleri gibi ışıldayan, dal gibi incecik, Nadejda; öbürü annesi,&nbsp;yağlı ve tombul: Köse erkek suratı ötekinin göğüslerinden kalkıyor. Kan&nbsp;oturmuş gözlerinde, şehvet, korku, utanç ve öfkenin ardı ardına belirip&nbsp;</span><span style="text-indent: 1em;">kayboluşu; soluyuşu sonra, o dokunduğu yeri delercesine şiddetli, can çekişen manda soluğu.</span></p>

  <p><span class="font0">Tam o sırada Çinlinin biri, elinde kocaman ve yassı bir bıçakla, bir kaya gölgesinden fırlıyor. Bütün hınzır gözleriyle, doğru Üsteğmen Demir'in&nbsp;üzerine! Yuvarlanıyorlar.</span></p>

  <p><span class="font0">Suat, kusacak. Ağzını dolduran öğürtüleri zorlukla yutkunarak, telaş telaş, odasına kaçıyor. Henüz farkında değil ama, hayatını kökünden&nbsp;değiştiren bir an yaşadı, görünmez bir el, görünmez bir şalteri&nbsp;indiriverdi, ruhsal hayatının akımı yön değiştirdi. Yalnız ruhsal&nbsp;hayatının mı? Bunları düşünecek hali yok. Kuru kuruya öğürüp duruyor.&nbsp;Bir de içinde, ekvator bitkilerinin üstünde çıplak ayakla yürüyormuş&nbsp;gibi, hem yumuşak hem irkiltici bir duygu: Kaygan, hafif nemli, epeyce&nbsp;tüylü bir yumuşaklık!</span></p>

  <p><span class="font0">Kapı şrak açıldı: Annesi. Palas pandıras sırtına pijamasını giymiş. Ağlıyor da. Gözyaşları, kısa bir an kirpiklerinin ucunda boncuk boncuk asılı&nbsp;duruyor, sonra ışıltılı ipler gibi çifte çenesine uzanıyorlar. Ağlayan bir&nbsp;suaygırı. Bunu görmek içini kaldırıyor, Suat'ın bulantısını çoğaltıyor. Ne&nbsp;yapmalı da bu kadından kurtulmalı? Kurtulamayacak: Hayrun,&nbsp;</span><span style="text-indent: 1em;">ayaklarına kapanmış bile:</span></p>

  <p><span class="font0">— &nbsp;&nbsp;&nbsp;... meleğim, iki gözüm diye hıçkırıyor, yalvarıyor, söv bana, mel'ûn&nbsp;de, yaşından utanmadın mı de, ağzına geleni söyle, ne yaparsan yap,&nbsp;razıyım, baban duymasın yalnız, zaten hasta, Allah muhafaza yüreğine&nbsp;iniverir, sen ki babanı o kadar seversin, ölümüne sebep olmak&nbsp;istemezsin değil mi yavrum, Allah Muhammet aşkına söyle, yemin et,&nbsp;babama duyurmayacağım de, bana söv zarar yok, mel'ûn de, ne dersen&nbsp;de...</span></p>

  <p><span class="font0">Elinde bıçakla üstüne atlayan Çinli, harıl harıl Üsteğmen Demir'in boğazını kesmeye uğraşıyor.</span></p>

  <p><span class="font0">Suat'ın ağzında öğürtüler birikmiş. Bir de titreme nöbeti, takır takır çenesi atıyor. Tırnakları bembeyaz, barsakları düğüm düğüm.&nbsp;Şaşkınlığından ne diyeceğini bilemediği, utancından ne yapacağını&nbsp;kestiremediğinden midir nedir, annesi gelişigüzel konuşuyor, boynuna&nbsp;sarılıyor durup durup, hemde ne sarılmak, sıkı sıkı, boğacak gibi. Hele&nbsp;tütün ve rakı kokan sarhoş ağzıyla öpmek istemesi yok mu, Suat'ı&nbsp;delirtebilir. Söyledikleri zaten ipe sapa gelmez şeyler. Ya sızlanıyor:</span></p>

  <p><span class="font0">— &nbsp;&nbsp;&nbsp;... dövsünler beni, gözlerimi oysunlar, tırnaklarımı söküp zindanlara&nbsp;atsınlar! Hepsine müstahakım meleğim, hepsine! Değil mi ki nefsime&nbsp;</span><span style="text-indent: 1em;">hâkim olmayı bilemedim, iblisin kurbanı oldum, lanetli bir kadınım ben, kadın mıyım o da belli değil ya...</span></p>

  <p><span class="font0">Ya olağanüstü kederli, yürekten bir çığlık, bir çeşit başkaldırma:</span></p>

  <p><span class="font0">— &nbsp;&nbsp;&nbsp;...&nbsp;&nbsp;&nbsp;&nbsp;n'apayım, elimde mi, tutamıyorum kendimi, içimden böylesi&nbsp;</span><span style="text-indent: 1em;">geliyor. Kimse anlayamaz beni meleğim, ne teselli edebilir, ne de kurtarabilir bu günah çukurundan...</span></p>

  <p><span class="font0">Dönüp dolaşıp aynı yakarış:</span></p>

  <p><span class="font0">— &nbsp;&nbsp;&nbsp;... sakın baban duymasın, yüreğine iner, ölümüne sebep olursun.&nbsp;Suat'ı asıl çileden çıkaran, orasında burasında hissettiği ıslak ağız;&nbsp;omuzlarını, belini, kalçalarını tutan tıkız ve inatçı eller. Gösteri uzadıkça&nbsp;dehşetli rahatsız ediyor onu, canını sıkıyor. Tek istediği yalnızlık, dev&nbsp;tiksintisi ve peygamber acısıyla baş başa kalabilmek!</span></p>

  <p><span class="font0">— &nbsp;&nbsp;&nbsp;Beni yalnız bırak diyor, kimseye bir şey söylemem, n'olur beni yalnız&nbsp;bırak!</span></p>

  <p><span class="font0">"Anne" diyemiyor. O geceden sonra bir daha hiç diyemeyecek. Denizden katran rengi bir aydınlık kalktı, ışıltılı kara bir örtü bütün&nbsp;Boğaziçi'ni kapladı, ufak tefek ışıkları boğup boğup öldürüyor.&nbsp;Karanlık, yoğun ve tekdüze. Bu yoğun karanlığın derinliklerinde, hep&nbsp;aynı unutulmuş kanun, Hafız Post'un hep aynı dokunaklı nağmesini&nbsp;tekrarlıyor.</span></p>

  <p><span class="font0">Çinliyle Üsteğmen Demir öldüresiye boğuşmalarının en müthiş noktasına gelmişler: Bıçağın ağzı, Teğmenin kan ter içindeki yüzüne&nbsp;değdi değecek, değdi değecek. Garip bir bıçak bu, kabzası işlemeli:&nbsp;Mavi bir ejderha ağzını açmış, çatal dilini uzatmış.</span></p>

  <p><span class="font0">"— ... peki bu duyduğum ne, gözyaşı tadı mı, utanç mı? Tuz ve suçluluk duygusu. Açıklanması son derece zor;&nbsp;</span><span style="text-indent: 1em;">0; kabahat işliyorum, çok ağır bir kabahat, korkusu. Suçu bilmek, yine işlemek!"</span></p>

  <p><span class="font0">Suat'la Hayrun bir yerlere kayıyorlar ama, nereye? Garip bir heyecan, sarsıntılı bir üzüntü içindeler. İçine büyük korkunun, anlaşılmaz tek&nbsp;yakınlıklarının karıştığı bir bunalım bu. Titremek sırası Hayrun'a gelmiş,&nbsp;titriyor ve artık konuşmuyor. Suat'ı bırakmıyor da, tam tersine öpüp&nbsp;okşayarak yatıştırmaya çalışıyor: Gözkapaklarından, &nbsp;elmacık&nbsp;</span><span style="text-indent: 1em;">kemiklerinden, boynundan.</span></p>

  <p><span class="font0">Sonra yine kulaklarına mırıldandıkları:</span></p>

  <p><span class="font0">— ... belki sen, yalnız sen anlayabilirsin beni, anlarsın ve affedersin, kanımdansın ne de olsa,&nbsp;dokuz ay içimde yaşadın, bir parçam sayıhrsım meleğim, o kadar temiz,&nbsp;</span><span style="text-indent: 1em;">o kadar saf ve güzel bir parça ki dokunmaya kıyamaz insan, eli varmaz...</span></p>

  <p><span class="font0">O ara ne olduysa oldu, bir ömür boyu artık hiçbir şekilde düzeltilemeyecek yanlışı yaşadılar. Bir an, ama kısa, çok kısa bir an,&nbsp;Hayrun'un dudaklarını ağzının üstünde duydu Suat. Aynı anda Çinlinin&nbsp;bıçağı Üsteğmen'in alnına değdi, değmesiyle sol kaşının üstünü&nbsp;kıpkırmızı açması bir oldu: Yara değil, geniş ve kanlı bir şeytan&nbsp;gülümsemesi sanki. Fakat çığlığı atıp yığılan, Suat: Gözbebeklerinde&nbsp;306 rakımlı tepenin zirvesi hâlâ titreşiyor, başındaysa sol kaşının&nbsp;üstünden başlayıp yayılan zehir gibi başağrısı.</span></p>

  <p><span class="font0">Sonra resimler, asılsız astarsız, birbirini tutmayan, gizli bir büyüyle birbirine eklenen birtakım yanlışlık resimleri: Bazen bakıyorsun, bir&nbsp;saniye içersinde dördü beşi sırtı sıra birini izlemiş, bazen bir tanesi&nbsp;dakikalar boyu gözlerinin önünde, bir saplantı gibi, kımıldamaksızın:&nbsp;Tokyo'daki Amerikan Askeri Hastanesi (Nerde peki krizantemler?). Ufak&nbsp;tefek, çekik gözlü bir hemşirenin, kükürt sarısı bir ışık gibi, kristal&nbsp;kapılardan geçişi. Şimdi ağır yaralılar koğuşuna, Üsteğmen Demir'in&nbsp;başucuna gelecek. Dilinin ucuyla, kimsenin tek kelimesini anlamadığı,&nbsp;yine de saygıyla gülümseyip dinlediği, İngilizce bir şeyler söyleyecek.&nbsp;Sonra yok bir pikapta, yeni bir plak çalacaklar. İğnenin ucu değer&nbsp;değmez, o şarkı:</span></p>

  <p><span class="font0">"Goodnight irene, goodnight irene!" İriyarı bir Albay cerrah, zilzurna aydınlatılmış, ışıktan nerdeyse titreşen ameliyathanede, bir aşağı bir&nbsp;yukarı dolaşıyor. Üstüne yokmuş diyorlar. Sert, aksi bir adam, ceza verir&nbsp;gibi söve saya hastaya bakar, küçümseye küçümseye ameliyat edermiş.&nbsp;Suat, iyice Üsteğmen Demir'in yerine koydu kendini. Aklı fikri,&nbsp;fotoğrafını gördüğü o ince, siyah lâle gibi zarif genç kızda. İkide bir&nbsp;çıkarıp, İstanbul'dan gönderdiği, uzun ve ayrıntılı mektuplarını okuyor.&nbsp;İri, yuvarlak ve seyrek yazısı, elma yeşili Japon gecesinin karanlığında&nbsp;pırıl pırıl. Nereye bakacak olsa, oğlan çocuğu profili, hemen orda.&nbsp;Hoyrat bir zil, ansızın meydana çıkarak, ne rüya kalıyor ne hayal!&nbsp;Amerikan tankları Pyongyang doğrultusunda ateş öksürüyorlar. Bir&nbsp;Budha tapınağının irkiltici boşluğunda, enine boyuna, kafası usturayla&nbsp;kazınmış bir Budha rahibesi. (Nerde peki krizantemler?) Krizantemler&nbsp;çoktan solmuş, yalnız plakta hep o şarkı:</span></p>

  <p><span class="font0">"Goodnight irene, goodnight irene!"</span></p>

  <p><span class="font0">Bu Doktor Albayı, Suat, bir yerden tanıyacak gibi. Her sabah, gülümsemesini kravatının üstüne paslı bir makas gibi asmış, vizitesine&nbsp;çıkageliyor. Kalın, küt parmaklarının arasında, yaldızlı cıgaralar. Suat&nbsp;korkuyor. Suat'ın içi ürperiyor:</span></p>

  <p><span class="font0">"— ... ne yapsam? Ah, acaba ne yapsam?"</span></p>

  <p><span class="font0">İri bir Japon feneri, kendiliğinden yandı. Yokohama taraflarında bir radar üstünde, uzaydan gelen, meçhul telsiz işaretleri zaptetmişler.&nbsp;Güney Kore ordusunun öncüleri, 38. paraleli geçiyor.Yeniden o yağmur,&nbsp;o kezzap gibi yakıcı, bitirici. Bu Doktor korkunç bir adam, nasıl her şeyi&nbsp;anlayıverdi: Gelip Üsteğmen Demir'in başına dikiliyor, tıkız, kirli beyaz&nbsp;ellerini saygısızca uzatarak, askeri pijamanın altındaki o yumuşak ve&nbsp;saydam kadın vücudunu buluyor. Böyle eğilmesi, daha çok, durmadan&nbsp;daha çok eğilmesi de, boşuna değil.</span></p>

  <p><span class="font0">Zira, istediği kadar rütbesi Albay ve kendisi Amerikan ordusunda doktor olsun, o yine Hayrun, yatakta yaralanmış yatansa...</span></p>

  <p><span class="font0">İNÖNÜ'NÜN KABULLERİ TEPKİ UYANDIRDI DP Kongrelerinde hatipler CHP Genel Başkanı'nı 'ihtilâl hazırlamakla'&nbsp;itham ettiler&nbsp;İstanbul (Özel)</span></p>

  <p><span class="font0">Bir süredir İstanbul'da bulunan CHP Genel Başkanı ismet İnönü'nün, Taşlık'taki evinde yaptığı bazı kabuller, iktidar çevrelerince tepkiyle&nbsp;karşılanmış, DP parti kongrelerinde bazı hatipler, İnönü'yü 'ihtilâl&nbsp;hazırlığı yapmakla' suçlamıştır.&nbsp;</span><span style="text-indent: 1em;">iktidar partisinin tepkisine sebep olan kabuller arasında CHP Genel Başkanı'nın eski Genelkurmay Başkanı emekli Orgeneral Abdurrahman&nbsp;Nafiz Gürman'ı, eski Genelkurmay İkinci Başkanı emekli Orgeneral&nbsp;Şahap Gürler'i, ayrıca emekli General Kâmil Akman'la emekli Albay&nbsp;Cemal Yıldırım'ı Taşlık'ta ağırlaması sayılmaktadır.</span></p>

  <p><span class="font0">Ayrıca TÜRKİŞ lideri Bahir Ersoy'un, Üniversite Rektörü Ord. Prof. Sıddık Sami Onar'ın, istanbul Gazeteciler Cemiyeti Reisi Burhan Felek'in, inönü&nbsp;tarafından kabul edilmesi de, iktidar çevrelerinin tenkitlerine sebep&nbsp;olmuştur.</span></p>

  <p><span class="font0">Bu kabullerle ilgili olarak, CHP yetkililerince herhangi bir açıklama yapılmamıştır.</span></p>

  <p><span class="font0">Meclis 'Tahkikat Komisyonu' ve ilk kararları açıklandı</span></p>

  <p><span class="font0">SİYASİ TOPLANTI YASAĞI KONDU</span></p>

  <p><span class="font0">MECLİS MÜZAKERELERİ BASINDA YAYI N LAN AM AYACAK</span></p>

  <p><span class="font0">15 DP milletvekilinden teşekkül eden komisyonun reisliğine Ahmet&nbsp;</span><span style="text-indent: 1em;">Hamdi Sancar getirildi.&nbsp;</span><span style="text-indent: 1em;">Ankara (Özel)</span></p>

  <p><span class="font0">Meclis'in, DP çoğunluğu sayesinde, 'bir kısım basınla işbirliği yaparak, kanundışı kollar, şerirler ve sabıkalılardan müteşekkil silâhli siyaset&nbsp;çeteleri kurmaya çalışan muhalefet' hakkında aldığı, Tahkikat&nbsp;Komisyonu kurulmasına dair karar, mevkii tatbike konmuş; komisyonu&nbsp;teşkil eden zevat ve aldıkları ilk kararlar efkârı umumiyeye&nbsp;açıklanmıştır.</span></p>

  <p><span class="font0">Meclis Tahkikat Komisyonu'nun azaları arasında Ahmet Hamdi Sancar, Osman Kavuncu, Bahadır Dülger, Sait Bilgiç, Cavit Asena, Kemal&nbsp;Biberoğlu, Kemal Özer, Hfilmi Dura, Ekrem Anıt, Nusret Kirişçioğlu,&nbsp;Turhan Bahadır, Selâmi Dinçer, Himmet Ölçmen, Necmettin Önder ve&nbsp;Nüzhet Ulusoy bulunmaktadır. Komisyonun Reisliğine Ahmet Hamdi&nbsp;Sancar getirilmiştir.</span></p>

  <p><span class="font0">Meclis Tahkikat Komisyonu'nun aldığı ilk kararlara göre "tahkikatın selâmeti cereyanını temin maksadı ile bütün siyasi faaliyetler&nbsp;yasaklanmış; ve 'Tahkikat Encümeni'nin vazife ve selâhiyetlerini ve&nbsp;bilumum karar, tedbir ve faaliyetlerine müteallik her türlü haber,&nbsp;havadis, beyan, tebliğ, mütalaa, vesika, resim ve yazıların ve (TBMM&nbsp;Zabıt Ceridesi hariç) bu takrirle alâkalı Türkiye Büyük Millet Meclisi&nbsp;Müzakerelerinin neşri men edilmiştir."</span></p>

  <p><span class="font0">(Not: &nbsp;&nbsp;&nbsp;Bu haber, Tahkikat Komisyonu yasaklarına girdiği için,&nbsp;</span><span style="text-indent: 1em;">gazetelerde yayınlanamamıştır.)</span></p>

  <p><span class="font0">Önce yeşil ışık yandı, sonra parlak siyah deri ceketiyle hamamböceğine benzeyen, suratsız ses mühendisi, ses odasının kapısını araladı,&nbsp;mikrofonların çevresindeki dublajcılara:</span></p>

  <p><span class="font0">— Bobini değiştireceğiz dedi. Bir çeyrek serbestsiniz! Alacakaranlıkta, beyazperdeden tekrar tekrar geçen film&nbsp;</span><span style="text-indent: 1em;">parçası, önemini yitirivermişti; sonunda, bilmem hangi rüyadan kopmuş tek bir resim halinde kalakaldı. Stüdyoda, paydos dakikalarının&nbsp;alışılmış'gürültüsü! Geniş, kötü havalandırılmış salona hükmeden,&nbsp;deminki, yarı mikrofon ıslığı, yarı 'yerli film' konuşmasıyla yüklü,&nbsp;</span><span style="text-indent: 1em;">yoğunluğu az gece karanlığını, koydunsa bul. Üst üste iki ampul, pis pis ter döküyorlar ama, elle tutulur bir aydınlık getirebildikleri yok:&nbsp;İçerdeki, içi geçmiş üç kadın oyuncunun vampire, erkek kalabalığının ise&nbsp;delici bakışlı hipnotizmacılara dönmesi, bu yüzden. Renklerin puslanıp&nbsp;gölgelenmesi; gölgelerin duvarlarda irileşip, oransız heybetler&nbsp;kazanarak, büyücü gölgelerine dönmesi de. Halim, cıgarası ağzında,&nbsp;yine kibritlerini aranıyordu. Ufacık mavi bir alev, ürpere ürpere, çıktı&nbsp;geldi. Alevin arkasında her zamankinden daha gevşek bir Galib:</span></p>

  <p><span class="font0">— Hazret, kibritlerin seni daima en son dakikada ortada bırakıyorlar.&nbsp;Halim, dumanlarının arasından:</span></p>

  <p><span class="font0">— Yalnız kibritlerim mi diyerek taşı&nbsp;gediğine koydu, dostlarım da aynı şeyi yapıyor.</span></p>

  <p><span class="font0">Galib'in suratı saçlarıyla örtülüydü. Silkindi:</span></p>

  <p><span class="font0">— &nbsp;&nbsp;&nbsp;... huzursuzluk ve edepsizlik dedi, oyuncu kısmının mayasında. Hele&nbsp;kendini güçlü hissederse, tetik ol, bas bayağı saldırganlaşır. Yok,&nbsp;kompleksleri buna elvermiyorsa, işi alaya dökerek, başlar iğneli&nbsp;konuşmaya, taş atmaya!..</span></p>

  <p><span class="font0">Halim alındı, ters ters ona baktı ama, havada, deminden beri burnunu tırmalayan aseton kokusunu gördü: Pırıl pırıl, ufak bir Samanyolu&nbsp;olarak.</span></p>

  <p><span class="font0">— &nbsp;&nbsp;&nbsp;Bana mı bu lâflar? diye sordu.</span></p>

  <p><span class="font0">— &nbsp;&nbsp;&nbsp;Ne münasebet! Kendimden söz ediyorum, bir de arkadaşım vardır,&nbsp;ondan.</span></p>

  <p><span class="font0">— &nbsp;&nbsp;&nbsp;Kim, ben tanıyor muyum?</span></p>

  <p><span class="font0">Galib:</span></p>

  <p><span class="font0">— Tabii ulan diye patladı, aynaya her bakışında burun buruna geliyorsun, tanımaz mısın?</span></p>

  <p><span class="font0">Sonra bir zaman, sesinden alışılmadık bir acılıkla, sızlandı durdu:</span></p>

  <p><span class="font0">— ... siz beni kim sanıyorsunuz yahu? Cebinize üç beş kuruş girsin diye,&nbsp;patronlarla cebelleşiyoruz, şunun bunun işini resmen size çalışıyoruz,&nbsp;yine yaranamıyoruz. Önüne gelen, hıncını bizden çıkarıyor. Ne bu yahu,&nbsp;bıktım usandım. Bunun böylesine nankörlük demezlerse, hem&nbsp;nankörlüğün daniskası, ne derler bilmem. İşte bu kadar!</span></p>

  <p><span class="font0">Sızlanmayı sevmezdi hiç, Halim bunu bildiğinden bir terslik kokusu aldı, canı sıkıldı; buğulanmış gözlüğünün camlarını silerken, yarı özür&nbsp;dileyerek:</span></p>

  <p><span class="font0">— &nbsp;&nbsp;&nbsp;... boş ver —dedi—, damarlarına basmak için söylemedim.&nbsp;Ötekilerinden daha aşağılık sayılmam ya?</span></p>

  <p><span class="font0">Boktan, kısa bir sessizlik geçti, sonra Halim eski günleri, Galib'in ona devrimci sanatın nasıl olması gerektiğini, bilinçli bir oyuncunun görevini&nbsp;ve tutumunu anlattığı zamanları hatırlatan, uysal, basbayağı kardeşçe&nbsp;bir sesle:</span></p>

  <p><span class="font0">— Hayrola diye sordu. İş yürümüyor mu?</span></p>

  <p><span class="font0">— ... yürümesine yürüyor, canım: Ufak tefek aksaklıkların çaresini&nbsp;buluyoruz. Beyoğlu'nun göbeğinde bir salon uydurduk, şurasını&nbsp;burasını elden geçireceğiz, tamam! Önümüzdeki mevsime yetişir.&nbsp;Yalnız, tiyatro demek...</span></p>

  <p><span class="font0">Işık sırtından vurduğu için, olduğundan yaşlı görünüyordu. Gözleri yuvalarında, altın dişi ağzının biçimsiz çukurunda kaybolmuştu. Sadece,&nbsp;yolunu şaşırmış bir ateşböceği gibi, oraya buraya dağılan cıgarasının&nbsp;ateşi.</span></p>

  <p><span class="font0">— ... tiyatro demek aktör demek, aktör demekse rezillik! Feridun Bey&nbsp;olur olmaz her şeye burnunu sokmasın diye, Mine'ye 'Şuna göz kulak&nbsp;ol' demiştik ya, orospu, başımıza patroniçe kesildi, araya herifi koyup,&nbsp;aklınca bize kurnanda edecek...</span></p>

  <p><span class="font0">Halim bunu duymuştu, doğrusu sevinmişti de. Tiyatroyu kurduk diye bir basın toplantısı yaptılardı ya bunlar, hani o ünlü toplantı; işte ondan bir&nbsp;hafta mı, on gün sonra mı ne, ortalıkta bir söylenti: Mine, araya Feridun&nbsp;Bey'i koyarak, Dicle'nin oynayacağı baş kadın rolünü istemiş. Bu kadarla&nbsp;kalsa, iyi. Takma kirpiklerinin ağır ve kara perdesini aralayıp, o boş ve&nbsp;soğuk bakışıyla herkesin sırtını üşüterek:</span></p>

  <p><span class="font0">"—Jön rolünü de Şenol&nbsp;oynamasın" diyor, oğlan provalarda onunla dalga geçesiymiş. Galib,&nbsp;Şenol'un bulunmaz Bursa kumaşı olmadığını biliyordu, biliyordu ama,&nbsp;yine baş erkek rolünü ona vermişti. Neden? Bir kere babası tanınmış&nbsp;dekoratör, oğlunun hatırına hem salonun hale yola sokulması aradan&nbsp;çıkarılmış olacak, hem piyesin dekorları. Gel anlat, kafalarına söz&nbsp;girmiyor ki! Zorluklar, inadına üst üste geliyorlar. Birisine dert&nbsp;anlatmaya çalıştığı sırada, bir başkası kaprislerle karşısına dikiliyor.&nbsp;Adamı sırtından çatlatır bunlar. İçlerinden bir parça halden anlayanı&nbsp;çıksa, yürek yanmayacak.</span></p>

  <p><span class="font0">— &nbsp;&nbsp;&nbsp;Halim olsa, diyorum, hiç olmazsa kaygılarımı paylaşır, bana hak&nbsp;verir.</span></p>

  <p><span class="font0">— &nbsp;&nbsp;&nbsp;Doğrusun ağbiy, ben olsam seni bırakmam! Eski dostuz, bir kere!&nbsp;Mine, Şenol, bilmem kim, sorumsuz takımı bunlar; ne örgütlenmeyi&nbsp;bilirler, ne ekip olarak çalışmayı; hele fedakârlık etmek, akıllarından&nbsp;</span><span style="text-indent: 1em;">geçmez; eh, böyleleriyle yola çıkarsan, ister istemez başarısızlığa uğrayacaksın! Gidişatın kötü olduğunu içim parçalanarak görüyordum&nbsp;ama, sustum, kimseye bir şey çıtlatmadım; niye, senin işlerine burnumu&nbsp;sokmak, sana şöyle yap böyle et demek, benim haddime mi; bu mesleği&nbsp;bana öğreten sensin be, tabii, yalan mı, bu yüzden sana minnet&nbsp;borçluyum, kalkıp akıl mı öğreteceğim? Yalnız, dostluğumuz ne kadar&nbsp;köklü, sana duyduğum saygı ne kadar büyük olursa olsun, işin sarpa&nbsp;saracağını sezmedim değil, zira sen de bilirsin ki azizim, galiba Reinhard&nbsp;şöyle bir şeyler demiştir, bir yazısında...</span></p>

  <p><span class="font0">Halim içinden bir yanıyla, Galib'in haklı öfkesine katılmayı uygun buluyordu. Hanidir, açıkça dargınlık taslamasına, orda burda kuyusunu&nbsp;kazmasına aldırış etmeden, ne de olsa onu kollamış, dublaja&nbsp;çağırmasının yanı sıra, EmekFilm'in yaptığı bir kurdelada kısa mısa bir&nbsp;rol sağlamıştı: Kiralık bir katil rolü, dört günlük iş, gündeliği 250 liradan&nbsp;bir kâat! Aslında dilenci parasıydı bu ya, öyle olmasında Galib'in günahı&nbsp;yoktu, zaten prodüktörle konuşmaya gideceği gün onu uyarmış, açıkça:</span></p>

  <p><span class="font0">"— Bana bak demişti, gözünü aç, kazıklanma hazret! Anasının ipini satmış, adamın gözünden sürmeyi çalar bir itoğlu ittir bu herif,&nbsp;ikiyüzlülüğü cabası! Yalnız paranın kokusunu şıp diye aldığını kabul&nbsp;etmek lâzım: Gilda var ya hani, ünlü Gilda, onu siktirici bir bardan&nbsp;çıkarıp yalnız yapan odur, göreceksin seni de kafese koyacak."</span></p>

  <p><span class="font0">Koyardı elbet: Meslek yönünden Halim öyle berbat bir durumdaydı ki, EmekFilm'in eski bir handaki yeniden 'dekore edilmiş' yazıhanesine&nbsp;girerken, kafasında tek arzu vardı: Ne pahasına olursa olsun bu rolü&nbsp;oynamak! Kötü adam rolüymüş, parası azmış, hatta belki boğuntuya&nbsp;getirilirmiş, hiç umursamıyordu. On yıllık bir ara, simsiyah bir&nbsp;unutuluştan sonra, ağzının ucunda eğri bir gülümseme, üzerinde&nbsp;ihanete uğramış elebaşı havasıyla yeniden beyazperdede görünsün,&nbsp;yeterdi ona.</span></p>

  <p><span class="font0">Prodüktör İhsan Bey'le,* 'özel bürosu'nda konuşmuşlardı. Yeni parlayan kadın yıldızlarla başbaşa 'iş' konuşmak için düzenlenmiş, değişik bir&nbsp;yerdi burası: Hafif parfüm, hırsızlama ışık, vitrinli bar, Black and White,&nbsp;Amerikan cıgaraları; hepsinin üstündeyse, akaju saçları köpük köpük&nbsp;omuzlarına dökülmüş, şehvetli ve baygın bakışları, kalkık omzuyla&nbsp;kocaman bir Gilda portresi. Halim, daha girmeden, bir&nbsp;arı kovanı uğultusu duyar gibi olmuştu. Girince gördüğünü sandığı, buna pek ters düşmedi: Kelimeler, oğul vermiş arılar gibi, kısarak, üstü başı allahlık bir adamın, çevresini sarmışlar. Belinden yukarısı uzun, bacakları kısa, kafası kocaman, alnı mavi damarlarla örülmüş bir adam bu. Balık ağzını andıran ufacık ağzı, aralıksız kımıldıyor, irili ufaklı kelimeleri, vızıl vızıl, arılar gibi salıveriyor.</span></p>

  <p><span class="font0"><sup>* Bkz. Kurtlar Sofrası</sup></span></p>

  <p><span class="font0">"— ... aa, hatırlamaz olur muyum hiç, dünmüş gibi hatırlıyorum, sıradan bir film değildi Aşk Hüzünleri hele senin o filmde oynadığın rol! Seni bir&nbsp;filminde oynatmaya, daha o zaman karar vermiştim, gel gelelim bir&nbsp;türlü olmadı, işler malûm. Kabiliyetin meydanda, dehşetli çalışkan&nbsp;olduğunu söylediler, doğrudur, inanırım; ah keski herkes senin gibi olsa&nbsp;da Yeşilçam Sokağı'ndan Aşk Hüzünleri ayarında filmler çıkarabilsek!&nbsp;Yok canım, Aşk Hüzünleri değil miydi filmin adı, neydi ya, Nankör&nbsp;Toprak mı, bak şu işe, aklımda öyle kalmış demek! Filmiıvadı şu olmuş,&nbsp;bu olmuş, ne önemi var efendim, önemli olan rol: Ağanın kızını seven&nbsp;delikanlıydın galiba, yooo, yooo, haklısın, öldürülen öğretmeni&nbsp;oynuyordun, ama ne oynayış, ne kompozisyon! His katmıştın bir kere&nbsp;rolüne, dram kesmek anlama, sahici his! Sosyal film dedin mi böyle&nbsp;olacak, dört başı mâmur, evet, evet, yoksa sansür neden yasak etsin&nbsp;canım? Elbet sosyal bir yanı heriflere battı ki, yasaktır deyip işin içinden&nbsp;çıktılar! Bak, ben de sosyal filmden yanayımdır haa, sinema dediğin ne&nbsp;birader, bir çeşit halk mektebi, halk yığınlarını orda eğiteceksin işte.&nbsp;Şimdi sen beni burda görüyorsun, elbet, milletin kanını emen bir&nbsp;asalak, belki de hınzır kapitalist, ama değil, yanlışın var, hem çok:&nbsp;Benim babam musluk tamircisiydi, çocukluğum yoksulluk içinde geçti,&nbsp;neler çektiğimi ne sen sor, ne ben söyleyeyim. Bu durumda insan solcu&nbsp;olmazsa, ne olur, ben de solcuyum tabii, solcuyum ama dikkat et,&nbsp;kurnaz bir solcuyum ben, kendimi avanakça ateŞe atıp başı derde&nbsp;sokacağıma, eylem için elverişli ortamın doğmasını beklerim. Nasıl mı,&nbsp;nasılı kolay, diyelim ki şimdi bir film yaptım, meseleyi zehir gibi koyan&nbsp;bir film ne olur?</span></p>

  <p><span class="font0">Sansürden geçemez bir kere, geçti diyelim, yasak ederler, hem bir işe yaramaz, hem paramı batırır. Onun yerine, oturup bir komedi&nbsp;çekiyorum ben, hiç değilse millet seyredip dertlerini unutuyor, içini&nbsp;tazeliyor. İşte fark burda, benim kurnaz tarafım, herkes pek anlamıyor&nbsp;gerçi, sen anlarsın, şıp diye çakarsın hemen, okumuş adamsın, kafan&nbsp;işliyor, Zaten, oynayacağın rol de yani, sana göre biçilmiş kaftan, hani&nbsp;</span><span style="text-indent: 1em;">pırlanta gibi rol derler ya, öylesi: Gilda'yla bir aşk sahnesi çevireceksin ki, aman Allah, dostlar başına! Ya öldüğün sahneye ne buyrulur? Gece,&nbsp;sokağın ortasında, makineli tabancayla biçiliyorsun: Dran, dran, dran!&nbsp;Sinema bu be, hareket, heyecan, tutku! Memnunsun değil mi, evet,&nbsp;evet, memnunsun, suratından belli, filmin adını duysan büsbütün&nbsp;zevkten dörtköşe olacaksın. Esasında kimseye söylemiyoruz ya, tutup&nbsp;senin gibi on yıllık bir arkadaştan saklayacak değiliz elbet, yalnız ağzını&nbsp;sıkı tut, başkasına söyleme: Ağlarsa Anam Ağlar filmin adı, nasıl,&nbsp;dediğim kadar yok mu?.."</span></p>

  <p><span class="font0">Halim anlatırken, Galib, yarı irkilerek, fakat sesini çıkarmadan dinlemişti, bitirince, cıgarasını bıraktı, ufacık bir yıldız halinde yere&nbsp;düştüğü an, pabucunun burnuyla bir güzel ezdi. Yüzünde tiksintiye&nbsp;benzer bir burkulma belirmişti:</span></p>

  <p><span class="font0">— &nbsp;&nbsp;&nbsp;Bu adam dedi, insan değil sıvı: Hangi kaba koyarsan, dakikasında&nbsp;onun kalıbını alır. Benle konuşurken, şaşarsın, şiirler okuyor. Yobazla&nbsp;konuşurken dinle, Müslümanın koyusu. Sağcılarla, sapına kadar&nbsp;'Demokrat Partili'. Ama kime sorarsan sor, namuslu adam diyeceklerdir.&nbsp;Hele başarısını, kabul etmeyen yok!</span></p>

  <p><span class="font0">Halim'e biraz daha yaklaştı, bütün Beyoğlu'na nam salmış pis kokulu nefesiyle, stüdyonun katedral karanlığını boydan boya delerek:</span></p>

  <p><span class="font0">— &nbsp;&nbsp;&nbsp;... başarılı olmak buysa hazret dedi, ben başarısızlıkların en&nbsp;boktanına fitim, hem çoktan!</span></p>

  <p><span class="font0">Bobin değiştirilmişti. Dublaja başlayacakları sırada, hiç önemsemiyormuş gibi, aradan ekledi:</span></p>

  <p><span class="font0">— &nbsp;&nbsp;&nbsp;... yarın akşam saat yedi buçukta Aktörler Sendikası</span></p>

  <p><span class="font0">Kurucu Heyeti ilk toplantısını yapacak. Saat beşten itibaren, ben Dicle'yle Haçik'teyim, gel bizi bul, beraber gidelim.</span></p>

  <p><span class="font0">Ertesi gün bir sağanaktır patlıyor ama, kuru: Sokak aralarında deli bir rüzgâr hart hart orayı burayı ısırıyor, bir bakıyorsun çığlık çığlık gülüşen&nbsp;okul kızlarının etekliklerini başlarına geçirmiş, canlı birer meşaleye&nbsp;benzetmiş onları. Sonra şimşekler, ama nasıl, aralıksız, birbiri ardınca,&nbsp;elektriklenmiş minare uçlarından çatır çatır sağa sola atlayan kıvılcım&nbsp;demetleri gibi, mor, deli eflatun, fosforlu yeşil. Bu arada, gök&nbsp;gürültülerinin debdebesi eksik değil, dağların ardında sanki kadırgalar&nbsp;çarpışıyor, patırtı kıyamet, bazen havaya uçurulan bir cephanelik sesleri,&nbsp;bazen yeraltı mağaralarının çökmesini andıran derin uğultular. Hepsi&nbsp;</span><span style="text-indent: 1em;">iyi, hepsi hoş ama, tek damla yağmur düşse! Ne gezer! Nemli bir telaş, gümbürtülü bir gerilim, hepsi o kadar!</span></p>

  <p><span class="font0">Öğle ajansında radyo, Ankara'ya bağlanarak, Menderes'in bir söylevini veriyor. Müthiş bir demeç, muhalefetin iler tutar yerini bırakmamış.&nbsp;Kahvelerde dedikodunun çeşidi, ürkütücü yalan haberler, kaygı veren&nbsp;tahminler. Akşamları gazeteler çıldırmış başlıklarla çıkıyor. Birinci&nbsp;sahifelerde, adam boyu harfler: "Bozgunculuğa paydos", "Tahkikat&nbsp;Komisyonu işe başladı", "Bazı gazete ve dergilerin yayınına son&nbsp;verilerek, sorumluları tutuklandı." Halim, bir gazete alıp Çiçek Pasajı'na&nbsp;dalıyor. Pasaj'da garip bir şimşek kokusu, ürpertici, handiyse elle&nbsp;tutulabilir bir titreşme. Sağanağın bütün elektriği, sanki oraya birikmiş.&nbsp;Karanlık, enikonu. Yalnız Haçik, bütün ışıkları şıkır şıkır, bir kuyumcu&nbsp;dükkânı gibi parlıyor. Kapıda Nubar'la rastlaşıyorlar. Seninki, iki elinde&nbsp;iki duble salkımı, gülerek:</span></p>

  <p><span class="font0">— &nbsp;&nbsp;&nbsp;Merhaba Doktor diyor, nerde kaldın? Millet seni gözlüyor.</span></p>

  <p><span class="font0">Halim şaşırdı:</span></p>

  <p><span class="font0">— Hayrola, kalabalık mı?</span></p>

  <p><span class="font0">— &nbsp;&nbsp;&nbsp;İçerisi festivaldir, giresin de göresin: Eşek sünnedi derler a, o kerte.&nbsp;Bir sen eksiğidin, çabuğ ol!</span></p>

  <p><span class="font0">Halim ilk bakışta festivale benzer bir durum göremedi. Galib'le Dicle, yüksek iskemlelere tünemişler, kafayı buluyorlar. Aşırı somurtkanlıkları,&nbsp;bir tuhaf! Burunları sarkmış, avurtları çökmüş, gözleri dalgın,&nbsp;ağızlarının ucunda yabancı bir gülümseme! Halim'i şaşırtan, Ali İhsan'ın&nbsp;orda olması; orda olması bir yana, ötekilerinin tam tersine, olağanüstü&nbsp;neşeli görünmesi: Derisi mazot ve terden simsiyah, gözleri irkiltici bir&nbsp;ışıltıyla yuvalarından uğramış, konuşuyor Allah konuşuyor. Tek başına&nbsp;bir kol çengi.</span></p>

  <p><span class="font0">"— Hiç böyle değildir bu çocuk ya, dur bakalım." Halim'i görür görmez, kollarını açıp yerinden fırladı, aşırı bir içtenlikle boynuna sarılarak:</span></p>

  <p><span class="font0">— &nbsp;&nbsp;&nbsp;... hele geldin kardeş diye yakındı, hele gelebildin! Gözlerimiz&nbsp;yollarda kaldı yahu! Geç şöyle otur, iç içebildiğin kadar, anasını satayım,&nbsp;bugün bendensiniz.</span></p>

  <p><span class="font0">Halim gizlice öbürlerinin gözlerini aradı:</span></p>

  <p><span class="font0">"— Hayrola dedi, bayram değil, seyran değil?" Ali İhsan, yumruğunu göğsüne vura vura,&nbsp;dövünüyordu şimdi.</span></p>

  <p><span class="font0">— &nbsp;&nbsp;&nbsp;Ah kardeş diyordu, mapusluk arkadaşım benim! Ya da:</span></p>

  <p><span class="font0">— Vah bana&nbsp;kardeş diyordu, vah bana!</span></p>

  <p><span class="font0">Bu sefer Halim, belirli bir şekilde, öbürlerine baktı. Hiç oralı değildiler, gagalarını eğmiş, miskin miskin köpüğünü kaybeden biralarını&nbsp;içiyorlardı. Dayanamayıp sordu:</span></p>

  <p><span class="font0">— &nbsp;&nbsp;&nbsp;Ne oluyor Allah aşkına?</span></p>

  <p><span class="font0">Galib, suratına inmiş saçlarını otlayarak, belli etmeden ona bir dirsek attı:</span></p>

  <p><span class="font0">— &nbsp;&nbsp;&nbsp;Sus ulan hayvan, iç işte, kıs gaganı!</span></p>

  <p><span class="font0">Halim ne yapsın, kısıyor gagasını, iskemlesine tüneyip, kendisini içkisine bırakıyor. Nubar, iki elinde köpüklü bira salkımları, hep aynalarda. Hep&nbsp;yüzlerce çoğalarak, fakat şaşırmaksızın, hepsi birbirinden güzel ama&nbsp;hiçbiri gerçekleştirilemez çılgınlıkları akla getiren, votkabiralar,&nbsp;cinbiralar taşıyor. Dicle, kalın zenci dudaklarını, içkisine sokmuş. Gözleri&nbsp;yarı açık. Kumru gibi, dem çekiyor. Galib, Halim'in cebindeki gazeteyi&nbsp;çekti aldı, rasgele bir başlığı, tumturaklı bir sesle okudu:</span></p>

  <p><span class="font0">— &nbsp;&nbsp;&nbsp;Ankara'da hava gergin!</span></p>

  <p><span class="font0">Fakat Ali İhsan'ın, ağlıyor mu gülüyor mu anlaşılamayan o kukla suratıyla, vırt zırt aralarına girmesi yok mu, canlarına o okuyor:</span></p>

  <p><span class="font0">— &nbsp;&nbsp;&nbsp;... ufacık bir bebe idim, gel gör ki aklımda yer etmiş, bu annem&nbsp;ninni söyler, beni uyuturdu, ninnisi de hep bir örnekti ha: Benim oğlum&nbsp;büyüyecek paşa olacak! İnanmazsınız kardeşler, paşa olmam baş&nbsp;dileğiydi kadın anamın, ille büyüyeceğim, yanı kılınçlı paşa olacağım...&nbsp;Durakladı, hıçkırır gibi gülerek:</span></p>

  <p><span class="font0">— &nbsp;&nbsp;&nbsp;... olamadık dedi, paşa olamadık.</span></p>

  <p><span class="font0">Sonra havayı değiştirmek için mi, ne içinse, daha berbat bir şey yaptı; o ağlamaklı sesiyle, gizli şiirlerinden birisini, başladı üstüne basa basa&nbsp;okumaya! Halim, delirecek. Gözlerinin önünde, Ali İhsan'ın&nbsp;cezaevindeki hâli: Kavrulmuş, yoksul, yaz göğünün katlanılmaz mavisi&nbsp;altında, iki kat. İçmeyip ne halt edersin?</span></p>

  <p><span class="font0">Galib gazetenin arkasına<font size="2">&nbsp;</font>saklanıp, başka bir dalgaya düşmüş. Meclis'in o gürültülü toplantısını kuruyor, 'bir kısım matbuata ve muhalefete&nbsp;karşı bir Tahkikat Komisyonu kurulmasını öngören' önergenin kabul&nbsp;edildiği oturumu. Demokrat milletvekilleri, çileden çıkmış, bar bar&nbsp;bağırıyorlar. Kürsüde İnönü, o gösterişsiz ve etkili sesiyle:</span></p>

  <p><span class="font0">"— Sizi diyor, tarih kürsüsünden seyrediyorum, suçlu insanların telâşı içindesiniz, öyle bir hata işliyorsunuz ki, artık sizi ben bile kurtaramam."&nbsp;Damarlarında alkol dolaşmaya başladıkça, Halim âdeta dev bir&nbsp;akvaryumun içinde kayboluyor, sağında solunda kımıl kımıl canavar&nbsp;</span><span style="text-indent: 1em;">kılıklı su bitkileri, nah işte biri Nubar, öteki Dicle, üçüncüsü Ali İhsan. Galib yok, o bu defa Uşak olaylarını yaşamaya gitmiş, kasketli, öfkesine&nbsp;inanmayan bir kasaba kalabalığı İnönü'yü taşlıyor. Öldürecekler mi?&nbsp;İzmir'de başka bir güruh. Demokrat İzmir gazetesini basıyor, niyetleri&nbsp;yakıp makineleri kırmak!</span></p>

  <p><span class="font0">Sonra Ali İhsan, çenesi titrek, mazot gözyaşlarıyla iki sıralı ağlaya ağlaya:</span></p>

  <p><span class="font0">— &nbsp;&nbsp;&nbsp;... için kardeşler, Allah aşkınıza için! diye basıyor yaygarayı, parası&nbsp;benden, neyim var neyim yoksa harcayacağım, içine tükürdüğüm bu&nbsp;dünyada, gereği kaldı mı ki? Sesi çöküyor, sözünü boğulur gibi:</span></p>

  <p><span class="font0">— &nbsp;&nbsp;&nbsp;... anam öldükten sonra diye tamamlıyor ben, kardeşler, Allaha&nbsp;inanmam, hiç inanmadım, hiç! Şimdi içimden inanmak geliyor, oturup&nbsp;saatlerce dua etmek! Yapamıyorum, alışmamışım! Yapabilsem,&nbsp;açılacağım, iyi gelecek bana!</span></p>

  <p><span class="font0">Galib kaşla göz arasında Halim'e:</span></p>

  <p><span class="font0">— &nbsp;&nbsp;&nbsp;... şimdi anladın mı? diye sordu. Hayatın mantıksızlığı: Baban olacak&nbsp;herif geberse, sen eziyetten de parasızlıktan da kurtulacaksın, ama&nbsp;gebermiyor; onun yerine bakıyorsun, Ali İhsan'ın o zavallı, o sessiz&nbsp;sedasız anacığı oluvermiş. Oğlanın tek manevi dayanağı oydu be! İçine&nbsp;edeyim böyle hayatın!</span></p>

  <p><span class="font0">Halim ve Galib, Pasaj'dan çıkınca kan tortusu ve bakır yansıması bir akşamın içine düştüler. Göz kamaştırıcı kızıllıklar, camlarda kıpır kıpır&nbsp;kıpırdıyor; Marmara'ya uzaklaşmış şimşekler, arada bir geriye,&nbsp;Ayasofya'nın minarelerine doğru, ateşten bir kement savuruyordu.&nbsp;Şehrin bütün köprübaşlarını, yaklaşan gecenin kara suratlı haytaları&nbsp;tutmuşlardı. Bu arada, gazete sergileri çevresinde birikmiş, kaygılı,&nbsp;yorgun ve meraklı, birkaç emekli. Bir de, çocuk şarkıları gibi, renk renk&nbsp;ve taptaze meydana çıkıveren, o baloncu.</span></p>

  <p><span class="font0">Galib, Meşrutiyet Caddesi'ne sapmış; Halim'i, iki sıralı Mütareke oteli ve eski Beyoğlu yapısı arasından, Tepebaşı'na; tiyatronun oralardaki, kanlı&nbsp;ağaçlarına güneş kızılı güvercinlerin sapır sapır dökülüştüğü,&nbsp;Cumhuriyet Bahçesi'ne götürüyordu. Halim dalgındı. Sıkkındı da. Ali&nbsp;İhsan'ı ve annesini çoktan unutmuştu. Şu sendika toplantısına katılmayı&nbsp;içi hiç istemiyor; bu filmde rol bula!; beri, Galib'in hatırını&nbsp;kıramayacağını da aklı kesiyordu. Sıkıntısı bundandı zaten. Bir ara,&nbsp;şöyle yoklayayım dedi:</span></p>

  <p><span class="font0">— &nbsp;&nbsp;&nbsp;Ne dersin, memleketin durumu böyle karışık iken, bu sendika&nbsp;toplantısı biraz ters düşmüyor mu?</span></p>

  <p><span class="font0">Galib, onu ömründe ilk defa görüyormuş gibi hayretle baktı:</span></p>

  <p><span class="font0">— &nbsp;&nbsp;&nbsp;... ne varmış memleketin durumunda? dedi. Dikta kesinleşiyor,&nbsp;hepsi o kadar. Zaten, varlığını haklı çıkarmak için, olayları yaratan o,&nbsp;karşı çıkanlar değil. Bize ne? Bundan öncekine, nasıl hiç alınmadan,&nbsp;kuzu kuzu katlandıysak, sonunda buna da öyle kuzu kuzu katlanacağız.&nbsp;Gözlerinden acı bir gülümseme geçti, ruhunu boşaltıyormuş gibi&nbsp;karanlık karanlık geğirdi:</span></p>

  <p><span class="font0">— &nbsp;&nbsp;&nbsp;... ben sana bir şey diyeyim mi hazret, çektiğimiz bunca çileye,&nbsp;yapılan bunca propagandaya, üstelik her bokluğun aşağılık solcuların işi&nbsp;sayılmasına rağmen, memleketin kaderi üzerinde en ufak bir söz sahibi&nbsp;değiliz. Her şey bizim dışımızda geçiyor.</span></p>

  <p><span class="font0">— &nbsp;&nbsp;&nbsp;Öyleyse şu kalkıştığımız iş faydasız, büyük bir ihtiyatsızlık!</span></p>

  <p><span class="font0">— &nbsp;&nbsp;&nbsp;İhtiyatsızlık ne kelime, budalalığın ta kendisi, baştan aşağı saçma!&nbsp;Olumlu hiçbir sonuç alamayacağınız, nah, istersen şuraya yazayım.</span></p>

  <p><span class="font0">Sustu. Çaresiz, omuzlarını kaldırarak ekledi:</span></p>

  <p><span class="font0">— &nbsp;&nbsp;&nbsp;... iyi ama ne yapalım? Duracak mıyız? Sonuç alacağımıza inanırmış&nbsp;gibi, bir şeyler deneyeceğiz elbet!</span></p>

  <p><span class="font0">— &nbsp;&nbsp;&nbsp;İnanmasak bile mi?</span></p>

  <p><span class="font0">— &nbsp;&nbsp;&nbsp;İnanmasak bile! İnanmak büyük lâf. Bana gelince, doğrusu ya,&nbsp;durumum biraz tuhaf. Kim bilir, belki tuhaftan kötü: Şartlar ne kadar&nbsp;elverişsiz olursa olsun, günün birinde, devrimin gerçekleşeceğine&nbsp;inanıyorum da; iş, devrimden sonraki hayatın, insana gereksindiği&nbsp;mutluluğu verip veremeyeceğine geldi mi, aklım karışıyor. Neden&nbsp;dersen, toplumun ve doğanın çelişkileri üstüne tutmuş koskoca bir&nbsp;sistem ve felsefe koymuşuz da, birey olarak insanın iç çelişkilerini hiç&nbsp;hesaba katmamışız. Senin insan dediğin, kendini doğru ve haklı bir&nbsp;davaya adamış, kalıptan çıkma bir yaratık değil ki! Baştan ayağa&nbsp;karşıtlıklarla dolu bir varlık: Aynı zamanda iğrenç ve saygıdeğer,&nbsp;aşağılık ve yüce, ödlek ve cesur! Bunu demekle zannetme ki insanı&nbsp;soyut ve değişmez bir kavram olarak alıp, şartlar ne kadar değişirse&nbsp;değişsin, o aynı kalacaktır demek istiyorum. Hayır, o da değişiyor,&nbsp;değişiyor ama, değişmesi kötüden iyiye, bilgisizden bilgiliye, vahşiden&nbsp;medeniye sürekli yükselen bir eğri çizmiyor; çizdiği daha çok, iyiyle&nbsp;kötü, günahları sevap arasında aralıksız bir zikzak. Ayrıca, iyilik ve&nbsp;kötülük kavramları, koşullara göre değişen kavramlar.</span></p>

  <p><span class="font0">Galib'in söyledikleri, Halim'in derisine kor parçaları gibi düşüyordu. Hatta bir ara, burnuna yanık et kokusu gelir gibi oldu. Huzursuz ve&nbsp;kaygılı, susarak, birbirlerine bakmadan, bir süre yan yana yürüdüler.&nbsp;İstanbul, sivil bir polis gibi arkalarından geçiyordu. Nihayet Halim:</span></p>

  <p><span class="font0">— &nbsp;&nbsp;&nbsp;Bırak yahu dedi, öyleyse vazgeç bu sevdadan! Galib olduğu yerde&nbsp;durdu, basbayağı bağırarak:</span></p>

  <p><span class="font0">— &nbsp;&nbsp;&nbsp;Sen baksana bana dedi, tabansız suratı var mı bende? Bir işe&nbsp;başladım mı, bitiririm.</span></p>

  <p><span class="font0">Sustu, uzun uzun Halic'e baktı: Paslı şilep ölüleri, allahlık takalar, mavnalar, karmakarışık martılarıyla Haliç, gün batısının dokunaklı&nbsp;kızıllığında, dövme bakırdan bir kabartma gibiydi. Göğüs geçirerek:</span></p>

  <p><span class="font0">— &nbsp;&nbsp;&nbsp;... çocukluğumda dedi, bütün hevesim kaptan olmaktı, Deniz&nbsp;Ticaret Okulu'na gireyim dedim, Hey'eti Sıhhıye'den çevirdiler, sağlığım&nbsp;bozukmuş. Sonra tiyatroya heves ettim, iyi bir rejisör, sözü dinlenir bir&nbsp;tiyatrocu olmak istedim, olmadı. İşte böyle hazret, elli yıla yaklaşan&nbsp;hayatımda, gururumu ve haysiyetimi kurtarabilmek için güvendiğim tek&nbsp;şey, o senin vazgeç dediğin, siyasi aksiyon!</span></p>

  <p><span class="font0">Gözlerinden yine o acı gülümseme geçti:</span></p>

  <p><span class="font0">— &nbsp;&nbsp;&nbsp;... hoş diye ekledi, bir boka yaramıyor ya! Halim, dostlukları&nbsp;boyunca, onun böyle yakındığını hiç&nbsp;</span><span style="text-indent: 1em;">işitmemişti. Bilmediği bir sebepten, kendini hakarete uğramış hissediyordu. Sonra Suat'ın, duruma bambaşka bir açıdan baktığı halde,&nbsp;geçenlerde tartışırken, buna benzer sözler ettiğini hatırladı:</span></p>

  <p><span class="font0">"— ... devrimin kaçınılmazlığına inansam bile, gerçekleşmesi uzak görünüyor bana, çok uzak! Yakın görünen, üstelik midemi bulandıran&nbsp;nedir dersen, devrimci geçinenlerin çalımı: Hem boğazlarına kadar,&nbsp;insanların bütün kusurlarına batmışlar, hem herkese yukardan bakmayı&nbsp;kendilerine hak görür, yeni bir dinin el değmemiş havarileri olduklarını&nbsp;yutturmaya çalışırlar... "</span></p>

  <p><span class="font0">Eski bir revolverin tetiğine basar gibi, üst üste, öfkelendiklerini, nasıl bir hışımla sıralayıvermişti:</span></p>

  <p><span class="font0">"— ... o ukalâ, o rüküş ve çenebaz üniversiteli kızlar, o hiçbir baltaya sap olamamış, ne idüğü belirsiz sanatçı takımı, hele o işçiler, hani&nbsp;patronlarına çok içerlemiş görükürler de, el altından gizli gizli her&nbsp;şeyine öykünürler... "</span></p>

  <p><span class="font0">Aşırı öfkesinin altında, ne çeşit bir ilerici öğrenci olduğunu hatırlatması yatıyordu. Sanki o lâftan anlar mıydı? Ne münasebet! En az şimdi&nbsp;</span><span style="text-indent: 1em;">içerledikleri kadar inatçı ve küçümser, sözünü geçirebilmek için ter ter tepinir, direnmeye yeltenenleri bakışlarının zehirli mor oklarıyla delik&nbsp;deşik ederdi. Halim, bu suçlamaların altında neyin yattığını bildiği&nbsp;kadar, belki daha iyi, niteliklerini ve nedenlerini biliyordu. Bu&nbsp;bakımdan, onu rahatsız eden, karısının söyledikleri değil, yıllarca süren&nbsp;sıkıntılı unutuş yıllarından sonra, bunları tekrar söylemeye başlamasıydı.&nbsp;Yoksa, kafa kafaya verip, kuşaklarına ilişkin çetrefil sorunları, az mı&nbsp;tartışmışlardı eskiden? Fırtınalı gecelerde, poyrazın camlarda saklayan&nbsp;kırbacı'ikisini de uyandırır, konuştuklarının artık sabaha kadar sonu&nbsp;gelmezdi. Ya da bir ilkbahar akşamı, Cennet Bahçesi'nde iki fincan&nbsp;kahve ve sinemaskop bir Marmara karşısında kendilerini unuturlar, harıl&nbsp;harıl, öğrenci eylemlerinin heyecan ve taşkınlığıyla, aile hayatının yavan&nbsp;ve tekdüze gereklerini bağdaştırmaya çalışırlardı. Halim kolay sanıyordu&nbsp;bunu, Suat'sa olası! Gerçekte zor bile olsa, üstünde fikir yürütmek&nbsp;yaşantılarını zenginleştiriyor, ona yeni bir boyut, başka bir anlam&nbsp;katıyordu. Bugün işittikleri bir radyo haberi, yarın Stalin'in Fransızca bir&nbsp;dergide yayınlanmış bir yazısı, kafalarını kıyasıya çeler, günlerce&nbsp;uğraştırır, Nâzım Hikmet'in yasak bir şiirini okumak, heyecan ve&nbsp;sevinçten uykularını kaçırırdı. Sonra bir zaman oldu, Suat çekildi&nbsp;bunlardan! Artık onu ne solculara yapılan baskılar ilgilendiriyordu, ne&nbsp;eylemin varlığı yokluğu! Gazete okumayı kesmiş, ajans dinlemez&nbsp;olmuştu. İstese bile kendisini veremiyor, belirsiz bir tiksinti o yöne&nbsp;eğilmesini engelliyordu. Yıllarca böyle yaşadılar. Şimdi siyasal gerilim&nbsp;artıp hareket hızlanınca, ansızın kendisine, bir zamanlar hayatlarını&nbsp;boydan boya kaplamış sorunlara dönmesinin, kocasını şaşırtması, hatta&nbsp;huzursuz etmesi besbelli bundandı. Hele sorduğu sorular, Halim'in&nbsp;büsbütün aklını başından alıyordu.</span></p>

  <p><span class="font0">— &nbsp;&nbsp;&nbsp;... işçi sınıfı katılmasa da, Menderes'e karşı bir yığın hareketi&nbsp;</span><span style="text-indent: 1em;">gerçekleştirilebilir mi?</span></p>

  <p><span class="font0">Ya da biraz dalgın ve düşünceli:</span></p>

  <p><span class="font0">— ... garip şey! Son elli yıl içinde, üç büyük devrimci hareket yapılmış, üçünün sonu aynı: Dikta! 1908'de&nbsp;İttihat ve Terakki Kızıl Sultan'ı alaşağı ederek Hürriyet'i ilân ediyor, kısa&nbsp;bir süre sonra bakıyorsun, kanlı bir Merkezi Umumi diktası gelmiş&nbsp;kurulmuş. 1919'da Mustafa Kemal hareketi: Önce düşmanı kovuyor,&nbsp;sonra Sultan'ı. Cumhuriyet, devrimler filân derken, Atatürk'ün ölümü,&nbsp;rejimin alaturka bir faşizme yozlaşması. 1950'de Demokrat Parti, hem&nbsp;halkın hem aydınların desteğiyle iktidara geliyor, ağzında hürriyet ve&nbsp;</span><span style="text-indent: 1em;">adalet sloganları, on yıl geçmeden ne görüyoruz, hürriyet düşmanı bir çoğunluk diktası haline girdiğini. Acaba neden böyle oluyor? Akla yakın&nbsp;bir açıklaması olmamalı mı?</span></p>

  <p><span class="font0">Halim, en Horatio sesini bulup, en aktör jestleriyle, ipe sapa gelmez açıklamalara kalkışacak oldu mu, hemen sözünü kesiyor:</span></p>

  <p><span class="font0">— &nbsp;&nbsp;&nbsp;... Demir'e bakarsan, yönetici kadronun ideolojik yetersizliği rol&nbsp;oynuyor bunda, ahmakça ve obur, gününü gün etme telâşı.</span></p>

  <p><span class="font0">Zaten iki sözünün biri Demir:</span></p>

  <p><span class="font0">— &nbsp;&nbsp;&nbsp;... Demir bana dedi ki, Demokrat Parti ılımlılarının ne Menderes&nbsp;üzerinde herhangi bir etkisi kalmış, ne teşkilât üzerinde...</span></p>

  <p><span class="font0">Ya da: — ... yarın akşam erken gelmeye çalış, Demir bizde olacak, görüşürsünüz.</span></p>

  <p><span class="font0">Biriki kere Halim, habersiz çıkageliyor: Salonda ikisi baş başa. Ayaklı abajurun kırmızısı bütün perdeleri tutuşturmuş, duvarlarda iri iri biblo&nbsp;gölgeleri. Teypte, zarif bir genç kızın içini çekmesini andıran, bir Japon&nbsp;müziği: Yer yer meydana çıkan iniltileri, kalın ve okkalı gong sesleri&nbsp;dağıtıveriyor. Nerde o ince ve çekik kaşlı kadınlar, telâşlı yelpazeler?&nbsp;Nerde enli kılıcını karnına saplamış samurailerin, gık demeden ölüşü?&nbsp;Demir ve Suat, onu gördüler mi, ikisi de gülümsüyor. O kadar sakin,&nbsp;bakışları ve davranışları o kadar dürüst ve namuslu, sözleri kadar gizlisiz&nbsp;kapaksız ki, bu kadarını garipsemiyor denemez. Tartışıyorlar mı,&nbsp;yumuşaklıkla, seslerini hiç yükseltmeden, mırıl mırıl. Hiç kimse hiçbir&nbsp;şeyden emin değil, hiç kimse hiçbir şeyi iddia etmiyor. Ara sıra, son on&nbsp;yılın ölüleri aralarında peydahlanıp, evvelce dikkati çekmemiş falan ya&nbsp;da filân olayın altını çizerek elle tutulur hâle getiriyor; somut, özü&nbsp;sağlam imgeler, ayrıntılı ve köklü bilgiler çıkıyor ortaya, kuram sanki&nbsp;bilince dönüşürken ayaklarını sıkı sıkı yere basıyor. Suat'ı şaşırtan bu,&nbsp;çeken de! Demir'le konuşmalarından bir yenileşme, bir kabuk&nbsp;değiştirme izlenimi duyuyor, pek tanımlayamıyor ne olduğunu, içlemini&nbsp;kestiremiyor ya, henüz belirsiz, lâfa sığmaz da olsa, herhangi bir gizli&nbsp;dileği, bir düşü gerçek sanmak olmadığından şüphesi yok. Çünkü, var&nbsp;olan bir şey o, gözle görülebilen, elle dokunulabilen; o kadar ki, yoğun&nbsp;ve karanlık gecesinin derinliklerinde, canlı gibi kımıldadığını, nerdeyse&nbsp;gösterebilir. Böyle olunca, hiç değilse bir an için, yeniden ilk&nbsp;heyecanlarına döndüğünü sanıyor: Hani yağmurlar gökten özel olarak&nbsp;onun için yağıyordu da, insanların paramparça, bölük pörçük, zavallı&nbsp;dünyası, Suat gelsin onu kurtarsın diye bekliyordu!</span></p>

  <p><span class="font0">Baş başa konuşurlarken, Yüzbaşı'nın sesi beklenmedik zenginlikler ediniyor. Yorgun çocukların tatlı tatlı yakınması mı, erkekçe bir neşenin&nbsp;sağlam ve kalın titreşimleri mi, yoksa katıksız güvenebileceğin bir&nbsp;dostun halden anlar fısıltıları mı? Ayrı ayrı bunların her birisi, ara sıra&nbsp;hepsi! Hele o zehir zemberek profili, şimdiden yüzlerce çoğalmış! Bir&nbsp;rüya sisi arasında, nereye bakarsan, o: Gece kırmızı camların, eski&nbsp;halıların üzerinde, çepeçevre bütün duvarlarda.</span></p>

  <p><span class="font0">Kahvesini almaya uzanırken, ellerinin titremesini önleyemiyor:</span></p>

  <p><span class="font0">— &nbsp;&nbsp;&nbsp;Savaştan beri diyor, böyle: Acı bir şey, beni utandırıyor.</span></p>

  <p><span class="font0">Suat gözlerini yumdu mu, uzun ve kıvırcık kirpiklerinin ucunda, ince yaldız tozları:</span></p>

  <p><span class="font0">— &nbsp;&nbsp;&nbsp;Biliyorum, diyor. Bir tepeye saldırıyordunuz. Çinli ansızın çıktı, elinde&nbsp;yassı bir bıçak...</span></p>

  <p><span class="font0">Yüzbaşı Demir'in kaşları çatılıyor:</span></p>

  <p><span class="font0">— &nbsp;&nbsp;&nbsp;... yok canım, o dediğiniz filmlerde olur, savaşın gerçeği, bu gerçeği&nbsp;yaşamadan kurduğumuza hiç benzemiyor: Bana sorarsanız, ölümle&nbsp;ölüm eziyeti arasında sürekli bir ruh gerilimi bu.</span></p>

  <p><span class="font0">Ağzı büzülüyor: — O bahsi hiç açmayın! Suat başından beri onu sapına kadar asker saydığından mıdır nedir, bu sözler üzerine şaşırıyor biraz.</span></p>

  <p><span class="font0">— &nbsp;&nbsp;&nbsp;Sahi diyor, hiç anlatmıyorsunuz?</span></p>

  <p><span class="font0">— &nbsp;&nbsp;&nbsp;Sonra anlatırız diye savaşmadık ki!</span></p>

  <p><span class="font0">Daha uysal bir ses bulup:</span></p>

  <p><span class="font0">— ... orda diye sözünü sürdürüyor, ölüm gerçeği ansızın kafama dank dedi. Gitmeden bilmezdim, kestiremezdim&nbsp;ne olduğunu, soyut bir kavramdı ölüm, sınırlan belirsiz, karanlık. Her iyi&nbsp;asker gibi dudak büktüğüm olurdu. Karşılaşınca birden fark ettim ki,&nbsp;kavramaya gücüm yetmiyor. Benimkinden geçtim, kimseninki yetmez:&nbsp;O derece ulu, bizden yukarda, kesin! Onun aynasından baktın mı,&nbsp;paraymış, ünmüş, kudretmiş, yaldızını dakikasında yitiriyor, geçicileşiyor&nbsp;hemen, gülünç bile oluyor. Hastanede yatarken, gençliğimi, patlamış&nbsp;dev bir balon gibi, olanca ağırlığıyla göğsümün üstünde hissettim&nbsp;durdum. Ne gençlikti oysa, nasıl hırslı, şana şerefe düşkün, kulaktan&nbsp;dolma önyargılarla şişirilmiş! Yanılmış olmak ağrıma gidiyordu, uzun&nbsp;süre kendimi bağışlayamadım, ölçüsüz acı çektim; kayıtsız şartsız&nbsp;umutsuzluğumun, eski kayıtsız şartsız kendime güvenim kadar saçma&nbsp;olduğunu anladığım gün, bitti bu acı...</span></p>

  <p><span class="font0">Kısacık susup söylediğini düzeltiyor:</span></p>

  <p><span class="font0">— &nbsp;&nbsp;&nbsp;...&nbsp;&nbsp;&nbsp;&nbsp;daha doğrusu, birisi çıkıp bunu bana anlattığı gün. Umut,&nbsp;</span><span style="text-indent: 1em;">varolmasına her zaman vardı, insanın kendisiyle ölümü arasında oynak bir denge yaratmasını bilmesi demekti bu, ikisini de yadsımadan, bilinçli&nbsp;ve tutarlı bir eylemi yürütmesini bilmesi! Hesap kitap, ölümü aşabilen&nbsp;kalıcı bir sonuca ulaştırabilirse, ancak eylem ulaştırabilir bizi, başka&nbsp;hiçbir şey...</span></p>

  <p><span class="font0">Suat hanidir onu dinlemiyor. Aklısıra Yüzbaşı Demir'e umudu ve eylemi yeniden buldurana ulaşacak. Acaba kim? Saçları bir oğlan çocuğu gibi&nbsp;kesilmiş, düz ve kalın kaşlı, gözleri suratına sığmayan, ince uzun&nbsp;boyunlu genç bir kadın mı? Ümid mi? Hani o Ümid, uzun ebonit ağızlığı&nbsp;parmaklarının arasında...</span></p>

  <p><span class="font0">Gevşek gevşek itiraz ediyoj:</span></p>

  <p><span class="font0">— ... tutarlı bir eylem yürütmesini bilmek mi? İnsan manastıra kapansın, rahibe olsun daha iyi, öyleyse. Siz&nbsp;benimle alay mı ediyorsunuz Allah aşkınıza, eylem amacına ulaştı mı,&nbsp;'başkaları' demektir, 'başkaları' ise hayal kırıklığından başka bir şey&nbsp;vermez: Kimisi yetersizliğinden, kimisi bayağılığından, kimisi&nbsp;</span><span style="text-indent: 1em;">ödlekliğinden! Eyleme beraber girersiniz, siz sonuca ulaşmayı düşünürsünüz, onlar ulaşmadan paylaşmayı...</span></p>

  <p><span class="font0">— &nbsp;&nbsp;&nbsp;İyi ama, eylem ne? Onu tanımlasanıza! Kişisel bir iradenin&nbsp;dolaştırılması mı, yoksa, nesnel koşullardan çıkarılmış, ortaklaşa, her biri&nbsp;karşılıklı olarak ötekine uyan, ya da onu düzelten, bir hareketler&nbsp;bütünü mü?</span></p>

  <p><span class="font0">Sesinin tonunu değiştirmeksizin, hep öyle duygusal itiraflarda bulunurmuş gibi içten ve dokunaklı:</span></p>

  <p><span class="font0">— &nbsp;&nbsp;&nbsp;...&nbsp;&nbsp;&nbsp;&nbsp;hem diye diretiyor, uygarlık dediğimiz nedir sanıyorsunuz?</span></p>

  <p><span class="font0">Hayatın sürekli olarak kendi kendini düzeltmesi değil mi? Yoksa ilerlemeden nasıl söz edilebilir?</span></p>

  <p><span class="font0">Arkasından bir soru daha! İlk bakışta masum ve zararsız gibi görünüyor ama, Suat'ı iyice sarsıyor:</span></p>

  <p><span class="font0">— &nbsp;&nbsp;&nbsp;Hayatı nasıl alıyorsunuz, siz?</span></p>

  <p><span class="font0">Suat önce hiç ses çıkarmadı, galiba soruyu aptalca buldu, fakat o gece, uykuyla uyanıklık arasında, ertesi gün öğleye kadar mutfakta, durup&nbsp;durup alnını pencerenin camına dayayarak, tekrarladı durdu:</span></p>

  <p><span class="font0">— &nbsp;&nbsp;&nbsp;Hayatı nasıl alıyorum ben?</span></p>

  <p><span class="font0">Bir akşam, epeyce oluyor, Galib'le tiyatrodan çıkmışlardı. Hava dehşetli soğuk, çevrelerindeki su birikintilerinin buz tuttuğu nerdeyse gözle&nbsp;görülebiliyor. Galib, iri iri öksürerek, ona:</span></p>

  <p><span class="font0">"— ... sen demişti, güvercinim, ailenle aran açık ya, hareketi onlara karşı kullanmak ister gibisin. Bak, aynı şeyi şöyle de söyleyebilirim, sen&nbsp;kendini hareketle bir tutacağına, onun kendini seninle, hatta kininle bir&nbsp;tutmasını istiyorsun. Olur mu hiç? Hareket, toplumsal gerçeğimize&nbsp;oturmamış, etkisiz, başarısızlığa mahkûm olabilir, ama sen daha&nbsp;oturmuş, etkili ve başarıya açık değilsin ki!"</span></p>

  <p><span class="font0">Ya Matmazel Raşel'in hafif Yahudi aksanıyla fougere kokulu 'o biçim' uyarıları:</span></p>

  <p><span class="font0">"— ... gençsiniz üstelik, güzelsiniz de! Önünüzde yaşanacak yıllar var. Kımıldanın biraz, dengeniz mi bozulacakmış, bozulsun varsın! O denge,&nbsp;gösterişten ibaret zaten! Daha gerçek, daha hareketli bir yenisini&nbsp;yaratmaya gayret edin... "</span></p>

  <p><span class="font0">Suat, pencereyi açıp açıp havayı ciğerlerine dolduruyor. Damların, bacaların arasına, insanı şaşırtan arılıkta bir mavi, gelmiş yerleşmiş.&nbsp;Günler uzadı. Koca bıyıklı çöpçülerin, padişah uykularına yattıkları&nbsp;sokak aralarında, terk edilmiş ilk kedi yavruları. Mahallelinin karşılıklı&nbsp;çene çaldığı pencerelerden pencerelere güneşten dağılma cam iplikleri,&nbsp;pırıltılı, akla ziyan, örümcek ağları dokuyor. Ah bir akşam olsa!..&nbsp;Akşamları Suat, Yüzbaşı Demir'i, boğazındaki gizli org, dudaklanndaki&nbsp;sıcacık gülümsemeyle, yanı başında buluyor çünkü. Bak, bu önemli. O&nbsp;karşısına oturur oturmaz, üzerine katlanılmaz ve kokmuş bir fil leşi gibi&nbsp;çöken zamanın ağırlığını duymaz oluyor da onun için. Lavabodan&nbsp;damlayan su, aşağı katlarda zırlayan piç, oyuna dalmış çocuğunu&nbsp;pencereden azarlayan annenin sesi, artık onu rahatsız etmiyor. Salon&nbsp;bir akordeon gibi genişliyor. Kahvenin tadı ağzına, havanın kıvamı&nbsp;gönlüne göre.</span></p>

  <p><span class="font0">Haydi ajansı dinleyip, üzerinde konuşuyorlar. Yüzbaşı Demir, ufak bir olayı bile, bir cerrah titizliğiyle kesip biçip, birtakım kesin sonuçlara&nbsp;varıyor. Yakında böyle olur diyor, böyle olmazsa şöyle olur diyor.&nbsp;Suat'ın bir türlü aklına yatıramadığı işte bu: Hayli kısa bir zaman parçası&nbsp;içinde nedenle sonucu birbirine bağlayıvermesi, bu bundan çıkar deyip&nbsp;atıveren mekanik görüş. Fikrini Yüzbaşı'ya söyleyecek oluyor, Demir,&nbsp;dudaklarında o sıcacık gülümseme, gözlerini ellerine eğerek:</span></p>

  <p><span class="font0">— Hayret diyor, determinizm tersinize gidiyor, bense komünist sanıyordum sizi.</span></p>

  <p><span class="font0">Komünist sözünü işitir işitmez, görünmez Kızılderililer, kaşla göz arasında, Suat'ın kafatasının derisini yüzüveriyorlar. Öyle berbat bir&nbsp;duygu! Şaşkınlığını ve acısını zorla yenip, duyulur duyulmaz bir sesle:</span></p>

  <p><span class="font0">— &nbsp;&nbsp;&nbsp;Buna diyor, nasıl hükmettiniz?</span></p>

  <p><span class="font0">— &nbsp;&nbsp;&nbsp;Bilmem! Kitapları karıştırıyordum, baktım Fransızca bir eser, yazarı&nbsp;Lenin! Ordan hükmetmiş olacağım, gülünç bir şey!</span></p>

  <p><span class="font0">İçten gelen, aydınlık ve yüreklendirici gülüşüyle:</span></p>

  <p><span class="font0">— &nbsp;&nbsp;&nbsp;... ben komünistlerle savaştım diyor, sorunlarını pek&nbsp;çözümleyebilmişe benzemiyorlardı. Kaldı ki, toplumsal çözümleri&nbsp;insanlarla ilgili olarak koyarsanız, rejim komünist olmuş, kapitalist&nbsp;olmuş, fark etmez.</span></p>

  <p><span class="font0">"— ... o bu sözü rasgele söylüyor ya, beni altüst ediyor. Belli etmeyeyim diye yine sfenks sessizliğimin kanatları altına sığınıyorum. İçim&nbsp;karmakarışık, en az ilk kuşkularımın, kararsızlıklarımın başladığı&nbsp;günlerdeki kadar! Soru işaretleri zehirli böcekler gibi duyargalarını&nbsp;oynatıyor. Kıyasıya tartışılmış, yine de doğru dürüst çözüme&nbsp;bağlanamamış soruna, gizlendikleri kuytulardan çıkıyorlar: Toplumsal&nbsp;tabakalaşma, hayatın yükünü çekenlerle tadını çıkaranlar arasındaki&nbsp;fark olduğu gibi kalacaksa, bir devrime kalkışmanın faydası ne? Yerine&nbsp;gelecek olan da o kadar bozuk çıkacaksa, yerleşik bozuk düzeni&nbsp;değiştirmek niye? Lokmanın büyüğünü daima hileci kapacak, kurnaz&nbsp;kazanacak, açıkgöz yolunu bulacaksa, ilk insanın en ilkel yaşamak&nbsp;haklarını isteyenler kodese atılıp da, korku ve dehşet, iki dev tabut gibi&nbsp;şehirlerde gezecekse, biz tehlikeli ve ahmak hayal düşkünleri değil&nbsp;miyiz? Gelmiş geçmiş bütün devrimciler, çoktan ihanete uğramış&nbsp;değiller mi?</span></p>

  <p><span class="font0">Benim hareket noktam, kim bilir belki yanlıştı ama, benimdi ve insancaydı. Kendimi kirli bir uğursuzluğa ulaşmış sayıyor, soylu bir&nbsp;eylemin ateşiyle bundan kurtulmak istiyordum. İnsanlar iğrençtiler,&nbsp;yüzlerce yıllık bencilliklerinin kabuğunu kalın bir zırh gibi üstlerine&nbsp;çekmişlerdi. Güçlüydüm, onları bu zırhın içinden çıkarabilir, bu arada&nbsp;ben de bulaştığım uğursuzluktan kurtulabilirdim. Oysa benimle birlikte&nbsp;köklü değişikliklerin yaratıcı gücünü taşıdıklarını iddia edenler,&nbsp;değiştireceğiz dediklerinden farklı değillerdi ki! Şu yalancının biriydi, şu&nbsp;gözünü hırs bürümüş bir şıllık, öteki sapık, beriki hınzır, şunlar yavan,&nbsp;bunlar kendini beğenmiş, onlar iktidar hastası! İyi ama, bunca&nbsp;yavanlığımız, sapıklığımız, hınzırlığımız ve yalancılığımızla, şu içinde&nbsp;</span><span style="text-indent: 1em;">yaşayıp beğenmediğimiz toplumdan daha soylu ve erdemlisini nasıl yaratabilirdik? Önce kendimizi düzeltmemeli miydik acaba?</span></p>

  <p><span class="font0">Evet, bana içerliyorlardı. Olur olmaz saldırır, akla hayale gelmedik kulplar takıp karalarlardı: Ne anarşistliğim, küçük burjuvalığım kalırdı,&nbsp;ne bozgunculuğum ve 'polis'liğim! Yüksek Tahsil Gençlik Derneği&nbsp;kalabalıktan çatırdar, cıgara dumanları mavi bir hortum gibi döne döne&nbsp;tavana yükselirdi. Çevredeki çınarlar, dingin bir gariplik içinde, ağır&nbsp;ağır, tek tek, yapraklarını dökerlerdi. Birden parlayan ufacık bir rüzgâr,&nbsp;onları önüne kattığı gibi sürükler, yukardan, ağırbaşlı bir büyük gibi&nbsp;tartışmalarımızı izleyen Süleymaniye'nin minarelerine savururdu. O gün&nbsp;hatunlarında bunların minare mi, yoksa yoksa yere çakılmış kanlı dev&nbsp;kılıçları mı oldukları anlaşılmadı ya, neyse...</span></p>

  <p><span class="font0">Bakarsın iri cıgarasını yere atmış, öfkeyle çiğneyerek, suratıma suratıma bağırıyor:</span></p>

  <p><span class="font0">"— İhanet! İşçi hareketinin geleceğini düşünmemek! Senin gibilerini 'orda' ne yapıyorlar, biliyor musun? Kurşuna diziyorlar, kurşuna!"</span></p>

  <p><span class="font0">Fakat beni yıkan bunlar değildi, başka bir şeydi: Yıllanmış bir militan olmuştum olmasına, yürüttüğüm eyleme diyecek yoktu, davaya&nbsp;bağlılığım su götürmez, bilimsel çözümlemelerim daima doğruydu ama,&nbsp;içimde, ta içimdeki o karanlık, o kirli, o iğrenç uğursuzluğu&nbsp;atamamıştım. İnsan olarak neysem, oydum yine, Halim de böyleydi,&nbsp;Galib de. Yalnız Galib, o da bir dereceye kadar, hak verirdi bana:</span></p>

  <p><span class="font0">"— ... devrim gerçekleşse bile, ilk elde güvercinim, düzeltilse düzeltilse toplumsal yapı düzeltilebilir, ama bu yapının içindeki insan nasıl olacak,&nbsp;bilinmez! Daha erdemli, daha az bencil olacağını gösteren dişe dokunur&nbsp;bir belirti yok. Hele Moskova Davaları'ndan beri içime bir kurt düştü ki,&nbsp;sorma! İyisi mi, hiç düşünmeyeceksin!"</span></p>

  <p><span class="font0">Ya da afyon yutmuş deve gözlerini kaydıra kaydıra:</span></p>

  <p><span class="font0">"— ... devrimci eylem diyor, başlangıçta ister istemez altyapıyı düzeltecek, altyapıdaki&nbsp;değişmelerin üstyapıya intikali hayli zaman aldığına göre, üstyapı&nbsp;iyileşmesinden umudu kesmemeli, beklemesini bilmeli. Bu dediğim bir&nbsp;tahminden ibaret, diyalektik bir tahmin ama, alt tarafı tahmin!"</span></p>

  <p><span class="font0">Eski kararsızlıklarım, ne kadar kuşkum varsa hepsi, Yüzbaşı Deınir'in ucundan dokunuvermesiyle, nerdeymişsin çıkıp geliyor, eski yerlerini&nbsp;alıyorlar. İşin garibi, sosyalist filân değil bu Yüzbaşı Demir, tarihi&nbsp;bakımdan haklı ve doğru, toplumsal ve pratik bir eylemin etkili&nbsp;olacağına inanıyorsa bile, kafasındaki ülkeyi çoğunluk tahakkümünden&nbsp;</span><span style="text-indent: 1em;">kurtarmak başka şey, insanları ruhsal &nbsp;yoksulluklarından &nbsp;ve&nbsp;</span><span style="text-indent: 1em;">rezilliklerinden kurtarmak, başka! Kendi kendini yetiştirmişlerin, o hilesiz içtenliğiyle:</span></p>

  <p><span class="font0">"— Ben diyor, zaten, mutlakçı değilim. Kesin çözümlere hiç inanmadım."</span></p>

  <p><span class="font0">Yüzbaşı Demir'in yanında mıyım, ne içimin içimi yemesi kalıyor, ne kendi kendimden usanmışlığım. Bana, beni unutturuyor. En büyük&nbsp;iyiliği besbelli bu. Usul usul, hani pek farkına da varmadan&nbsp;dehlizlerimden çıkıyorum, atıyorum üzerimden o tozlu sessizliği aaa,&nbsp;meğer gökyüzü görünürmüş surdan bakınca, tok bir mavilikte baş başa&nbsp;iki uçurtma, biri yeşil, biri kırmızı; sonra bir kadın gülüyor, etine dolgun,&nbsp;eski zaman güzeli bir kadın, çınlayan kahkahaları, kristal bardaklar gibi&nbsp;derin bir boşluğa düşüp düşüp kırılıyorlar; İstanbul'un dört köşesinden&nbsp;içime resimler doluyor, Bebek'te gereğinden fazla özenilmiş bir&nbsp;bahçede delifişek sardunyalar mı patlamış, o bahçe benim bahçem;&nbsp;Karagümrük'te yaşlı bir dokumacı, artık görmeyen gözlerini, iki bakalit&nbsp;mekik gibi akşam rüzgârına salı mı veriyor, o rüzgâr bana eser; şafağın&nbsp;köründe, şehri çöpçülerle bir temizlemeye çıkan benim; akşam oldu mu,&nbsp;gecekonduların yorgun ışıklarını teker teker ben yakıyorum; nedeni&nbsp;belli bunun, kendi kendim kalarak, sağlam ve sıhhatli, herkesi içinde&nbsp;yaşamak alışkanlığını yeniden edindim, bunu Yüzbaşı Demir'e&nbsp;borçluyum.</span></p>

  <p><span class="font0">El altından, nasıl beni destekledi, anlayamadım bile. Bir baktım şehir, memleket, öteki insanlar, tek kelimeyle hayat, onun açtığı kapılardan&nbsp;yaşantımın çemberine girivermiş! Rolüne&nbsp;varlığı benim için ne derece&nbsp;önemli, ilişkilerimiz hangi yönde gelişiyor, bilemiyorum. Belki sıradan&nbsp;bir dostluk bu, belki kafa yakınlığı, belki gizlisi kapaklısı olmayan&nbsp;düpedüz bir arkadaşlık! Ayrı ayrı her biri ve hepsi mi? Ya da gizli bir&nbsp;ateş gibi içimsıra gelişen, bir türlü adını koyamadığım, değişik, hiç&nbsp;kimseninkine benzemez, duygusal bir yakınlık. Adını koyamadığım ve&nbsp;açıklayamadığım. Açıklayamayışım evli olduğumdan, hayatımda ondan&nbsp;başka bir erkek bulunduğundan değil; onun hayatında, adını hiçbir&nbsp;zaman söylemediği, anısını daima saygılı bir dalgınlıkla yaşadığı başka&nbsp;bir kadın olduğundan: O insanı sersem eden fotoğrafını kıskançlıkla&nbsp;çekmesinde sakladığı, kim olduğunu, ne olduğunu kestiremediğim&nbsp;kadının varlığını bildikçe, Yüzbaşı Demir'in hayatında kendimi gerekli&nbsp;saymam olası mı?"</span></p>

  <p><span class="font0">Kafasını fena halde kurcalayan bu kadınla, hiç beklenmedik bir şekilde tanıştılar. Önceden ayarlanmadığı için, karşılaşmaları hayli şaşırtıcı oldu,&nbsp;gösterişten de uzak. Bütün Kuledibi'ni çocuk çığlıkları, hoparlör&nbsp;cızırtılarıyla dolduran bir cuma günüydü. Ağızlarında sakız, kafalarında&nbsp;metal bigudiler, birtakım mahalle karıları salkım salkım pencerelerden&nbsp;sarkmış, yüksek sesle şunu bunu çekiştiriyorlardı. Suat, Halim'in&nbsp;pantolonlarını&nbsp;&nbsp;&nbsp;&nbsp;ütülemeye&nbsp;&nbsp;&nbsp;&nbsp;dalmıştı.&nbsp;&nbsp;&nbsp;&nbsp;Kapı çalındı.&nbsp;&nbsp;&nbsp;&nbsp;Kimseyi&nbsp;</span><span style="text-indent: 1em;">beklemediğinden, kuşkulu açtı biraz; açar açmaz rengi belirsiz bir ışık çizgisi, telsiz verir gibi yanıp sönüyordu. Elleri ceplerinde, siyah&nbsp;yağmurluklu incecik gölgesi, kapının eşiğine kaz tüyünden bir kalem&nbsp;gibi saplanmıştı. O kadar zarif, öyle hemen tutulunca kırılıverecek bir&nbsp;görünüşü vardı ki, Suat onun yanında kendini iriyarı ve hantal hissetti,&nbsp;bırakıp kaçası geldi. Dili de tutulmuştu. Ümid o cana yakın&nbsp;teklifsizliğiyle söze başlamasaydı, Allah bilir, ağzını açamayacaktı.</span></p>

  <p><span class="font0">— &nbsp;&nbsp;&nbsp;Affedersiniz, Demjr evde mi? Muhakkak onu görmeliyim, acele bir iş&nbsp;için. Çok mühim.</span></p>

  <p><span class="font0">Suat:</span></p>

  <p><span class="font0">— Demir Bey dedi, altıya doğru gelir. Her akşam da gelmez!</span></p>

  <p><span class="font0">O mu konuşmuştu, yoksa onun yerine görünmez bir başka Suat mı? Ümid, gözlerinin yüzündeki müthiş egemenliğine, yorgun bir&nbsp;gülümsemeyle karşı koymayı denedi, olmadı:</span></p>

  <p><span class="font0">— &nbsp;&nbsp;&nbsp;Biliyorum, dedi, başka çare olmayınca, ne yapayım? Sözünü, tehlikeli&nbsp;olasılıklar ve mutfak kokularıyla dolu&nbsp;</span><span style="text-indent: 1em;">bir karanlık kesti. Merdivenlerin ışığı sönmüştü. Bir süre ne diyeceklerini bilemediler. Karanlık, Ümid'i büyülüyordu. Ümid'se Suat'ı. Söze&nbsp;başlayan yine Ümid oldu, hafif boğuk ve tekdüze sesini, dağınık oğlan&nbsp;çocuk jestleriyle destekleyerek:</span></p>

  <p><span class="font0">— &nbsp;&nbsp;&nbsp;... sizi böyle rahatsız etmek dedi, ne kadar ayıp! İşim acele, ne&nbsp;yapacağımı kestiremiyorum.</span></p>

  <p><span class="font0">Durakladı biraz, sonra:</span></p>

  <p><span class="font0">— ... bir dakika girebilir miyim? diye devam etti. Ben Ümid, Birlik gazetesinden.</span></p>

  <p><span class="font0">Yüzbaşı Demir'in arkadaşıyım. Siz de bana o kadar övdüğü Suat olsanız gerek.</span></p>

  <p><span class="font0">Suat yol verdi, salona geçtiler. Ümid girer girmez ilk rastladığı koltuğa tesadüf Halim'inkine, attı kendini. Yenice paketinden bir cıgara yaktı,&nbsp;dumanları dinledi. Suat, "Niye onu hemen buyur etmeyi akıl&nbsp;edemedim?" kaygıları içindeydi. Manyetik kıvılcımlı çelik çakmağı,&nbsp;ebonit siyah ağızlığı, Ümid'in ellerinde görünce tuhaf oldu; resim&nbsp;</span><span style="text-indent: 1em;">dolayısıyla bunları o kadar çok kurmuştu ki, sahiden var olduklarını görmek garibine gidiyordu. Aklını başına toplayınca, kendini ayakta,&nbsp;kolları iki yanında kalabalık, ne yapacağını bilmez bir halde buldu,&nbsp;büsbütün utandı; Ümid, yoğun ve dallı budaklı bir duman ağacının&nbsp;arkasında, masmavi kaybolup giderken, usulca:</span></p>

  <p><span class="font0">— &nbsp;&nbsp;&nbsp;Size bir kahve yapsaydım dedi. Yorgunluğunuzu alırdı sanırım.</span></p>

  <p><span class="font0">— &nbsp;&nbsp;&nbsp;Sanır mısınız? Ben, yüzde yüz eminim ama, vakit yok: Taksi aşağıda&nbsp;bekliyor, en geç on dakikada işimi bitirip toz olmalıyım.</span></p>

  <p><span class="font0">Çevresine alıcı gözüyle bir bakıyor:</span></p>

  <p><span class="font0">— &nbsp;&nbsp;&nbsp;Ne güzelmiş diyor, sizin burası. Tam dinlenilecek yer. Demir de tarif&nbsp;edermiş hani, kılı kılına her şeyi anlatmış! Zaten şaşıyorum bu çocuğa,&nbsp;gözlem yeteneği sınırsız, hele ayrıntıları kavrayışının üstüne yok! Ben&nbsp;hiç beceremem, bir yerde bir şey hoşuma gitti mi, takılır kalırım artık,&nbsp;gözüm başka şeyi görmez.</span></p>

  <p><span class="font0">Diyeceklerini, bu sözlerinin arkasından söylüyor: Çalıştığı gazete, Birlik, muhalif gazetelerin en inatçısı, en çetini. Beş yıldır, çoğunluk diktasına&nbsp;zehir gibi kafa tutmuş, demediğini koymamış. Öbür gazetelere&nbsp;benzemez ha! Sağından vurup sola, solundan vurup sağa&nbsp;kaydıramazsın; çıplak yıldız resimleri, gözü yaşlı aile dramları ile birinci&nbsp;sahife yapmaz. Yöneldiği yeri bilen bir coşkun alevsalardır ki, hem eski&nbsp;Kemalist gazetelerin devrimci atılganlığını korumuştur, hem dilinde her&nbsp;geçen gün biraz daha yalnız kaldığını bilmenin burukluğu vardır.&nbsp;Kazanılmış bir davanın sözcüsüdür ama, davasının kazanılmış&nbsp;kalacağından emin olamadığı için, vurdu mu Allah Peygamber&nbsp;dinlemez!*</span></p>

  <p><span class="font0">İktidar ondan aşağı kalır mı, başvurduğu tedbirler de ona göre oluyor: Tutup Hüsnü Faik Bey'i mahkemeye veriyorlar, tutukluyorlar,&nbsp;salıveriyorlar, yeniden tutukluyorlar, bir rezalet! Hüsnü Faik kim, ilk&nbsp;Ankara günlerinde bu gazeteyi ölüm pahasına çıkarıp, Mustafa Kemal&nbsp;için mücadele eden adam değil mi? Onu hapsetmek! Ya düpedüz kim&nbsp;vurduya giden o Yazı İşleri Müdürü? Adam bir ithalât ihracat firmasının&nbsp;fırıldaklarını göz önüne serecek oluyor, kiralık katil tutuyorlar,&nbsp;öldürtüyorlar. Sözün kısası, Birlik\t çalışıp başı derde girmeyen yok: En&nbsp;azından mahkeme mahkeme sürünmek, tutukluluk, cezaevi. Tek&nbsp;dayanakları halkın gazeteyi tutması, yalnız tutması sayılmaz,&nbsp;neokemalist mücadelesini, ilgisini sürdürerek benimsemesi. Böyle&nbsp;destek gören, geçmişi sağlam bir gazeteye komünist filân demek gayet&nbsp;</span><span style="text-indent: 1em;">zor. Üstlerindeki siyasal baskıarttıkça, seslerini rahatça yükseltiyorlar. Kirpi gibi sımsıkı yumulup açık vermeyişleri, hele yılgınlık getirmeyişleri,&nbsp;aydınlar, özellikle üniversiteli gençler arasında etkilerini yayıyor,&nbsp;yoğunlaştırıyor. Birlik'in adı bile başlı başına bir eylem, bilinçli bir&nbsp;direnme eylemi.</span></p>

  <p><span class="font0">Her muhalif gazetecinin başına gelen, Ümid'in başına da gelmiş: Gözdağı vermeler, sorgu, duruşma, Adalet Sarayı'nın soğuk ve çıplak&nbsp;koridorları, bıyıkla sakal arasında kalmış yargılar, daktilo tıkırtısı,&nbsp;mübaşir sesi, yabancılaşma, avuçlarının içine pis pis gülen avukatlar ve&nbsp;karar günü insanın yüreğini sıkan o insafsız mengene! Açılan beş&nbsp;davadan dördü beraatle sonuçlanmış, birisinden on sekiz ay hüküm&nbsp;giymiş ama, tınmamış doğrusu, cezaevi gazetecilerle dolup taşarken,&nbsp;bunu önemsemesi ayıp olurmuş, temyiz etmekle yetinmiş sadece.</span></p>

  <p><span class="font0">Bu arada, ünlü Tahkikat Komisyonu, öteki birkaç gazeteyle beraber Birlik'i de kapatıyor. Git artık, hangi taş katıysa, kafanı ona vur! Elyazısı&nbsp;bir majiskül gibi ince, zarif ve&nbsp;alımlı Ümid'in, o gün bugündür çevresinde, yoksulluk kokan cezaevi koğuşları, Türk Ceza Kanununun falan ve filân maddeleri, bütün İstanbul, özgürlük ve adalet, sonra minareler, evet evet, asıl onlar, sonra denize işeyen yampiri kasketli çocuk, birdenbire durmuş teleksler ve telefonlar dönüyor ha dönüyor, dönüyor ha dönüyor: Anaforunda onu sıkıp tuzla buz edeceklermiş gibi hırçın, çabuk ve hoyrat!</span></p>

  <p><span class="font0"><sup>* Bkz. Kurtlar Sofrası.</sup></span></p>

  <p><a id="bookmark0"></a></p>

  <p><span class="font0">Ümid kendini salıvermemiş. Neler çekmiş o, kuru gürültüye pabuç bırakmazmış kolay kolay, öyle diyor. Yalnız:</span></p>

  <p><span class="font0">— &nbsp;&nbsp;&nbsp;... bugün öğle üzeri, telefon: Savcılık'ta bir adamım vardır,&nbsp;buluşalım diyor. Buluşuyoruz, suratı kireç gibi: Adam diyor, ortalıkta&nbsp;görünme, bulurlarsa akşama kodestesin, dosyan geldi. Yargıtay cezayı&nbsp;onaylamış, polisler seni aramaya çıktı, kaybol gözünü seveyim.</span></p>

  <p><span class="font0">Cıgarasını kül tablasında ezdi, bir yenisini yaktı:</span></p>

  <p><span class="font0">— &nbsp;&nbsp;&nbsp;... hapse girmek koymuyor, günümüzde namusluluk hücceti gibi bir&nbsp;şey oldu, insana onur kazandırıyor.</span></p>

  <p><span class="font0">Suat, divanın bir kıyısına iğreti ilişmişti. Çenesi kilitlenmiş, elleri çapraz, gözleri sonuna kadar açık, Ümid'in esmer aydınlığının tadını&nbsp;çıkarıyordu. Ne olduğunu kesinlikle bilemediği bir huzursuzluk vardı&nbsp;içinde. Belki bu zamanın birdenbire durmasından, bir elma gibi ikiye&nbsp;</span><span style="text-indent: 1em;">ayrılmasından ileri geliyordu. Çünkü, iyice biliyordu ki artık, Ümid'den önceki yaşantısına oranla, Ümid'den sonraki yakalıyordu. (Usulca gidip&nbsp;başını omzuna koyacak. Ne bir söz, ne bir hareket! Hepsi o kadar. Belki&nbsp;gizlice ağlar. Ağlaması üzüntüden değil, o saklı, sözle anlatılmaz, buruk&nbsp;ve garip sevincinden!) Ümid, içini nasıl karıştırdığından, ölçülerini nasıl&nbsp;altüst ettiğinden habersiz, hâlâ bir şeyler anlatıyor, onun iç yaşantısını&nbsp;tamamlayan kim varsa, silip süpürüyordu: Ne Halim kalmıştı&nbsp;</span><span style="text-indent: 1em;">darmadağın olmadık, ne Matmazel Raşel! Annesiyle Nadejda çoktan kayıplara karışmışlardı. Onca önemsediği Yüzbaşı Demir'se, Ümid'le&nbsp;ilgisi kadar dikkatini çekebiliyordu ancak.</span></p>

  <p><span class="font0">— &nbsp;&nbsp;&nbsp;... yarın Demir'i görecektim, önemli bir iş için akşam birisiyle&nbsp;buluşacaklar, buluşmayı ben hazırladım, Demir'e duyuramazsam suya&nbsp;düşer; öteki öbür gün sabah uçakla Ankara'ya gidecek, şimdi anladınız&nbsp;mı dalgayı? Bugün beni içeri tıkarlarsa, bu iş yatar. İşte bu yüzden,&nbsp;İstanbul kazan ben kepçe Demir'i arıyorum. Polisler de tabii beni arıyor.&nbsp;Utanmasam, saklambaç oynuyoruz diyeceğim. Gülmeye koyuldu. Kuru,&nbsp;dikenlice bir gülmeydi:</span></p>

  <p><span class="font0">— &nbsp;&nbsp;&nbsp;... şimdiye kadar ne ben Demir'i bulabildim, ne polisler beni.&nbsp;Bakalım kim kimi bastıracak?</span></p>

  <p><span class="font0">Çabuk çabuk, Yenice dumanları, soru işaretleriyle yüklü, kalabalık bir gazeteci argosu konuşuyordu. Elleri sık sık konuşmasına katılıyorlar:&nbsp;İnce ve uzun parmaklarının arasındaki ağızlığıyla, gagasını ve boynunu&nbsp;aralıksız oynatan garip bir balıkçılı hatırlatıyorlar. Suat, istemesine,&nbsp;yardım etmeyi elbette isterdi, ama...</span></p>

  <p><span class="font0">— &nbsp;&nbsp;&nbsp;Elimden bir şey gelirse, Ümid Hanım, ben...</span></p>

  <p><span class="font0">— &nbsp;&nbsp;&nbsp;Bırakın Allah aşkına şu hanım lâfını, adım Ümid, söylememiş&nbsp;</span><span style="text-indent: 1em;">miydim... &nbsp;&nbsp;&nbsp;"</span></p>

  <p><span class="font0">— &nbsp;&nbsp;&nbsp;... yakınlarım diye tamamladı, Ümid bile demez. Ü der bana, sadece&nbsp;Gözleri, salonun gri mavi alacasında, porselen minyatürlere benziyordu:&nbsp;O derece ak, mavi kılcal damarları bir örgü olarak o derece ince&nbsp;işlenmiş. Sesini biraz yükseltip, biraz ciddileştirerek, sözünü:</span></p>

  <p><span class="font0">— &nbsp;&nbsp;&nbsp;... elinizden çok şey gelir diye sürdürdü, zaten kapınızı çalışım&nbsp;bundan. Er geç Demir gelmeyecek mi, dersiniz ki...</span></p>

  <p><span class="font0">— &nbsp;&nbsp;&nbsp;Bir kenara yazıverseniz?</span></p>

  <p><span class="font0">— &nbsp;&nbsp;&nbsp;Yok canım, size güvenim tam, öyle tanıttı ki sizi bana, güvenmemek&nbsp;densizlik olur.</span></p>

  <p><span class="font0">Kalktı, kapıya doğruldu:</span></p>

  <p><span class="font0">— &nbsp;&nbsp;&nbsp;... konuşmak istediği adam, yarından sonra, öğleyin tam on ikide&nbsp;kararlaştırdığımız yerde bekleyecek! Söyleyecekleriniz bu kadarcık işte.&nbsp;El sıkıştılar. Suat, dediklerini yüksek sesle tekrarladı. Ümid, iyice emin&nbsp;olmak istercesine, gözlerini gözlerinden ayırmıyordu. O dokunsan&nbsp;kırılıverecek, yarı oğlan çocuğu haliyle, o kadar narin ve güzel, o kadar&nbsp;cana yakındı ki, henüz bulmuşken kaybetmek Suat'a ağır geliyordu.&nbsp;Hele cezaevine kapatılacağını aklına getirdikçe!</span></p>

  <p><span class="font0">— &nbsp;&nbsp;&nbsp;... aman yarabbi, üstümden ağır bir yük kalktı, içim rahatladı. Şimdi&nbsp;eve gidip öteberimi toplayayım. İnanmazsınız ya, içimde tatile&nbsp;çıkıyormuşum gibi bir his var.</span></p>

  <p><span class="font0">Kısacık güldü:</span></p>

  <p><span class="font0">— ... acaba beni nereye atacaklar? Keski erkeklerin yanına koysalar, kadınlar gibi çalçane değildir erkek kısmı, hiç olmazsa&nbsp;susmasını bilir. Çoğu Babıâli'den arkadaşım.</span></p>

  <p><span class="font0">Sonra geçti gitti, vedalaşmadı bile, elektriği de yakmadığından, o bayağı karanlıkta bulduğu rasgele bir delikten, kendini merdivenlerin&nbsp;anaforuna bıraktı, koydunsa bul! Suat, evin içinde bir zaman, ordan&nbsp;oraya çırpındı durdu. Ne yapsa, ağır bir karanlıkta kaldığı duygusundan&nbsp;kurtulamıyordu. Perdeleri ayırdı, olmadı; önemli bir şeyin yokluğunu&nbsp;duyuyor, bu yokluğa katlanamıyordu. O önemli şey, Ümid'di.</span></p>

  <p><span class="font0">Oysa, dışarısı: Bütün ilkbahar! Top top kırlangıç, vızır vızır dağılıyor; kiremitli damların, çan kulelerinin, bacaların, Galata Kulesi'nin,&nbsp;çevredeki delirmiş ağaçların üzerine kaskatı oyulduğu, bakırdan bir&nbsp;gökyüzünü dört yanından biçiyor. Dışarısı, hayat be! İnsanların&nbsp;yoksulluğu, kocaman bir katran kabarcığı, şişip şişip bir patlıyor ki,&nbsp;bakıyorsun üstü başı batmadık kalmamış. Her sokak başında, her&nbsp;dakika, iğrenç çıkar hesapları, hurda kamyonlar gibi çarpışıyorlar. Kim&nbsp;sesini yükseltirse, ölüm tepesinde hazır; damarda kan, kanda bakteri,&nbsp;yürekte yanılmak, kafada cinayet, tamam; ama ne olursa olsun, dışarısı&nbsp;hayat: Hareket yani, kemikleşmiş biçimleri tuzla buz eden köklü&nbsp;çelişikler, eylem, zincirleme tepki tohum, ağaç, orman, yıldızlara göz&nbsp;dikmiş uzay adamı, elektronları gözleyen fizikçi, ters ve yüz, pozitif ve&nbsp;negatif, "hayat!</span></p>

  <p><span class="font0">Ya içerisi? İçerde yaprak kımıldamıyor. Her şeyden elini ayağını çekmiş olmanın ağırlığı, lök gibi üzerine çökmüş. Biraz utanç, epeyce tevekkül.&nbsp;İçerisi bir mezardan farksız.</span></p>

  <p><span class="font0">Suat da cesedi. Bu böyleyken, yerinde olmak isteyeceği birisine rastlayıvermek, anlaşılmaz ve gizli bir mekanizmasını harekete mi&nbsp;</span><span style="text-indent: 1em;">getiriyor, nedir, ansızın bir silkinmek, bir dağı taşı yerinden oynatmak tutkusu içini sarıyor. Örnek mi, işte Ümid! Birbiriyle pekâlâ çelişik&nbsp;göründüğü halde, ne kişisel çetrefilliklerine set çekmiş, ne siyasal ve&nbsp;toplumsal fikirlerinden vazgeçmiş, hepsini başarılı ve kendisine özgü bir&nbsp;bileşimde toparlayarak, Suat'ın başaramadığını başarmış.</span></p>

  <p><span class="font0">Çünkü Suat'ın yaptığı, önce bir fikrin ölçütlerine uymak için kişisel eğilimlerini yadsımak, sonra kişisel eğilimlerine uyup fikirlerini! Bunun&nbsp;sonunda, gelse gelse, nereye gelebilir? Şimdi üstünde bulunduğu ölü&nbsp;noktaya! Başarısızlığın mezarında, yalnız bir ceset. Oysa bilmiyor&nbsp;muydu, hiç değilse sezmemiş miydi, başına gelecekleri? Belki sezmişti&nbsp;ama, tabiatında soyutlamaların daima somutlamalara ağır basması, onu&nbsp;bir saatmiş gibi bir başka saate göre ayarlamaya götürmüştü, iyi ama,&nbsp;ya yanlış idiyse öteki saat? Şüphesiz kendini ayarlamalıydı, belki aynı&nbsp;yöntemleri kullanarak ayarlamalıydı ya, başka bir saate göre değil, iç&nbsp;yapısına, eğilimlerinin gereklerine göre! Öyle ya, daha kendi&nbsp;çelişikliklerini uyumlu bir bileşim içinde toparlayamazsan, nasıl kalkar&nbsp;toplumsal çelişmeleri uyumlu bir bileşim içinde eritebileceğini ileri&nbsp;sürersin?</span></p>

  <p><span class="font0">Gece, Camekân Sokağı'na, pul işlemeli ince bir cibinlik gibi inmişti. Yıldızlar, magnezyum yeşili imzalar atarak, boşluğa düşüyorlardı. Alt&nbsp;katlarda bir Beethoven, tumturaklı ve yüce, İstanbul'un nabzı gibi&nbsp;vuruyordu. Suat pencereye dayanmıştı. Camekân Sokağı'nı değil, sanki&nbsp;bütün İstanbul'u görüyordu. Ümid, iki yanında iki nemrut polis,&nbsp;Sultanahmet Cezaevi'ne girmek üzereydi. Yorgundu, kısacık saçları,&nbsp;uzun ve narin boynuyla, nemli kalın duvarların arasına sıkıştırılmış,&nbsp;mahzun bir flamingoya benziyordu. Halim, hayatından olağanüstü&nbsp;memnun, çıldırtasıya aydınlatılmış bir Beyoğlu çıkmazında, makineli&nbsp;tabancalarla delik deşik edildiği sahneyi çeviriyordu: Ortalığı kablolar,&nbsp;seyirciler, ark lambaları sarmıştı. Matmazel Raşel, yine Paula'yı karşısına&nbsp;almış, fougere kokusu ve gözlerinin mavi zehiriyle gizlice boğuyordu.&nbsp;Yüzbaşı Demir, o sırada, Nizamiye kapısından çıktı. Hiçbir şeyden haberi&nbsp;yok, yarından sonraki buluşmayı düşünüyor...</span></p>

  <p><span class="font0">Suat'ın kafası günlerdir aynı şeyle meşgul: Ordunun içinde bir örgütlenme olduğu, yoksa doğru mu? İşçi sınıfından bağımsız, ayrı,&nbsp;kendi başına böyle bir örgütlenmenin, başarı şansı ne olabilir?&nbsp;Toplumdaki gelişmeler, sırasında, aklın bulgularını aşıyor. Bunları&nbsp;</span><span style="text-indent: 1em;">görmek, gözlemek, anlamını kavramak gerekli. Ancak böylelikle onları etkileme ve günü gelince kullanma olanakları yaratılabilir.</span></p>

  <p><span class="font0">Halim'in kıskançlığı, ömür. Dışardan hiç belli olmayan bir iç patlama. Meydana getirdiği sarsıntılarla, neden sonra anlaşılıyor. Yerli yersiz&nbsp;öfkelenip, şuna buna bağırıp çağırmasından, sıtmalı bir suratla, kendi&nbsp;kendine, yüksek sesle söylenmesinden:</span></p>

  <p><span class="font0">"— Olmaz canım, olmaz! Haydi ilk seferinde bulamayışım tesadüf, ikincisinde önceden haber veremez miydi? Bu işin altında bir iş var ya,&nbsp;dur bakalım."</span></p>

  <p><span class="font0">Kafasını eğip, üstüne basıyor:</span></p>

  <p><span class="font0">"— ... bu kadarı fazla!"</span></p>

  <p><span class="font0">Her yıl kırlangıçlarla beraber meydana çıkan kör dilenci, Bereketzâde Çeşmesi'nin dibine oturmuş, dua eder gibi iki yanına sallanarak,&nbsp;sızlanıyor:</span></p>

  <p><span class="font0">— Allah rızası için fakire bir sadaka! Gözüm görmez, elim tutmaz... Yalancı peygamber sakalı, insanın orasına burasına bulaşan ağdalı sesi,&nbsp;hele kadere boyun eğmiş derin bir Müslüman edasıyla arada Arapça&nbsp;dualar patlatması, Halim'i deli edecek. Karısını evde yok, kapıyı duvar&nbsp;bulunca, ne yapsın, gelip Galata Kulesi'nin dibindeki bu sözümona açık&nbsp;hava kahvesine sığınmış ama, şu herif! Gariptir, bu kahve de her yıl&nbsp;akasyalar açar açmaz, sihirli bir değnek dokunmuş gibi, bir gecede&nbsp;kuruluverir: Renk renk portatif iskemleler, ağacın birinde saygısız bir&nbsp;hoparlör, geleneksel beyaz ceketi, kabak kafası, hafif yarım diliyle&nbsp;adamakıllı cana yakın Rum garson!</span></p>

  <p><span class="font0">Halim, bir cıgaranın daha başını yedi. Kara gözlüklerini belirli bir köşeye dikmiş, Suat'ın meydana çıkıvermesini bekliyor. Öyle dalgın, kıvamlı&nbsp;sarışın ve dünyayı umursamaz havasıyla çıkıp gelecek. Hayır, o köşeden,&nbsp;aklının kenarından bile geçirmediği kimseler geçiyorlar. Suat yok: İzinli&nbsp;bahriyeliler mi istersin, tükürüğü çarpık, fiyakası bütün bahriyeliler;&nbsp;elektrikli orospular mı; melon şapkalı bir küçük Yahudi mi yoksa, pırasa&nbsp;bıyıklı bir yoğurtçu mu, ya da ellerinde ağız mızıkası, bir şarkının&nbsp;kuyruğuna takılmış, anasının gözü ortaokul piçleri mi; hepsi geçiyor da;&nbsp;Suat bir türlü görünmüyor.</span></p>

  <p><span class="font0">"— ... hay Allah, hangi cehenneme gitti yahu? Kaç kere söyledim, şu anahtarın eşini yaptıralım diye, savsakladı durdu: Evden çıktığı mı&nbsp;varmış da, estek köstek!.. Evin erkeğini, böyle sokak ortasında&nbsp;bırakmak, yakışık alır mı canım?" Emek Film'de ele geçirdiği o ufacık rol,</span><span style="text-indent: 1em;">çekim süresince, Halim'i her zamanki hayatından koparıyor. Daha öncesinden bile denebilir. Bir hafta mı ne varken, 'rolüme&nbsp;hazırlanıyorum' bahanesiyle, her şeyden elini ayağını çekmiş. Üzerinde&nbsp;kadri bilinmemiş büyük aktör halleri, övünmeler, ahkâm kesmeler.&nbsp;Yüzbaşı Demir'i yakaladı mı, 'kendi sinema anlayışına' göre, oynayacağı&nbsp;rolün dramatik çözümlemesini yapıyor. Bir gün, üç gün, beş gün, hep o&nbsp;lâf:</span></p>

  <p><span class="font0">"— Bilirsin, rolün küçüğü olmaz, aktörün küçüğü olur: Tembel kısmı, işin aslını bilmeyenler..."</span></p>

  <p><span class="font0">Onun dışında hiçbir şey, ama hiçbir şey ilgisini çekmiyor: Ne babasının hastalığı, mirasa konmak hayalleri, ne sendika, ne sürgün, ne Birinci&nbsp;Şube, ne de karısının davranışlarında beliren değişiklikler. Sözgelişi&nbsp;ciddi konuları tartışmaya heveslenişi, gülüşüne eklenen güçlü ve sahici&nbsp;neşe, yaldızlı menekşe rengi bakışlarındaki alışılmadık çakıntılar! Aklı&nbsp;fikri rolünde, polisin kıstırdığı o kalın gangsteri nasıl oynayacak? Herifi,&nbsp;bir türlü sıradan bir haydut yerine koyamıyor, kafasında Dillinger&nbsp;değilse, mutlaka Al Capone!</span></p>

  <p><span class="font0">O ara, bir gün 'dışarda' çalışacaklar, tesadüf hava bozuyor, 'iş kalıyor'. Ayağı kırılsa da, eve erken döneceği tutmasa! Çünkü Suat'ı, alıştığı gibi,&nbsp;divana uzanmış, elinde kahve fincanı, gözle görülür bir hızla ihtiyarlıyor&nbsp;bulamayacak. Allah Allah, nasıl olur? Nasıl olmuşsa olmuş işte, Suat&nbsp;evde yok! İki gün sonra mı ne, şirketten film parasını veriyorlar, hızır&nbsp;gibi bir para, her şeyi bırak bütçelerini denkleştirecek, biraz yanlarına&nbsp;kalacak. Onun hızıyla kendine bir şeyler alsın diye, çıkarıp karısına iki&nbsp;yüz lira veriyor. Yatak odasındalar. Suat, sırtında sabahlık, tuvaletin&nbsp;önünde, ince ince makyajını siliyor. Pantolon almaya niyetlenip, Halim'i&nbsp;şaşkına çevirmesin mi? Ne demek pantolon almak? Halim'in içerlediği,&nbsp;kadınların pantolon giymesi değil, pantolon giyen kadınları oldum olası&nbsp;küçümseyen, galiba biraz bayağı bulan Suat'ın şimdi bu işi yapmaya&nbsp;kalkışması. Yine sineye çekiyor, sesini çıkarmıyor!</span></p>

  <p><span class="font0">İki gün kadar sonra, aynanın önünde süslenirken, bu sefer ne dese iyi:</span></p>

  <p><span class="font0">"— Şu saçlarımı iyice kısaltsam, bir hafifleyeceğim ki!"</span></p>

  <p><span class="font0">Halim, karısını tanıdı tanıyalı, uzun saçlı görmüş, öyle sevmiş. Mırın kırın edecek oluyor. Suat:</span></p>

  <p><span class="font0">"— Halim diyor, anlamaya çalış! Kendimden bıktım, suratımı görmekten yoruldum! O kadar sabit ve değişmez ki, ha bir ölünün&nbsp;suratı, ha benimkisi! Kendimi yenileyebilmeliyim."</span></p>

  <p><span class="font0">İyi ama, saçlarını mı kesmesi gerekli bunun için? Nasıl karısını seven her kocanın gönlünde, onun en güzel hâli yatarsa, Halim'in gönlünde de&nbsp;Suat'ın yalnız kendisine saklayıp, herkesten kıskançlıkla gizlediği bir&nbsp;görüntüsü yatıyor: Boylu boslu, uzun bal rengi saçları kıvamlı kıvamlı&nbsp;omuzlarına dökülen, mavimtrak gözkapakları yarı kapanmış da kıvırcık&nbsp;ve gür kirpiklerinin gölgesi yanaklarına vurmuş! Şimdi gel bu&nbsp;görüntüyü boz!</span></p>

  <p><span class="font0">"— Nasıl olur yahu, en berbat günlerimde bile içimde saklamışım, bu hayalle avunmuşum ben, ölüp ölesiye nasıl vazgeçerim? Karımın beni&nbsp;terk etmesi gibi bir şey bu!"</span></p>

  <p><span class="font0">Sert yapmaya, cart curt edip olmaz demeye niyetlendi ama, iradesinin kofluğundan mı, karısını hiçbir sözüne söz koyamayacak kadar&nbsp;sevdiğinden mi nedense, gık diyemedi.</span></p>

  <p><span class="font0">Sert çıkışlar diye tasarladığı sözler, tatsız tuzsuz uyarlamalara döndü, boyutları küçüldü galiba, ensizleştiler, kurudular; öyle ki, sonunda&nbsp;susmaktan başka çıkar yol göremedi. Suat gülümsedi, ama ne&nbsp;gülümsemek! Yeni, garip, bilmediği tehlikelerle yüklü bir gülümseyiş ki,&nbsp;Halim'i ürkütüyor. Suat'ı ise, hiç olmadığı bir biçimde ve anlamda&nbsp;güzelleştiriyor. Başka bir Suat sanki.</span></p>

  <p><span class="font0">Sancılı, karmakarışık bir gece daha. Ağzının içi, bütün boğazı, pamuklu değnekle sıvamışlar gibi, sulfato acısı. Zehir yeşili gece lâmbası,&nbsp;karanlığa, bir klor sızıntısı halinde dağılıyor. Apartman, yarı gece&nbsp;yalnızlığı ve köhneliğiyle baş başa; bazen ıssız, bazen yönü belirsiz hava&nbsp;akımlarının, ya da bilmem hangi katta açılmış bir musluğum telaşıyla,&nbsp;ıslık ıslık. Yarı gece, saat bir, bir buçuk, iki... Halim, gözleri açık, sırtüstü&nbsp;yatmış, saatlerin kara cübbeli cellâtlar gibi, siyah siyah kaçışlarını izliyor.&nbsp;İçini kuşkular sarmış; belâlı, kanser gibi çabucak üreyip, insanı bitiren&nbsp;kuşkular. Bir yandan, kuşkulandığına da utanıyor. Nasıl utanmasın?&nbsp;Suat'ın dürüstlüğünü herkes bilir. Herkes her şeye inanır, Suat'ın onu&nbsp;aldatacağına, asla! Evet, zaman zaman Halim'in bazı şeylerden&nbsp;pirelenip, bazı kuşkulara düştüğü olmuştur, olmuştur ama, gerçeklere&nbsp;değil, daha çok varsayımlara dayanmıştır bu kuşkular. Suat için,&nbsp;ilgisizdir de, kibirlidir de, hiçbir şeyi umursamaz de, ne dersen de;&nbsp;aslında, bütün dediklerinin onu değiştirmediğini, zaten iç yaşantılarını,&nbsp;hiçbir zaman somut başkalaşmalara dönüştüremediğini bil: Hayatında&nbsp;ne geçerse soyut bir film halinde geçiyor onun, bu yüzden hiçbir zaman&nbsp;dışlaşamıyor, içinde kalıyor hep: Suat, dürüst bir kadın, sağı solu belli,</span><span style="text-indent: 1em;">kaprisi olmayan! Böyle bir kadından kuşkulanmak, ayıp! Fakat Yüzbaşı Demir'le şu Emirgân'a gitmeleri yok mu?..</span></p>

  <p><span class="font0">Her seferinde, işte böyle bir ucundan tutturup, başlıyor kuşkudan kuşkuya düşmeye; bir, iki, üç derken, Yüzbaşı Demir'in gelmesinden&nbsp;önceki kuşkulara kadar uzanmaya: Sonunda bakıyor ki, bunları, aşırı&nbsp;eziklik duygusuyla besleyerek, kalın ve güçlü birer yılan haline getirmiş.&nbsp;Onu sardıkça saran, sıktıkça sıkan, bir dengine getirip boğacak olan&nbsp;boğa yılanları. İnadına gibi o abartıcı, o ipsiz sapsız imgelemi, nerdense&nbsp;bulup buluşturup, Suat'la ilgili bir sürü anıyı, en kuşku uyandırıcı&nbsp;açılarından yakalayarak, gözlerinin önüne dökmüyor mu? Ne yanına&nbsp;dönse gördüğü onlar, nereye gitse, onlarla burun buruna! Bir kere&nbsp;başladılar mı, gittikçe çıldırtıcı bir hız, bir dram yoğunluğu kazanarak,&nbsp;zincirlemelerinin sonu gelmiyor. Ne yapsın, Haçik'te içiyorsa, dublesini&nbsp;bir yudum almadan mermerin üstünde bırakıp, canını dar atıyor&nbsp;dışarıya; stüdyodaysa söz sırasını şaşırıyor, sahneyi bozunca da&nbsp;vebalinden kurtulmak için, teknisyenlerde ne ana bırakıyor, ne avrat.&nbsp;Gerçekte, acaba perdede geçip duran filmi gördüğü var mı? O&nbsp;kaptırmış, daha çok içindeki o gerçeküstümsü imgelem filmini&nbsp;seyrediyor: Acıklı ama saçma bir film!</span></p>

  <p><span class="font0">Yüzbaşı Demir'le Suat, kolkola girmişler, Büyükada'da bir yerlerde dolaşıyorlarmış. İkisi de ne kadar mutlu, ne kadar mutlu, söze sığmaz!&nbsp;Köpük beyazı martılar, çevrelerinde çığlık çığlık, dönüyor. Ya da hayır,&nbsp;evdeler, divanın üstünde: Suat, Yüzbaşı Demir'in başını usulca elleri&nbsp;arasına almış, akla durgunluk veren bir şehvet atılımıyla hart diye&nbsp;dudaklarını ısırıveriyor. Allah Allah, Suat mı buna yapan? Karısı,&nbsp;handiyse cinsel soğukluğundan yakınacağı kadın? Allah belâsını versin!&nbsp;Zaten o arkasını döner dönmez, birbirlerinin gözlerini, fırsat bulur&nbsp;bulmaz da ellerini aramıyorlar mı? O evde yokken, bak şu işe. Yüzbaşı&nbsp;Demir, ayaklarının ucuna basa basa, çapkın bir hırsız gibi odalarına&nbsp;giriyor. Hareketleri, hileli çekilmiş filmlerdeki rüyalı ağırlıkta. Suat,&nbsp;anadan doğma çıplak, memeleri şehvetten kütür kütür, yatağa&nbsp;uzanmış, onu bekliyormuş meğer. Hemen sevişmeye koyuluyorlar.&nbsp;İğrenç yaratıklar, namussuzlar!</span></p>

  <p><span class="font0">Git git, tasarladıkları öylesine çığrından çıkıyor, kafasını o kadar allak bullak ediyor ki, bir saniye içinde Halim, yerinden bile oynamadığı, pek&nbsp;pek dublesini ağzına götürmekle yetindiği halde, çekip tabancasını&nbsp;onları dan dan dan vuruyor, sonra kendini asıyor, ya da başka bir şehre&nbsp;</span><span style="text-indent: 1em;">kaçıyor, başka bir adla yaşamaya! İçmesi kötü, alkol öfkesini bilediği oranda, çaresizliğini çoğaltıyor. Zaten Suat'ın arkasında bir başka kızın,&nbsp;ezilmiş çocukluk aşkı Nilüfer'in hayali çizili, Yüzbaşı Demir'in arkasında&nbsp;ise ağabeysinin. Acı, hatta acıdan ileri. Dubledeki biranın hışıltısı&nbsp;bundan. O nerde olduğu belirsiz bir yerlerde, ateş alıveren silâh da.&nbsp;Boynuzlunun biri, ağzında iri iri salya baloncukları, uyuyakalmış. Birinin&nbsp;erkeklik organı dimdik dikiliyor, sinek vızıldasa döl fışkıracak. Sizi&nbsp;orospu çocukları sizi! Gözü kapalı güvenimin karşılığı bu mu olacaktı?&nbsp;Bir gece, dayanamayıp patlıyor. Öyle ağır şeyler söylüyor ki, sonradan&nbsp;şaşıyor nasıl söyleyebildiğine. Zaten geç kalmış, bulut gibi sarhoş,&nbsp;bakıyor Yüzbaşı Demir yok, karısı basbayağı kaygılı ve kuşkulu, inadına&nbsp;iğneleyerek:</span></p>

  <p><span class="font0">"— Yoksa diyor ona, başkasını mı bekliyordun?"</span></p>

  <p><span class="font0">Suat cevap verecek yerde, mutfağa yöneliyor. İçerden, ocaktaki tencerenin sesi. Halim, karısını omzundan tutarak alıkoyuyor, sonra&nbsp;avazı çıktığı kadar:</span></p>

  <p><span class="font0">"— ... sana diye bağırıyor, ne oldu bir tanem? Allah rızası için söyle, bileyim. Değiştin, kendi kendinin negatifine benziyorsun. Ne demek&nbsp;bu?"</span></p>

  <p><span class="font0">Suat, hafif sıkkın, yüzüne baktı:</span></p>

  <p><span class="font0">"— ... Hayır dedi, ters söyledin: Kendimin negatifi olmaktan kurtulmaya çalışıyorum. Henüz değişmiş sayılmam, belki ilerde..."</span></p>

  <p><span class="font0">"— Sakın bir tanem, sakın değişme: Nasılsan öyle seviyorum, değişmek istemen, olsa olsa, bir başkasının hoşuna gitmek için olabilir."</span></p>

  <p><span class="font0">"— Yine sarhoşsun, ağzından çıkanı kulağın duymuyor. Bırak yemeği getireyim."</span></p>

  <p><span class="font0">Bırakmıyor. Suratı safra yeşili, sesi diken diken:</span></p>

  <p><span class="font0">"— ... onun hoşuna gitmek için değil mi? Haydi söyle, itiraf et! O geldi geleli, seni tanıyamaz oldum: Davranışların değişti, isteklerini&nbsp;</span><span style="text-indent: 1em;">yadırgıyorum: Ne demek pantolon giymek, saçlarını kestirmek?" Yumruklarını sıkmış, sallayarak:</span></p>

  <p><span class="font0">"— ... hayır diye uluyor, asla! Bana yutturamazsınız! Hiç kimse bana yutturamaz! Ben enayi miyim, pekâlâ bilirim şerefimi korumasını. O&nbsp;hergeleye gelince... "</span></p>

  <p><span class="font0">Nasıl terliyor, görülecek şey: Birdenbire suratı, elleri, boncuk boncuk, kınalı sarı bir terle örtülü. Karısını bıraktı, şimdi salonda üç aşağı beş&nbsp;yukarı gidip gelerek, atıp tutmaya devam ediyor. Hareketleri tutarsız,&nbsp;</span><span style="text-indent: 1em;">bir bakıyorsun ezik, umudu ve gücü kalmamış, düştü düşecek; bir bakıyorsun, öfkeyle yay gibi gergin, kindar, hatta edepsiz. Böyle bas&nbsp;bas bağırırken, bir ara kalakalıyor. Banyoya seğirtiyor sonra, ciğerlerini&nbsp;takımıyla çekip boğazından çıkarıyorlarmış gibi, uzun ve kederli,&nbsp;öğürüyor.</span></p>

  <p><span class="font0">Suat, olduğu yerde, ayakta. Kılı kıpırdamadı. Yalnız gözlerinde mi, dudaklarının ucunda mı nerde, hafif bir tiksinti. Az sonra Halim, suratı&nbsp;altüst, karısının önünde diz çöküp, biriki dakika tek kelime söylemeden&nbsp;duruyor. Arkasından, umutsuz bir sevdalının aşırı çekingenliğiyle başını&nbsp;yavaşça karısının dizine dayayıp:</span></p>

  <p><span class="font0">"— ... sen bir tanem diye fısıldıyor, hanidir beni sevmiyorsun, bunu biliyorum, ama, kiminle olursa olsun, beni aldatırsan, ikinizi de&nbsp;vururum."</span></p>

  <p><span class="font0">Daha zavallı bir sesle, ekliyor:</span></p>

  <p><span class="font0">"— ... sonra da kendimi."</span></p>

  <p><span class="font0">Suat, bütün iddialarını yarı geceden sonra cevaplandırmıştı. İkisi de sırtüstü yatmışlardı. Gerçi Halim bunları nasıl bir yüzle söylediğini, yatak&nbsp;odasının yeşil karanlığında pek fark edemiyordu, fakat sesinin&nbsp;rahatlığına ve açıklığına doğrusu şaşırdı:</span></p>

  <p><span class="font0">"— Bütün gece saçmaladın Halim. İçkiye dayanamıyorsun, iki kadeh içtin mi, aklın başından gidiyor. Yüzbaşı Demir, gösterdiğimiz&nbsp;yakınlıktan yararlanmayı denemedi. Dürüst, terbiyeli bir adam. Hatta&nbsp;çekingen. Bana gelince, benim derdim başka, çok başka, seni aldatmayı&nbsp;hiç düşünmedim... "</span></p>

  <p><span class="font0">Biraz sustu, serzenişlerle dolu bir susuştu bu, arkasından:</span></p>

  <p><span class="font0">— ... beni diyerek sözünü sürdürdü, asıl umutsuzluğa düşüren, senin bu tutarsızlığın: Bir dediğin bir dediğini tutmuyor. Bir ay önce bayılıyordun&nbsp;bu adama, göklere çıkarmıştın, şimdi kuşkulanıyorsun, yarın ne&nbsp;diyeceğin belli değil. Biliyor musun, yorgun düşüyor insan..."</span></p>

  <p><span class="font0">Halim utandı, yorganın altında tostoparlak oldu, bir daha ağzını açmadı. Gösterişli bir barışma sahnesi ummuştu, "Her şeye yeniden&nbsp;başlayalım..." filân! Suat'ın dediklerine harfi harfine inanabilmek için,&nbsp;nelerini verirdi. Ama ipin ucunu kaçırmıştı bir kere, hem gereğinden&nbsp;fazla geliştirdiği kuruntularının oyuncağı olduğundan, hem olayların&nbsp;üst üste gelişi buna fırsat bırakmadığından! Ufacık bir şey, Suat'ın bir&nbsp;sözü, ajansı dinlemekteki tezcanlılığı, yeniden en koyu kuşkulara&nbsp;düşmesine yetiyordu. Aynaya baktı mı, yeniden başının üzerinde sanki&nbsp;</span><span style="text-indent: 1em;">geyik boynuzları. Daha bu sabah, fol yok yumurta yokken, niye iki kere Demir'in odasına girdi Suat? Niye o bir ayak önce gitse de, girse, orda&nbsp;büsbütün otursa diye kocasının gözünün içine bakıyordu? Niye vakitsiz&nbsp;dönünce kapıyı yine kilitli, onu dışarda buluyor? Niye? Neden? Kimin&nbsp;için?</span></p>

  <p><span class="font0">— &nbsp;&nbsp;&nbsp;Hay Allah, nerde acaba yahu? Gevşek bir ses, az ötesinden:</span></p>

  <p><span class="font0">— &nbsp;&nbsp;&nbsp;Burdayım dedi, görmüyor musun hazret?</span></p>

  <p><span class="font0">Halim toparlandı:</span></p>

  <p><span class="font0">— Vay dedi, Galib! Nerden çıktın?</span></p>

  <p><span class="font0">Düşünce ve kuruntularından silkinince, saçı başı dağınık, üstü başı buruşuk bir Galib buldu karşısında; yanlış bir Galib, yadırgatıcı bir&nbsp;neşeyi gözle görünmez zararlı bir ışın gibi üzerinde taşıyan. O ise şöyle&nbsp;bir kafasını salladı, bir iskemle çekti, oturmadan önce, çok eskiden&nbsp;yaptığı gibi kollarını açarak:</span></p>

  <p><span class="font0">— &nbsp;&nbsp;&nbsp;... to be</span></p>

  <p><span class="font0">—diye bağırdı, or not to be!</span></p>

  <p><span class="font0">Sonra Sotiri, Andon, Yanaki diye ardı ardına üç Rum adı sıralayıp garsonu çağırıyor, bir sade kahve söylüyor, bir soğuk maden suyu!&nbsp;Suratını ekşiterek, Halim'e:</span></p>

  <p><span class="font0">— &nbsp;&nbsp;&nbsp;Midem diyor, hazret, nasıl yanıyor bilemezsin. Canına okuduk&nbsp;galiba! Eh, Şenol'un atölyesinde sabaha kadar içersen böyle olur. Olayı&nbsp;kutlayalım dedikti de...</span></p>

  <p><span class="font0">— &nbsp;&nbsp;&nbsp;Olayı mı? Hangi olayı?</span></p>

  <p><span class="font0">— &nbsp;&nbsp;&nbsp;Ne? Haberin yok mu?</span></p>

  <p><span class="font0">Tekrar az önceki eski tragedya aktörü suratını ve sesini buluyor, bir törendeymiş gibi tumturaklı:</span></p>

  <p><span class="font0">— &nbsp;&nbsp;&nbsp;Azizim diyor, bu serinin ilk sürgünü olmam hasebiyle beni tebrik&nbsp;edebilirsin. Yıllarını başarıyla çarçur etmiş 'tüfekçi' hayatımda, eksik&nbsp;olan bir sürgüne gitmek kalmıştı, o da oldu: Bir Birinci Şube ziyareti,&nbsp;ufacık bir hasbıhal, tamam, kestirmeden Erciş'e yolluyorlar.</span></p>

  <p><span class="font0">Halim, cıgarası ağzında, kibritleri kayıp, gözlükleri buğulu, donakaldı. Deli mavilerin üst üste bindiği oynak bir ekran önünde ağabeyi, pahalı&nbsp;yaprak cıgaralarını kristal kül tablalarında ölüme bırakıp:</span></p>

  <p><span class="font0">— &nbsp;&nbsp;&nbsp;... bu defa diyordu, iş ciddi. Beyefendi bozguncu takımıyla esaslı bir&nbsp;hesap görecek, darmaduman olacaksınız, her biriniz kim bilir hangi&nbsp;sürgün yerinde..."</span></p>

  <p><span class="font0">Farkında olmadan, dudaklarında bir soru:</span></p>

  <p><span class="font0">— &nbsp;&nbsp;&nbsp;Erciş'e mi? Nerdeymiş bu?.,</span></p>

  <p><span class="font0">— &nbsp;&nbsp;&nbsp;Van gölünün kıyısında bir yer. Havası suyu fevkaladeymiş diyorlar.&nbsp;Tabii manzaralarına diyecek yokmuş. Gel gör ki ne tabiatı severim, ne&nbsp;şu ara canım böyle bir seyahat çekiyordu.</span></p>

  <p><span class="font0">Bu defa, Birinci Şube Müdür Yardımcısı. Yanı başlarında peydahlanıvermiş gibi net. Şakır şakır bir sorgu aydınlığının ortasında:</span></p>

  <p><span class="font0">"— Sözgelişi diyor, şu Galib Çakır'ın neyin nesi olduğunu bir türlü çıkaramıyoruz. Ele avuca sığmayan, gayet karışık bir adam. Kurduğu&nbsp;sendika ilk bakışta zararsız görünüyor, bizi kuşkuya düşüren de bu.&nbsp;Gerçek niyetlerini bilebilsek..."</span></p>

  <p><span class="font0">Kafası kendi başına işleyedursun, dudaklarında birincisi kadar masum, ikinci bir soru:</span></p>

  <p><span class="font0">— &nbsp;&nbsp;&nbsp;Yalnız sen mi gidiyorsun?</span></p>

  <p><span class="font0">— &nbsp;&nbsp;&nbsp;Orası belli değil, ilk çağrılan benim, o şeref bana ait. Dün gece&nbsp;Haydar var ya, tanırsın, hani şair müsveddesi, Bayburt'a gidiyormuş&nbsp;dediler. Bilmem doğru, bilmem yalan! Aslı varsa, talihli kerata: Bayburt&nbsp;dediğin, Şark'ın Paris'i!</span></p>

  <p><span class="font0">Sözünü getirip her zamanki sonuca bağlıyor:</span></p>

  <p><span class="font0">— &nbsp;&nbsp;&nbsp;Türkiye'de hazret, bütün hataların ceremesini biz öderiz. Her kabak&nbsp;bizim başımızda patlar. İşte o kadar!</span></p>

  <p><span class="font0">Maden suyunu lakır lakır boğazına boşaltmasıyla ağız ağız dolusu püskürmesi bir oluyor:</span></p>

  <p><span class="font0">— &nbsp;&nbsp;&nbsp;Hay Allah kahretsin: Ilık bu yahu, eşek sidiği gibi. Güya soğuk&nbsp;istediydik.</span></p>

  <p><span class="font0">Gece besbelli çok hareketli geçmiş, her şeyi bir anda unutup, sözü tekrar oraya getirmesi bundan:</span></p>

  <p><span class="font0">— &nbsp;&nbsp;&nbsp;... iki gecedir uykusuzum, dökülüyorum, saat üçe doğruydu, ulan&nbsp;</span><span style="text-indent: 1em;">dedim, gidip yatayım, Dicle çıkagelmez mi, sıkıysa git, bilirsin şıllığı, kafayı buldu mu ne halt edeceğini kestiremez, uykusuzum dinler mi?&nbsp;Halim, elinde olmadan, yeniden ondan koptu. Yalnız ondan mı?&nbsp;Gazeteci, çocukların bağrışmalarından, çeşmenin ordaki peygamber&nbsp;sakallı dilenciden de. Yine, haftalardır gözlerinin önünden gitmeyen, o&nbsp;ağrılı dakikayı yaşıyor: Sözde sürgüne gidiyormuş, çarpıntılı bir gece&nbsp;treninin köhne kompartımanında, tenha ve uykusuz. İç kulağında, uzak&nbsp;uzak yankılanan bir uğultu: Kızıl Sultan'ın sürgün Tıbbiyelileri&nbsp;</span><span style="text-indent: 1em;">Marseillaise'i söylüyorlar.</span></p>

  <p><span class="font0">Kafasında şak diye çakıveren bir şimşekle kendine geldi: Onu sürerlerse, Suat İstanbul'da Yüzbaşı Demir'le yalnız kalmış olmayacak mı? Rezalet!</span></p>

  <p><span class="font0">Bu müthiş soru, daha o dakika ve oracıkta, kışkırtıcı bir açık saçık resimler zincirine soysuzlaşıyor: Hafif bulanık, pır pır eden bir ekran&nbsp;üzerinden sessiz bir filmi geçiyorlar sanki; çıplak boyunda mosmor diş&nbsp;yerleri, çalkalanan kalçalar, süt beyazı bir baldırda damarların mavi&nbsp;çizgili haritası... Halim bunalıyor, ne yapacağını bilemediğinden olacak,&nbsp;çıkarıp gözlüklerini silerek, yatıştırıcı bir cevap getireceğini sandığı ilk&nbsp;soruya çengelleniyor:</span></p>

  <p><span class="font0">— &nbsp;&nbsp;&nbsp;Ya ben? Beni de gönderirler mi dersin?</span></p>

  <p><span class="font0">— &nbsp;&nbsp;&nbsp;Göndermeleri akla yakın. Belki biraz daha sonra: Önce biz,&nbsp;moruklar, sonra siz, çoluk çocuk! Aradaki zaman ne kadar olur, birkaç&nbsp;hafta mı, birkaç ay mı, bak bunu kestiremem: Menderes'in durumuna&nbsp;bağlı!</span></p>

  <p><span class="font0">Elleriyle ceplerini yoklayıp, bir paket Bafra çıkarıyor, boş, söverek avcunda buruşturup, yere çalıyor. Kat kat kırışıklıkların belirdiği&nbsp;alnında, bir an, kısacık bir an, bir öfke ve bıkkınlık gölgesi:</span></p>

  <p><span class="font0">— &nbsp;&nbsp;&nbsp;Cıgara da kalmamış, kibrit de! Yaşamak mı ulan bu? Versene bir&nbsp;cıgara surdan. Yemin ettim, Erciş'e gider gitmez, ne cıgara ne içki! Bıçak&nbsp;gibi kesilecek.</span></p>

  <p><span class="font0">Araya yumuşak bir sessizlik koyup:</span></p>

  <p><span class="font0">— ... hazret diyor, buraya kadar gelişim diyor, işte bu iki posta arasındaki boşlukla ilgili. Bana bir iyilik&nbsp;etmek ister misin?</span></p>

  <p><span class="font0">— &nbsp;&nbsp;&nbsp;Elbet isterim! Elimden gelirse, tabii.</span></p>

  <p><span class="font0">— &nbsp;&nbsp;&nbsp;...&nbsp;&nbsp;&nbsp;&nbsp;gelir,&nbsp;&nbsp;&nbsp;&nbsp;gelir:&nbsp;&nbsp;&nbsp;&nbsp;Şimdi ben nasıl olsa, çekip gideceğim, sen daha&nbsp;</span><span style="text-indent: 1em;">burdasın, tamam mı? Cep Tiyatrosu'nu sana bırakıyorum: Kuş beyinli ve ukalâ bir sürü aktörler, bir sürü dert, bir de oynamayı tasarladığım&nbsp;huysuz bir ihtiyar rolü. Bu sonuncusu, prim olarak. Tiyatroyu kurtar,&nbsp;kurtul, birkaç kuruş da bana, oraya gönder. Nasıl, işine gelir mi?</span></p>

  <p><span class="font0">— &nbsp;&nbsp;&nbsp;O nasıl söz? Başka zaman olsa, sevinçten ne bok yiyeceğimi&nbsp;bilemezdim, şimdi seni sürgüne gönderip yerine konmak, doğrusu ya,&nbsp;hiç açmıyor beni.</span></p>

  <p><span class="font0">Öyle diyor ama, daha şimdiden afişlerde adını iri harflerle yazılmış görüyor. Perde ağır ağır kapandı, nemli kürk manto ve frigo kokan bir&nbsp;kalabalık onu ayakta alkışlıyor. Gerilerden 'Bravo' diye bağıranlar.&nbsp;Farkında bile olmaksızın sorunun ayrıntılarına sokuluşu yoksa bundan&nbsp;mı?</span></p>

  <p><span class="font0">— &nbsp;&nbsp;&nbsp;Mine'yle çatışmıştınız? Şenol küsmüştü?</span></p>

  <p><span class="font0">— &nbsp;&nbsp;&nbsp;... tiyatrocular arasında hırgür eksik olmaz, ama her şey sonunda&nbsp;tatlıya bağlanır, bilmez misin? Çoktan barışttlar. Salon ekime hazır,&nbsp;gönlün rahat olsun, provalara Kulüp 47'de devam ediyoruz, benim&nbsp;niyetim piyesi çıkarır çıkarmaz yazhk sinemalarda oynayarak iyice&nbsp;oturtmak, mevsim başında da...</span></p>

  <p><span class="font0">Sözünü yarıda bırakıp, alıyor:</span></p>

  <p><span class="font0">— ... tut ki çatlayıncaya kadar içmek istedim, bakalım doğru dürüst içilebilecek bir yer var mı Erciş'te?</span></p>

  <p><span class="font0">Tembel tembel esneyip sözü değiştirdi:</span></p>

  <p><span class="font0">— &nbsp;&nbsp;&nbsp;Suat ne âlemde yahu. Geçen yazdan beri görüşemedik. Hazır buraya&nbsp;kadar gelmişken, bir hatırını sorsaydım, iyi olurdu. Yukarıya çıksak mı&nbsp;dersin?</span></p>

  <p><span class="font0">Suat, Matmazel Raşel'in oraya girer girmez, dişsiz, kısacık boylu, çirkin bir herifle burun buruna gelmişti. Sinekkaydı tıraş olmuş, pudralar&nbsp;kokular sürünmüş, gözünde tek gözlük, elinde yüzük, geçen yüzyıldan&nbsp;kalma bir salon adamıydı bu, kibar ve ölçülü hareketlerle, tıknaz bir&nbsp;şişeden mis gibi Fransız konyağını kadehine boşaltıyor, içmeden önce,&nbsp;gözlerini hazla yumarak kokluyordu. Matmazel Raşel, suratında en&nbsp;mavi ve en aristokrat maskesi, Suat'ı belinden yakaladı:</span></p>

  <p><span class="font0">— &nbsp;&nbsp;&nbsp;Heureuse coincidence! dedi. Buyrun, buyrun rica ederim, sizi eşi az&nbsp;bulunur bir zatla tanıştıracağım, eski İstanbul'un asil ailelerinden bir&nbsp;bey, günümüzde böyleleri hiç kalmadı ma douce, o da sizinle&nbsp;tanıştığına çok memnun olacak, hangi biçimde olursa olsun güzelliğe&nbsp;hayrandır kendileri, hele kadın vücudu biçiminde olursa!..</span></p>

  <p><span class="font0">Daha bir saltanatlı:</span></p>

  <p><span class="font0">— ... işte dedi, sevgili Abdi Bey'imiz, İttihat ve Terakki'nin meşhur muharrirlerinden! Onun ayarında bir müşterim&nbsp;daha yoktur, sanat kitaplarının, nadide nüshaların meraklı ve titiz bir&nbsp;koleksiyoncusu, anlayışlı bir dosttur aynı zamanda...</span></p>

  <p><span class="font0">Abdi Bey, Suat'a, handiyse insancıl olmayan kalaylı, parıl parıl bir bakışla baktı, yüzünde belireyim mi diyen tatsız gülümsemeyi çabucak&nbsp;silip, eski zaman göreneğine göre elini öpmeye davrandı:</span></p>

  <p><span class="font0">— &nbsp;&nbsp;&nbsp;Huzurunuzla bile ışık bahşettiniz, ham'fendi dedi, renk ve teravet&nbsp;bahşettiniz, tek kelimeyle gençliğinizi...</span></p>

  <p><span class="font0">Sesi cılızdı, hem de cızırtılı. Sözlerindeki övgü ve debdebe, suratının aksi ve gergin görünüşüne hiç uymuyordu. Gitti, ona adamakıllı bol gelen&nbsp;divanın bir yerlerinde kayboldu. Suat önce bırakıp kaçmak istedi,&nbsp;müsaadelelerini alıp evine dönmek; sonra bu duygusunun ikinci&nbsp;tabiatının bir tepkisi olduğunu düşündü, aldırmayıp direndi: Yüzünde&nbsp;</span><span style="text-indent: 1em;">iğreti bir gülümseme, pikapla açık pencere arasında bir yere oturdu. Bir baktı, eline bir kadeh tutuşturmuşlar! Sesini çıkarmadı. Ne olduğunu&nbsp;pek anlayamasa da, Matmazel Raşel'le bu Abdi Bey arasında, açıklaması&nbsp;zorca bir ilişki olduğunu seziyor, bundan huzursuz oluyordu.</span></p>

  <p><span class="font0">Yine de onlar, Matmazel Raşel hiç olmadığı kadar tatlı, Abdi Bey bir asit damlası gibi ekşi ve yakıcı, ne yapıp ettiler, biriki söz, biriki işaret, birkaç&nbsp;yerinde itirazla Suat'ı evcilleştirdiler: Gitmedi. Konyağını içti, hızlıca içti&nbsp;galiba, yanaklarına tatlı bir pembelik yayıldı. Konuşulanlara kulak&nbsp;vereyim dedi, salon dedikoduları! Bir konser mi verilmiş, bir ailenin&nbsp;doğum günü partisi mi varmış ne? Üstelik Fransızca konuşuyorlar:&nbsp;Havalı havalı, birbirlerine zincirlenen ufacık cümleler, bazı kelimelerin&nbsp;kulağa pek hoş gelen ani bitirilişi! Bak işte bu, Suat için değişik bir şey!&nbsp;Abdi Bey, yıllanmış salon çapkını davranışlarıyla bir özür deniyor:</span></p>

  <p><span class="font0">— &nbsp;&nbsp;&nbsp;Ham'fendi, bendeniz, tarihe karışmış bir mazinin gayrı kaabili teselli&nbsp;bir enkazıyım. Bizim zamanımızda Beyoğlu'nda Fransızca tekellüm&nbsp;edilirdi. O müthiş tahavvülâtı içtimâiyye tekevvün ederken,&nbsp;itiyatlarından vazgeçemeyecek kadar yaşlanmıştım zaten, kaldı ki âlî&nbsp;tahsilini Fransa'da ikmâl etmek mazhariyetine ermiş bir neslin evladıyız,&nbsp;ellialtmış sene evvel Paris'i bir görseydiniz, bütün beşeriyetin...</span></p>

  <p><span class="font0">Matmazel Raşel araya girdi:</span></p>

  <p><span class="font0">— &nbsp;&nbsp;&nbsp;Pardon Abdi Bey dedi. Fransızcayı Madam en az bizim kadar bilir.&nbsp;Abdi Bey, şaşmış göründü. Bunu örtmek için Suat'a cıgara tuttu, Suat&nbsp;alınca, şaşırmak sırası Matmazel Raşel'e gelmişti. Onun cıgara içtiğini ilk&nbsp;defa görüyordu. Abdi Bey ise, benliğini içten olduğu besbelli bir hüzne&nbsp;kaptırmış, yarı Türkçe yarı Fransızca:</span></p>

  <p><span class="font0">— &nbsp;&nbsp;&nbsp;... bizim gençliğimizin Beyoğlu'su diyordu, quel enchantement! Her&nbsp;şeyde bir zerafet, bir asalet, sefahette bile şayanı dikkat bir kibarlık&nbsp;vardı. Halbuki şimdi, helas! Caddei Kebir'den geçmek zarureti hâsıl&nbsp;olacak diye endişe ediyorum. Nedir efendim o ayaktakımı, o tulumbacı&nbsp;tayfası kılıklı hırpaniler, o zevksizlikleri insanı âdeta perişan eden&nbsp;gudubet mahalle karıları...</span></p>

  <p><span class="font0">Sonra konuşma büsbütün Fransızcaya dökülüyor. Suat'ın Fransızcası daha çok kitaplardan kapma, gözüne yatkın, gramer düzenine uygun&nbsp;olduğundan, lâfın gidişi harita üzerinde bir yolculuğu bir güzel&nbsp;ayarlarsınız da, yolculuğa kalkışınca gerçekle tasarı arasında bir türlü&nbsp;yakın bağlantıları kuramaz, sağınızı solunuzu kestiremezsiniz, işte ona&nbsp;benzer bir durum. Oysa öbürleri, galiba iyice ağızdan öğrenmişler,&nbsp;</span><span style="text-indent: 1em;">düzgün ve hızlı konuşuyorlar. Hiç değilse Suat'a öyle geliyor. Hoşuna da gitmiyor sayılmaz, havayı değiştirmesi bir yana, gerçeğini yenilemesine&nbsp;yol açıyor: Başka, loş ve yüksek katedrallerin haydut gibi yükseldiği bir&nbsp;ülkede sanki, caddelerde bisikletli işçiler, kahvelerde iriyarı, dört beş&nbsp;memeli ve sarışın, sokak kadınları. Ya da bir vapur yolculuğunda,&nbsp;durgun bir deniz, sisli bir hava, yağmurun ışıltılı perdesini ayırıp&nbsp;ilerliyorlar. Salonda yolcular lâfa dalmış, herkes kendini bir başkası&nbsp;sanıyor; bütün yolculuklarda olduğu gibi, ötekilerine sandığı olduğunu&nbsp;kanıtlamaya çalışıyor. Oyun içinde oyun.</span></p>

  <p><span class="font0">Bir kadeh daha. Cıgara da içiyor, içki de, ne oluyor işte? Uzun boylu tadına varamıyor, tam tersine, midesi bulanıyor hafif, genzinde bir&nbsp;yanma, ara sıra öksürük arzusu. Yine de içmekten vazgeçmeyecek.&nbsp;Bunları hep yapmak isteyip, durmaksızın kendine yasaklamadı mı?&nbsp;Haklı olmadığını bile bile eğilimlerini gemliyor; gizli isteklerinin, ancak&nbsp;başkalarını kınamak yoluyla belirlemesine göz yumuyordu. Ne&nbsp;saçmalık! İnsan, olduğu gibi olmamak için, kendisine işkence eder mi?&nbsp;Haydi etsin diyelim, bunun bilincine vardığı gün, mutsuzluğu, hiçbir&nbsp;çıkış yolu olmayan derin bir umutsuzluğa dönüşmez mi?</span></p>

  <p><span class="font0">O da öyle olmuştu, bütün bütün içine katlanmış, dışarıya bir güzel kilitlenmişti, insanların hayatından sürgün etmişti kendini, çünkü&nbsp;içindeki iki kadın aşağı yukarı eşit bir güçle onu kendi yanına çekmek&nbsp;istiyor, yıkıcı gücün tutucu güce eşitliği, ölü bir noktada hareketsiz&nbsp;kalmasına yol açıyordu. O noktadaysa, birbiriyle çelişen bir sürü&nbsp;kuruntunun tutsağıydı artık! Bu bile ömrünce tiksindiği başkalarının, o&nbsp;bayağı değer yargılarıyla gelip içine çöreklenmiş olduklarını göstermez&nbsp;miydi?</span></p>

  <p><span class="font0">"— ... başkaları, başkaları deyip duruyorum, benim, o başkaları: Hepsini benimsemiş, içime almışım! Onlardan, onların baskısından kurtulmak&nbsp;istiyorsam, önce kendimden kurtulmalıyım. Başkalarını yıkabilmenin&nbsp;yolu, kendimi yıkmaktan geçiyor. Kendimi yıkmak! Kendi içimde&nbsp;başkalarını yıkmak!"</span></p>

  <p><span class="font0">Abdi Bey'in öfkeli sesi, daldığı düşünceleri ustura gibi doğrayıp paraladı. Deminki salon adamı gitmiş, yerine ona benzer, öyle pomadı&nbsp;kokulu, fakat son derece şirret, bayağı ve terbiyesiz biri gelmişti. Neden&nbsp;kızmıştı acaba? Böyle avaz avaz kime bağırıyordu?</span></p>

  <p><span class="font0">— &nbsp;&nbsp;&nbsp;...&nbsp;&nbsp;&nbsp;&nbsp;yarım saat oldu be, yarım saat! Madam'ın acelesi yok, Madam&nbsp;</span><span style="text-indent: 1em;">kendini ağır satıyor! Öyle miii? Ben kül yutmam, o beni sallamazsa, ben&nbsp;</span><span style="text-indent: 1em;">o kahpeyi hiç sallamam! Ayağını denk alsın, 'Bacaksız' Abdi oyuna gelmez, hele sağmal bir inek katiyetle değildir, ona göre aklını başına&nbsp;devşirip edebinle iş yapacaksa yapsın, yoksa anasından emdiğini fitil fitil&nbsp;burnundan getiririm! Bir çeyrek daha, o da senin hatırın için&nbsp;bekleyeceğim, yine gelmezse allahaısmarladık, ne hâli varsa görsün!&nbsp;Sustu. Ağır bir morg sessizliği. Bir arı, camın birinde, görünmez ve&nbsp;büyülü bir elektrikli ustura gibi vızıldıyor. Matmazel Raşel bir iki söz&nbsp;edip havayı dağıtmayı deneyecek oldu, Abdi Bey bırakmadı, kesin bir el&nbsp;hareketiyle sözünü keserek,</span></p>

  <p><span class="font0">— &nbsp;&nbsp;&nbsp;... yeter dedi, mazur göstermeye çalışıp durma rica ederim. Malımı&nbsp;bilirim ben! İyisi mi, plak çal bize, fakat benim plaklardan olsun, tabii&nbsp;duruyorlarsa...</span></p>

  <p><span class="font0">— &nbsp;&nbsp;&nbsp;Aşkolsun, durmaz olurlar mı mon bey?</span></p>

  <p><span class="font0">Abdi Bey'in plakları. Yirmi, otuz yıllarını, o günlerin gözde yeri Rejans'ta akşam yemeklerini, Florya'daki gardenpartileri hatırlatan,&nbsp;özlemlerle, kayıp sevdalar, acılı ayrılıklar ve umulmadık mutluluklarla&nbsp;dolu, eski ve unutulmuş, foxtrot'lar, tangolar. Abdi Bey'in dinleyişi çok&nbsp;ilginç, bir daha ele geçiremeyeceği bazı şeyleri yitirmiş gibi üzgün&nbsp;görünüyor, epeyce de dalgın. Plağın biri bitti mi, o kalaylı parıl parıl&nbsp;bakışıyla, bir yenisini istiyor hemen!</span></p>

  <p><span class="font0">Matmazel Raşel, 'fistolu' dudaklarının arasında yaprak cıgarası, gözlerini Suat'a dikmiş, onu çırılçıplak soyuyor sanki. Suat, alkol&nbsp;rahatlığına girdiğinden olacak, kendini kendinden ayıran engelleri&nbsp;uçarak aşıyor. Ansızın her şeye açık, her şeyi, gizli eğilimlerinden gelen&nbsp;en yakın istekleri bile kabule hazır. Aykırı mı, hayır, bu istekler aykırı&nbsp;sayılmaz: Cıgara içmek, içki içmek, saçlarını kısaltıp pantolonla&nbsp;dolaşmak, her kadının hiçbir kaygıya düşmeden yaptığı, yapabildiği&nbsp;şeyler. Olağan mı olağan, sıradan mı sıradan!</span></p>

  <p><span class="font0">"— ... onları gözünde büyüterek, bilmem hangi gizil dinin esrarlı yasakları gibi gören, içlemlerini ve niteliklerini değiştiren benim.&nbsp;Budalalığımdan mı? Bçlki. Belki beceriksizliğimden, belki ne yana&nbsp;döneceğimi kestiremediğimden. Yanlış anladığımdan da olabilir bak,&nbsp;asıl bundan olabilir hatta: Hayatımın en az on yılını, bütün gençliğimi&nbsp;yani, bir yanlış anlamaya harcamak!.."</span></p>

  <p><span class="font0">Abdi Bey, tek gözlüğü işaret parmağıyla baş parmağı arasında, bir şeyler söylüyor ama, ne? Gözlerini kısmış, ağzında şeker&nbsp;eritiyormuşçasına, dudaklarını yalıyor:</span></p>

  <p><span class="font0">— &nbsp;&nbsp;&nbsp;... bu müzik mesdames, dans etmek iştiyakı vermiyor mu sizlere?&nbsp;Nağmelerin ahengine kapılıp, bir dakikacık bile olsa, kendinizi ve&nbsp;dünyayı unutmak? Şu ihtiyarlığın gözü kör olsun! Haydi ben, kanım&nbsp;kaynasa da, müziği duyar duymaz ortaya atılamıyorum, lâkin siz, siz&nbsp;gençler, bilmem ki niye dans etmezsiniz?</span></p>

  <p><span class="font0">Matmazel Raşel'in sol kaşı yükseldi. Gözleri, harıl harıl, Suat'ın gözlerini arıyordu:</span></p>

  <p><span class="font0">— &nbsp;&nbsp;&nbsp;Sahi dedi, neden dans etmiyoruz?</span></p>

  <p><span class="font0">Suat, önce kaskatı katıldı. Gülünç, utanılacak bir şey değil miydi dans etmek? Hayvanlar gibi birbirine yapışarak, vücudunun en gizli&nbsp;hareketlerini gözler önüne sermek? Liseden beri hiç dans etmemiş,&nbsp;dans konusunda başka şey düşünmemişti. Şimdi kalkacak, üstelik bir&nbsp;kadınla dans edecek miydi?</span></p>

  <p><span class="font0">Birden kendini Matmazel Raşel'in o uzun, hafifçe adaleli kolları arasında buldu. Kadın onu, inadına gibi, vücuduna bastırıyor,&nbsp;göğsünden yükselen terli ten ve fougere kokusu Suat'ın başını&nbsp;döndürüyordu. Bir ara, bayılacağını sandı. Aynı anda Boğaz'a Türk&nbsp;mavisi bir pencere açılmış, uzak bir kanun Hafız Post'un dokunaklı&nbsp;melodisini tekrarlamaya başlamıştı. Annesinin sarhoş ve ıslak ağzı,&nbsp;gözyaşlarıyla karışık, omuzlarında boynunda dolaşıyor, ıslak bir&nbsp;örümcek, kulaklarına yaklaşıyordu.</span></p>

  <p><span class="font0">Dansları uzun sürmedi, hepsi hepsi bir plak ama, bu kadarı fazlasıyla yetti Suat'a. Kendisini, Matmazel Raşel adındaki sisli uçurumun&nbsp;kenarında, parıltılı ve bol renkli fakat müthiş yorgun bir kuş gibi&nbsp;hissediyordu. Çekici, başdöndürücü bir izlenimdi bu, uzadıkça bütün&nbsp;bütün içini kaplıyordu. Yanaklarından bir türlü uzaklaşmayan o ılık ve&nbsp;inatçı soluk, hele belinden kalçalarına inen o kemikli ve uzun el, ağır&nbsp;ağır her yanını saran bir ahtapotun yumuşak, yumuşak olduğu kadar&nbsp;öldürücü kucaklayışını hatırlatıyor ona.</span></p>

  <p><span class="font0">Abdi Bey, sol gözünde beliren bir tikle, yay gibi gergin, incecik ve mosmor dudakları titreyerek, onları seyretti. Plak bitince, sıçrayıp kalktı,&nbsp;öfkesinin ufacık ve kesin jestleriyle düğümlene düğümlene, hem yakası&nbsp;siyah kürklü pardösüsünü giydi, hem Suat orda yokmuş gibi, Matmazel&nbsp;Raşel'e verdi veriştirdi:</span></p>

  <p><span class="font0">— &nbsp;&nbsp;&nbsp;Yeter! Bir dakika kalamam! Gidiyorum. Üç çeyrek saat bekledim,&nbsp;gelmedi. Bundan sonra gelir mi? Elbet gelmez! Ama tarafımdan söyle,&nbsp;parasını verdikten sonra, onun gibi bir düzine orospuyu 'Bacaksız' Abdi&nbsp;</span><span style="text-indent: 1em;">evinde, hizmetçi diye kullanır, anlaşıldı mı? Nihayet bir fiyat meselesidir bu, ne eksik ne fazla, alelade bir fiyat meselesi! Beni kim sanıyor, şıllık!&nbsp;O hızla çıktı, ardında Matmazel Raşel, söylene söylene dükkânı geçti,&nbsp;dış kapıyı öyle hışımla çarparak kapattı ki, Suat vitrin camlarının&nbsp;kırılacağından korktu, içinde yeniden:</span></p>

  <p><span class="font0">"— ... bunlar bir dolap çeviriyorlardı, üstlerine geldim, engel oldum galiba..." kuşkusu uyandı, yersizdi bu kuşku, son görüştüklerinde ona&nbsp;bugün gelmesini Matmazel Raşel söylemişti, beraberce çıkıp Suat'ın&nbsp;pantolonunu almaya gideceklerdi. Matmazel Raşel, döner dönmez,&nbsp;aklından neler geçirdiğini biliyonnuşçasına:</span></p>

  <p><span class="font0">— &nbsp;&nbsp;&nbsp;Aldırmayın dedi. Pantolon için daha vakit erken, ma douce, biraz&nbsp;keyfimize bakalım, n'estce pas?</span></p>

  <p><span class="font0">Ne ezgin, ne üzgün: Deminki sözler ona söylenmemiş gibi, rahat! Yeni bir yaprak cıgarası yakıp divana uzanıyor:</span></p>

  <p><span class="font0">— &nbsp;&nbsp;&nbsp;... öff, quel poison, bu adam quel numero! Tahammül edilmez bir&nbsp;şey! Hele Paula'nın hatırına çektiğimi düşünürseniz! Paula böyledir&nbsp;zaten, aucun sens de responsabilite, aklına eseni yapar, dilinin ucuna&nbsp;geleni vaat eder, her defasında ben müşkül durumda kalırım. Ama ne&nbsp;denir? Arkadaş, arkadaştan ileri ma douce, dost! Dostluk, derin bir&nbsp;duygu, kutsal bir bağlılık bizler için...</span></p>

  <p><span class="font0">Ustaca gizlediği kısa bir duraksamadan sonra, uzanıp kadehlere yeniden konyak dolduruyor.</span></p>

  <p><span class="font0">— &nbsp;&nbsp;&nbsp;Şişe bize kaldı diyor. Kısa günün kârı: Hakiki Martell, biliyor&nbsp;</span><span style="text-indent: 1em;">musunuz, ha deyince bulunmaz öyle.</span></p>

  <p><span class="font0">— &nbsp;&nbsp;&nbsp;Kim bu Abdi Bey Allah aşkınıza?</span></p>

  <p><span class="font0">— &nbsp;&nbsp;&nbsp;Abdi Bey mi, başlı başına bir aventııre! Zengin bir kere, müthiş&nbsp;zengin: Halı ticareti yapar, iki mağaza, biri Kapalıçarşı'da öbürü&nbsp;Harbiye'de, Radyoevi'nin karşısına düşer. Dehşetli kazanıyor. Ayrıca&nbsp;çapkın, sefahat düşkünü, un vrai libertin, bakarsın kibarlığına diyecek&nbsp;yok, bakarsın sıfır numara külhanbeyi, hiçbir yanından varamazsın, dili&nbsp;akrep gibi zehirlidir, ama zengin olunca...</span></p>

  <p><span class="font0">Az önce Abdi Bey'in oturduğu yerde, ayağına bir paket değdi, döndü baktı, geniş alaylı bir gülümseme yüzüne yayıldı:</span></p>

  <p><span class="font0">— &nbsp;&nbsp;&nbsp;Öfkesinden dedi, kitaplarını unutmuş: Kitaplar, sözüne özellikle&nbsp;basıyordu. Sol kaşı havada,&nbsp;</span><span style="text-indent: 1em;">paketi açarken, Suat'ı çağırdı:</span></p>

  <p><span class="font0">— &nbsp;&nbsp;&nbsp;... gelin ma douce, ne cins kitaplara meraklı olduğunu görün.&nbsp;Görülmeye değer, doğrusu.</span></p>

  <p><span class="font0">Besbelli dışarda basılmış, içi renkli renksiz bir sürü resimle dolu, pahalı dergilerdi bunlar, resimleri sözde sanat fotoğraflarından örnekler&nbsp;veriyor, gerçekteyse, el altından şehvet körüklüyordu. Neler yoktu ki?&nbsp;Yayvan, mermer gibi damarlı ve yoğun kalçalar; gevşekliği insanı&nbsp;ürküten uzak bir karın; aşağıdan yukarıya aydınlatılmış kadın baldırları;&nbsp;kapakları sıvama yaldız, kaşları yok kadar ince, kuyruğu almış başını&nbsp;gitmiş irkiltici gözler; sonra benek benek koltuk altları, benek benek ve&nbsp;yumuşacık; ve insan göğsü olmaktan çıkmış, iri mi iri, dolu mu dolu, bir&nbsp;sürü meme: Dokunsan, yarılıverecekler!</span></p>

  <p><span class="font0">Hepsi bu kadar olsa, neyse! Bir de açık saçık kartpostal dizileri var: Kadın kadına, erkek erkeğe, kadın erkek karışık insan salkımları! Çeşitli&nbsp;sevişme durumlarında, ilginç olmaktan çok itici, çekici olmaktan çok&nbsp;şaşırtıcı! İticiliği sevişenlerin hastalıklı suratlarından ileri geliyor,&nbsp;şaşırtıcılığı sevişmeyi bütün gizliliğinden sıyırıp çıplak ve mekanik bir&nbsp;hale getirmesinden. Herkes gibi Suat da açık saçık resimlerden söz&nbsp;edildiğini duymuş ama, hiç görmemiş, onun için bakakalıyor. Bu ruhsuz&nbsp;suratlar, bu heykelleşmiş vücutlar ona hiçbir şey söylemiyor ki!&nbsp;İrkiltmiyor bile! Tiksinmeden çok, huzursuzluğa benziyor duyduğu his,&nbsp;hani insan güpegündjiz, hiç beklemediği anda birinin şeyini görür de,&nbsp;ne yapacağını bilemez, öyle bir his işte.</span></p>

  <p><span class="font0">Matmazel Raşel, sorunu bambaşka bir yanından alıyor. Sahifeleri rahat çevirebilmek bahanesiyle, yaklaştıkça yaklaştı. Kokusu Suat'ın&nbsp;vücuduna, kolu beline sarıldı gibi: Parmak uçlarını sırtında gezdiriyor!&nbsp;Ses çıkarmadığını görünce iyice yüreklendi, daha yasak bölgelere&nbsp;uzanayım diyecek: Koltuğunun altından, usulca, o bluzunu dimdik&nbsp;geren göğsüne doğru mu? Yakıcı soluğuyla kulağına mırıl mırıl bir&nbsp;şeyler mırıldanmaktan da geri durmuyor. Hipnotizmacı sözleri bunlar:</span></p>

  <p><span class="font0">— &nbsp;&nbsp;&nbsp;... pek hoşlanmamışa benziyorsunuz, ma douce! Bir manada&nbsp;haklısınız, ama bir manada... Kendi hesabıma ben, çıplak bir erkek&nbsp;gördüm mü, kusacağım gelir, öğürmeden edemem. Evet, evet, kaç kere&nbsp;başıma geldi, elimde değil öğürüyorum, oysa bir kadın vücudu... şu&nbsp;sözgelişi, şu zerafete bakın, çizgilerinin tatlı yuvarlaklığına, şu omuzlar,&nbsp;şu göğüsler, şu kalçalar!.. Samimi olarak itiraf edeyim ki, büyülüyor&nbsp;beni. Neden derseniz, izahı basit: Hassas bir kadınım ben, yalnız&nbsp;güzelliğe karşı da değil, şefkatle karışık bir sevgiye de. Kadın vücudu&nbsp;</span><span style="text-indent: 1em;">dediğimiz nedir zaten, ma douce, etten ve kemikten örülerek canlı hâle gelmiş sevgi ve şefkat değil mi?</span></p>

  <p><span class="font0">Suat onu ağzını açmadan dinliyor. Solunumu biraz hızlandı gibi. İçinde soğuk bir bulanıklık. Kim bilir kaç kere gördüğü bir düşü, yeniden mi&nbsp;görüyor, yoksa yaşadığı bir gerçek mi? Gerçekse, düşlere özgü bu&nbsp;bulanıklık neden? Düş desen, duyu organları neden en bayağı&nbsp;anlamıyla çalışıyor? Vücuduyla beyni arasındaki bağlantı mı koptu,&nbsp;bağlantı kopmadı da artık frekansları mı birbirine uymaz oldu? Aksi&nbsp;halde üzerindeki bir okşamayı neden bir başkasının vücudunda&nbsp;hissetsin? Olur mu böyle şey?</span></p>

  <p><span class="font0">Bak, şimdi damarlarının ağacında sütlü, kalın, gerilimi yüksek bir akımla yüklü, bir sıvı dolaşmaya başladı. Sinirleri yay gibi titriyor. Meme&nbsp;boşluklarında, sinsi sinsi biriken, garip bir elektrik. Eklemlerini çatır çatır&nbsp;ettirerek, ah bütün vücuduyla şöyle bir gerinebilse! Gözlerinin önünde&nbsp;gittikçe daha az bayağı bulduğu açık saçık fotoğraflar, kulağında hem&nbsp;Matmazel Raşel'in Yahudi fısıltısı, hem uzaklarda kendi kendini yiyip&nbsp;bitiren bir kanun!</span></p>

  <p><span class="font0">Arkasında ayıpların gizlendiği, bazı yaldızlı bazı gümüşlü plastik bir doku, kendi başına yırtılıyor sanki. Yırtılıyor ve eski saplantılar meydana&nbsp;çıkıyor: Enine boyuna, saçları usturayla dibinden kazınmış zenci bir&nbsp;kadın, duman duman piposunu içiyor. Erkeğimsi bir gelenev şişkosu,&nbsp;kendisini orgazmına kaptırmış, soluk soluğa ve gülünç. Uzun boylu ince&nbsp;bir kadın, kalın kaşlarının altından bir oğlan çocuğu olarak bakıyor.&nbsp;Peki bu duyulanlar ne? Somut bir müzik mi, ustalıkla düzenlenmiş&nbsp;gürültüler mi? Hidrolik bir vinç uğultusu. Düzenli ve otomatik&nbsp;uçaksavarlar. Birden dönmeye başlamış bir vantilatörden dağılan, gece&nbsp;fırtınası yakınmaları ve engerek ıslıkları.</span></p>

  <p><span class="font0">Suat başını çevirdi. Matmazel Raşel o kadar yakınındaydı ki, dantelli dudakları nerdeyse ağzına dokunuyordu. Üst dudağındaki esmer tüyleri&nbsp;görmesiyle aklının başından gitmesi bir oldu, artık kendini tutamadı.&nbsp;Sert, beklenmedik bir şekilde öpüştüler. Ağzı, Matmazel Raşel'in&nbsp;dudaklarını hoşratça toplarken, atmaca pençesine dönen sağ eliyle sol&nbsp;göğsünü yakaladı ve ezdi. Davranışı kaba ve zalimdi. Ne olduğunu&nbsp;bilemediği bir nedenden ona kızıyor, cezalandırıyor gibiydi. Yaptığı&nbsp;şeyden hoşlandığını fark ettikçe öfkesi artıyordu. Nihayet kendi kendisi&nbsp;olmaktan, bundan zevk duymaktan çılgına dönmüştü. Hayatında ilk&nbsp;defa cinsel zevkin ne olduğunu, içten atılımını ve gizli gücünü anlıyor;&nbsp;</span><span style="text-indent: 1em;">nasıl rahatlatıcı, bambaşka ve aydınlık bir yere ulaşabileceğini sezip şaşıyordu.</span></p>

  <p><span class="font0">Hepsi bir dakika sürdü mü? Şüpheli. Sonra çıngırak, kitabevinin kapısı! Matmazel Raşel, soluk soluğa, gözleri pırıl pırıl, gitti baktı, bu zamansız&nbsp;müşteri kimmiş; suratı silme ergenlik bir lise öğrencisi, üstelik ne&nbsp;istediğini bilmiyor. Bu arada Suat, gözleri hâlâ dumanlı, aynada&nbsp;kendine biraz çekidüzen verdi, rujunu çıkarıp dudaklarının boyasını&nbsp;yeniledi:</span></p>

  <p><span class="font0">"— Demek buymuş ha?"</span></p>

  <p><span class="font0">Yıllardır içinde manevi bir ur gibi taşıdığı bir yasağı yaşamıştı; ne mutluydu, ne mutsuz; o uru kaşla göz arasında alıvermişler gibi, büyük&nbsp;bir ağırlık kalkmıştı üstünden, o kadar.</span></p>

  <p><span class="font0">Olay gerçek boyutlarına zaman geçtikçe kavuşuyor. Daha terzideyken, gözünde, iki kadının öpüşmesi olmaktan çıkmıştı bile. Matmazel Raşel&nbsp;önemini yitiriyor; yaşadıkları, yaşadıklarına hayal olarak ekledikleri,&nbsp;yaşananı ne derece değerlendiriyorsa, beraber yaşadığını o derece&nbsp;gerilere atarak rolünü küçültüyor. Hele eve dönüp etkisinden büsbütün&nbsp;sıyrılınca, keyfine diyecek yok! Aynı dakikayı, en ufak ayrıntılarına&nbsp;kadar, içisıra yaşıyor, aynı heyecanlan duyup aynı zevki alıyor. Daha&nbsp;fazlasını, belki. Matmazel Raşel, pek pek Suat'ın kendi koyduğu&nbsp;yasaklan aşıp kendi kendine ulaşabilmesi için tesadüfen önüne çıkmış&nbsp;bir kapı. Yalnızlığı o kadar yoğun, ıssızlığı öylesine tamdı ki, çıkıp&nbsp;kurtulmak istediği gün, dış dünyaya açılan bu mavi şehvetli ve her&nbsp;edepsizliğe hazır hayvandan başka araç yoktu elinde. Bir kere eşiği&nbsp;geçince araç elbet önemsizleşiyor, olağana karışarak kayboluyor: Suat&nbsp;kısır döngüsü içinde, rüya dolu valizleriyle, yalnız.</span></p>

  <p><span class="font0">Yalnız mı? Tam yalnız sayılmaz! Gardrobun aynasındaki, pantolonlu, çakı gibi etkileyici öteki Suat'la baş başa. Her ikisi, yanaklarını ateş&nbsp;basmış, hep aynı kişiyle bitmez tükenmez buluşmalar kuruyorlar:&nbsp;Ümid'le. Bir şey demeden, yapmadan, sadece çetrefil görünüşü, varoluş&nbsp;biçimiyle ona, düşüncelerinin saçmalığını anlatan kim, Ümid değil mi?&nbsp;Onu görmesiyle içindeki iki eğilimin ille karşıt olması gerekmediğini;&nbsp;gelişmesinin, günün birinde ulaşacağı kişisel bileşimin, birbirini&nbsp;tamamlayan iki ayrı temeli olduğunu anlamadı mı?</span></p>

  <p><span class="font0">Ah, içten bir yakını olsa, bütün bunları enine boyuna bir tartışabilse, akla en yakın olan, en zorunlu sonuçları çıkarsa! Matmazel Raşel desen,&nbsp;olmaz, anlamaz bir kere; Yüzbaşı Demir'le konuşulabilir gerçi, pekâlâ&nbsp;</span><span style="text-indent: 1em;">bir sonuca varılabilir ama, arada Ümid, Demir'in Ümid'e yakınlığı ve hayranlığı olmasa! Ümid geleli, o konuda az şey söylemedi, epeyce bir&nbsp;şeyler açıklamadı değil ya, yine işin aslı, ikisinin arasında ne gibi bir ilişki&nbsp;olduğu, sır: Dostluk mu, aşk mı, arkadaşlık mı, eylem beraberliği mi,&nbsp;yoksa suç ortaklığı mı?</span></p>

  <p><span class="font0">Suat, Yüzbaşı'nın odasına dalıp Ümid'in resmini arayacak. Bu gece, Demir'in gelmeyeceği kesin. İşi başından aşkın, durmaksızın gidiyor&nbsp;geliyor. Kadıköy taraflarında bir yerlerde, kim olduğu belirsiz birileriyle&nbsp;buluşuyor, ya da sesini org gibi dalgalandırarak Ankara Radyosu'nun&nbsp;haberlerini tartışıyor. Ne yaptığı belli değil!.. Yalnız bir kere, yüzünde o&nbsp;küskün çocuk gülümsemesi, boynunda uçsuz bucaksız yeşil atkısı, sivil&nbsp;olarak çıkageldi. Dışarda yağmur çiseliyordu, su tozları pırıl pırıl&nbsp;saçlarına serpilmişti:</span></p>

  <p><span class="font0">"— ... bugün dedi, ziyaret günüydü, Sultanahmet'ten geliyorum, Ümid'i gördüm, gereğinden sakindi, biraz da solgun: Polis romanları istiyor,&nbsp;kitaplıkta birkaç tane gözüme ilişmişti, müsaade ederseniz..."</span></p>

  <p><span class="font0">Halim nerdeyse gelir. Yeniden atışacaklar. Az önce eve girdiğinde, kapının altından atılmış iki satırlık bir pusulasını buldu: "Bir tanem, tam&nbsp;üçte geldim, kapıda kaldım, iki saat kahvede bekledim, yine gelmedin."&nbsp;Yazının düzensizliği bile içindeki karmakarışıklığı göstermeye yeter ya,&nbsp;imzasının altındaki not, başlı başına bir kıskanç suçlaması: "Etti, iki."</span></p>

  <p><span class="font0">"— ... zavallı Halim, beni Demir'e tutkun sanıyor, olmayacak kuruntulara kapılmış, onu aldatıyormuşum da, o yokken seviyormuşuz&nbsp;da falan filân! Aklın alamayacağı şeyler! Evet, Demir az bulunur bir&nbsp;çocuk, yakışıklı, zeki, duygusal yönden de, entelektüel yönden de&nbsp;hoşuma gidiyor, etkiliyor beni ama, ötesi... boşJâf! Ümid'in, hatta&nbsp;Ümid'in resminin bende uyandırdığı sarsıntıyı uyandıramıyor. Kim bilir&nbsp;belki o da Ümid'e ulaşmak için geçeceğim ikinci bir sihirli kapı:&nbsp;Matmazel Raşel ve Yüzbaşı Demir, ardı ardına iki sihirli kapı: Birinden&nbsp;geçince kendimi buluyorum, ötekini geçince Ümid'i. Şimdilik bütün&nbsp;derdim bu galiba."</span></p>

  <p><span class="font0">Halim umduğundan erken geldi. Ne geliş! İbiği dimdik ayakta, kavgacı bir horoza benziyordu. Üzerinde kaygı ve korkuyla karışık delimsirek bir&nbsp;sevinç, sesinde garip saldırganlık, koltuğunun altındaysa bütün akşam&nbsp;gazeteleri, Suat'ın pantolonlu olduğunu fark etmedi bile, girer girmez,&nbsp;gazeteleri yelpaze gibi çevresine yaydı, sordu:</span></p>

  <p><span class="font0">— Peki, ya buna ne dersin?</span></p>

  <p><span class="font0">Suat ona baktı ama görmedi, hayal bulutlan gözlerine yığılmış, olanı biteni doğru dürüst görmesini engelliyordu. Yarı ilgisiz, yarı ilgili:</span></p>

  <p><span class="font0">— &nbsp;&nbsp;&nbsp;Hayrola dedi, ne oluyor?</span></p>

  <p><span class="font0">Halim dehşetli içerledi:</span></p>

  <p><span class="font0">— ... ne mi oluyor? Bir de soruyor musun? Yoo, vallahi bu kadarı fazla! Şehir altüst, senin haberin yok.</span></p>

  <p><span class="font0">— &nbsp;&nbsp;&nbsp;Neler söylüyorsun Allah aşkına?</span></p>

  <p><span class="font0">— &nbsp;&nbsp;&nbsp;Gösterilerden bahsediyorum.</span></p>

  <p><span class="font0">— &nbsp;&nbsp;&nbsp;Ne gösterileri?</span></p>

  <p><span class="font0">Önce öfkeli ve şaşkın, omuzlarını silkti:</span></p>

  <p><span class="font0">— &nbsp;&nbsp;&nbsp;... pes doğrusu!</span></p>

  <p><span class="font0">Sonra çabuk çabuk anlatmaya koyuldu. Heyecanlı ve coşkundu, bu yüzden lâfı dağıtıyor, sözlerinin yarısını yutuyordu:</span></p>

  <p><span class="font0">— &nbsp;&nbsp;&nbsp;... bugün Beyazıt Meydanı'nda, yüzlerce öğrenci, Menderes&nbsp;aleyhinde gösteri yapmışlar. Evet, yüzlerce öğrenci ve Menderes&nbsp;aleyhinde! Polis, Üniversite'ye giriyor, cop, kavga kıyamet gırla!&nbsp;Öğrencilerin üzerine ateş açılmış, yaralananlar olmuş. Basbayağı harp&nbsp;canım. Ortalıkta söylentinin bini bir para, rektör de yaralılar&nbsp;arasındaymış diyorlar.</span></p>

  <p><span class="font0">Suat kulaklarına inanamıyordu. Meraklı ve kuşkulu:</span></p>

  <p><span class="font0">— &nbsp;&nbsp;&nbsp;Bana bak dedi, içkiyi fazla kaçırmış olmayasın sen? Saçmalıyor&nbsp;gibisin.</span></p>

  <p><span class="font0">— &nbsp;&nbsp;&nbsp;Hayır bir tanem, şaka kaldırır şey mi? Doğru, inanmamakta haklısın,&nbsp;haklısın ama gerçek! Milletin ağzında bu lâf! Galib'le beraber Haçik'e&nbsp;yönelmiştik. Beyoğlu'nda, telâşlı, ağzı burnu birbirine karışmış&nbsp;üniversitelilere rastladık, tuhafımıza gitti. Cavcav vardır ya hani, koca&nbsp;bıyıklı ressam, az sonra onu gördük, dosdoğru Beyazıt'tan geliyormuş,&nbsp;o anlattı sana söylediklerimi. Ayaküstü karar verdik, çocuklar&nbsp;Üniversite'nin bahçesinde polislere direniyormuş, niyetimiz onlara&nbsp;katılmak! Ama olmadı, Eminönü'nden itibaren yollar kesilmişti...&nbsp;Söylediklerine kendi aklı da yatmıyor olacak ki, durup durup:</span></p>

  <p><span class="font0">— &nbsp;&nbsp;&nbsp;Vay canına diyordu, vay canına be! Gözüne ilişince, birden radyonun&nbsp;üzerine atıldı:</span></p>

  <p><span class="font0">— &nbsp;&nbsp;&nbsp;... radyo ne diyor? Dinlemedin mi, yazık. Sıkıyönetimin eli kulağında&nbsp;diyorlar.</span></p>

  <p><span class="font0">Ankara Radyosu'nda rahat, hafif nezleli bir ses, köylülere hangi yapay gübreyi kullanmak gerektiğini anlatıyordu. Bu kadarına ne&nbsp;diyeceklerini bilemediler. İstanbul Radyosu'nu bulunca şaşkınlıkları&nbsp;</span><span style="text-indent: 1em;">daha büyük oldu: Etekleri zil çalan bir incesaz, iyice şıkıdım bir fasıl tutturmuş, yeri yıkıp göğe kement atıyordu. Halim dayanamadı, bastı&nbsp;küfrü! Böyle bir günde böyle bir yayın saçma görünüyordu ona,&nbsp;kışkırtıcı. İçinde bir ışıldak ansızın yanmış, bir yelken rüzgâra çekilmişti.&nbsp;Gözlerinin önünden, imgeleminin yarattığı resimler geçiyordu:&nbsp;Öğrenciler, tükenmez kalemlerini mızrak gibi sırtlamış, gözlerinde&nbsp;gözlükleriyle, acımasız bir polise direniyorlar. Üniversite'nin anıtsal&nbsp;kapısı önünde, atlı polis saldırıya geçmiş, kan gövdeyi götürüyor.&nbsp;Yerlerde boylu boyunca uzanmış, kız ve oğlan öğrenciler. Suratlarında&nbsp;yanlış ölenlerin hüznü ve şaşkınlığı, kulaklarının dibinde, semiz&nbsp;beygirlerin nallarından sıçrayan kıvılcımlar!</span></p>

  <p><span class="font0">Karısına anlattıklarının azı görebildikleriydi, çoğu gördüğünü sanıp ayaküstü uydurdukları. Suat alluk bullak olmuş onu dinliyor, olağanı&nbsp;çok aşan, Halim'e bile yeni bir boyut ekleyen telaş ve heyecana&nbsp;katılmak için kendini zorluyordu ama, nafile! Her çabalayışının&nbsp;arkasından bir de bakıyordu ki, dipçiklenmiş üniversiteliler, akşam&nbsp;karanlığında erimiş demir kabarcıklar gibi pat pat patlayan sloganlar&nbsp;(Menderes istifa! Menderes istifa!), başka yerde; utancı, ilgisizliği ve&nbsp;yabancılaşmasıyla o başka yerde!</span></p>

  <p><span class="font0">Neden sonra radyo müzik yayınını kesip de ukalâ sesli bir spiker Sıkıyönetim Komutanlığının bir numaralı bildirisini okuyunca, birden&nbsp;kendisini olması gereken yerde buldu: Tarih, günlük yaşantıya&nbsp;dönmüştü.</span></p>

  <p><span class="font0">— Dikkat! Dikkat! Bugün İstanbul Üniversitesi'nde bir avuç tahrikçinin sebep olduğu nümayişler üzerine İstanbul ve Ankara'da sıkıyönetim&nbsp;ilânına lüzum hâsıl olmuştur. Yeni bir emre kadar her türlü siyasi&nbsp;toplantılar yasak edilmiş, gece yirmiden sabah altıya kadar sokağa&nbsp;çıkma yasağı konmuştur. Gazeteler bu akşamdan itibaren aşağıda&nbsp;belirtilen yasaklara uymak zorundadırlar:&nbsp;&nbsp;&nbsp;&nbsp;1.&nbsp;&nbsp;&nbsp;&nbsp;Nümayişlerle ilgili&nbsp;</span><span style="text-indent: 1em;">resimlerin yayınlanması yasaktır. 2. ..."</span></p>

  <p><span class="font0">"— ... kim söyledi bunu? Yalan, baştan aşağı uydurma! Sıddık Sami sonuna kadar dayattı. Bir ara Mederes özür dileyecek oluyor, telefonla&nbsp;aratıyor, seninki cevap bile vermiyor. Düşün bir kere, telin ucunda nasıl&nbsp;küplere binmiştir, öteki?"</span></p>

  <p><span class="font0">"— ... evet, ben de duydum: Hocaların çoğu öğrencilerle dayanışma halindeymiş. Polis, Üniversite'yi kuşatınca, Hukuk'ta öğrencileriyle&nbsp;sabahlayanlar bile çıkmış!"</span></p>

  <p><span class="font0">"— ... haydi ordan, sen ne bileceksin: Rektörü yaraladılar diyorum, hem ağır surette, resmen açıklanmıyor ama, palas pandıras hastaneye&nbsp;götürüldü. Adam yaşlı, iyileşir mi iyileşmez mi, artık Allah bilir."</span></p>

  <p><span class="font0">"— ... ya öğrenciler? Onlardan yaralı yok mu? Benim Yüksek Matematik'te bir yeğenim vardır, polis ateş açtıktan sonra diyor, en az&nbsp;on kişi yerlere serilmişti..."</span></p>

  <p><span class="font0">"— ... nereye kaldırdılar acaba?"</span></p>

  <p><span class="font0">"— ... söylenmiyor ki, gizliyorlar milletten."</span></p>

  <p><span class="font0">"— ... yok, Ankara'daki çocuklardan da, bizimkilerden aşağı kalmayanlar çıktı doğrusu."</span></p>

  <p><span class="font0">"— ... orda ateş açmış mı polis?"</span></p>

  <p><span class="font0">"— ... elbet! Polis oldu mu, hemen tabancasına davranıyor, anlayış gösteren ordu birlikleri."</span></p>

  <p><span class="font0">"— ... bak, bu doğru! Dün jeepler, tanklar görünür görünmez, bizimkiler bıraktı boğuşmayı, başladılar bağırmaya: 'Yaşasın ordu,&nbsp;kahrolsun polis, Menderes istifa!' diye. Görülecek şeydi, azizim."</span></p>

  <p><span class="font0">"— ... İzmir'den bir haber çıkmadı mı?"</span></p>

  <p><span class="font0">"— ... İzmir'den haber çıkmaz, orası Menderes'in kalesi."</span></p>

  <p><span class="font0">"— ... maşallah, amma bilirmişsin, İzmir avukatlarının protesto yürüyüşünden haberin yok anlaşılan! Cübbelerini Atatürk anıtına&nbsp;bırakmışlar."</span></p>

  <p><span class="font0">"— Dikkat dikkat! Sıkıyönetim Komutanlığının beş numaralı bildirisi: 1. Yarın gece yarısından başlamak üzere, maksadı ne olursa olsun, üç&nbsp;kişiden fazla şahsın, umumi yerlerde, meydanlarda, sokaklarda bir&nbsp;araya gelmeleri yasaklanmıştır. 2. ..."</span></p>

  <p><span class="font0">"— ... yooo, bu kadarı fazla! İstibdad devrinde miyiz canım?"</span></p>

  <p><span class="font0">"— ... kahrolsun zalimler, yaşasın Mustafa Kemal!"</span></p>

  <p><span class="font0">"— ... çocuklar, sözüme kulak verin, yarın öğleden sonra Radyoevi'nin önünde toplanacağız, yaydığı yalanları ve hakaretleri protesto için!&nbsp;Teknik Üniversiteliler de gelecekler..."</span></p>

  <p><span class="font0">"— ... alo, alo şehirlerarası mı? Hanımefendi, Ankara'yla görüşmek istiyorduk."</span></p>

  <p><span class="font0">"— ... Ankara, imkânsız efendim! Hatlar meşgul. Ayrıca resmi konuşmalara öncelik tanınıyor."</span></p>

  <p><span class="font0">"— ... duydun mu yahu, Ankara'da&nbsp;gençler Menderes'i tartaklamışlar; polisin başında gösteriyi dağıtmaya&nbsp;gelmişmiş... "</span></p>

  <p><span class="font0">"— ... katiller! Katiller! Katiller!"</span></p>

  <p><span class="font0">"— ... sokağa çıkma yasağı sebebiyle, tiyatromuz, her yıl olduğu gibi otuz mayıs yerine, bu yıl mevsimi mayısta kapatacağını, özür dileyerek&nbsp;sayın seyircilerine duyurur."</span></p>

  <p><span class="font0">"— ... ah sevgilim, artık gecelerimizden hayır kalmadı: Ne şöyle çıkıp bir yemek yiyebiliyoruz, ne müzikli bir yere gidip dans edebiliyoruz. Bu&nbsp;öğrenciler de yani, can sıkıyorlar."</span></p>

  <p><span class="font0">"— ... vallahi ağabey, ben siyasetten çakmam, ha Menderes olmuş ha İnönü, fark etmez! Yalnız, her sabah Kalamış'ta balığa çıkıyorduk, örfi&nbsp;idare ilân ettiler, o iş yattı."</span></p>

  <p><span class="font0">"— ... Dikkat, dikkat! Sıkıyönetim Komutanlığının altı numaralı bildirisi, emniyet ve asayişin temini bakımından, yarınki pazar günü, sokağa&nbsp;çıkma yasağının, sabahtan akşama kadar uzatılmasında fayda&nbsp;görülmüştür. İstanbul halkının her türlü ihtiyacını karşılamak için,&nbsp;selâhiyetli makamlar gerekli tedbirleri ittihaz ederek."</span></p>

  <p><span class="font0">Bakışları çığlık çığlık üniversiteli gençler, yüklenip, bir ilkbahar akşamı getirmişler; bomboş alanları, gizli bir sıtmayla ürperen tenha sokakları,&nbsp;kaplayayım diyor. Ne kadar da ağır! Salacak'ta bir ışık yandı. Aynı belirli&nbsp;ve kaçınılmaz anda, şehrin dört köşesinde, binlerce pencere birden&nbsp;aydınlandı. Dört yol ağızlarında, çalımlı ve patırtıcı askeri jeeplerin,&nbsp;peydahlanmalanyla kaybolmaları bir oluyor. Az sonra ezanlar, o&nbsp;minareden o minareye, atlaya atlaya zincirlenecek, yarı Osmanlı yarı&nbsp;Bizanslı, çok yüksek ve ölümsüz bir kadife lâcivertinin boşluklarında,&nbsp;uzun uzun yankılanıp, kaybolacak.</span></p>

  <p><span class="font0">Durgunluk! Hem nasıl bir durgunluk! Yüreği daraltan bunalımlı bir bekleyişin yavaşlamış nabzı. Denizden titreyerek yükselen pus,&nbsp;alçaklarda bir yerde bir bun karanlığı olarak duraksamış, altında bir&nbsp;dünyanın sonu görüntüsü: Uyuklayan römorkörleri, iskelet vinçleri ve&nbsp;yok hamallarıyla bomboş doklar; dumanları tahtadan kesilmiş gibi&nbsp;bacalarında kaskatı ve simsiyah, yaşlı birkaç şilep, bir de bunları&nbsp;karmakarışık yalayıp geçen, o rendelenmiş hıyar, karides ve havagazı&nbsp;kokusu!</span></p>

  <p><span class="font0">Halim, yatağında bir sağına dönüyor, bir soluna. Besbelli, uyanacak. Çarpıntılı kürek kaçkını uykusunun diplerinden, usul usul, yüzeyine&nbsp;yükseliyor. Gözlerini açınca, kafasının içinde, huzurunu kaçıran o deli&nbsp;ışık: Ne yapmalı? Kulağı tetikte, avuçları terlemiş, yüreği küt küt&nbsp;kalkıyor, çıkıyor odadan. Pencerenin önünde bir cıgara, bir cıgara daha.&nbsp;Kendisini tutmasa, tütünün acısından öğürecek. Yine uykusuzluk&nbsp;</span><span style="text-indent: 1em;">bastırdı, cezaevindeyken, yakasını bir türlü bırakmamış olan, o kıyıcı, acımasız uykusuzluk!</span></p>

  <p><span class="font0">Gecenin bir saatinde uyanırsın, uyku tutmaz; yatağında, kim bilir hangi umutsuz hükümlünün sayıklamalarıyla beneklenmiş bir sessizliğin, en&nbsp;kuytu ve uğursuz köşesinde, cıgaranı yakarsın; hiçbir zaman, hiçbir&nbsp;yerde gerçekleşememiş, yığınsal ve örgütlü bir eylemin başarılacağı&nbsp;günü tasar</span><span style="text-indent: 1em;">lar, avunursun. Doğudan şafağın dev yelpazesi açılır: Pembe, mor, turuncu. İşçi grupları, başlarındaki sendika liderleriyle, grev halindeki&nbsp;fabrikalarına yürürler. Genel grev. İşçi sınıfı bütün ağırlığıyla...</span></p>

  <p><span class="font0">Şimdi eylem tasarı olmaktan çıkmış, Beyazıt'ta, Kızılay'da, Taksim'de harıl harıl uygulanıyor, uğultulu ve kızgın bir kalabalık gelmiş&nbsp;meydanlara yığılmış ama, ne o içinde bu kalabalığın, ne de işçiler!&nbsp;Ankara Radyosu tam tersine, sendika liderlerinin öğrenci hareketlerini&nbsp;yerin dibine batıran telgraflarını da bildiriyorlar. Belki bu yüzden&nbsp;ağzındaki bu sulfato acısı, yüreğindeki tiksinti, bu kahrolası uykusuzluk!&nbsp;Dün Haçik'te içerlerken, Galib ne demişti, onu hatırlıyor. Fakat önce&nbsp;Galib'in düşük gözkapakları, aşağılık birasının içinde pis pis yüzen uzun&nbsp;saçlarıyla, yarı uykulu, yarı sarhoş hâlini:</span></p>

  <p><span class="font0">"— ... şu son on yıl boyunca, ağırlığını gittikçe artıran siyasi baskıya, halktan bir tepki bekledik durduk. Tam umudu keseceğimiz sırada, al&nbsp;sana tepki: Hem yiğitçe ve dokunaklı. Gel gör ki halktan değil.&nbsp;Aydınlardan geliyor. Daha kötüsü hazret, bu çorbada bizim tuzumuz&nbsp;yok. Kendiliğinden, hatta bize rağmen oldu, ne olduysa!.. Bana koyan&nbsp;bu."</span></p>

  <p><span class="font0">Haklı mıydı? Belki! Sık sık haklı çıkardı zaten, herkesin ona içerlemesi bu yüzden değil miydi? Sürgünde ağzına içki koymamaya karar verdi&nbsp;vereli, eskiden içtiğinin dört katını içiyor, üstelik bu işi dua edermiş gibi&nbsp;derin bir saygıyla yapıyordu: Kafasına dikmeden önce bardağını dalgın&nbsp;dalgın seyredip koklaması, sararmış parmaklarıyla gizlice okşaması&nbsp;bundandı. Kara sarı yüzü, büsbütün çamur yeşiline dönmüştü.</span></p>

  <p><span class="font0">İki sarhoş hıçkırığının arasında, sözünü:</span></p>

  <p><span class="font0">"— ... kısacası diyerek bağladı, bunların yapmaya özendiği devrim değil, canından bezmişlerin başkaldırması. Sonunda bir şey çıkar mı&nbsp;çıkmaz mı kestiremiyorum ama, mükemmel anlıyorum, hak da&nbsp;veriyorum. Hiç olmazsa şimdi polisle çarpışılıyor, eski gösterileri&nbsp;hatırlasana sen, 4 Aralık'ı filân, o zaman polis ayarladı her şeyi..."</span></p>

  <p><span class="font0">Aradan on beş yıl, bir sürü ona benzer olay geçmiş olduğu halde, Halim 4 Aralık gününü dünmüş gibi hatırlıyor. Yüreğinde bir burkulma. Ne&nbsp;korkunç gündü o! Sanki dev bir kırkayak, çevresine dehşet ve korku&nbsp;saça saça ilerliyor. Esnek ve yayvan gövdesinden kopmuş da, üzerinde&nbsp;bağımsız bir varlık kazanmış görünen, vahşi ve barbar uğultusu,&nbsp;kendisinden daha ürkütücü. Binlerce ağzın aynı anda bağırdığı&nbsp;sloganlar yok mu, asıl onlar, tartışmasız kesinlikleri, tekdüzelikleri ve&nbsp;telâşlı çalkantılarıyla, bir toplu çılgınlık havası yaratıyorlar.</span></p>

  <p><span class="font0">"— ... kahrolsun komünistler!"</span></p>

  <p><span class="font0">"— ... kahrolsun komünistler!"</span></p>

  <p><span class="font0">Hava soğuk, yalnız soğuk değil, ıslak: Hani çürümüş, dokunsan dağılır pürtük pürtük soğuklar vardır, onlardan. Kalabalığın sınır tanımaz itiş&nbsp;kakışı da, tükürülmüş gökyüzü, yırtılmış bulut ve yırtıcı keder olarak&nbsp;ufalayıp, sağa sola dağıtıyor onu. Öğrenciler ellerinde bayraklar, öfkeli&nbsp;dövizler, birbirini kışkırta kışkırta, Babıâli'ye doğrulmuşlar. Gösterinin&nbsp;amacı, Tan ve Yeni Dünya gazetelerini lanetlemek! Yıl kaçtı, 45 mi, 46&nbsp;mı, pek çıkaramıyor: Birinci diktanın, İkinci Dünya Savaşı'nın son yılları&nbsp;galiba, Halim'in ilk tutuklanışından üç ay kadar önce. Bak, burası kesin!&nbsp;"... doğrusu, gözümü korkutmuştu bu miting, hayvanca diyebileceğim&nbsp;bir korku elimi ayağımı bağlamış, dizlerimin bağını çözmüştü. O&nbsp;zamanlar, sorunun aslını pek çıkaramıyordum ama, fikre karşı kaba&nbsp;kuvvetin nasıl kullanıldığını, gözlerimle ilk defa görmemden ileri&nbsp;geliyordu bu, sanırım. Boğazım düğümlenmiş, boş yerime pabuç gibi bir&nbsp;ağırlık gelmiş kurulmuştu. Hele son aylardaki fikri gelişmemle söz&nbsp;konusu gazeteler arasında yakın bir ilişkinin olması ağzımı kurutuyor,&nbsp;büsbütün sinirlerimi bozuyordu. Doğan Bey'in evinde, bu gazeteleri az&nbsp;mı tartışmıştık? Galib yayınlarını izlememi az mı söylemiş,&nbsp;ilgilenmiyorum diye hiç âdeti olmadığı halde az mı başımın etini&nbsp;yemişti?</span></p>

  <p><span class="font0">Eşfak ise, ikisinden birine, yanılmıyorsam Yeni Dünya'ya karikatürümsü bir şeyler çizerdi. Bu kadarcık yakınlık bile gözümün korkmasına yetip&nbsp;artardı bile ya, göstericilerin Babıâli'de Tan basımevini nasıl yıktıklarını&nbsp;görmüş olmam buna tüy dikiyor, korkumun büyümesine, hayvanca&nbsp;boyutlar edinmesine yol açıyordu.</span></p>

  <p><span class="font0">O gün, Babıâli'de bir kitap arayacağım tutmuştu. Tutmaz olsaymış! O bahaneyle her şeyi gördüm, yaşadım. Belleğime, öfkenin allak bullak&nbsp;ettiği suratlar, yumrukların aralıksız kalkıp inerek bir şeyleri tehdit edişi,&nbsp;</span><span style="text-indent: 1em;">kızgın demirle dağlanmış gibi, çakıldı kaldı. Kalabalık, göz açıp kapayıncaya kadar beni kapmış, direncimi kırıp ruhumu ufalayarak,&nbsp;kendine benzetmişti. Ne olduğumu anlayamadan, paldır küldür, Tan&nbsp;basımevinin kapısına dayandık. Sakalı bir karış, iriyarı bir it, basbayağı&nbsp;uluyarak bir yumruk salladı, vitrin camlarını şangır şungur indirdi.&nbsp;Parmak uçlarından kan damlaya damlaya ötekilerine dönüp,</span></p>

  <p><span class="font0">"— Tamam diye bağırdı, arkamdan gelin arkadaşlar!"</span></p>

  <p><span class="font0">Arkasından gittiler. Kaşla göz arasında, ellerine geçirdiklerini kırıp dökmeye koyulmuşlardı. Beride, daha güçlü kuvvetli olanları, kapıları&nbsp;devirmiş, gürültülü bir sel halinde içeriye dolarak, koridorları ve&nbsp;merdivenleri kaplamaya, duvarları kirletip büroları dağıtmaya&nbsp;başlamışlardı. Daktilolar havada uçuşuyor, üst kat pencerelerinden,&nbsp;aşağıda ter ter tepinip avazı çıktığı kadar bağıranların tepelerine&nbsp;dosyalar, iskemleler, yazıhane çekmeleceleri yağıyordu.</span></p>

  <p><span class="font0">"— Komünistlere ölüm!"</span></p>

  <p><span class="font0">"— Satılmışlar! Hainler! Casuslar!"</span></p>

  <p><span class="font0">"— Öldürün onları, yiyin!"</span></p>

  <p><span class="font0">"— ... moskof uşakları!"</span></p>

  <p><span class="font0">Kalabalığın itişiyle, ben de içeriye dalmışım. Az ötemde, sinir mi sinir, kulaklarından tutam tutam tüy fışkırmış bir sivrisinek azmanı,&nbsp;çevresindekileri kışkırtıp duruyor:</span></p>

  <p><span class="font0">"— ... vurun arkadaşlar, bakmayın gözünün yaşına: Yakın, yıkın, kırın!.. "</span></p>

  <p><span class="font0">Matbaa bölümünde, kaçamak insan gölgeleri, alaca aydınlıkta acayip bir işkence aygıtını andıran rotatifin başına üşüşmüşler, hakkından&nbsp;gelmeye çalışıyorlar. Az sonra, yaslı ve yorgun akbabalar gibi, ürkütücü&nbsp;ve ağır metal tınlamalarının birbiri ardınca yükseldiğini işitiyorum.&nbsp;Ortalıkta, koridor koridor dolaşan, pis, iç bulandırıcı bir duman. Besbelli&nbsp;bir kâğıt deposu var buralarda, kâğıtları tutuşturmak istiyorlar ama,&nbsp;nerde? Zar zor oraya varıyorum: Bobinler nemli midir nedir, tutuşmuyor&nbsp;bir türlü, bizi öksürten ve ağlatan o pis dumanı kusuyorlar. Ya&nbsp;tutuşsaydı?</span></p>

  <p><span class="font0">Bir aralık, başka bir kalabalık anaforu, beni kaptığı gibi dışarıya attı. Kendimi Sirkeci Garı'nın oralarda buldum: Soluk soluğa, yüreği ezik ve&nbsp;korkmuş olarak. Polisler, daha öteye bırakmadılar. Olay yerini çembere&nbsp;almışlardı ama, olup biteni pek umursamıyorlardı, bıyıklarının üstünde&nbsp;ince bir çilenti, kayışlarında copları, meraklı meraklı seyrediyorlar,&nbsp;</span><span style="text-indent: 1em;">beğendikleri bir hareket oldu mu, boş boş sırıtıyorlardı. Onları böyle görmek beni yıktı. Bir şey çıt etti içimde, bir düzen bir daha hiç&nbsp;düzelmeyesiye bozuldu, baş döndürücü bir yükseklikten boşluğa&nbsp;düşmeye başladım. Ne de olsa gençtim, ne tecrübeliydim ne de şimdiki&nbsp;kadar pişkin, yaşadıklarım kaldıramayacağım kadar ağır ve vahimdi.&nbsp;Daha fazla oyalanmadım, bir kargaşalıktan yararlanıp kendimi polis&nbsp;çemberlerinin arkasına attım, ordan doğru okula! İçim sessizlik&nbsp;istiyordu, ulu, durgun bir sessizlik!</span></p>

  <p><span class="font0">Benden sonra olanları, ertesi gün, Doğan Bey'den dinlemiştim. Bunlar Tan'la birlikte, meğer abc Kitabevi'ni de darmadağın etmişler! Sonra&nbsp;Beyoğlu'na geçip hem Yeni Dünya'yı yıkıyorlar, hem adı solcuya çıkmış&nbsp;Berrak Kitabevi'ni! Sovyet Konsolosluğu Tünel'de değil mi, polis sadece&nbsp;onu korumakla, oraya giden yolları tutmakla yetinmiş. Böyle olunca,&nbsp;Berrak Kitabevi, bozuk bir ampul gibi tuzla buz ediliyor. Doğan Bey'in&nbsp;şaşkınlığı geçmemişti. Anıtsal gözlüklerinin ardında, o her zaman ve her&nbsp;şeye hayran gözlerinin parıltısı kösülüvermiş, durup durup:</span></p>

  <p><span class="font0">"— ... ayıp yahu diyordu, barbarlık bu! Ele güne rezil olduk!"</span></p>

  <p><span class="font0">Az sonra yanlış yanlış gülerek:</span></p>

  <p><span class="font0">"— ... haberin var mı diye soruyor, Ali İhsan'ın yaptığından? Başından sonuna kadar büsbütün gösteriye katılmış, sana anlattıklarımı ondan&nbsp;duydum. Kalabalık vurun kırın diye bağırırken, o ağlıyor, içinden&nbsp;Enternasyonal' söylüyormuş."</span></p>

  <p><span class="font0">Yaptığım cahilliği hatırladıkça, hâlâ utanırım:</span></p>

  <p><span class="font0">"— Enternasyonal mı? diye sormuştum, o da ne hoca?</span></p>

  <p><span class="font0">Ünlü piposunu yakıyordu, kalakaldı. Hey gidi Doğan Bey! Gözlerinin içinde ışıklar kaynaşırken:</span></p>

  <p><span class="font0">"— Sahi bilmiyor musun dedi, hârika!"</span></p>

  <p><span class="font0">Arkasından, tarihte şiddetin rolü üzerinde felsefi açıklamalara girişip sözü getirdi getirdi, bilimsel bir sonuçtan çok, bir yenilginin gelecekteki&nbsp;öç umuduna bağladı:</span></p>

  <p><span class="font0">"— ... göreceksin aslanım, bu öğrenciler var ya bu öğrenciler, çok sürmez, şimdi oırları gazetelere saldırtanların üzerine yönelirler. Bunu&nbsp;ben söylemiyorum, tarih yazıyor."</span></p>

  <p><span class="font0">Böylesine ne denir, falcılık mı? Yıllarca önce söyledikleri çıkıyor: Öğrencilerin yapmaya kalkıştığı, onun daha o zamandan olacağını&nbsp;kestirdiği değil de, ne? İşin içinde olmayışımdan önce üzülüşümün,&nbsp;</span><span style="text-indent: 1em;">kıskançlığa, çaresizliğe, umutsuzluğa yakın bir kahır duyuşumun, gerçek nedeni de budur, denemez mi?"</span></p>

  <p><span class="font0">Durgun, sonu gelmeyen bir pazar. Sokağa çıkma yasağı, şehri askıya almış, sanki yaşamıyor. Galata Köprüsü yakınlarında borda bordaya&nbsp;demirlemiş Boğaz ve Ada vapurlarının duruşlarında nasıl bir garipseme,&nbsp;görünüşlerinde nasıl bir eksilik var ki, insanın böyle içini sızlatır?&nbsp;Boğaziçi iskeleleri, taa Kavaklar'a kadar, tatlı tatlı yorgunluk&nbsp;çıkarıyorlar. Konaklarda, eski zaman yalılarında, köşklerde bir esneme&nbsp;gevşekliği, bir koyu umursamazlık. Her türlü insan köleliğinden uzak&nbsp;ilkbaharın, yüz bin yıllık ustalığı ve el çabukluğuyla üzerine renk renk&nbsp;çiçekli, deli böcekli, yeşil ve bol yapraklı kır resimleri çiziverdiği tepeler&nbsp;yok mu, onların arasında nazlı nazlı titreşen açık mavi bir uyuklama ge&nbsp;lişiyor. Basan bu tatlı ağırlığın altında, parıltısını dalga dalga büyüten&nbsp;deniz, uzayap sap, çiçekten rüzgâra dağılan döltozu: Hayat.</span></p>

  <p><span class="font0">Kırlangıcın biri, pencereden, gökyüzünü boydan boya yırtıyor. Halim'in dikkati dağıldı. Sözde çalışacak! Pembe pelür kâğıtlarını, kitapları,&nbsp;tükenmez kalemleri, 'teksir'le çoğaltılmış piyesin bir kopyasını yere,&nbsp;halıların üzerine yaymış ama, bir türlü kafasını işine veremiyor ki! Öğle&nbsp;olmuş, o hâlâ sırtında pijama, yatak odasından salona, salondan&nbsp;mutfağa, tembel tembel dolaşıp duruyor. Galib'ten devraldığı şu&nbsp;Allanın belâsı role çalışayım dese, çalışamıyor, çünkü içi rahat değil:&nbsp;Suat'la konuşayım dese, konuşamaz, çünkü hem sinirli hem kafası&nbsp;karışık, sonunda mutlaka kavga ederler; hiçbir şey yapmayayım,&nbsp;uzanayım koltuğa dalga geçeyim, radyo dinleyeyim söz gelişi, bak ne&nbsp;güzel Çardaş Furstin operetinden hafif parçalar çalıyor dese, olmaz,&nbsp;içindeki o kahrolası dürtü bırakmaz!</span></p>

  <p><span class="font0">Ne kötü şey, böyle dürtülü yaşamak! Sanki içinde bastırılmış bir yay var, ikide bir atıyor: Ne oldu? Neden? Nasıl? Her dakika kulağı kirişte, her&nbsp;rüzgârdan hile seziyor, her an savunmaya hazır. Hep çok önemli, akıl&nbsp;almaz, dehşet verici bir şeyler olacak gibi, ama neler? Ne bu, yakınlaşan&nbsp;ulu sıçramaların önsezisi mi? Bunca yıldır ezilen ırgatlar, ellerinde&nbsp;tırpanları, orakları ve baltalarıyla, basık damlarından fırlayıp, dağları lâf&nbsp;anlamaz bir davar sürüsü gibi önlerine katarak, ağa topraklarını işgal&nbsp;mi edecekler? Yarı geceye beş kala, bir hükümet darbesi mi&nbsp;gerçekleştirilecek? Yoksa sonu kolay kolay gelmeyecek toplumsal&nbsp;bunalımların hazırlığı mı?</span></p>

  <p><span class="font0">Hayır, hiçbiri değil. Hiçbir şey olmuyor. O açık uyuklama, uzadıkça uzuyor yalnız. Ürkek bakışlı, kaygılı suratlı komşular, sokak aralarında&nbsp;pencere söyleşilerini koyulttular. Radyoda bile inatçı bir sessizlik, dün&nbsp;geceden beri ne Sıkıyönetim Komutanlığının yeni bir yorumu! Suat, ne&nbsp;yapsın, geçmiş başına radyonun, aygıt ne kadar eski, ne kadar yıpranmış&nbsp;olursa olsun, yine de yabancı radyoların Türkçe ya da Fransızca&nbsp;yayınlarını bulabilir miyim diye uğraşıyor.</span></p>

  <p><span class="font0">Buluyor da bazen, birdenbire yaklaşıp uzaklaşan ıslıklar, telsiz işaretleri arasından, akıcı ve titrek bir ses yükseliyor. Sarhoş bir cırcırböceği.&nbsp;Söyledikleri kadar, söyleşi de Halim'i kızdıracak. Yabancıların, iyi&nbsp;örtülmemiş salakça propagandaları, soğuk gözlemleriyle, o sözüm&nbsp;yabana dostça konuşmalarına oldum olası içerler, anasına sövüyorlarmış&nbsp;gibi gelir.</span></p>

  <p><span class="font0">"— ... Haydi, yak bir cıgara daha!"</span></p>

  <p><span class="font0">Karısını pantolonlu görmek, iyice kanını kızdırıyor.</span></p>

  <p><span class="font0">"— ... bugün yüzünde, bana üniversitedeki günlerimizi hatırlatan bir değişiklikler var, ama ne?.."</span></p>

  <p><span class="font0">Evinde sürekli oturmaya alışmamış her erkek gibi, buna zorlanınca şehveti kabarır. Hep böyle oluyor, elinde mi? Suat'ın, burnunun&nbsp;dibinde, böyle sağa sola gidip gelmesi yok mu, şakaklarının zonk zonk&nbsp;atmasının asıl nedeni o. Aksilik bu ya ince ve kokulu bir rüzgâr başladı&nbsp;mı tül perdeleri hafif hafif uçurmaya? Mytfaktaki musluk, yine şıp şıp&nbsp;damlıyor. Bir, komşunun deli kahkahası noksan.</span></p>

  <p><span class="font0">"— ... sahi yahu, ne oldu o herif, haftalardır güldüğünü duymadık!.." Suat, elinde vazgeçilmez kahve fincanı, gelip divana oturunca,&nbsp;hissettirmeden yanına sokulup, gerçekten çok merak ediyormuş gibi,&nbsp;komşunun akıbetini soruyor. Bilirse, o bilir. Suat, önce yüzüne baktı&nbsp;şöyle:</span></p>

  <p><span class="font0">"— ... hey Allahım, her günkü suratı değil bu surat, ya bir şey fazla, ya bir şey eksik, ama ne?"</span></p>

  <p><span class="font0">Sonra, uysal uysal cevap verdi:</span></p>

  <p><span class="font0">— Yokluğunu yeni mi fark ettin? Hayret! Hanidir hastanede. Demir, araya bir doktor arkadaşını koydu, hayrına kaldırıverdiler.</span></p>

  <p><span class="font0">Bu ara, Halim'in gözleri, onun çıplak boynuna takılmış kalmış. Pürüzsüz, yer yer maviye çalan okşanası bir ten, bu tenden ılık ılık burnuna gelen,&nbsp;meyveli süt kokuları.</span></p>

  <p><span class="font0">"— ... off, adamdelirir be!"</span></p>

  <p><span class="font0">Hele, kulaklarına yaklaştıkça sıklaşan altın sarısı tüyler, içini bütün bütün karıştırıyor. Birden avuçlarının içini ve elmacık kemiklerini ateş&nbsp;bastı, kaşlarınıysa kınalı sarı parıldayan sıcak bir ter. Kendini tutamadı,&nbsp;Suat'ı boynundan öptü. (O iri yarı, sakalı bir karış herifin yumruğu&nbsp;Tan'm vitrinlerine iniyor, camlar tuz parça!) Ona bıraksalar, öpmekle&nbsp;kalmayacak, sonuna kadar gidecek ama, ufacık ve masum öpücüğü&nbsp;bile, Suat'ı irkiltmeye yetti. Gözlerini büyük büyük açarak, bayağı&nbsp;öfkeli, geriye çekildi. Halim bozulduysa da, aldırmadı. İstemekte&nbsp;direniyor.</span></p>

  <p><span class="font0">"— ... şöyle omuzlarından yakalayıp, kendime bir çekerim..." Çekemeyecek. Suat istemiyor. Gözlerinden dağılan menekşe rengi&nbsp;aydınlığın yoğunluğu, yürek üşütücü.</span></p>

  <p><span class="font0">— &nbsp;&nbsp;&nbsp;Hayır diyor. Hayır Halim!</span></p>

  <p><span class="font0">— &nbsp;&nbsp;&nbsp;... beni diyor, rahat bırak! İstemiyorum. Sevişmekten anladığı, her&nbsp;seferinde kendini biraz daha&nbsp;</span><span style="text-indent: 1em;">aşmak, erkekliğini bir kere daha ispat etmek olduğundan mıdır nedir, onun karşı koyması, Halim'i daha kışkırtıyor. Parmaklarını omuzlarına&nbsp;sıkı sıkı kenetleyerek, sert ve acılı:</span></p>

  <p><span class="font0">— &nbsp;&nbsp;&nbsp;Ne demek diye bağırıyor, karım değil misin? Sonra kıskıvrak&nbsp;yakalıyor, çırpınmasını gücüyle önleyip&nbsp;</span><span style="text-indent: 1em;">zorla öpeyim diyor, dudaklarının dudaklarına dokunmasıyla ağzında acı bir kahve tadı, kulaklarında şıp şıp damlayan musluk, radyoda baygın&nbsp;bir tamburun uzun uzun göğüs geçirişi. (Kalabalık ağzını bir açtı mı,&nbsp;şrak şrak sloganlar! Gazete depreme uğramışçasına sarsılıyor. Yukardan&nbsp;bir yerlerden, hurufat kasalarını, ıslak ve yapışkan kaldırımlara boca&nbsp;edivermişler, yerlerde bir sürü harf, dağılmış bir karınca yuvası sanki.)&nbsp;Suat kendini çabuk topladı, onu öyle bir itiş itti ki, Halim ister istemez&nbsp;geriledi, geriler gerilemez de Suat'ın müthiş tokadı yüzünde sakladı:&nbsp;Gözlükleri fırladı, savruldu gitti! Garip, gözlükleri olmayınca o 'mimli'&nbsp;aydın havasını yitiriyor hemen, sıradan biri olup çıkıyor, biraz ürkek,&nbsp;hayli şaşkın bir adam. Terli sakalları uzamış olduğu için, Suat ıslak bir&nbsp;keçeyi tokatladığı duygusuna kapılıyor.</span></p>

  <p><span class="font0">— &nbsp;&nbsp;&nbsp;Sana diyor, beni rahat bırak dedim.</span></p>

  <p><span class="font0">— &nbsp;&nbsp;&nbsp;Bana ha? Bana el kaldırdın ha? Şimdi seni...</span></p>

  <p><span class="font0">Öfkesinin ve utancın itişiyle o da vurmak için elini olanca hızıyla kaldırıyor ama, o kadar, gözleri Suat'ın ateş saçan gözleriyle&nbsp;karşılaşınca, eli havada donakalıyor.</span></p>

  <p><span class="font0">"— ... hay Allah bunun yüzünde ne değişmiş acaba?"</span></p>

  <p><span class="font0">Yeniden evin içinde insanın soluğunu kesen, o balmumu heykelli cinayetler müzesi atmosferi: Tokat birdenbire anlamını kaybetmiş,&nbsp;konuşmaksa gereksiz. Yalnız mutfaktaki bozuk musluk, hâlâ şıp şıp&nbsp;damlıyor. Deminki tambur yerini incesaza bıraktı, o da ayaküzeri bir&nbsp;Osmanlı Konağı kuruveriyor hemen, harem pencerelerinde özlemli ve&nbsp;sevdalı cariyeler, bahçede görmüş geçirmiş ıhlamur ağaçları.</span></p>

  <p><span class="font0">Halim, bu kadarına ruhça, ruhça olduğu kadar vücutça da dayanamaz, kendini salıveriyor; ezik ezik, gidip savrulduğu yerden gözlüğünü alıyor;&nbsp;üzgün ve küskün, salonun bir ucuna çekiliyor: Kıskanç ve huysuzu&nbsp;oynamayı bırakacak, anlaşılmamış ve zavallıyı oynayacak. Onun için&nbsp;aşağıdan, ağlamaklı bir sesle konuşuyor ama, söyledikleri yenir yutulur&nbsp;şeyler değil.</span></p>

  <p><span class="font0">— &nbsp;&nbsp;&nbsp;... bana, kocana gelince böyle mi oluyor. Yazık, çok yazık! Sesi hant&nbsp;hant öten boş kafalı bir gemi aslanı olsaydım, böyle demezdin belki, bir&nbsp;dediğimi iki etmezdin: Büyükada'ya gider dolaşırdık, ağaçların altında&nbsp;sevişirdik, kaçamak aşklar yaşardık...</span></p>

  <p><span class="font0">Ya da büsbütün çığrından çıkarak:</span></p>

  <p><span class="font0">— &nbsp;&nbsp;&nbsp;... haksızlık ediyorsun diyor. Hayır, haksızlıktan ileri bu yaptığın,&nbsp;zalim ve duygusuzsun. O sfenks suratın yüzünden duygusuzluğuna&nbsp;öteden beri ihtimal verirdim ama, bu kadar entrikacı olabileceğine,&nbsp;asla! Entrikacı olmasan, yüzüme gülüp hovardanı pansiyoner diye eve&nbsp;almayı becerebilir miydin? Evet, itiraz etme! İtirazın bile gösteriyor ne&nbsp;kadar pratik, ne kadar gereğine göre değişen bir tabiatın olduğunu!&nbsp;Sözün ucu Yüzbaşı Demir'e dokununca, sesi bileniyor. İnsan biraz&nbsp;çabalasa, soğuk soğuk, kin pırıltılarını seçebilir derinliklerinde; hatta&nbsp;kim bilir, elinde çelik cetveliyle o Birinci Şube'deki askeri yargıcı da!</span></p>

  <p><span class="font0">— &nbsp;&nbsp;&nbsp;... iğrenç olan nedir bilir misin, kim olursan ol, olduğundan başka&nbsp;türlü görünmek! Arkadaşının karısını baştan çıkarmayı çıkar&nbsp;gözetmeyen dostluk, gizli sevda tuzaklarını çağdaş yaşamanın gerekleri&nbsp;diye yutturmayı bilmek! Böylesine örnek ararsan, senin Demir'inden&nbsp;âlâsını bulamazsın: Tatlı bakışlı bir yılan ki, kuyruğuyla okşarken, hiç&nbsp;kaçırmaz, diliyle sokar.</span></p>

  <p><span class="font0">Suat'ın taşı çatlatan sabrı nerde? Dediklerine katlanabilmek amacıyla kendini başka şeyler düşünmeye, yaşadığından koparmaya zorluyor.&nbsp;Tutuklanan, askeri kamyonlarla kışlalara götürülüp kapatılan&nbsp;öğrencileri düşüneyim diyor; Direkliyalı'nın bahçesinde, nazlı nazlı&nbsp;</span><span style="text-indent: 1em;">salınan salkımsöğütleri, ya da Ümid'in, kırıldı kırılacak oğlan çocuğu profilini; olmuyor ki, belki ilk defa yaşadığından kopamıyor, dönüp&nbsp;dolaşıp yine aynı salonda, aynı zehir dilli Halim'in karşısında buluyor&nbsp;kendini; peçeleri uçuşan üzgün ve özlemli cariyelerle, atlıkarınca gibi&nbsp;dönen incesazı da çevrelerinde. Acaba bırakıp gitse mi? Evet, en iyisi&nbsp;bu: Onu böyle salonda kendi başına dırlanır bırakıp, yatak odasına;&nbsp;gardrobun büyük aynasıyla tuvaletin küçük aynası arasına yerleşmiş,&nbsp;dinlendirici boşluğa gidecek!</span></p>

  <p><span class="font0">Tam ayağını eşikten içeriye atacağı sırada, kapı. Olduğu yerde kalıyor. Halim, o dakika sesini kesmiş, kaygılı ve korkulu. Bakışıyorlar. Bir&nbsp;sokağa çıkma yasağı gününde, kim gelebilir?</span></p>

  <p><span class="font0">Halim, antreye doğrulurken, aklı yatmasa da:</span></p>

  <p><span class="font0">— &nbsp;&nbsp;&nbsp;Belki diyor, apartmanın içinden biridir.</span></p>

  <p><span class="font0">Değildi, Yüzbaşı Demir'di gelen: Yorgundu, fakat gülümsüyordu. İçeriye girdi, beraberinde müstacel telefon konuşmalarını, tutuklama&nbsp;emirlerini, süngülü nöbetçileri, jeepleri ve tankları da getirmişti sanki.&nbsp;Sıkıyönetim ilân edileli, eve uğrayamamıştı. Komutanlığın Basın&nbsp;Bürosu'na atandığından geceli gündüzlü köhne Harbiye binasında&nbsp;kalıyor, olağanüstü durumun ortaya çıkardığı işleri yürütmeye çalışan&nbsp;servislerin, bir bakıma, dış dünya ile ilişkilerini sağlıyordu.</span></p>

  <p><span class="font0">Halim'in elini dostça sıktı. Yarı şaka omzunu yumruklayarak:</span></p>

  <p><span class="font0">— &nbsp;&nbsp;&nbsp;... fena mı ettim geldiğime? Beş on dakika boş vaktim vardı,&nbsp;gideyim dedim çocukları bir göreyim, iki çift lâf ederiz, bu arada&nbsp;ihtiyaçlarını öğrenmiş olurum.</span></p>

  <p><span class="font0">Bir kâğıt tomarı uzattı:</span></p>

  <p><span class="font0">— ... bunlar bugünkü gazeteler. Ekmek alabildiniz mi?</span></p>

  <p><span class="font0">Önce teşekkür etti Suat, sonra kahve pişirmeye gitti. Yüzbaşı Demir, göremediği şu son birkaç gün içinde olgunlaşmışa benziyordu. Ses&nbsp;titreşimleri ağırlaşmış, bakışlarının kuytu derinliklerinde, gizli&nbsp;aydınlıklar belirmişti. Alnındaki yara izi, nedense daha çok göze&nbsp;çarpıyordu. Yabancı bir göz, uzaktan, kanlı ve henüz taze bir yara&nbsp;sanabilirdi. Gelivermekle, evin pis ve zehirli havasını değiştirmiş, tatlı&nbsp;tatlı konuştukları yumuşak akşam saatlerinin, saydam fakat sağlam&nbsp;yakınlıklar dokuyan eski tartışmalarının, içtenliğini ve sıcaklığını geri&nbsp;getirmişti.</span></p>

  <p><span class="font0">Kahvesinden bir yudum aldı, övdü:</span></p>

  <p><span class="font0">— &nbsp;&nbsp;&nbsp;... hah şöyle! İnsanın ağzı böyle iyisine alıştı mı, başka türlüsünü&nbsp;yadırgıyor. Uykusuz geçirdiğimiz şu son iki gecede, içtiğim kahvenin&nbsp;hesabını Allah bilir, tabii o yavan sıvılara kahve adı verilebilirse...&nbsp;Kafasını kurcalayan şeyler, besbelli başka. Sözü, elinde olmadan, o yöne&nbsp;aktarıyor:</span></p>

  <p><span class="font0">— &nbsp;&nbsp;&nbsp;... işler çok karıştı. Kışlalar tıklım tıklım öğrenci. Ankara,&nbsp;Üniversite'yi kapatacakmış! Etkileyici, daha kesin tedbirler almamızı&nbsp;istiyorlar, bir çatışma olursa ateş açmamız için sıkıştırıyorlar bizi. Olur&nbsp;mu böyle şey? Çocuklar silâhsız, hem düşman mı bunlar? Elbette&nbsp;istemiyoruz. Çaresiz kalınırsa, bu gece radyoyla son bir uyarma&nbsp;yapılacak.</span></p>

  <p><span class="font0">Korkulu bir sessizlik. Dehlizlerinde uzak silâh şakırtıları, teleksler. Sözünü, bıraktığı yerden başlayıp,</span></p>

  <p><span class="font0">— &nbsp;&nbsp;&nbsp;... şiddet diye sürdürüyor, şiddetin mayasıdır. İş bu yola döküldü&nbsp;mü, başa çıkmak zor: Tehlike önemini yitirir, kahramanlık olağanlaşır.&nbsp;filân gazeteye falan haberi koymasın diyorlar, sahiden koymuyor ama,&nbsp;haberin yerini boş bırakıyor, o yarım sütun beyaziığın etkisi, yasaklanan&nbsp;haberinkinden çok daha büyük. Ne yapacaklar? Gazeteleri toplayalım&nbsp;deseler, hangi birini toplayacaklar? Birini yasaklasalar, başka birisi çıkıp&nbsp;aynı şeyi yapacak. Öğrencilerde durum, aynı: Polis, kışkırtıcıları bulmak&nbsp;için, saçını başını yoluyor. Ara ki bulasın, ya kışkırtan belirli biri yok, ya&nbsp;da baş kışkırtıcı Mustafa Kemal diye biri, tutukla bakalım&nbsp;tutuklayabilirsen!</span></p>

  <p><span class="font0">Yeniden gözlerinde o ağır yaralı bakışı. Sesi büsbütün içerden bir yerlerden, büsbütün gizli bir güçle yüklü olarak geliyor. İnandırıcı da!</span></p>

  <p><span class="font0">— &nbsp;&nbsp;&nbsp;... benim görüşüm, basın da, gençlik de sonuna kadar gidecek.&nbsp;Millet, hiç değilse milletin aydınlık bölümü, ne olduğunu, ne&nbsp;olabileceğini kestiriyor. Bilmem ama, onun özgürlük susuzluğunu&nbsp;azdırarak, bu atılımı durdurmak, orduya düşmez: Mustafa Kemal, bu&nbsp;ordunun başkomutanı değil miydi?</span></p>

  <p><span class="font0">Öfkesini zor tutuyormuş gibi bitirdi:</span></p>

  <p><span class="font0">— &nbsp;&nbsp;&nbsp;... hâlâ değil midir?</span></p>

  <p><span class="font0">Salonda, aldatıcı bir mutluluk havası. Suat, işittiklerinden, ordunun ne yapacağına, bunu nasıl yapacağına değgin sonuçlar çıkarmayı deniyor.&nbsp;Ordu, diktanın elinde bir baskı aracı olmayı benimseyecek mi, yoksa&nbsp;direnip milletin onurunu, kendi onurunu ve demokrasiyi kurtaracak mı?&nbsp;Ölüm kalım sorununun çözümü, bu sorunun cevabına bağlı. Epey&nbsp;</span><span style="text-indent: 1em;">oluyor, bir akşam, Yüzbaşı Demir ona, gerçekçi ama bilimsel görünmeyen bir şeyler demişti, elbette onları hatırlıyor:</span></p>

  <p><span class="font0">"— ... bizde batıdaki biçimde ve anlamda toplumsal sınıflar yok, bu yüzden, taa Jöntürklerden beri ilerici tek güç, ordu! Aksini söyleyene&nbsp;şaşarım: Abdülhamid'i devirip Jöntürk intelligentzia'sının isteklerini&nbsp;kabul ettiren İttihat ve Terakki neydi, devrimci bir askeri komita değil&nbsp;mi? Cumhuriyet devrinde durum daha açık: Cumhuriyet Atatürk&nbsp;demek, Atatürk ise ordu! Bizim ordunun bu özelliği, varlıklıların değil,&nbsp;daha çok yoksulların ordusu olmasından ileri geliyor. Subayların bile,&nbsp;çoğunun toplumsal kökü köylüdür, küçük memurdur, vs... "</span></p>

  <p><span class="font0">Acaba doğru muydu? Bilinmezdi ki! Ortalığın kaypaklığı ve karışıklığı, geçerli varsayımların öne sürülmesini engellemekteydi. Orduda,&nbsp;Yüzbaşı Demir gibi düşünen, başka neokemalist subayların olup&nbsp;olmadığını bile, kestirebilecek bir durumda değildi Suat. Yine de&nbsp;Anadolu içlerinde bir yerlerde, babacan ve mert paşaların kafa kafaya&nbsp;verdiklerini düşünmek, içini rahatlatıyordu. Ayın on dördü, kalın bir&nbsp;yangın kızılı olarak, uykulu şehirlerin üstüne vurmuş. Yıldızlar,&nbsp;soğuktan, çatır çatır buz tutmuşlar. Çantasında 'çok gizli' bir haber,&nbsp;ardında aç kurtlar, atlının biri, kıvamlı karanlık bir ırmak boyunca yol&nbsp;tepiyor. Taze karların üzerinde, çözülmesi zor bir şifre gibi, kurtların&nbsp;ayak izleri.</span></p>

  <p><span class="font0">Suat'ı sinirlendiren, umutlarını kıran şey başka: Az önce Yüzbaşı Demir'e söylemedik lâf, yakıştırmadık kötülük bırakmayan Halim, pişkin&nbsp;ve rahat, şimdi karşısına geçmiş, sahiden merak ettiğinden mi, yoksa&nbsp;görünüşü kurtarmak için gerekli gördüğünden mi, artık nedense sırtı&nbsp;sıra sorular soruyor. Şöyle dip bucak aransa biraz önceki yergileri,&nbsp;salonun dört köşesinde, tahtakurusu sürüleri gibi, kelime kelime&nbsp;bulunur! Yüzsüzlüğün, daha doğrusu ikiyüzlülüğün bu derecesi, Suat'ın&nbsp;her zamanki acımasını farkında olmadan tiksintiye döndürüyor, gidiş&nbsp;geliş, sürgüne de olsa, Halim'in bir süre İstanbul'dan uzaklaşmasını hiç&nbsp;de kötü karşılamayacağını hayretle fark ediyor.</span></p>

  <p><span class="font0">"— ... belki o giderse, kazanacağım özgürlük bana eski gücümü verir, eski gücümü bulunca, yapamayacağım şey yoktur: Her şeye sıfırdan&nbsp;başlayabilirim."</span></p>

  <p><span class="font0">Gelir gelmez söylemişti ya, Yüzbaşı Demir uzun boylu kalamayacaktı. İşinin başına dönmek için kalktı. Yalnız gitmeden önce, eli ayağı&nbsp;dolaşarak, ilk ve son defa doğrudan doğruya Suat'a:</span></p>

  <p><span class="font0">— &nbsp;&nbsp;&nbsp;... yok dedi, bu arada Ümid'i ihmal etmedim. İçiniz rahat olsun!&nbsp;Gözleri insancıllaşmış, dudaklarında küskün üniversiteli gülümsemesi&nbsp;belirmişti:</span></p>

  <p><span class="font0">— &nbsp;&nbsp;&nbsp;... yeni şartlarına iyi kötü alışıyor. Gönderdiklerinizi görünce gözleri&nbsp;yaşardı, ben dedi, bunun altından nasıl kalkarım, minnet yükü en ağır&nbsp;yük. Yo, yo, tek kelime katmıyorum, aynen böyle dedi: Minnet yükü...&nbsp;Suat, birdenbire kızararak:</span></p>

  <p><span class="font0">— Rica ederim Yüzbaşı diyordu, rica ederim:&nbsp;Sözünü etmeye değer mi?</span></p>

  <p><span class="font0">Polis romanlarını gönderirken, pakete, bir kutu bonbon, yiyecek öteberi, biriki moda ve sanat dergisi ilâve etmişti. Gerçekten sözü&nbsp;edilmeye değmez şeyler! O kadar böyleydi ki, bu paketi gönderdikten&nbsp;sonra yaptığı yersiz, yakışıksız, hatta aptalca göründü ona, bu yüzden&nbsp;unutmaya çalıştı. Şimdi ne öğreniyor? Gönderdikleri Ümid'i&nbsp;duygulandırmış! Ümid'i duygulandırabilmiş olmak, onu dehşetli&nbsp;sarsıyor. İçinde ansızın bir istek:</span></p>

  <p><span class="font0">"— ... gidip kapanayım kütüphaneye, Ümid'in resmini bulayım, bütün gece, bir şey demeden, yemeden içmeden, gözlerimi kırpmadan,&nbsp;gözlerine bakayım. Dışarda gece, yaldızlı ve mor, bir şenlik balonu gibi&nbsp;şişedursun, yarasalar kadife kanatlarıyla karanlığı ellesinler, yıldızlar&nbsp;aksın, ya heyecan boğmasından sessiz sessiz gözyaşı dökeyim ben, ya da&nbsp;kalbim bir serçe gibi pır pır elimde, gözlerim sonuna kadar açık, dönüşü&nbsp;olmayan yolculuklar kurayım."</span></p>

  <p><span class="font0">Halim, süngüsü iyice düşmüş, sokulayım diyor:</span></p>

  <p><span class="font0">— &nbsp;&nbsp;&nbsp;Kimdi o sözünü ettiğiniz?</span></p>

  <p><span class="font0">— &nbsp;&nbsp;&nbsp;... gazeteci bir kadın, sevgilisi galiba. Geçenlerde bir gün Demir'i&nbsp;aramıştı. Değişik havalı, zarif...</span></p>

  <p><span class="font0">Sözünü basbayağı fısıldayarak tamamlıyor:</span></p>

  <p><span class="font0">— &nbsp;&nbsp;&nbsp;... adı Ümid, iri iri gözleri var.</span></p>

  <p><span class="font0">Halim ne diyeceğini bilemiyor utancından, ne yapacağını da. Gelişigüzel:</span></p>

  <p><span class="font0">— &nbsp;&nbsp;&nbsp;... ben diye kekeliyor, eşeğin biriyim bir tanem! Yoo, burası&nbsp;muhakkak! Yalnız şunu bil ki, eşeklik ediyorsam, seni çok sevdiğimden&nbsp;yapıyorum bunu.</span></p>

  <p><span class="font0">Suat'ın tartışmaya hiç niyeti yok, öylece divana uzanıp Halim'den bir cıgara istiyor. Sasırsa da, şaşkınlığını saklayan Halim, çakmağın ürkek&nbsp;alevi karısının yüzünü yakından aydınlatınca, sabahtan beri kafasını&nbsp;</span><span style="text-indent: 1em;">kurcalayan değişikliğin ne olduğunu birden fark ediyor. Suat, bugün hiç boyanmamış!</span></p>

  <p><span class="font0">Boyasız yüzünü görüp, yıllarca önce bir öğrenci toplantısında, onunla nasıl tanıştığını hatırlamaması, olası mı? Çünkü boyasız, kendine&nbsp;benzemiş Suat: Çeke çeke tarayıp sımsıkı topuz yaptığı bereketli&nbsp;saçlarından dağılan bal aydınlığı, kıvırcık ve uzun kirpiklerinin üzerine&nbsp;ışık tozları olarak dökülüyor. Dudaklarında ruj olmayınca, ağzı hem&nbsp;daha güven verici, hem de kuşkulu. Gülümsemesine gelince, büsbütün&nbsp;varla yok arası.</span></p>

  <p><span class="font0">"... bir öğrenci toplantısında demiştim değil mi? Ama ne toplantı! O sıralar savaş yeni bitmiş, memlekette hafif bir özgürlük havası esiyor.&nbsp;Sınıf esası üzerine parti ve dernek kurmak hakkı tanındı. Basında,&nbsp;demokrasi konusunda ilk tartışmalar. Fırsattan yararlanıp, bir Nâzım&nbsp;Hikmet'i kurtarma kampanyası açılmış, harıl harıl imza toplanıyor. İşin&nbsp;garibi, on beş yıldır cezaevi cezaevi sürünen ozanı çıkarmak için açılan&nbsp;bu kampanyanın, yurtiçinden çok yurtdışında ilgi uyandırışı. Hele&nbsp;Fransa'da,yer yerinden oynuyormuş diyorlar, öyle duyuyoruz. Eh,&nbsp;burdakiler de geri mi kalacak, tutuyor bir karar da onlar alıyor. Yüksek&nbsp;Tahsil Gençlik Derneği, gerekli izinleri sağlayıp, yasalara uygun bir&nbsp;toplantı düzenleyecek. Lâleli'de, o tarihte Çiçekpalas diye yarı pastane&nbsp;yarı düğün salonu bir yer vardı, toplantı yeri orası.</span></p>

  <p><span class="font0">O günler, doğrusu ya, benim en şanlı günlerim. Hamlet'te bir Horatio oynamışım, adım herkesin ağzında, Avrupa'nın en iyi Horatio'larıyla&nbsp;karşılaştırıyorlar. Nankör Toprak'm çekimi henüz bitmiş, o ayrı bir&nbsp;sükse, daha sinemalarda oynamıyor ama, oynamasın varsın, gürültüsü&nbsp;ayyuka çıkmış mı çıkmamış mı, sen ona bak! Düşe kalka liseyi bitirip,&nbsp;askerliğimi erteletmek için İktisat Fakültesine yazıldığım da hesaba&nbsp;katılırsa, Birinci Şube serüvenlerine rağmen, parçayı ucuz kurtardığım&nbsp;kabul edilebilir. Zaten bu toplantıda Nâzım'ın şiirlerini okumak için&nbsp;beni çağırmaları neden? Bu yüzden: Arkadaşların gözünde, ününü&nbsp;duyurmuş, yeri yurdu belli, geleceği parlak bir sanatçıyım. Bir fırtlık&nbsp;Birinci Şube bulaşığı da, kuyruğuma bir mimli aydın etiketi eklemiş,&nbsp;böylelikle bu iş için biçilmiş kaftan oluyorum.</span></p>

  <p><span class="font0">Nâzım'a sevgim, şiirine saygım ne olursa olsun, doğrusunu söylemek gerekirse, toplantıya gitmeyi canım çok çekmiyordu. Biriki kere cayacak&nbsp;oldum, bir özür uydurur, bir buket gönderir geçiştiririm diye&nbsp;düşündüm, yapamadım. Hani herkesin başına gelir ya, meğer o gün,&nbsp;</span><span style="text-indent: 1em;">orda geleceğimle randevum varmış, bir kader randevusu. Her neyse, usturubunla giyindik kuşandık, şöyle sorumluluklarının farkında bir&nbsp;aktör havası verdik kendimize, kalktık gittik.</span></p>

  <p><span class="font0">Edindiğim ilk izlenim kötü oldu: Salonun yansından çoğu boş, masalar kaldırıldığı için, dipteki uydurma kürsünün karşısına dizilmiş&nbsp;sandalyeler, bir iskelet sürüsü gibi görünüyor; kürsüdeki mikrofon ise,&nbsp;kafasını kaldırmış bir kobra yılanı gibi! Dışarda miskin bir güneş, kolunu&nbsp;kaldırmaya üşenir, bu pencereden bakarsın yok, ötekinden bakarsın&nbsp;küsmüş, bir acayip bulut yuvalan bulmuş kendine, gizlenmiş. İçerde&nbsp;otuz kırk öğrenci, sağa sola serpilmişler, kulakları kirişte, gözlerinde&nbsp;gizleyemedikleri bir kaygı, yabancı yabancı birbirlerine bakıyorlar,&nbsp;berbat ediyor adamı. Sanki batmakta olan bir gemideyiz.Toplantıyı&nbsp;düzenleyen çocuklara bir göz atıyorum, hepsi hayli düşünceli. İçlerinden&nbsp;biri, kocaman ve ayrık kulakları, koç gibi sağlam kafasıyla köy&nbsp;öğretmenine benzeyeni, yanıma gelip, önemsemiyor görünmeye&nbsp;çabalayarak,</span></p>

  <p><span class="font0">"— Merhaba ağbiy diyor, ırkçılar Beyazıt'ta toplanıyormuş: Burayı basacaklar."</span></p>

  <p><span class="font0">Bu haber, canıma okudu. Duyar duymaz, suratımın ne hâle geldiğini hâlâ merak ederim. Belli etmemeye çalıştım ama, karnımın üstüne&nbsp;yumuşak, dehşetli ağır bir darbe yemiş gibi oldum, elim ayağım&nbsp;çözüldü. Bilirim, o bir türlü yakamı sıyıramadığım hayvansal korku,&nbsp;bende böyle başlar. Öyle birden bastırır ki, bir saniye sonra benliğimden&nbsp;çıkmışımdır artık, bir hayvan gibi sessiz ve hareketsiz kalakalırım. Ağzım&nbsp;kurur, ne yanıma döneceğimi, ne yapacağımı kestiremem; yalnız&nbsp;karnımda, çıplak etimi bisturiyle kesiyorlarmış gibi sivri bir acı, kafamda&nbsp;çivi gibi çakılmış tek fikir: Tabanları yağlayıp tüymek! Gerçekten&nbsp;kaçabilirdim de! Ufak ufak kapıya doğrulduğum sırada, yanakları&nbsp;heyecandan al al olmuş, gözleri alev alev yanan o sarışın üniversiteli kız,&nbsp;içeriye girip, salondakileri nasıl çarpıtacağını hiç umursamayarak,</span></p>

  <p><span class="font0">"— ... geldiler diye bağırmasıydı, geldiler arkadaşlar! Yüreğinizi sıkı tutun, kışkırtmalarına kapılmayın!"</span></p>

  <p><span class="font0">İlk anda beni etkileyen, verilen haberden çok, haberi veren olmuştu. Yaşadığımız anın önemini ve dehşetini bildiğim halde, suratımda salak&nbsp;bir sırıtmayla ona bakakaldığımı gayet iyi hatırlıyorum. Elim ayağım&nbsp;tutulmuş, soluğum kesilmişti. Neden derseniz, bu giren kız ilk gençlik&nbsp;yıllarımı altüst eden o garip Nilüfer'e şaşılacak derecede benziyordu da,</span><span style="text-indent: 1em;">ondan! Nilüfer içimde, yıllar yılı kapanmayan bir yara, düşünmeden edemediğim gizli bir hastalıktı benim için. Belki o farkına bile&nbsp;varmamıştı ama, kendime olan güvenimi temelinden yıkarak, herhangi&nbsp;bir kadına yaklaşabilmem olasılığını daha o zamandan kaldırıp atmış,&nbsp;bir yerde beni kendine mahkûm etmişti.</span></p>

  <p><span class="font0">Kadınlardan korkuyordum? Zaten doğru dürüst tanımıyordum ki! Fahişelerin dışında hemen hiçbirisine yanaşamamış, yanaştıklarımda da,&nbsp;aşağılanmak korkusundan, işi, ağzı kalabalık bir hergeleliğe döküp,&nbsp;sözde gururumu kurtarmıştım. Çoğunun beni kadınlara düşman&nbsp;saymasının nedeni buydu. Oysa ben, bir genç kız tarafından sevilmeyi,&nbsp;anlaşılmayı yürekten gereksiniyordum. Hele Nilüfer, hiç değilse onun&nbsp;havasında bir kız tarafından...</span></p>

  <p><span class="font0">Daha salonun kapısında görür görmez, Suat'ın aradığım kız olduğunu anlamıştım. Gözlerimi bir daha üzerinden ayıramadım. Birden fokur&nbsp;fokur kaynamaya başlamış olan salonun ortasında, sakin, fakat&nbsp;gözlerinden menekşe rengi şimşekler saçarak dolaşıyordu. Her&nbsp;hareketini, büyülenmişçesine izliyordum. Yıllardan beri etkisini üstelik&nbsp;büyüterek kafamda sürdürdüğüm soyut kadın ansızın somutlaşmış,&nbsp;böylelikle acılı ve büyük aşkım gerçekten yaşanabilir bir nitelik&nbsp;kazanmıştı. Herkes gibi ben de sevebilir, sevgimi bir kadınla&nbsp;paylaşabilirdim.</span></p>

  <p><span class="font0">Bunu sezmenin heyecanı, bana nerde bulunduğumu, niçin bulunduğumu unutturmuştu. Sahi nerdeydim ben? İstanbul'da bir anda&nbsp;tarihleşen bir toplantının yapıldığı, basıldı basılacak bir çay salonunda&nbsp;mı; yoksa çiftliğimizde, gözle görülür şekilde buharlaşan Gediz'in kızgın&nbsp;kumları üzerinde mi? Belki az sonra Nilüfer, omuzlarında pırıl pırıl&nbsp;titreşen pembe ışık zarıyla, sudan çırılçıplak çıkacak, buğulu, yarı açık&nbsp;ağzını, ağzıma bir parmak kalıncaya kadar yaklaştırıp, duracak!&nbsp;Heyecanım ne kadar sürdü, kendimi ne kadar mıknatıslı bir kaya&nbsp;çevresinde pusula göstergesi gibi sinirli, titrek ve kararsız hissettim,&nbsp;bilemeyeceğim. Bildiğim tek şey, toplantıyla bağlantımın koptuğu.&nbsp;İçimsıra basıp gitmiştim sanki. Hayallerim öyle büyük bir telâş ve iştahla,&nbsp;öyle sıkı sıkı dokunmaya başlamıştı ki, söylenen sözler ne kadar&nbsp;dokunaklı olursa olsun, hayal perdesini yarıp bir türlü bana&nbsp;ulaşamıyordu. Suat, içimde hanidir hazırladığım yere, kaşla göz&nbsp;arasında gelmiş kurulmuş, iki ürkek bakış, iki yarım gülümsemeyle&nbsp;kaderlerimiz ölüp ölesiye birbirine kilitlenmişti. Mutluydum.</span></p>

  <p><span class="font0">Sarhoşluğa, baygınlığa benzer, erken bir mutluluktu bu! Bir cam şangırtısıyla ayıldığımı, palas pandıras, en yiğit bakışımı, en erkek&nbsp;suratımı, en etkili sesimi arandığımı, çok iyi hatırlıyorum. Bir düğmeye&nbsp;basıldı, hop, ünlü aktör kalıbımın içine giriverdim. Dışarıya bir göz&nbsp;atıvermem, toplantının sona erdiğini ve kıyametin kopmak üzere&nbsp;olduğunu anlamama yetti.</span></p>

  <p><span class="font0">Çünkü geliyorlardı, gittikçe daha kalabalık, gittikçe daha öfkeli olarak! Bağrışmalar duvarları kırbaçlıyor, semtin Müslüman sessizliğini parça&nbsp;parça ediyordu. Çığlıkları, yanlış mermiler gibi, ordan oraya&nbsp;sekiyorlardı. Bayrak, intikamcı döviz, kanlı göz ve sıkılı yumruk, her şey&nbsp;yerli yerini bulmuş, sabırla ve ustalıkla kurulmuş olan mekanizma,&nbsp;gülünç yavanlığı ve öldürücü patırtısıyla tıkır tıkır işlemeye başlamıştı.&nbsp;Çepe çevre sarılmıştık. Şimdi kapının önüne yığılıyor, avaz avaz, onu&nbsp;kırmaya uğraşıyorlardı. Gözleri öylesine dönmüş, bakışları o kadar&nbsp;kararlıydı ki, lamı cimi yoktu bunun, çok geçmeden iki taraf kıyasıya&nbsp;birbirine girecekti.</span></p>

  <p><span class="font0">Salon, soğukkanlılığını kaybetmemişti galiba, kürsüde, kendini okuduğuna kaptırmış bembeyaz bir oğlan şiir okuyordu: Nâzım Hikmet,&nbsp;atış ayarını henüz bulamamış bir ağır topçu bataryası, uzak uzak&nbsp;uğulduyor, zengin kafiyeler şarapnel parçaları gibi, vızır vızır,&nbsp;başlarımızın üzerinden geçiyorlar. Ne yanıma dönsem, gözler!&nbsp;Suratlarından bağımsızlaşmış, basbayağı kendi başına dolaşan! Mavi,&nbsp;çakır, kestane rengi, siyah. Biçimleri ve renkleri birbirini tutmuyor, oysa&nbsp;yüklü oldukları anlam kahredici şekilde aynı: Biraz tiksinti, korkuyla&nbsp;karışık derin bir yorgunluk! Dibi bucağı görünmediğinden olacak,&nbsp;adama iyice koyuyor.</span></p>

  <p><span class="font0">Ben, çevremde uçuşan gözleri aralayıp, ne yapıp yapıp, Suat'a yaklaşmaya çabalıyorum. Çatışma başlarsa, aklımsıra onu koruyacağım.&nbsp;Pencerelerden birinin önünde durmuş, gergin bir yüzle, bin ağızlı&nbsp;kalabalığa bakıyor.</span></p>

  <p><span class="font0">"— Kahrolsun komünistler? Kahrolsun Nâzım Hikmet!"</span></p>

  <p><span class="font0">"— ... Moskova'ya! Moskova'ya!"</span></p>

  <p><span class="font0">"— ... moskof uşakları! Satılmışlar!"&nbsp;Farkında bile olmadan, galiba:</span></p>

  <p><span class="font0">"— Canımıza okuyacaklar demişim. Hiç&nbsp;korkmuyor musunuz?"</span></p>

  <p><span class="font0">Döndü baktı: Gözleri, delirmiş bir leopar gözleriydi: &nbsp;&nbsp;&nbsp;</span></p>

  <p><span class="font0">"— Niye&nbsp;</span><span style="text-indent: 1em;">korkacakmışım dedi. Haklı olduğumu, onların haksız olduğunu&nbsp;</span><span style="text-indent: 1em;">biliyorum. Bir şairin özgürlüğünü istemek, suç mu? Günün birinde bunu onlar da anlayacak, o zaman utançlarından yerin dibine geçecekler."&nbsp;Onunla konuşurken garip bir çekingenlik içindeydim! Nilüfer'den başka&nbsp;birisi olabileceğine inanamıyordum, sırnaştığım için nerdeyse kızacak,&nbsp;yine yukardan ve küçümseyerek beni kovacaktı:</span></p>

  <p><span class="font0">"— ... haydi ordan acemi çaylak sen de, çek arabanı!" Gitmedim ama, gülünç olmayı göze alarak, yanı başında kaldım.</span></p>

  <p><span class="font0">"— Adım Halim dedim, müsaade ederseniz sizi..." Nedense bakışları yumuşadı, sözümü keserek:</span></p>

  <p><span class="font0">"— Sizi tanımıyorum dedi, Horatio'da&nbsp;seyretmiştim." Allah biliyor ya, kendimi tutamayıp oyunumu nasıl&nbsp;bulduğunu soracaktım, vakit kalmadı, kapı kof ve yassı bir gürültüyle&nbsp;devrildi, daracık merdivenden soluk soluğa bir sürü adam içeriye&nbsp;doluştular. Dişleri kenetlenmiş, yumrukları sıkılmıştı. Karmakarışık&nbsp;suratları, yağlı yağlı parlıyordu. Her kimse başlarındaki irikıyım&nbsp;delikanlı:</span></p>

  <p><span class="font0">"— Satılmışlar diye tutturmuştu, satılmışlar, satılmışlar!"</span></p>

  <p><span class="font0">Önce, şaşkınlıktan olsa gerek, iki taraf da durakladılar. Sonra bir kıyamettir koptu: Sağda solda, kapışan kapışana! Dört bir yandan&nbsp;yumruk yağıyor. Tokat dizileri, ürkmüş bir güvercin sürüsü gibi, pat pat&nbsp;kalabalığın içine dağılıyorlar. Ne yanına dönsen küfürün çeşidi: Ana&nbsp;avrat silsile, sıraya&nbsp;dizilmiş.</span></p>

  <p><span class="font0">Daha başlangıçta, Allahtan Suat'ı kapıp kuytu bir köşeye atarak önüne heykel gibi dikilmişim, yoksa tekme tokat o da kavganın göbeğine&nbsp;dalacakmış. Bırakmıyorum diye söylenip duruyor. Zaten şöyle bir bak,&nbsp;tırnaklarının ucuna kadar, kin ve öfke: Öyle gerilmiş, öyle titremekle!&nbsp;Bir türlü farkına varamadığı, çatışmanın aşırı öğrenciler arasındaki bir&nbsp;atışma olmaktan çıkıp, güçlünün, sayı çoğunluğuna güvenerek, güçsüzü&nbsp;rahatça ezdiği, vahşi bir hesaplaşmaya dönüşmesi! Dışarıya bir göz atsa&nbsp;anlayacak ama, kızgınlığından gözü dünyayı mı görüyor?</span></p>

  <p><span class="font0">Dışarısı, bütün felâket. İğne atsan yere düşmez. Civardaki kahvelerden, fakülte kantinlerinden hâlâ gelenler var. Gösteriyi kollamakla görevli&nbsp;polisler, işin sarpa sardığını ulaştırdılar mı nedir, bir ara vali ortalıkta&nbsp;göründü: Kısa, yusyuvarlak, kıpır kıpır bir adam. Yatıştırmak amacıyla,&nbsp;çıktı kalabalığa iki çift söz etti: Onları 'böyle galeyana getiren yüksek&nbsp;vatansever duyguları' anlıyormuş, 'ulus adına hepsine teşekkür borçlu&nbsp;olduğunu' hissediyormuş ama, 'soğukkanlılığı ve sükûneti elden&nbsp;</span><span style="text-indent: 1em;">bırakmamaları' gerekliymiş! Cırlak sesi, yangın hortumundan fışkıran su gibi, bir süre . kafaların üzerindeki boşlukta parıldadı durdu, yine de kimse yerinden kımıldamadı. Dağılmak şöyle dursun, sözlerinden bütün bütün yüreklendiler. O zamana kadar olanları uzaktan kollamakla yetinen polis, bunun üzerine harekete geçti, geçer geçmez, bizi düşmanca yuhalayanlar tarafından çılgınca alkışlandı.</span></p>

  <p><span class="font0">Akla pek yakın görünmez ama, kıstırıldığımız kapandan bizi kurtaran polis oldu, üstelik bu işi yaparken epeyce zorluk çekti. İlkin kalabalığı söküp kapıyı tuttular, sonra insan denizini yarıp, kapıyla bizi almaya gelmiş araçları arasında bir geçit açtılar. Analarından emdikleri süt fitil fitil burunlarından geldi. Arkasından başladılar bizi ikişer ikişer çıkarmaya! Hazır ellerine fırsat geçmişken, toplantıya katılanların bir listesine düzenlemeyi unutmadılar tabii: Herkes kimmiş, neyin nesiymiş, ne yaparmış, niye gelmiş sorulup yazılıyor, sonra yanına iki memur verilip araçlara gönderiliyor.</span></p>

  <p><span class="font0">Asıl işkence bu gidiş. Çıkan olunca, polis kordonunun iki yanında köpürüp duran kalabalık kabına sığmaz oluyor artık, sövüp sayıyorlar, kışkırtıcı şeyler söylüyorlar, hatta tükürüyorlar. Şimdi bile aklıma geldikçe ürperiyorum. Ne rezillikti yahu? Bir şeylerden fena halde utanıyorduk ama, neden? Göğsümüz kabarıyor, alnımız açıktı ama, neden? İkisi de belli değil.</span></p>

  <p><span class="font0">Birinci Şube'nin sivilleri adresimi alırken, köşede bir yerde Kolsuz Celâl gözüme ilişmişti. Gelmişti. Gelmişti elbet, kaçırır mı, bu şenlik onun şenliğiydi. Upuzun ayakta dikiliyor, yasemin ağızlığını, sık sık, o pis ağzına götürüyordu. Beni görür görmez tanıdı, suratına gülümseme niyetine bir çarpılma oturtup, yanıma gelerek şakacıktan kulağımı çekti. Hınzır, handiyse suç ortağı bir yakınlıkla:</span></p>

  <p><span class="font0">"— Ulan Hacıbeyoğlu dedi, bu it sürüsü arasında ne arıyorsun? Tiyatro aşkın mı depreşti yine?'</span></p>

  <p><span class="font0">Ahmak ahmak sırıtmışım:</span></p>

  <p><span class="font0">"— Galiba efendim: Şiir okumaya geldiğime göre."</span></p>

  <p><span class="font0">Yeniden bu sefer basbayağı acıtarak kulağıma asıldı:</span></p>

  <p><span class="font0">"— ... ulan ben sana bırak dememiş miydim şiiri tiyatroyu ha? Hele böylelerini! Başına iş açarsın."</span></p>

  <p><span class="font0">Sonra gözlerini iri iri açıp kaşlarını çatarak çenesiyle Suat'ı gösterdi:</span></p>

  <p><span class="font0">"— Nişanlın mı?" diye sordu.</span></p>

  <p><span class="font0">Kızardım sanırım, telâş telâş:</span></p>

  <p><span class="font0">"— Hayır diye cevap verdim, bir tanıdık."</span></p>

  <p><span class="font0">Dediklerimden hoşlanmadı, kafasını ters ters sallayıp:</span></p>

  <p><span class="font0">"— Ne demek tanıdık? diye sordu. O nasıl bir lâf? Kadın kısmıyla ya yatacaksın, ya da suratına bile bakmayacaksın. Belki arkadaş demek istedin tanıdık diyerek, öyle mi?"</span></p>

  <p><span class="font0">Bir kelime oyunu yaptı:</span></p>

  <p><span class="font0">"— ... arkadaş mı, yoldaş mı?"</span></p>

  <p><span class="font0">Bir ağızdan kirli kirli güldüler. O cıgarasını yere atıp topuğuyla ezerek:</span></p>

  <p><span class="font0">"— ... bana bak dedi, yoldaşlarla gezmek sıhhatına dokunur adamın, anladın mı?"</span></p>

  <p><span class="font0">O çile orda bitti, öbürü başladı: Suat'la birlikte dışarıya çıktık. Polis kordonunun arkasında, çamurlu ve iğrenç dev bir denizanası, büyük şakırtılarla kımıldanıyor, üstümüze başımıza balçık sıçratıyordu sanki. Gazete fotoğrafçıları, küstah kargalar gibi, çevremizde fır dönüyorlardı. Yediğimiz küfrün haddi hesabı yok. Üstelik, o ağır ve sersemletici balyoz, üst üste kafamıza inip kalkıyor, inip kalkıyor:</span></p>

  <p><span class="font0">"— Satılmışlar, satılmışlar, satılmışlar!"</span></p>

  <p><span class="font0">Yok ama, bu kadarı fazlaydı doğrusu. Çoğu yoksul bir avuç öğrenci, hapsedilmiş bir ozanın bağışlanması için toplanmışlardı buraya, kendileri için hiçbir şey istemiyorlardı. Azınlıkta olduklarını, daha toplanmadan damgalanacaklarını biliyorlar; yine de, dürüstlüklerinden ve iyi niyetlerinden başka kaybedecek şeyi olmayanların gösterebileceği bir rahatlıkla, bütün geleceklerini bu oyuna koyuyor ve</span> <span style="text-indent: 1em;">kaybediyorlardı. Kalkıp bunlara 'satılmış' demek, öylesine açık bir haksızlık, öyle irkiltici insafsızlıktı ki, adına en soylu dileklerde bulunduğumuz bu bağırgan, kaba ve düşüncesiz insan yığınından, o dakika sıtkımın sıyrılmasına yetti.</span></p>

  <p><span class="font0">Sonraları bu konuda az kafa yormadım, her defasında ya mide bulandırıcı bir tiksinti yakama yapışıyordu, ya dehşetli bir can sıkıntısı; hele olaylardan sonra saldıranların değil de toplantıyı düzenleyenlerin kovuşturuldukları, yıllarca mahkeme mahkeme süründükleri, hüküm giydikleri aklıma geldikçe, umutsuzluğum koyulaşıyor, bazı bazı çılgınlık derecelerine varıyordu.</span></p>

  <p><span class="font0">Bu serüvenden tek kazancım Suat oldu. O zamanlar böyle değildi o, daha canlı, çok daha dışa dönüktü. Fransız Filolojisi'nde okuyor, Edebiyat Fakültesi'nin en parlak öğrencilerinden sayılıyordu. O da mahkemeye verilmiş, daha birkaç arkadaşıyla yakayı nasılsa hüküm</span> <span style="text-indent: 1em;">yemeden sıyırmıştı. Üniversite'nin oralarda bir Güneş Kız Öğrenci Yurdu vardı o sıralar, orda kalırdı. Her cumartesi onu kapının önünde bekler, hava güzelse Boğaz'a, değilse sinema ya da tiyatroya götürürdüm. Bıçak gibi bir kızdı, öyle keskin, hiçbir yanlışlığı bağışlamayan!</span></p>

  <p><span class="font0">Ailesiyle arası mı acıkmış neymiş, ara sıra anlatırdı. Özellikle annesine müthiş içerler, kibar bozması sahte aristokrat, devanası diyerek demediğini koymazdı. Kim aldırır? Annesi umrumda mıydı benim? Beni ilgilendiren oydu: O başkaldırmış bakışı şaşırtıcı kıvırcık kirpikleri, balrengi saçlarında uçuşan yaldızlı yansımalar, esnek vücudu, arı gibi incecik beli. Doğrusunu söylemek gerekirse, onun üstünden hâlâ ötekini, Nilüfer'i görmekte devam ediyordum. Galiba görmekte devam da ettim. Bugün bile, sevişecek olduk mu?..</span></p>

  <p><span class="font0">Halim, böyle böyle, sokağa çıkma yasağının sonunu buluyor. Akşamın ilk gölgeleri belirir belirmez, o açık mavi uyuklama, uyku lâcivertine dönmüş, içinde kat kat, çapaklı buhar salkımları. Şehirde in cin top oynuyor. Bomboş bulvarlar, bitmek bilmez uykusuzluklar gibi uzanıyor. Halim salonda yapayalnız, önüne geçilmez bir boşluğa düşmemek için çırpınıyor. Karanlık, adamın göğsüne dağ gibi çöken bir ağırlık bu. İçinde bir yerinde, umutsuz sevginin acılı şarkısı titriyor:</span></p>

  <p><span class="font0">"... fikrimin ince gülü I ömrümün şen bülbülü o gün ki gördüm seni..." Akşam ajansında, Yüzbaşı Demir'in onlara daha önceden haber verdiği bildiri. Artık her şey apaçık. Gösterilere son verilmezse, öğrencilerin üzerine ateş açacaklar.</span></p>

  <p><span class="font0">Ne demişti Galib:</span></p>

  <p><span class="font0">"— ... şimdi polisle çarpışılıyor, on yılda hazret, küçümsenir bir ilerleme sayılmaz bu."</span></p>

  <p><span class="font0">O da kim? Galata Kulesi'ymiş! O ımrenıiecek duygusuzluğu yine üstünde, ilkbahar akşamının baharlı havasını içine çekip; tepeden tepeye sansar gibi atlayarak, bir ufuktan ötekine gerinen şehri seyrediyor. Minare ve kubbeler, belli belirsiz eriyip gözden siliniyorlar. Limandaki direkler ormanı, ağır ve zift kokulu akşam sislerinin ardında kayboluyor. Çok geçmeden, şehrin bütün ışıkları bir anda yanacak, köhne Bizans birden, devrilmiş bir samanyoluna benzeyecek.</span></p>

  <p><span class="font0">Bizans!.. Onu Galata Kulesi'nden daha iyi kim tanır? Hiç kimse! Taa beşinci yüzyıldan, I. Anastas'tan beri durup dinlenmeksizin başında dikilen o değil mi? Hep böyle tıknaz, yorgun ve bed. Hep böyle görevine bağlı. Kocaman iki imparatorluğun, Bizans'ın ve Osmanlılar'ın yükselmesine ve yıkılmasına o tanık olmadı mı? Kimler geçti, kimler!</span></p>

  <p><span class="font0">İnce, anasının gözü Bizanslılar, patırtıcı Araplar, gezgin ve işini bilir Cenevizliler! Türkler, 1453 yılının o müthiş mayıs sabahında paldır küldür ortaya çıkıverdiler. Göz kamaştırıcı sakalları, güneş yalamış yatağanları ve yeri göğü sarsan Allah nağralarıyla, ateşten bir sel gibi, nasıl yayılmışlardı? Şehrin düştüğü akşam, II. Mehmet'in kartal profili, yepyeni bir hilâl gibi gökyüzüne nasıl çizilmişti?</span></p>

  <p><span class="font0">Kimi uzun, yorucu fakat şanlı, kimi ağır yenilgileriyle yürekler acısı, zincirleme savaşların ardı arkası kesilmedi artık:Kanuni Sultan</span> <span style="text-indent: 1em;">Süleyman gitti, Budin illerinde, Mohaç'ta, düşman ordularını yerle bir etti. Yavuz Sultan Selim, ardında kanatlı sipahileri ve alevsalar boşalmasını andıran yeniçerileriyle Mısır'ı ve Arabistan'ı ele geçirdi. Ya gerileme döneminin, Karlofça sonrasının o umutsuz, o karanlık savaşları? Her yenilgiden sonra, yüksek tavanlı soğuk saraylarda, gevşek sultanlarla dalgın veziri âzamlar baş başa verir, aynı öldürücü soruya karşılık aranırlar:</span></p>

  <p><span class="font0">"— Bu işin sonu nereye varacak?"</span></p>

  <p><span class="font0">Galata Kulesi'nin tanımadığı sultan yok. Hepsini, ama hepsini, Sofu Selim'i, Avcı Mustafa'yı, Deli İbrahim'i, Genç Osman'ı ve bütün diğerlerini tanıdı; uyruklarının değişmez dileğine, 'Padişahım çok yaşa' çığlıklarına rağmen, yerinde yeller esen, o bazen yumuşak, bazen debdebeli, bazen zalim ve kanlı saltanatları, birer birer, iliklerine kadar yaşadı.</span></p>

  <p><span class="font0">Ne günlerdi, onlar! Bakardın ya reaya, ya Celâli, ya yeniçeri başkaldırırdı. Hele yozlaşmanın Sâdâbat bahçelerinde lâleler ve güller olarak mefâilün ve fâilâtün açıldığı tarihlerde, isyan ateşi hiç sönmedi, hiç küllenmedi gibi bir şey. Yeniçeriler değilse, baldırı çıplak takımı ayaklandılar. Sûzi dilâra III. Selim, Osmanlı mülkü güçlensin diye, askerlikte ve yönetimde yenilikler yapayım mı dedi, 'filhaP kellesini düşürdüler. Yine de II. Mahmud, püsküllü fesi, gülümseyen bıyıkları ve Sekbânı Cedidi'yle artık çürümüş ve kokmuş Yeniçeri Ocağının hakkından geldi. Sonra, Jöntürkler. Sonra, Tanzimat. Önce iyilik sanılıp, memlekete vahim bir kötülük olduğu nice sonra anlaşılan, Islahat Fermanı. Sonra Kızıl Sultan, Mithat Paşa'yı kalleşçe boğdurup, istibdadı yeniden ihya edişi. İttihat ve Terakki. 31 Mart. Hareket Ordusu. Mahmut Şevket Paşa. Enver, Talât ve Cemal Paşalar, imparatorluğu Harbı Umumi'ye sokuyorlar. Seferberlik. Mütareke.</span></p>

  <p><span class="font0">Mütarekeyle iş bitiyor mu?Ne gezer! İstanbul sokaklarında müttefik askerleri kol gezedursun, Mustafa Kemal Paşa yeni bir ayaklanmayı gizli gizli hazırlıyor. Yine bir sabah, bu defa bir ekim sabahı, Türk süvarileri yeniden İstanbul'a girecekler, işbirlikçi sultanı kovup cumhuriyeti kuracaklar: Egemenlik kayıtsız şartsız milletinse, şimdi Beyazıt</span> <span style="text-indent: 1em;">taraflarında ayağa kalkanlar, niye kalkıyorlar? Ne paraları, ne silâhları var, ne başlarında doğru dürüst önderleri. İçlerinde tek saplantı, özgürlük. O ölüm kadar eski ve güzel.</span></p>

  <p><span class="font0">Halim, radyoyu kapadıktan sonra bir zaman onları düşünüyor. İçinde uzak yankılanmalar halinde eylemlerine yakıştırdığı bazı sözler beliriyor gibi. Birkaç dakika somut cümle kalıplarına dökemeden ağzında çiğniyor bu sözleri. Sonra birdenbire, yüksek sesle,</span></p>

  <p><span class="font0">— ... ateş etsinler diyor, ne yapalım? Vursunlar bizi, hepimizi öldürsünler, kurtulalım! Arkamızda silinmez bir sümük izi, başımızın üzerinde bizi her an çatır çutur ezebilecek bir ayak tehdidi ile salyangozlar gibi utanç ve korku içinde yaşamaktansa, ölüp kurtulmak çok daha iyi...</span></p>

  <p><span class="font0">ÖĞRENCİ HAREKETLERİNİN ARKASI ALINAMIYOR İstanbul ve Ankara Üniversitesindeki olaylardan sonra İSTAN BUL VE ANKARA'DA SIKIYÖNETİM İLÂN EDİLDİ İSTANBUL (ÖZel)</span></p>

  <p><span class="font0">Tahkikat Komisyonu'na 'fevkalade yetkiler' veren kanunun Medis'te DP oylarıyla kabulünü protesto maksadıyla, üniversiteli öğrenciler Beyazıt'ta, Üniversite bahçesinde bir nümayiş yapmışlardır. Olayı evvelden haber alan polis ilk müdahalesini, gençler Atatürk Anıtı çevresinde istiklâl Marşı söylerken yapmış, dokuz öğrenciyi sürükleyerek jeepe bindirip karakola götürmüştür. Bu müdahale, nümayişçilerle emniyet kuvvetleri arasında olaylara neden olmuş, bu arada İstanbul Üniversitesi Rektörü Prof. Sıddık Sami Onar'ın tartaklandığı, düşüp başının yarıldığı ileri sürülmüştür. Polis tarafından rektörün Emniyet Müdürlüğü'ne götürülmesi üzerine, öğrenciler galeyana gelmiş, copların harekete gelmesi, nihayet silâhların patlaması hareketi büsbütün tahrik etmiştir. Bazı yaralılar olduğu iddia edilmektedir.</span></p>

  <p><span class="font0">Öğrencilerin arka yoldan Süleymaniye'ye çıkarak, nümayişi şehir içinde bir iktidarı protesto yürüyüşüne döndürmesi üzerine, atlı polis de işe karışmış, atlı polisle öğrenciler arasında çatışmalar olmuştur. Ankara'da da benzer olayların devam etmesi üzerine, dün saat 15'den itibaren her iki şehirde sıkıyönetim ilân edilmiştir. Ankara Sıkıyönetim Komutanlığı'na Korgeneral Namık Argüç, İstanbul Sıkıyönetim Komutanlığı'na ise Orgeneral Fahri Özdilek atanmıştır. Sıkıyönetimin ilânından itibaren nümayişe ordu birlikleri müdahale etmiştir, fakat Beyazıt'ta Üniversite binasında bulunan öğrencileri teslim olmaya ikna edememişlerdir. Gençler bazı hocalarıyla birlikte, geceyi Üniversite binasında marşlar söyleyerek geçirmişlerdir.</span></p>

  <p><span class="font0">Sıkıyönetim subaylarının rica yollu arzusu üzerine geç vakit getirilen kamyonlara binmeyi kabul eden ünivesiteli gençlerin, Davutpaşa Kışlası'na götürüldükleri öğrenilmiştir.</span></p>

  <p><span class="font0">(Not: Sıkıyönetim yasaklarına girdiğinden, bu haber gazetelerde yayınlanamamıştır.)</span></p>

  <p><span class="font0">Kara Kuvvetleri Komutanı</span></p>

  <p><span class="font0">ORGENERAL CEMAL GÜRSEL'E ANİDEN İZİN VERİLDİ İzin süresi bittiğinde yaş haddi dolacağından, bu izinle Gürsel fiilen ordudan ayrılmış oluyor.</span></p>

  <p><span class="font0">Ankara (Özel)</span></p>

  <p><span class="font0">Kara Kuvvetleri Komutanı Orgeneral Cemal Gürsel'in izne ayrılıp izmir'e gittiği öğrenilmiştir.</span></p>

  <p><span class="font0">Kayseri olayları dolayısıyla Kara Kuvvetleri Komutanı'nın izin talebinde bulunduğu, buna mukabil iktidarın yurt sathında sürüp giden hadiseleri göz önünde bulundurarak, bu talebi yerine getirmeyi uygun görmediği ileri sürülmekteydi.</span></p>

  <p><span class="font0">Vaziyette kayda değer bir düzelme görülmediği halde, izin talebinin aniden kabul edilerek Orgeneral Gürsel'e tebliğ edilmesi, Ankara siyasi çevrelerinde çeşitli tefsirlere sebep olmuştur. İzin süresinin bitiminde, Orgeneral Gürsel'in yaş haddine uğrayıp emekli olması, iznin verilişini Kara Kuvvetleri Komutanı'nın fiilen ordudan ayrılışı şekline dönüştürmekte, bu da çeşitli şayiaların yayılmasına yol açmaktadır.</span></p>

  <p><span class="font0">Kara Kuvvetleri Komutanı Orgeneral Cemal Gürsel, İzmir'e hareketinden evvel Kara Kuvvetleri'ne bir veda mesajı yayınlamıştır. (Not: Sıkıyönetim sansürü dolayısıyla, haber gazetelerde ancak kısmen yayınlanabilmiştir.)</span></p>

  <p><span class="font0">Galib bir köşeye çekilmiş, kara kara düşünüyordu. Konuşuverince, öbürleri şaşırarak baktılar. Son günlerde üzerine öyle garip bir sessizlik çökmüş, hepsinden o kadar uzak durur olmuştu ki, orda olduğunu yine unutmuşlardı.</span></p>

  <p><span class="font0">— Yarım saat daha bekleriz, gelirlerse gelirler, gelmezlerse ne yapalım, çeker gideriz. İşte o kadar!</span></p>

  <p><span class="font0">Böyle diyor ya, çoktan çekip gitmiş bir hâli var. Sürgün işi, askıda. Ortalık karıştıkça, ne olacağı iyiden iyiye belirsizleşiyor. Oysa içisıra çoktan Erciş'i boylamış o, büyük derviş gölgelerini andıran sıra servilerin altına oturmuş, yarısı yenik morumsu bir ayın, gece yarısına doğru göle doğuşunu seyrediyor. Çevresi, mıknatıslı yansımalarla adamı serseme çeviren, yalçın kayalıklar. Ay toprağından farksız.</span></p>

  <p><span class="font0">— Hayvan be!</span></p>

  <p><span class="font0">Sövdüğü Şenol, piyesin baş erkek rolü. Nasıl sövmesin? Provaya gecikmesi bir yana, adamın kırk sekiz saattir nerde olduğu belli değil. Yer yarılmış da içine girmiş. Olur şey mi canım! Kulüp 47'deki provalara, bir kere daha onsuz başlıyorlar. Başlamayıp ne yapsınlar? Halim, adamın ağzından girmiş burnundan çıkmış, Suadiye'de bir açık hava sinemasını ayarlamış, piyesin galası haziranın on beşinde orda yapılacak. Bir şans sayılır, Suadiye demek, kesesi dolu, yağlı ve semiz birtakım sıkıntılı konken karıları, bezik beyleri demek. Dehşetli canları sıkılır bunların, gönüllerini eğlendirmek için yapmayacakları sululuk yoktur, ama etkileri küçümsenemez: Oyunu bir tutarlarsa, bütün İstanbul'u cebinde bil! Bu yüzden, hiç gerekmese bile, oyunun tutulacak bir yanı olması gerekmez mi? Haydi, bu heriflerle yap bakalım.</span></p>

  <p><span class="font0">Zorluk üstüne zorluk. Derdin birine çare bulmadan öbürü baş gösteriyor. Oyuncularda iş yok bir kere, ciddi olamıyorlar, rollerinin üzerine gereğince düşüp hazırlanamadıkları bir yana, provalara ya bin nazla geliyor, ya hiç gelmeyip düpedüz takıyorlar. Gidişatın kötülüğü de, onları böyle davranmaya itmiyor denemez. Bir kargaşalıktır gidiyor: Gösteriler, bildiri dağıtmalar, öğrenci polis çatışmaları derken, iş sıkıyönetime, sokağa çıkma yasaklarına geldi dayandı. Bu koşullar</span> <span style="text-indent: 1em;">altında, onları elde tutabilmek kolay mı? Kararsızlık içindeler. Zaten içleri tembel, olaylar bu tembelliğe hazır özür oluveriyor. Bazen bakıyorsun temelli kapıp koyvermişler, bazen, tam tersine, asarız keseriz ayaklarında, cart curt ediyorlar.</span></p>

  <p><span class="font0">Halim mi? Halim elinden geleni yapıyor, yapıyor ya, işi başından aşkın. Hesapta olmayan olasılıkların sırtı sıra gerçekleşmesi, elini ayağını dolaştırıyor, öngördüğü tedbirleri faydasızlaştırıyor. Telâşe müdürlüğünü de üstünden atamadı bir türlü, adamın cinlerini tepesine toplayan övüngenliği ile, nerde işine gelen bir boşluk bulursa, en Horatio sesiyle doldurmak alışkanlığını da! Tiyatro yöneticisinden çok, yosmalarını fedailerini çevresine almış, bir çete elebaşısı gibi davranıyor galiba, yerli yersiz sağa sola çıkışması bundan. Gerçi hiç boş durmuyor gibi, sahiden de durmuyor ama, görünüşü kurtarsın diye, yoksa provalarda sıra kendine gelince rolünü unutup böyle kekeler, aralıksız yanılmalarıyla sahne düzenini altüst eder miydi? İçinde kötülük olmadığı mukakkak! Halim bu, değişir mi? Ötekiler, hiç değilse onun kadar gizli pazarlıklarını unutup, kendilerini işlerine verseler, tiyatro için konuşsalar, besbelli kurtarırlardı oyunu, sokağa çıkma yasağı kaldırılırsa, sözleşilen tarihte perde açılabilirdi.</span></p>

  <p><span class="font0">(Van gölünün orası, baştan aşağıya yanardağ toprağı: Suların</span> <span style="text-indent: 1em;">aydınlandığı sıralar, eski volkanlar birbiri üstüne şahlanır, gölün yüzeyindeki belli belirsiz ürperme, yüzyıllık depremlerden artakalmış, gizli bir titreşimdir sanki. Binlerce yıldır, buralarda, yer sarsılmış durmuş. Kimilerine bakarsan, Asurluların mı, Ermenilerin mi ne kurduğu eski Van şehri, şimdiki gölün olduğu yerdeymiş, korkunç bir depremle göçmüş, üstünü sular kaplamış. Güneşin bol, gölün durgun zamanında kim baksa diyorlar, yıkılmış kuleleri, çökmüş kubbeleri, birbirini kesen düzgün yollarıyla dipte yattığını açıkça görür. Şişeye konup ağzı tıkanmış bir şehir. Ne rüya, ne rüya!</span></p>

  <p><span class="font0">Erciş'e kapağı bir atabilse, yıllar yılı tasarlayıp yapamadığı bir şeyi yapacak, RougonMacquart'ları ilk kitabından son kitabına soluksuz okuyacak. Hayatının düzenini de yeniler belki. Bugüne kadar patırtılı gürültülü yaşamanın ne hayrını gördü, hiç! Şöyle daha basit, daha sıhhatli bir yaşama tutumu tutacaksın, oh keka! Tutkulu yaşamaya, hırgüre paydos! Olur ya, yeniden şiir yazmaya başlar, hem bu sefer uzun, içinde ibikli tarla kuşları, mavi dağ çiçekleri uçuşan kır şiirleri yazar artık.)</span></p>

  <p><span class="font0">Dicle'yle Korkut, ocağın önünde yere oturmuş, alçak sesle bir şeyler konuşuyorlar. Korkut, cıgarasını ıslata ıslata, yine dudaklarını hiç kımıldatmaksızın, hain soruları soruyor. Öğrenmek istedikleri olmalı.</span></p>

  <p><span class="font0">— ... eğer yanlış anlamadıysam, bildiri dağıtacağız diye kapı kapı dolaşmaktan vazgeçiliyor, bildiriler postayla gönderilecek. Öyle ya, ortalıkta gözüküp damgalanmaya ne lüzum var, atarsın kutuya olur biter. Hârika fikir doğrusu, kim akıl ettiyse iyi akıl etmiş, tanımak is merdim yani.</span></p>

  <p><span class="font0">Halim'in sabrı taşmak üzere, yok canım, Şenol'un provalara katılmayışına içerlediğinden değil, Korkut'un suratını görmeye katlanamadığından. Dalaştılar dalaşalı, birbirlerinden uzak durmaya dikkat ediyorlar. Halim, burnuna bile girse, Korkut'u inatla görmezlikten geliyor; Korkut'sa, işi iyice vurdumduymazlığa dökmüş, Halim hiç yokmuş gibi davranıyor ki, adamı öldürür. Öbürlerinin bunu umursadıkları yok, şaka gibi alıyor, yerli yersiz gevezelik ederek havayı yumuşatmaya çalışıyorlar. Belki, Halim tiyatronun başı olarak kendini o kadar ciddiye almasa, başaracaklar ama alıyor, bu sorunlara uzaktan yakından değinen konulara yaklaştılar mı bakışı bulanıyor, başlıyor dudakları titremeye, saçlarının dibinde iğne uçları varmışçasına kafatasına bir şeyler batmaya.</span></p>

  <p><span class="font0">"— Öff, ne yapmalı?"</span></p>

  <p><span class="font0">Bir cıgara. Yeniden cebinde ansızın sırra kadem basan kibritlerini aramaya dalıyor, buldukları kibrit yerine bir sürü ıvır zıvır: Çengelli bir iğne, bir tramvay bileti, bir tükenmez kalem yedeği, iki üç raptiye, bir de mektup. Evden çıkacağı sırada, tesadüf, postacı. Baktı mektup annesinden, açtı ayaküstü okuyup cebine koydu. Allanın inayetiyle babası birdenbire iyileşmiş de, onu bildirmek istemişlermiş.</span></p>

  <p><span class="font0">"— ... al bakalım, beş paralık da bunlardan!" Yanmamış cıgarasını dudaklarında unuttu. Emine'nin ilkel yazısı ile donattığı kareli defter kâğıdını gözden geçiriyor: Evet, gerçekten iyiymiş ihtiyar, ayağa bile kalkmış da evin avlusunda dolaşmış, besbelli Eyüp Sultan hazretlerine adanan adağın yüzü suyu hürmetine olmuş bu iş. Annesi böyle diyor. Ona, bu günleri gösterdiği için, bir danayla iki koyun kesmeye hazırlanıyormuş. Emine, hiçbir mektubunda yapmadığı şeyi nedense bu mektubunda yapmış. Osman Naci'nin ansızın oraya gelişiyle ilgili olarak, birkaç satır da kendisi eklemiş:</span></p>

  <p><span class="font0">"... Halim Bey kardeşim, hurda neler geçtiğinden habann olsun, ağabeyin Osman Bey babanın yanında sana iftiralar attı, İstanbul'da</span></p>

  <p><span class="font0">Allahsız Peygambersiz yaşadığını, Hökümatın yakında seni süreceğini söyledi. Aptullah Hoca da ardaydı, dediklerini kafasınla bir hır doğruladı. Halim Bey kardeşim, bunun üstüne ihtiyar seni evlât tanımadığını söyledi, 'Benim Halim adında oğlum yok' dedi, annen ağladı, ağabeyin Osman Bey ise, 'Öyle diyorsun ama möhterem babacığım, sana bir emri hak vaki olursa, servetinin yarısı ona kalacak' dedi. Aptullah Hoca, sakalını sığazlayıp onu bir bir doğruladı. Bunun üstüne ihtiyar çok kızdı. Kâtibi adil'den senet yaptırıp seni mereşçilikten çıkaracağını söyledi. Halim Bey kardeşim, ağabeyin Osman Bey okumuş yazmış ama, kalbi kötü. Aptullah Hoca, gece gündüz dua eder durur ama, onun kalbi de kötü. Allah seni bunların şerrinden korusun, âmin." Halim'in gözlerinin önünde babası: Kınalı kaypak sakalını öfkesinden titrete titrete o küt ve tokmaklı sesiyle, bas bas bağırıyor. Avludaki kıllı yörük kiliminin üzerine bağdaş kurup oturmuş, ayağında aba terlikler, elinde, kemikli parmaklarının arasında şakır şakır teşbihi. Allah Allah, köşedeki cılız erik ağacı böyle nasıl çiçeklenivermiş? Yaldızlı</span> <span style="text-indent: 1em;">kafeslerinde iki kanarya, zincirleme ötüşleriyle ortalığı şenliğe boğuyor. Emine, elinde eski bir sulama tenekesi, kuyudan su çekip çekip çiçekleri suluyor. Ne tarafına dönse, belirmeleriyle kaybolmaları bir olan, kırmızı, mavi, sarı, ufacık gökkuşakları.</span></p>

  <p><span class="font0">Aptullah Hoca, bir gözü yarı açık, o kalleş ve kirli sırtlan suratının ardına gizlenmiş, kaba kuştüyü minderinin üstünde sofu sofu sallanıyor.İki dakikada bir, ağzından geğirmeye benzer bir sesle salıverdiği, büyük kelime:</span></p>

  <p><span class="font0">"— Allah!.."</span></p>

  <p><span class="font0">Yalnız Osman Naci'nin altına bir hasır iskemle vermişler. O da,</span> <span style="text-indent: 1em;">Emine'nin çiçekleri sulayışına dalmış. Çok önemsediği, hiç görmediği bir şeymiş gibi bakıyor. Ötede annesi, o gün ekmek yapmış, fırından kara köylü ekmeklerini çıkardı, çıkaracak. Sıcak ekmek kokusu, dünyayı tutmuş bile.</span></p>

  <p><span class="font0">Halim bunları en ufak ayrıntılarına kadar hatırlıyor ama, içinde bir boşluk. Orda olamadığına üzülmüyor. Sıkılmadı da. Emine'nin uyarışını ciddiye almadı sayılır. İnandırıcı bulmadığından olacak. Şimdiki</span> <span style="text-indent: 1em;">tasarıları, dört ay öncekilerden o kadar farklı ki! Mirasa konmuş</span> <span style="text-indent: 1em;">konmamış, hiç umursamıyor. Boğaz'daki villa, kötü çizilmiş bir eskiz gibi silindi gitti. Mercedesspor arabaya gelince, ne o güzel obüs siluetiyle rüyalarına giriyor artık, ne de jet motorunu andıran uğultusunu duyar gibi oluyor. Ortalığın karışması, bir yandan da tiyatro, onu öylesine</span> <span style="text-indent: 1em;">meşgul ediyorlar ki, ara sıra nasıl olmuş da böyle bir miras olasılığına gelecek hayallerini bağlamış, şaşıyor:</span></p>

  <p><span class="font0">"— ... olur mu canım? Hem ayıp, hem garip. Adama ne derler? Hayat demek, çalışmak demek değil mi? Dublajıma giderim, piyesimi sahneye koyarım, arada bir iki film çıkarsa, tamam, dokunma keyfime! Mektubun tek can sıkıcı yanı, sürgün lâfını tazelemesi. Yok, tam hayatıma çekidüzen verdiğim sırada bu kalleşliği yapar, beni gönderirlerse, bir çuval inciri berbat ederler, mahvolurum."</span></p>

  <p><span class="font0">Osman Naci, elinde üzüm salkımı, parmak uçlarına bulaşan balı yalaya yalaya yiyor, hiç bozuntuya vermeden, Parkotel'deki cümlelerinden birisini tekrarlıyor:</span></p>

  <p><span class="font0">"— ... her şeyin bir bedeli var, seni rahat bıraksınlar mı istiyorsun, bedelini ödeyeceksin: Biz hüsnüniyetimizi isbat için size itimat ediyoruz, siz de bize edin, hüsnüniyetinizi ve vatanperverliğinizi ef'alinizle gösterin. Yoksa... "</span></p>

  <p><span class="font0">Onun ağzından sözü, Birinci Şube Müdür Yardımcısı kapıyor. Yine dokundura dokundura:</span></p>

  <p><span class="font0">"— ... rica ederim diyor, telâşa mahal yok kar'şim: İyice düşünün karar vermeden evvel, bir hafta, iki hafta, bir ay, ne kadar isterseniz: Kararınız kesin olsun, bize yeter. Bütün arzumuz size yardımcı olmak, can sıkıcı bir yolculuğun zahmetinden kurtarmak!</span></p>

  <p><span class="font0">Bu ikisine Korkut'un yapışkan sesi bitişiyor. Söylediklerinin altında, kıpır kıpır, tehlikeli olasılıkların bin türlüsü:</span></p>

  <p><span class="font0">— ... yooo, olayı olduğundan fazla büyütmeyelim şekerim, bir öğrenci gösterisi, alt tarafı bir öğrenci gösterisidir. Kalabalığın içinden bir köylü, bir işçi gösterebilir misin bana, hatta bir küçük burjuva, elbette hayır! Öğrencilerin, sokağı bütünüyle arkalarına takamadıkları, gün gibi meydanda!</span></p>

  <p><span class="font0">Ağzında karamela eritiyormuş gibi salyalarını akıta akıta sözünü bağlıyor:</span></p>

  <p><span class="font0">— ... halk arkalarından gitmedi mi, ne yapsalar boş, hapı yuttular demektir.</span></p>

  <p><span class="font0">Dışarda birileri pat pat koşuyorlar. Ayak sesleri gelip, kapının ardına yığılıyor. Yanıp sönen bir marş. Tabanca gibi patlayan bir sövme. Kapı, rüzgâr tepmişçesine açılıyor. Kısa ve dik merdivenden, soluk soluğa öğrenciler, birbirlerini ezerek içeriye dökülüyorlar: Kısa, altın kırkmah bir kız, cılız bir oğlan, haldır haldır bir kız daha, vara yoğa gülen salak</span> <span style="text-indent: 1em;">bir herif, hepsi on ya da on beş kişiyi bulan bir grup. Elebaşıları Cavcav, onu da görmek lâzım hani: Yaka paça dağınık, usturuyla kazınmış kafasında boncuk boncuk ter taneleri, kocaman bıyıklarının arkasında, birbirine yakın üzüm gözleri fırdönüyor. Merdivenin son basamağında durdu, kolunu fiyakayla uzatıp aşağıdakileri biçerek,</span></p>

  <p><span class="font0">— Şenol'u mu bekliyorsunuz? dedi. Daha çok beklersiniz, inekler. Şenol gelmeyecek. Gelmeyecek diyorsam, gelemeyecek de ondan: Dünkü curcunada enayiyi enselediler. Davutpaşa'ya kapatılmış.</span></p>

  <p><span class="font0">Sevinçten mi korkudan mı nedense, zangır zangır titreyen cılız oğlan, Cavcav'ın bıraktığı yerden kapıyor sözü:</span></p>

  <p><span class="font0">— ... beni de tutmuşlardı, cemsede beş altı kişi vardık, ama Allah için söylemeli, yol boyunca subaylar ipi kırmamız için ellerinden geleni yaptılar: Arabayı yavaşlatıyorlar, görmezlikten geliyorlar, neler neler! Ben, bir de Hukuk'tan bir kız atlayalım mı dedik, atladık. Şenol korktu, gözü kesmedi züppenin.</span></p>

  <p><span class="font0">Başına gelenlerden şaşırmış ve memnun. Üstünde bir: "Yaaa bizi de tongaya kıstırmışlardı, nasılsa yakayı kurtardık" hâli, uçuyor fukara.</span></p>

  <p><span class="font0">Az önce, alkol buharına doymuş yumuşak nemliliğiyle, tarih öncesi mağara dekoruna kapanmış uyuklayan Kulüp 47, bastırıveren gençlerin anaforuyla çalkalanıyor. Duvarlarda içi geçmiş resimler, sıçrayarak uyanıyorlar. Hazreti Nuh'un suratında kaygılı, hoşgörülü bir gülümseme. Gemisindeki hayvanlar ürkmüşler, kimisi meliyor, kimisi böğürüyor. Ortalıkta umulmadık bir canlılık, insanın içini yatıştıran bir neşe. Yeni gelmiş olanlar eskilerle kaynaşıyorlar. Her iki tarafın çığlıkları, havada, kılıçlar gibi çatışıyor.</span></p>

  <p><span class="font0">Dicle, yine ne yapmışsa yapmış, milleti başına toplamayı becermiş. Beyazıt'ta olup bitenler üzerine soru yağdırıyor. Mine ondan aşağı kalır mı, bu defalık olsun rol kesmeyi bırakıp, daha şimdiden kendini Stenka Razin, ya da Emiliano Zapata sanan Cavcav'a bütün Amerikan cıgaralarını bağışlıyor.</span></p>

  <p><span class="font0">Cavcav'da lâf çok:</span></p>

  <p><span class="font0">— ... ulan bir de ne göreyim, atlı polis üstümüze saldırmaya hazırlanmıyor mu? Artık durur muyum, atıyorum kendimi önlerine, avazım çıktığı kadar: 'Arkadaşlar! diye bağırıyorum, bir adım daha atarsanız, bunlar sizi ezecek, herkes çabuk ağaçların gerisine... ' Daha ciddi, daha etkili bir ses arıyor:</span></p>

  <p><span class="font0">— ... üniversitede bizi kuşattıkları gece, namussuzum su koyveren çıkmadı. Aç susuz uykusuz, hepimiz büyük anfiye doluştuk. N'apalım,</span> <span style="text-indent: 1em;">çıkayım desen çıkamazsın, sokaklar silme polis. Gece yarısına doğru, baktım moral düşüyor, arkadaşlar dedim, şarkı söylesek?</span></p>

  <p><span class="font0">Deminki cılız oğlan, inatçı da, hâlâ keçi gibi ilk söylediklerinde direniyor:</span></p>

  <p><span class="font0">— ... yahu ben ne diyorum size, ordunun polisi taktığı yok, bizi</span> <span style="text-indent: 1em;">salıveren aslında subaylar, hatta içlerinden birisi: 'Korkmayın çocuklar diyordu, bizden size zarar gelmez. Zaten çok sürmez bu durum...'</span></p>

  <p><span class="font0">— Hâlâ sürüyor ama?</span></p>

  <p><span class="font0">— Başımızda böyle hükümet olursa, nasıl sürmesin? Deli bu herifler, deli! Deli değilse, şaşkın! Üniversite'yi kapadılar ya, gösteriler duracak akıllarınca...</span></p>

  <p><span class="font0">— Yok, öyle deme birader, hesapları yanlış sayılmaz. Üniversite kapandı mı ne olacak, dışarlıklı öğrenciler memleketine gidecek, onlar gitti mi gösteriyi kimlerle yapacaksın? Hesapları tutsaydı...</span></p>

  <p><span class="font0">— Tutmadı ya, sen ona bak.</span></p>

  <p><span class="font0">— Hem de nasıl: Hiçbiri gitmedi.</span></p>

  <p><span class="font0">— '... ölürüz gitmeyiz' diyorlar.</span></p>

  <p><span class="font0">— Hey, haberiniz oldu mu: Menderes, Cemal Paşa'ya mecburi izin vermiş. Emirlerine kulak asmıyormuş galiba.</span></p>

  <p><span class="font0">— Cemal Paşa'ya mı? Cemal Paşa kim?</span></p>

  <p><span class="font0">— Ayıp ulan, ayıp! İnsan Cemal Paşa'yı bilmez mi: Kara Kuvvetleri Komutanı. Orduda Cemal Aga diye nam salmış ki...</span></p>

  <p><span class="font0">— ... ee, bu gece n'apıyoruz? Herkes evine mi?</span></p>

  <p><span class="font0">— Hayır, bildiriler yazılacak, zarflanacak.</span></p>

  <p><span class="font0">— Nerde, peki?</span></p>

  <p><span class="font0">— Cavcav'ın atölyesinde.</span></p>

  <p><span class="font0">— ... bana akın, n'aptım biliyor musunuz? Çaktırmadan pederden üç kutu zarf yürüttüm. Hak etti ama: Adam demokrat, hem demokratın azılısı, ona bakarsan bizi böyle sokaklara döken Ruslarmış,</span></p>

  <p><span class="font0">— Yok, deve.</span></p>

  <p><span class="font0">— ... Mine, iki gözüm, senin Feridun Bey kimden yana Allah aşkına? Menderes'ten yana mı, gençlikten yana mı?</span></p>

  <p><span class="font0">— Paradan yana nonoşum, o daima paradan yana.</span></p>

  <p><span class="font0">— Ah eşşoğlu eşşek ah! Biraz 'arpa' verse olmaz mı? Doğru dürüst bir teksir makinesi alırdık. Bu sabah vitrinde bir tane gördüm, nah böyle...</span></p>

  <p><span class="font0">Sonunda Cavcav bu çalkantılı gevezeliğin boş bir yerini yakalayıp, gümbür gümbür sesiyle içine daldı. Konuşurken bıyıkları birer bayrak gibi dalgalanıyordu:</span></p>

  <p><span class="font0">— ... tamam çocuklar, bir saat sonra sokağa çıkma yasağı gecikmeden dağılalım ki, herkes karnını doyursun, benim orda ilâç için tek lokma ekmek bulamazsınız, sonra söylemedi demeyin ha, içkiye gelince bak... Geldikleri gibi çığlık çığlığa, birbirlerini çiğneyerek, coşkun ve heyecanlı gittiler. Ne yaptıklarının doğru dürüst farkında olmadıkları gibi, başlattıkları hareketin nereye varacağını da kestiremiyorlardı. Yepyeni,, kitaplarda ve yasalarda yazılı olanlara hiç benzemeyen bir gerçeğin, kendiliğinden ortaya çıkmış öncüleriydiler, kendi gerçeklerinin öncüleriydiler belki de, o yüzden kuralların soyut ve değişmez sonuçlarına uymuyorlardı, başlarına buyruk ve bağımsızdılar.</span></p>

  <p><span class="font0">Onlar gider gitmez, Halim kendini, göğüs kafesinde asker postalı gibi koskoca ve simsiyah bir yürekle, yapayalnız yakaladı. Az ötesinde saçlarını otlayan, unutulmuş, moruk bir deve, uzak uzak, Van gölü çevresindeki ay kraterlerini kuruyordu. Kulübü kapayıp evine dönmek amacıyla teker teker ışıkları söndürmeye başlayan garsonu saymazlarsa, içerde onlardan başka kimse yoktu. Karanlık dayanılmaz bir yoğunluk, yalnızlık katlanılması güç bir ağırlık kazanmıştı. İkisi de dehşetli birbirini gereksiniyor, bu müthiş gerçeği açıklamak korkusuyla olacak, yüzyüze gelmekten çekiniyorlardı. Bir zaman, sessiz ve hareketsiz beklediler.</span></p>

  <p><span class="font0">İlk kalkıp Halim'e yaklaşan Galib oldu. İçinde şefkate benzer duyguların kımıldadığı kederli bir hoşnutsuzlukla.</span></p>

  <p><span class="font0">— Ben dedi, sana söylemiştim hazret: Her şey bizim çevremizde, ama bizsiz oluyor. Bu çorbada tuzumuz yok bizim.</span></p>

  <p><span class="font0">Garsonun ellerine, 'eyvallah'larını, iki güzel ama faydasız balık ölüsü gibi tutuşturup, merdivene doğruldular. Galib ancak orda konuşmayı hiç kesmemiş gibi, sözlerini tamamladı.</span></p>

  <p><span class="font0">— ... işte o kadar!</span></p>

  <p><span class="font0">Sokağa çıkar çıkmaz, ıhlamur ve nane kokan, ılık, cam lifinden yapılmış gibi şıngırtılı bir yağmur. Dalgın, elleri ceplerinde, omuzları düşük, bir süre yürüyor, usul usul ıslanıyorlar. Artları sıra dövülmüş, yine de onlara son derece bağlı bir çoban köpeği gibi, Beyoğlu. Birden tombul bir kızcağız, akla ziyan memelerinin üstünde yuvarlanarak, yanlarından geçip, bir temizleyici dükkânına sığınıyor. Islanmış ama keyfi yerinde, gökyüzüne şen şakrak,</span></p>

  <p><span class="font0">— Yağ mübarek yağ! diye bağırıyor, yıka günahlarımızı!</span></p>

  <p><span class="font0">Gerçi Galib Kasımpaşa'da oturur, çokluk gece kulüplerinde oyalandığından, Tepebaşı'ndaki eski Emperyal Oteli'nde, sarhoşluğunun erişilmez yüksekliklerinden, kafasında sabah sislerinden sarıklarla, şafak sökerken inip yıkıldığı, bir de odası var. Halim, otelin önünde ayrılırlarken:</span></p>

  <p><span class="font0">— ... belki haklısın diyor, belki değil muhakkak haklısın ama, bıçağın ucu hep bize dokunuyor: Çorbada tuzun olsun olmasın, sürgüne sen gidiyorsun, zavallı Haydar gidiyor.</span></p>

  <p><span class="font0">Galib cevap vermiyor, cevap yerine salıverdiği, daha çok zor bastırılmış bir geğirmeyi andıran bir göğüs geçirmesiyle, onun gündelik zehiri:</span></p>

  <p><span class="font0">— ... Ali İhsan'ı unuttun hazret! Onu da yolluyorlar. Dün gördüm, haberi henüz öğrenmişti. Muş'a gidiyor.</span></p>

  <p><span class="font0">Halim, zehiri ta iliklerinde duyuyor. Bacakları çözüldü bile. Sesi kayboluverdi:</span></p>

  <p><span class="font0">— Muş'a mı diyor, al sana Allanın bol insanının az olduğu bir yer daha. Böyle yapıyorlar, nedense.</span></p>

  <p><span class="font0">Tükürüğünü yutayım diyor ama, boğazından inen bir yıldırım:</span></p>

  <p><span class="font0">— ... ne dersin, sıra bana yaklaşıyor mu?</span></p>

  <p><span class="font0">— Orası hiç belli olmaz.</span></p>

  <p><span class="font0">Arkasından bir soru, ama bunun böyle olduğuna öyle inanmış bir soruşu var ki, canını yakıyor Halim'in:</span></p>

  <p><span class="font0">— ... yoksa korkuyor musun?</span></p>

  <p><span class="font0">— Bana bak, sürülmeyi rahatça göze alabilecek, senden başkası çıkmaz:</span></p>

  <p><span class="font0">Vahşi bir hayvan gibi yaşıyorsun, evin barkın belirsiz. Ben öyle miyim ya, sorumluluklarım var bir kere... ..</span></p>

  <p><span class="font0">Cümlesini dili dolaşarak tamamlıyor:</span></p>

  <p><span class="font0">— ... karım var sonra.</span></p>

  <p><span class="font0">Sabah gözünü açtığından beri Suat, Matmazel RaşePle buluşmasını ertelemenin yolunu aramış durmuştu. Son defa, berbere gitmek için en elverişli günün çarşamba olduğunu kararlaştırmışlardı. Bugün o gündü ama, saçına nasıl bir biçim vereceğini hâlâ kestiremeyişi bir yana, Matmazel Raşel'le yüzyüze gelmekten çekiniyordu. Onu tetik üstünde tutan, başına dert açabilecek düşüncesizce davranışlardan alıkoyan, biraz tiksinti, epeyce korkuyla karışık, garip bir çekingenlikti bu. Belki Matmazel Raşel'in o gün olanları ters yorumlamasından, ilerisi için yanlış sonuçlar çıkarmasından kaygılanıyordu. Haklıydı bunda, tutkuları</span> <span style="text-indent: 1em;">ne kadar aykırı, rüyaları ne derece irkiltici olursa olsun, henüz dönüşü olmayan yollara dalıp vazgeçilmez ilişkiler kuracak kadar hazır değildi. Üstelik Ümid'i ne yapacaktı. Ümid'i? Zindanın birinde gittikçe solan o lale, uzaktaki varlığıyla sürekli olarak aklını karıştırıyor, yaşantısını altüst ediyordu: İşte bak, Yüzbaşı Demir eve uğramayalı nerdeyse on gün oluyor, o uğramadı mı Ümid'den haberi olmuyor, Ümid'den haberi olmadı mı, nasıl yaşasın?</span></p>

  <p><span class="font0">Sabahtan beri aradığı bahaneyi, ona, Matmazel Raşel'in dükkânını gümüş telli bir kafes içerisine alıveren yumuşak ve kokulu yağmur vermiş oldu:</span></p>

  <p><span class="font0">"— ... Parmağını oynatayım desen şıngırdayan bu oynak kafesin içinde, işim yok da gidip o mavi hayvanı mı arayacağım? Gitmeyiveririm, olur biter."</span></p>

  <p><span class="font0">Bitmiyordu, ama! Yan çizmek, kendi kendisinin üstesinden gelmek de istese, o gün dükkânın ardındaki yazıhanede olanlara sımsıkı bağlı bir saplantıdan bir türlü kurtulamıyordu. Hayır, yeniden aynı şeyleri yapmak değildi istediği, hatta kimilerin ne yaptığı da silinmişti gözlerinden, soyut olarak sadece olanları düşünmek dalgalandırmaya yetiyor, sinirlerin çatır çatır gerilmesi, sivrilen meme, terleyen avuçlar... derken, yeniden cinsel azgınlığın sarsıcı ateşine bulaşıyordu.</span></p>

  <p><span class="font0">Geç uyanmıştı, geç ve güç. Yatakta uzun uzun gerindi, esnedi. Artık kazımadığından, bacakları boyunca kıllarının iğne ucu gibi dik dik başverdiğini hissetmek, içini gıcıklıyordu. Burun deliklerinin durup durup titremesi, hele boşluğu mavi bir ayna gibi tutkuyla dişlemek istemesi, onu öldürecekti. Amacı belirsiz, dağınık tutku, git git belirlendi, aydınlandı, saat ikiye doğru şaşmaz bir açıklık kazandı: Aslında o gün orda olanları içisıra yeniden yaşıyor, üstelik bundan gizli zevk alıyordu. Aldığı zevk, yalnızlığı oranında artmaktaydı. Öyle ya, bu işi Matmazel Raşel'le yaparsan, yalnız Matmazel Raşel'le yapmış olursun, oysa tek başına yatıp yapmayı düşündün mü, yaptığın da, yapacağın kişi de esintisine ve isteğine göre değişir durur. Cinsel besinin böyle aralıksız başkalaşmasında, düz sevişmede hiçbir zaman olmayan ağır bir yoğunluk, nice yeni ve aykırı vücut hazları var.</span></p>

  <p><span class="font0">Onun için öpüştüğü şimdi Matmazel Raşel'se, az sonra Paula'nın taa kendisi. Ya da o enine boyuna, kafası usturayla kazınmış, zebellâ gibi zenci kadın. Belki Nadejda, belki Ümid. Evet, evet Ümid. Son günlerde Ümid düzenli olarak hepsinden baskın çıkıyor, ne var ki durduğu dalda</span> <span style="text-indent: 1em;">durmayıp, o da kılıktan kılığa giriyordu. Bir bakıyordun bir salon centilmeni: Başında silindir şapka, sırtında frak, tek gözlük, yaprak cıgarası, kelebek kravat, koltuğunun altında baston! Bir bakıyordun yakışıklı bir avcı, ayağında çizmeler, elinde kırbacı, dişlerinin arasında piposu! Hele bu kılıkta belirdi mi, dayanabilirsen dayan! Suat da dayanamıyor, benliğini tutkusuna bırakıyor.</span></p>

  <p><span class="font0">Bugün de öyle oldu, divana boylu boyunca uzanarak, kendi kendisini sevmeye koyuldu. Önce göğüslerini bir süre okşadı, sonra bacaklarının bitiştiği yeri. Vücudunu, utançla karışık mutluluğa benzer bir iç rahatlığına kavuşturan, o sarsıntılı boşalışın öksüz aydınlığında ise, yeni saç biçimini bütün ayrıntılarıyla gördü: Kısa, önleri dağınıkça, arkası yukarıya yukarıya fırçalanmış, iki yanı favorili bir erkek saçıydı bu, daha doğrusu geçen yüzyıldan bir sanatçı profili, besteci, ozan filân.</span></p>

  <p><span class="font0">Buluşuna bayıldı: Romantik çağ ozanlarının o solgun erkek yüzünü edinmek, sesini boğuklaştırıp daha kalın tonlara indirmek, davranışlarına bir genişlik, ölçülü bir savrukluk vermek, sonra gidip, aynalarda kadınlıktan her gün biraz daha nasıl uzaklaştığını seyredip kendine hayran olmak! Bu arada, kapıyı çalıyorlar, duymuyor bile. Evde değil ki: Yeni suratını takınmış, üstünde büyük bir ferahlık, sağdan soldan lâf atanlara, meraklı meraklı bakanlara aldırmaksızın, çıkmış şehirde sokak sokak dolaşıyor. Yine kapı.</span></p>

  <p><span class="font0">"— Öff, bir dakika rahat yok! Hem canım kim olabilir? Bu saatte ne Demir gelir, ne Halim. Zaten anahtar paspasın altında, biliyorlar, onlardan biri olsaydı, alır açardı."</span></p>

  <p><span class="font0">Yine kapı. Açacak mı açmayacak mı? Ona kalsa açmayacak ya, içinde bir dürtü: Antreye geçiyor, karanlık, ışığı yakıp kapıyı açıyor, boylu boslu, efendiden bir bey, elinde irice bir paket! Kim bu? Hiç tanımadığı biri. Adreste yanılmış olmalı. Tam, "Yanlışınız var efendim, kimseyi beklemiyorum" deyip kapıyı kapatacak, adamın dudaklarında soluk ve paslı bir gülümsemenin belirdiğini görüp, donakalıyor. Kalın, biraz gevrek bir ses,</span></p>

  <p><span class="font0">— Suat diyor beni tanımadın mı meleğim?</span></p>

  <p><span class="font0">Ne? Olacak şey mi bu? Suat'ın kanı, damarlarında bir anda buz kesildi. Romantik ozan profili, pat pat bir güvercin telaşıyla suratını terk etmişti. Aynı anda, zindanda siyah bir lâle soldu, Türk mavisi pencerenin ardındaki kanun, Boğaz'a yakınmalarla yüklü hep aynı melodiyi salıverdi. Hayrun'du gelen, Hayrun, annesi.</span></p>

  <p><span class="font0">Oturaklı, hareketlerinde yanlış bir erkeksilikle içeriye daldı. Besbelli usta terzi elinden çıkma, gece mavisi bir takım elbise giymişti. Beyaz, tiril tiril naylon gömlek. Üstü H işlemeli, altın kol düğmeleri. Ayağında hafif, burnu uzun, bağcıklı pabuçlar. Kır düşmüş saçlarını gerçek bir erkek gibi kestirmiş, sımsıkı arkaya taramıştı. Yalnız sağ kaşının üstüne düşen savrukça bir perçem, görünüşündeki ciddiliği biraz yumuşatıyor, hovardalık mı külhanbeylik mi artık neyse, öyle değişik bir hava veriyordu. Şiş, adamakıllı solgun ve rezil beyazı yüzünde, bu sayılmazsa, tek aydınlık, o platin köpek dişinden dağılan üşütücü buğuydu. Çünkü, çizgili lâcivert kravatının üstünde, paslı bir makas asılmış gibi loş loş parlayan gülümsemesini, dudaklarından eksik etmiyordu. Bu gülümseme, köse bir erkek gülümsemesinden farksızdı.</span></p>

  <p><span class="font0">Salona girince, getirdiği paketi masanın üzerine bıraktı. Suat'ı elinden tutarak, pencereye götürdü, iki adım geriye çekilip tepeden tırnağa süzerek,</span></p>

  <p><span class="font0">— Yaradana kurban olayım diye bağırdı, ne de güzelsin? Bırak Allah aşkına doya doya seyredeyim, genliğini, güzelliğini içime sindireyim! Bunun benim için ne demek olduğunu, bir bilsen! Ne kadar ıstırap çektiğimi, ağladığımı! Geceleri korkunç rüyalar görüyordum, ne kâbuslar, güya canavarların pençesine düşmüşsün, seni paralamak istiyorlar, çığlık çığlığa beni çağırdığını, yardım istediğini işitiyorum ama, kımıldanabilmek ne mümkün? Böyle sağ salim karşımda görebilmek, bir devlet! Çok şükür çektiklerim bitti, seni buldum, Cenabı Hak bana bugünü gösterdi, ana kız bundan sonra ölüp ölesiye ayrılmayacağız artık, hiç mi hiç...</span></p>

  <p><span class="font0">Kollarını açarak Suat'ın üzerine yürüyor:</span></p>

  <p><span class="font0">— ... meleğim, seni bir öpeyim hele!</span></p>

  <p><span class="font0">Suat şaşırmıştı, şaşkınlıktan eli ayağı bağlanmıştı ama, elinde olmadan bir adım geriledi, fakat kucaklamasından kaçamadı: Uysal, hiçbir tepki göstermeden, uyuşukluğa yakın bir kayıtsızlıkla, öylece durdu: Gözlerini yummuştu, içinden yükseliveren bir dalga, onu kaptığı gibi, eski bayram sabahlarına götürüyordu: Sarışın, dalyan gibi bir kadın yatağına eğilmiş, öpüp koklayarak, kulaklarını çekip ayaklarını gıdıklayarak onu uyandırmaya çalışıyor. Annesi bu, o gizli gizli karanfil kokan, dolu dolu gülen, açık ve aydınlık annesi! O nerde, Suat'ı şimdi göğsüne bastıran yarıdan çok fazla erkek, bu tutkulu, tütün ve leylâk kokulu (Nadejda'nın kokusu) kadın nerde? Bir yandan burnunu boynunun</span> <span style="text-indent: 1em;">çukuruna sokmuş öpüyor, bir yandan saçlarını okşayarak söylenip duruyor. Konuşması bir yerde dokunaklı ama, genellikle yayvan ve sıtmalı. Suat'ı asıl 'yerli film' havası bunaltıyor galiba:</span></p>

  <p><span class="font0">— ... et tırnaktan ayrılır mı hiç? Ayrılırsa, ne acılar pahasına ayrılır? Ana kız bir şehirde yaşayıp, bir kere bile yüzyüze gelmemek, eti tırnaktan ayırmak değil de ne meleğim, ha söyle bakayım? On yıl, on uzun yıl, dile kolay! Baban öldü, son nefesini verirken, dudaklarında senin ismin vardı, ben kocadım, eski hallerim kalmadı...</span></p>

  <p><span class="font0">Sesi çıt diye kırılıverdi, erkekçe güvenini kaybederek, yıllarca önceki dolgunluğuna döner gibi oldu: Sanki boşanacak, ellerini ısıra ısıra ağlamaya başlayacak! Fakat hayır! Getirdiği paketin üzerine acele eğilerek, bozgununu ustaca gizleyebiliyor:</span></p>

  <p><span class="font0">— ... bak sana ne getirdim: Beğenirsin inşallah! Bozulduğundan</span> <span style="text-indent: 1em;">hanidir bir köşede atılıp duruyor, işlemiyordu: Çok sevdiğini bildiğim için olacak temelli gözden çıkaramıyordum. Bir gün Vijdani Baba almış götürmüş onartmış, getirdi: O gün bugün, yine eskiden olduğu gibi, Kâtibim'i çalıyor. .</span></p>

  <p><span class="font0">Çocukluğunun çalar saati. Suat, ayak uçlarına basa basa kütüphanenin kocaman kapısından içeriye süzülüyor. Yedi yaşına bastı ya, artık basbayağı büyükten sayılır. Babası, perdelerin arkasına dikilmiş, Şefik Kaptan'ın gemisi İnşirâh'ın geçişine dalmış. Suat'ın içeriye girdiğini fark eder etmez, yumuşak bakışlarında pırıltılı bir gülümseme:</span></p>

  <p><span class="font0">"— Ne o, sen misin nazlı kızım? Saati mi dinlemek istiyorsun? Gel bakayım kucağıma!"</span></p>

  <p><span class="font0">Oturup onu dizlerinin üstüne alıyor. Camların ötesinde sonbahar, serin bir rüzgâr gelip okşadıkça, denizin yüzünde birbirine zincirlenen yaygın ürpertiler. Az sonra akşamın ilk ışıkları, için için üşüyerek, yanacaklar. Önce karşı yakada, sonra bu tarafta.</span></p>

  <p><span class="font0">Suat, annesine nasıl teşekkür edeceğini bilemiyordu, istemediğinden, getirilen armağanı beğenmediğinden değildi şaşkınlığı, ne demek gerektiğini kestiremediğindendi. 'Anne' demeli miydi acaba? Yoksa çok mu tuhaf düşerdi 'Anne' demek? İçinden durmaksızın 'Beyefendi' diyesi geliyor, ağzımdan kaçıracağım diye de ödü kopuyordu. Annesinin eşine az rastlanır görünüşü onu öylesine etkilemiş, içini öyle daraltmıştı ki, yüzüne bile hepsi hepsi bir defa, o da kaçamak bakabilmişti. Suçlu gibi gözlerini gözlerinden kaçırıp duruyor, farkında olmadan minyatür işlemeli çalar saatin orasını burasını elleyerek:</span></p>

  <p><span class="font0">— Zahmet oldu, çok zahmet oldu? diye kekeliyordu. Bilmem ki nasıl teşekkür etsem?</span></p>

  <p><span class="font0">Başı sonu belirsiz derin bir kargaşalık içindeydi. Ne o ünlü soğukkanlılığından eser kalmıştı, ne duygusal tepkileri üzerindeki denetiminden! Ayarı bozulan duygusal aygıtı, rasgele, ama cehennem hızıyla çalışıyor; göz açıp kapayıncaya kadar kısa bir süre içinde, birbirini izleyip kovalayan bir sürü karmaşık duyguyu, bir arada yaşamasına sebep oluyordu. İlk anlardaki uyuşukluk, yerini duygusal bir dağınıklığa bırakmıştı: Şefkat, dehşet, tiksinti, yalnızlık, korku, sevgi, suçluluk duygusu, içisıra üst üste yığılıyor; hele bunlardan hiç değilse bir bölüğünü belli ettiğini sanması, azabını büsbütün çoğaltıyordu.</span></p>

  <p><span class="font0">Neden sonra aklı biraz başına gelir gibi oldu:</span></p>

  <p><span class="font0">— Aman yarabbi dedi, size kahve yapmayı unuttum. Kusura bakmayın. Nasıl içerdiniz, sade mi, şekerli mi?</span></p>

  <p><span class="font0">Mutfakta yalnızlığına kavuşunca, ellerini kalbinin üzerine koyup gözlerini kapayarak:</span></p>

  <p><span class="font0">— ... Allahım diye içini çekti, sen bilirsin! Kulaklarından Ruhsâr yengesinin dedikleri gitmiyordu.</span></p>

  <p><span class="font0">Meğer ne kadar haklıymış kadın:</span></p>

  <p><span class="font0">—'... yo hayır, ne çirkin, ne gülünç! Daha çok ürkütüyor insanı, neden dersen, erkek esvapları giymiş bir kadın hâli yok onda, düpedüz erkek hâli var: Kendinden emin, kibirli, mütehakkim. Böylesine rastlayınca, korkmamak elde mi? Ah kızım ah, tebdil değil o, basbayağı erkek!" Annesinin, Ruhsâr yengesi gibi taban tabana karşıtı bir kadını ürkütmesi akla yakındı ama, Suat'ı neden ürkütüyor? Hem erkek hem kadın yaşantısıyla, bir yerde, onun için için beslediği ince aykırılıkların canlı örneği değil mi? Ne yapmış sanki, kurulu düzeni tepetaklak ederek, ahlâk kurallarının dışına çıkmış! Cinsel özgürlüğüne sınır tanımıyor, tanımadığını lâfla değil, yaşayışıyla kanıtlıyor. İyi ama, Suat'ın kendinden bile gizleyerek kurup durduğu bir yaşama biçiminin, elle tutulurcasma gerçekleştirilişinden başka bir şey mi bu? Aslında, tıpkı Ruhsâr yengesi gibi varlığından rahatsız olduğu, hatta ürktüğü kadın, annesi, rüyaları boyunca olmak isteyip isteyip heyecanlandığı, o müthiş kadının ta kendisi değil mi?</span></p>

  <p><span class="font0">"— ... herkesten ayrıyım diyorum, buna yürekten inanıyorum ama, yoksa onlardan biri miyim?"</span></p>

  <p><span class="font0">Ötede Hayrun evi geziyordu. Bir eli pantolonunun cebinde, öteki, parmakları arasında ucu yaldızlı bir cıgarayla, havada. Önce yatak odası, sonra kütüphane, sonra banyo. Her girdiği yeri bir emlâk simsarı dikkatiyle ince ince gözden geçiriyor, yanında biri varmış gibi, bağıra çağıra fikrini söylüyor:</span></p>

  <p><span class="font0">— ... ışık az, ışık! Tavanlar alçak, nefesini daraltıyor adamın! Çok da dar, hızlıca döneyim desen, bir şeyleri devirmeden dönemezsin. Şu pencere nereye bakıyor, avluya mı? Nereye bakarsa baksın, bir bok göründüğü yok. Burası neresiymiş, hah, sözüm yabana banyo, hayvanoğlu hayvanlar bir küvet koymayı bile akıl edememişler, duşun altına girdin mi, yıkandın say! Ulan senin duş dediğin, kir ıslatmaktan başka neye yarar ki, duşla temizlik mi olur, şeytan yıkanması işte! Ah benim yavrucuğum, menekşe gözlü evlâdım...</span></p>

  <p><span class="font0">Birden, bir öfke:</span></p>

  <p><span class="font0">— ... Suat, ne kira veriyorsunuz Allah aşkına ev sahibi olacak bu deyyuslara?</span></p>

  <p><span class="font0">Karşılık beklemeden sözünü sürdürüyordu:</span></p>

  <p><span class="font0">— ... orda, Vaniköy'de çifte çifte yalılar boş beklesin, bir tanecik kızım gelsin, böyle köstebek yuvası gibi karanlık izbelerde ;ömür tüketsin, revayı hak mı? Suat, Suat, diri diri mezara girmişsin sen, nasıl tahammül edebiliyorsun, meleğim?</span></p>

  <p><span class="font0">Suat, evde ne kadar ışık varsa, hepsini yaktı. Kahvelerini erimiş metal yansımaları, duvarlardaki çelik çakıntıları arasında içtiler. Hayrun, kızının kahvesini öve öve bitiremedi:</span></p>

  <p><span class="font0">— Aman pek nefis olmuş kızım, eline sağlık.</span></p>

  <p><span class="font0">Sonra, birdenbire dalgın:</span></p>

  <p><span class="font0">— ... senin elinden içtiğim ilk kahve bu diyor, kahveden fazla bir şey, bir timsal âdeta, barışmamızın timsali. Biliyor musun, on yıldır bu ânı bekliyordum ben, on yıl bütün bir ömür, dile kolay!</span></p>

  <p><span class="font0">Suat, gözlerini bir türlü yerden kaldıramıyordu. Kirpiklerinin içinden bağcıklı, uzun burunlu bir çift pabuç, naylon erkek çorapları, bıçak gibi ütülü bir pantolonun bolca paçaları görülmekteydi. Annesi konuşmasa, daha iyi olacaktı galiba: Gevezeliği onu gözünden düşürüyor, hiç değilse, edindiği ilk izleniminin o değişik, oturaklı ve güçlü beyefendi izleniminin silinmesine yol açıyordu. Varlıklı, hafif 'çatlak' bir kadındı sanki konuşan, hepsi o kadar. Acaba biçim, dış görünüş, içlemin çok üstünde bir mükemmelliğe ulaşmıştı da, ondan mı ileri geliyordu bu? Evet, dış görünüşle cinsel içlem arasındaki uygunluk su götürmeyecek</span> <span style="text-indent: 1em;">kadar açık ve meydandaydı ama; sesini onca zorlamasına rağmen, sert görünmek istediğinin epeyce aşağılarında bir yerlerde kalmıştı 'erkek' kişiliği:</span></p>

  <p><span class="font0">— ... çiftliğe yeni bir kâhya tuttuk. Ziraat Mektebi raezunuymuş. Eh erbabıdır dedik, verdik dizginleri eline: Halt etmişiz! Dolapçının, fırıldakçının biri çıkmaz mı? İt osurdukça, yalan söylüyor pezevenk! Geçen yıl tavuk yetiştirelim diye ne kadar para koydumsa, altından girdi üstünden çıktı, tavuklar da cartayı çekti mi sana, havadan yedi küsur bin lira zarar! İşin bok tarafı, hesap kitap, ilmen ve fennen yılda on bin kâat kâr edeceğiz diye teklifi yapan da bu it oğlu it!</span></p>

  <p><span class="font0">Suat, elinde yaldızlı kahve fincanı, dudağının ucunda eğreti bir gülümseme, onu dinliyor; içinden fırtına hızıyla yükselen bir titreme nöbetini önlemek için, var gücüyle dişlerini sıkıyordu. Annesinin anlattıkları, çocukluk yaşantısının bütün yerlerini ve insanlarını, yüksek ve alımlı böcekkapan bitkileri gibi getirmiş, pırıl pırıl önüne dikmişti.</span></p>

  <p><span class="font0">— ... Şefik Kaptan, sizlere ömür! Yaaa, ben de pek acıdım. Zavallı tekaüde ayrıldıktan sonra çöküvermişti. Bir gece kahvede, hayvanın biri şaka olsun diye tutup buna, İnşirâh'ın hurda diye satılacağını söylüyor, gülüşüyorlar. Sabaha çıkmıyor fakir, karısı ölüsünü taşlıkta bulmuş, sahura kalkınca. Cenazesine gittim, rahmetlinin babanla hukuku çoktu, fakat öyle mel'ûn bir yağmur yağıyordu ki, tövbe tövbe yarabbi... Cıgaranın birini söndürüp biri yakıyordu. Yoğunlaşan dumanlar, azgın aydınlığın titreşimleri ve bastıran sıcaklığın ortasında, damar damar dağılıyorlardı. Bazen, tıknaz ve hastalık beyazı elinin sert bir hareketiyle, sinek kovalar gibi kovalıyordu onları, bazen aldırmıyor, o zaman duman ağacının boşluklarından yaşlı bir beyin gözlerini kısarak Suat'a baktığı görülüyordu.</span></p>

  <p><span class="font0">— ... eski komşularımızdan kimse kalmadı desem yeri: Hemen hemen hepsi gittiler, evlerini satanlar oldu, ben de birini satın aldım: Hatırlayacaksın, Keçecizade Müçteba Efendi vardı, kanuni bestekâr, sabah akşam çalgısını çalar, canımıza okurdu, işte onun yalısını! Zaten bitişiğimiz, aradaki duvarı yıktırınca, ikisi birleşti sayılır. Baktım bina harap, bastığın yer göçüyor, tamir koydum, bahçeyi de bizim Ziya, bahçıvan, adam etti: Deniz kenarında seni bekleyen sikirdim bir yalı kazanmış olduk, fena mı?</span></p>

  <p><span class="font0">Tartışma istemem gibilerden, kesin ve kararlı ekledi:</span></p>

  <p><span class="font0">— ... evet, seni bekleyen! Zaten sana alıverdim, hele bu kovukta çürüdüğünü gördükten sonra, katiyyen bırakmajn! Hiç olmazsa, yazlığa gelmelisin. Mutlaka. Bunu senden ben istemiyorum, yooo, sakın ha, rahmetli baban istiyor: Halûk Beyin kızı, Sadrazam Bayraktar Halil Paşa'nın torunu, böyle sürünmeli mi? Ayıp, ayıp! Geçenlerde, dayın olacak ayı, elin daraldığından eve pansiyoner almak zorunda kaldığını söyledi, gecesi rüyamda babanı gördüm...</span></p>

  <p><span class="font0">Sesi birden değişti, yoğunlaştı mı ne? Sanki ruh çağırmışlar, onun ağzından konuşuyor. Gerçi Suat bundan hiç hoşlanmadı, yine de merakını yenemeyip annesine baktı. Hayrun'u cinler zaptetmiş gibiydi: Bakışları ansızın boşalmış, gözlerine, kimsenin göremediği, göremeyeceği şeyleri gördüklerini öne sürenlerin, tutkulu anlamsızlığı gelmiş oturmuştu. Ağır ağır şiir okur, dua eder gibi dokunaklı bir sesle,</span></p>

  <p><span class="font0">— ... güya diyordu, tekke gibi bir yerdeymişiz, ıssız, sağı solu yıkıklık, tozdan topraktan geçilmeyen bir dam, babanın sırtında yırtık "pırtık esvaplar, gözlükleri kırılmış, yüzü bir solgun, bir solgun, belli ki hasta!.. Beni görür görmez, dosdoğru yanıma geldi, baktım iki gözü iki çeşme, çocuk gibi ağlıyor, dayanamadım sordum: "Ya Halûk Bey, niye böyle gözyaşı dökersin?" Ne cevap verdi biliyor musun? Kelimesi kelimesine: "Üşüyorum, dualarınızın sıcaklığı beni ısıtmaya yetmiyor dedi, ben ağlamayayım da kimler ağlasın?" Sonra bana bir sepet dolusu sardalya verdi, gözyaşları arasında: "Kuzum ne oldu, kuzum? diye sordu, kuzumu ne yaptın? Sarmasını sarmalamasını, kem gözlerden korumasını bildin mi?" Utancımdan yerin dibine geçtim, yine de evet diyecek oldum, dememe kalmadı gözden nihân oluverdi, orda, ayaklarımın dibinde sardalya sepetiyle bir başıma kalakaldım.</span></p>

  <p><span class="font0">Sustu, büyük bir alçakgönüllülükle göğüs geçirerek:</span></p>

  <p><span class="font0">— ... Allahım sen büyüksün dedi. Hamiyetinden inayetinden bir an şüphe etmedim. Sen sakla bekle!</span></p>

  <p><span class="font0">Sonra, gevrek ve kalın her günlük sesini, kolayca buldu:</span></p>

  <p><span class="font0">— ... bizim Vijdani Baba'da, Hacı Bektaşi Veli'den kalma, makbul bir tabirname vardır, rüyamı anlattım, ona bakıp tâbir etti: Kuzu sensin, meydanda bir şey. Balık, para. Rahmetli baban servetini bana niye bıraktı, sana bakayım diye, halbuki bakamadım, sualine evet cevabını verince, yalanıma kızıp kaybolması bundan! Böyle manidar bir rüyadan sonra, eli kolu bağlı oturulur mu? Vijdani Baba'ya rahmetlinin ruhu için, üç cuma üst üste yasin okutup hatim indirttim, ben de, nerde ve ne</span> <span style="text-indent: 1em;">halde olursan ol, seni arayıp bulup baba ocağına geri getirmeye ahd ü peymân ettim.</span></p>

  <p><span class="font0">Sustu, Bir uçurum sessizliğine gömüldüler. Suat, babasının narin ellerini, saçlarının üzerinde belli belirsiz duyar gibiydi. İçi yanıyordu onun da. Dumanlı, yapışkan bir bataklığa (geçmişine) saplandığının,, kımıldadıkça daha çok battığının farkındaydı; bu, acısını çoğaltıyor, acısının çoğalmasıyla çenesini büsbütün kilitliyordu. Oysa, iki gözünde iki soru işaretiyle annesi, çabuk ve olumlu bir karşılık beklemekteydi.</span></p>

  <p><span class="font0">— ... hâlâ ısrarlı mısın, eve dönmemekte? Suat'ın bütün yaptığı, bir baş hareketi:</span></p>

  <p><span class="font0">— Hayır, değilim.</span></p>

  <p><span class="font0">— ... öyleyse geleceksin, öyle mi meleğim? Suat baş hareketini tekrarladı; belki:</span></p>

  <p><span class="font0">— Evet demek istiyordu, bir gün geleceğim.</span></p>

  <p><span class="font0">Ya da:</span></p>

  <p><span class="font0">— ... başka elimden ne gelir ki? demek istiyordu.</span></p>

  <p><span class="font0">Tam o sırada çalar saat mırıldanmaya koyuldu, onun sesiyle yakın gerçeğin içine dönüveren Suat, birden adamakıllı duygulanmıştı. Onun da artık, ardından gözyaşı dökülecek ölüleri olmuştu demek: Babası, Şefik Kaptan, Keçecizâde Müçteba Efendi! O anda müthiş bir soru, ağır bir tokmak gibi beynine indi: Yoksa bu ihtiyarlık mıydı? İhtiyarlığın başlangıcı mıydı? İhtiyarlayacağını düşünmek yüreğini daraltıyordu. Kendi kendisine olan korkunç hayranlığı tamamıyla güzelliğine, güzelliğiyse gençliğine bağlıydı da!</span></p>

  <p><span class="font0">Çalar saat onu yeryüzüne indirmekle başka' kaygılara salmıştı. Saat altı olmuş, geleceği tutarsa, tam Yüzbaşı Demir'in çiçekli bir ağaç gibi şıkır şıkır boy gösterdiği saat. Gerçi son haftalarda ne gelişi belli, ne gidişi, bakıyorsun geceyarısı, öğle üzeri, hatta sabaha karşı gelmiş ama, yine de Yüzbaşı Demir'in annesiyle karşılaşabileceğini bir an bile düşünmek, basbayağı soluğunu kesiyor. Yoksa annesinden utanıyor mu? Utanıyorsa, neden utanıyor?</span></p>

  <p><span class="font0">Hayrun'un üstesinden geldiği aslında ne, Suat'ın için için o kadar heveslendiği, rüyalarını görüp hayallerini kurduğu, o garip bileşim değil mi? Öyleyse yakınlarının görmesinden niye çekiniyor? Böyle sonuna kadar gitmiş, tutarlı ve gözü pek birini anne diye rahatça benimsemesinin, ufak ufak, kendisini de bulaştıracağından mı korkuyor yoksa? Hayrun'un erkek gibi giyinip erkek gibi yaşaması boşuna mı? Kadın 'sevici', hem adamakıllı! Erkeklik taslayan bir 'sevici'nin erkek</span> <span style="text-indent: 1em;">kılığında dolaşmasında şaşılacak ne var? Pek pek, o aykırı cinsel gerçeğini, gözünü kırpmadan, dışlaştırmış oluyor.</span></p>

  <p><span class="font0">Suat öyle mi ya? En sapıttığı anlarda bile, bir türlü kesinleşemeyen, askıda kalan yanları pek çok. Kadınlarla sevişmeyi aklı kesse bile, bir 'sevici' sayılmayı, o gözle görülmeyi içine yatıramıyor. Onun çıkmazı bu: O kadar tiksindiği 'ötekiler', meğerse kafasına neler sokmuşlar? Annesinden utanması, irkilmesi başka nasıl açıklanabilir?</span></p>

  <p><span class="font0">Hayrun ya küstah, ya yaptığının bilincine varamamış: Törelere ve kurallara açıkça meydan okuması, içiyle barışık olduğundan. Yaptığından erkekçe keyiflenmesi de bu yüzden. Hayal gücünün darlığı, ince aramaya alışkan olmaması, işini hayli kolaylaştırıyor. Oysa Suat'ın gözünde her şey başlı başına bir sorun, her sorun bir sorunlar dizisine gebe. Deminden beri, ha Demir gelecek, ha Halim diye kendini yiyip bitirmesi bunu göstermiyor mu?</span></p>

  <p><span class="font0">Onu bu sıkıntıdan yine annesi kurtardı. Pantolonunun arka cebinden çıkardığı bir ipek mendille alnında biriken terleri kurulayarak:</span></p>

  <p><span class="font0">— ... ay bayılacağım dedi, vallahi bayılacağım! Bizim gibi Boğaz'ın serinliğine alışmış olanlar, böyle bir köstebek yuvasına tıkıldı mı, hapı yuttu: Ter boğmasına uğruyor. Arabayı aşağıda bıraktım, bir beklediğin yoksa, haydi çıkıp şöyle bir uzanalım Emirgân'a doğru. Yolda lâflarız, hava alırsın biraz...</span></p>

  <p><span class="font0">Dışarı bir çıkıyorlar, gün battı batacak. Yağmur gizliye dönmüş, varla yok arası. Akşam alacasının eflâtuna dönüştürdüğü asfalt, duman tüte tüte kuruyor. Sokakta çocuklar, bir avuç arı, oyuna dağılmışlar: Surda saçları çifte örülmüş, kurdeleli kız çocukları kaydırağa dalmış, orda sinek gibi ele avuca sığmaz ve işi başından aşkın piç kuruları, siyah önlüklerini ve beyaz yakalarını boğuşturuyorlar. Sahte peygamber sakallı dilenci, köşesinde sanki ağını kurmuş av bekleyen kirli bir örümcek! Suat'la annesinin geçtiğini hissedince, ağlamaklı sesiyle başlıyor dilenmeye:</span></p>

  <p><span class="font0">— Ey ehli İslâm, sahirvi vijdan! Yerin göğün, dünyanın ve ahiretin hâliki Cenabı Hak aşkına, peygamberimiz efendimiz Muhammed Mustafa aşkına...</span></p>

  <p><span class="font0">Hayrun'u sokakta görmeli. Bir eli pantolonunun cebinden hiç çıkmıyor, başı yukarda, suratı hoşnutsuz, biraz kavgacı. Önünden geçerken dilencinin mendiline bir teklik attı, öyle bir atış ki, uzaktan gören dünyaları bağışladığını sanır. Yaşlı bir hovarda telaşıyla davranıp, içi</span> <span style="text-indent: 1em;">huzursuz da olsa, ardı sıra tıpış tıpış gelen kızına arabanın kapısını nasıl çalımlı açıyor? Arabası da araba hani! Parıl parıl nikelajı, canavar bozması kanatçıkları ve milyarderlere özgü konforuyla gelmiş Bereketzâde Çeşmesi'nin oraya yığılmış, bitmez tükenmez bir Chrysler. Onu görünce Suat'ın, sağlı sollu iki şamar yemiş gibi sarsılması acaba neden? Ferid Dayı'sı ne kadar haklıymış!</span></p>

  <p><span class="font0">"— ... yeni bir araba almış, gördün mü? Araba demek ne bok yemek, mübarek otomobil değil ingiliz dretnotu!"</span></p>

  <p><span class="font0">Annesi, yaşına göre, mükemmel araba kullanıyor doğrusu. Yumuşak, kıvrak, bir hayli tecrübeli. Şöyle hafif bir dümen kırıyor, Büyük Hendek Sokağı'ndan Şişhane'ye çıkıyorlar. Ordan, Taksim'e akan araba dizisine katılmaları, çocuk oyuncağı. Batıda par par yanan kanlı ve koskoca bir güneş, altında ansızın belirivermiş allı morlu bir gökkuşağı, kargacık burgacık sokakları, unutulmuş camileri ve ürkütücü gemi leşleriyle büsbütün yalan bir Haliç.</span></p>

  <p><span class="font0">Suat motorun tatlı mırıltısına daldı, mahalleden çıktıkları için olacak, içi biraz daha rahat. Belli etmeden annesini gözlüyor, davranışlarını: Araba sürerken cıgara içişinin cakası ayrı, kalın bir caka bu, dakika başı salladığı sunturlu küfürlere, yola çıkalı bulanıklığı gitmiş, gittikçe keskinleşip bilenen bakışlarına uygun düşse de, görünüşünün ağırlığıyla bağdaşmıyor. Durumdan habersiz, uzaktan bakan biri, onu böyle hafif külhanbey üzerine zengin bir zampara gibi düşünmez, ağırlığı olan, işadamı mebus kırması bir bey diye düşünür: Para babası kalantor, geçmiş direksiyona, cicili bicili metresini Boğaz'a gezmeye götürüyor. Bu düşünce Suat'ı irkiltti, dehşete düşürdü!</span></p>

  <p><span class="font0">Taksim'de bir sürpriz! Polisler, Maslak üzerinden Boğaz yolunu ulaşıma kapamışlar. Çabuk olsun diye, Hayrun, ordan inmek niyetindeydi. Gösteri mi yapılıyormuş, neymiş! Bu öğrenciler, fşi iyice azıttılar! Suat, polis kordonunun ötesinde, çizgileri belirsiz kara kalabalığın, dalga dalga Radyoevi'ne yürüdüğünü zar zor seçiyor. Uzaktan, rüzgârlı bir orman gibi uğulduyorlar:</span></p>

  <p><span class="font0">— ... Menderes istifa!</span></p>

  <p><span class="font0">— ... Menderes istifa!</span></p>

  <p><span class="font0">Garip, sıkılarak da olsa, olayı doğrudan doğruya kendisiyle ilgili saymıyor. Belki yakınlık duyuyor ama, soğuk bir yakınlık onunkisi, bir çeşit seyirci yakınlığı. Hafif hafif, suçluluk duygularına düşmesi, bundan doğsa gerek. Gösteri yapanlara, mantığıyla beslediği dayânışmayı,</span> <span style="text-indent: 1em;">duyguları bozuyor. İçisıra hanidir sürdürdüğü, soyut somut kapışmasının doğurduğu huzursuzluğa, bunu da katmalı.</span></p>

  <p><span class="font0">Hayalleriyle baş başa kaldı mı, yaşantısı o kadar kalabalık, içi o kadar zengin, eğilimleri o derece değişik de, elle tutulur bir gerçekle karşılaştı mı, neden eli ayağı kesiliyor, damarlarından kanı çekiliyor? Gerçekler, hiçbir zaman, hayallerinin yüksekliğine ve canlılığına erişemiyor da ondan mı; yoksa hayalleri gerçekleşir gerçekleşmez bozuluyor, bayağılaşıyor, tutulacak tarafı kalmıyor da ondan mı? Nasıl etse de iç yaşantısının saflığını, akıllıca çapraşıklığını, tazeliğini ve mükemmelliğini bozmadan, gerçek hayata aktarabilse? Bunun bir yordamını bulması şart, yoksa hâli duman: Sözgelişi annesi,</span> <span style="text-indent: 1em;">gerçekleşmiş bir rüya ama, huzurunu kaçırıyor. Şu gösterilerin, yıllarca hayalini kurmamış mıydı? Şimdi, gözlerinin önünde gerçekleşiyorlar, umrunda bile değil.</span></p>

  <p><span class="font0">"— ... yoksa hayalleriyle yaşayan bir ceset miyim? Ne korkunç şey?" Annesinin ilgisi onunkinden baskın çıktı. Polislerden birisine sesleniyor:</span></p>

  <p><span class="font0">— Delikanlı baksana, ne oluyor orda?</span></p>

  <p><span class="font0">Kabarık, kıvırcık saçlı bir herif, başını kaşıyacak vakti yok, onlara şöyle bir göz atabiliyor; bakışları yarı hayran, yarı saygılı olarak, bu acayip hanımefendiye takılmış, sayıklar gibi:</span></p>

  <p><span class="font0">— ... ilerleyin efendim diye tekrarlıyor, devam et, devam et...</span></p>

  <p><span class="font0">İkinci sordukları salağın biri, kıs kıs gülüyor, aklınca yol gösteriyor onlara:</span></p>

  <p><span class="font0">— ... vallahi en iyisi sağa sapın siz, arka yoldan Nişantaşı'nı tuttunuz mu, tamam, iki dakika sonra Mecidiyeköy'desiniz, ordan da...</span></p>

  <p><span class="font0">— Sağol yiğidim! Bunlar talebeler mi yine?</span></p>

  <p><span class="font0">— Kim, gösteri yapanlar mı? Evet ama bu sefer babalarını da beraber getirmişler. Şişli'den Taksim'e yürüyorlar, adı sessiz yürüyüş, bas bas bağıran da yine onlar.</span></p>

  <p><span class="font0">Hayrun gaza dokunup arabaya yol verirken,</span></p>

  <p><span class="font0">— Orospu çocukları! diye kalayı basıyor. Açıklamasını biraz sonra, heyecansız ve durgun, fakat</span> <span style="text-indent: 1em;">adamakıllı inanmış bir sesle yapacak:</span></p>

  <p><span class="font0">— ... ben sana bir şey söyleyeyim mi meleğim, bu kazan kaldırmalar, sokak kavgaları, çoluk çocuğun meydanlara dökülmesi filân hava! Ahmak bunlar, yahu! Menderes'in Cenabı Allanın seçkin kulu, mübaret bir adam olduğu katiyyen kafalarına girmiyor. Böyle olmasa, hiç</span></p>

  <p><span class="font0">Londra'daki o hafazanallah tayyare kazasından sağ salim kurtulur muydu? Allah onu başımıza gâvurluğun kökünü kazısın, dini diyaneti kurtarsın diye gönderdi.</span></p>

  <p><span class="font0">Sözünü bağlayışı epeyce duygulu, hatta üzgün:</span></p>

  <p><span class="font0">— ... benim hayıflandığım, rahmetli babanın onun iktidarını göremeden ölmesi. Nevmîd gitti biçâre!</span></p>

  <p><span class="font0">Hemen arkasından o işbilir, tuttuğunu koparır erkek havasına bürünerek, en kalın sesiyle,</span></p>

  <p><span class="font0">— ... dayın diyor, geçenlerde bir şeyler.anlatıyordu, bilmem yalan,</span> <span style="text-indent: 1em;">bilmem sahi, günahı boynuna: Siyasi Polis kocanı parmağına</span> <span style="text-indent: 1em;">dolayasıymış: Benim "pek aklım kesmedi ama, kulağında olsun meleğim, iktidarın değme kalontorlarını tanırım. Seyit Sabri* vardır ya meşhur, ithalâtçı filân, beraber iş yapıyoruz, istediğin anda bir telefon sallarız, sen sağ ben selâmet, her şey düzelir.</span></p>

  <p><span class="font0">Dudaklarında yine o sinir bozucu gülümseme: Soluk esmer bir bıyık gölgesi altında, platin, köpek dişinin soğuk parıltısı:.</span></p>

  <p><span class="font0">— ... bunlar bayılır bana, adım ağızlarından düşmez! Bayılmazlarsa, şaşardım ya! Geçen seçim bütün Üsküdar ilçesindeki masariflerini kim sırtlandı, tabii ben: Gözümü bile kırpmadan, bastım çeke imzayı, helâl olsun!</span></p>

  <p><span class="font0">Ferid Dayısının boşboğazlığına Suat'ın biraz canı sıkıldı:</span></p>

  <p><span class="font0">— Dayım dedi, her şeyi büyütür bilmez misiniz? Biriki sıkıntımız oldu gerçi, üstünde durmaya değmez!</span></p>

  <p><span class="font0">Sesine daha inandırıcı bir ton arıyor:</span></p>

  <p><span class="font0">— ... yine de sağolun!</span></p>

  <p><span class="font0">Araba Zincirlikuyu yoluna çıkmıştı: Yayvan, hafif puslu tepelerin arasında, asfaltta ilerliyor; sağında solunda rüya artıkları gibi, kümesi de olan, akasyası ve köpeği bol kır evleri görünüp kayboluyordu. Hele bu kocaman köpeklerin, lâf olsun diye, arkalarından havlamaları! Yağmur, ön ve yan camlara, pırıltılı ve soyut birtakım desenler çiziktiriyor; elinde ne kadar kırık ok, nokta, virgül ve paralel varsa kullanarak, yazıp yazıp, bozuyordu.</span></p>

  <p><span class="font0"><sup>*Bkz. Kurtlar Sofrası.</sup></span></p>

  <p><span style="text-indent: 1em;">Suat, pek bilmezdi bu tarafları. Onun için ürkek ve yabancı, iki yanına dalmıştı. Ara sıra, yolun çevresinde enikonu koşmaca oynayan büyük&nbsp;reklâm panolarından biri, açık bir yelpaze gibi şak diye alnının&nbsp;</span><span style="text-indent: 1em;">ortasında patlıyor; içinden yaptığı şeyi ne kadar ahmakça bulursa bulsun, hepsini birer birer okumadan edemiyordu: Radyolin, diş&nbsp;çürümelerine karşı en tesirli diş macunu / Yurdun her köşesinde&nbsp;bulabileceğiniz tek banka, Türkiye Ziraat Bankası / Makarnaların en&nbsp;âlâsı, Nuhun Ankara Makarnası, vs. vs. ...</span></p>

  <p><span class="font0">Sessizlik biraz uzadı mı, annesi sıkılıyor; dişlerinin arasında bıçak tutarmış gibi, yüzünde o garip parıltılı gülümseme, başka bir ucundan&nbsp;söyleşiyi koyulaştırıyor:</span></p>

  <p><span class="font0">— &nbsp;&nbsp;&nbsp;... ya damadım nasıl bir adam? Evlendin evleneli bu suali sorar&nbsp;dururum, derde şifâ bir cevabını bulamam: Yumuşak başlı mıdır, aksi&nbsp;midir? Dayına sorarsan yemin billâh, haytanın önde gideni, boş gezenin&nbsp;boş kalfası! Ama bunadı dayın, ağzının söylediğini kulağı işitmiyor, sen&nbsp;de az önce dedin ya, büyütüyor hiçbir halt etmese! Benim senin&nbsp;aklıselimine itimadım ziyade, onun dediği gibi biriyle evlenecek kadar&nbsp;saf bir kız mısın sen?</span></p>

  <p><span class="font0">Yine de sorunun üstüne basması, kurnazca ağzını aramak mı:</span></p>

  <p><span class="font0">— &nbsp;&nbsp;&nbsp;... ha değil mi meleğim?</span></p>

  <p><span class="font0">Suat, sebebini bilmeden, çabuk çabuk,</span></p>

  <p><span class="font0">— &nbsp;&nbsp;&nbsp;... tabii diyor, belli bir şey anne!</span></p>

  <p><span class="font0">Der demez, çok büyük bir gaf yapmış gibi içinden söylediklerini düzeltiyor:</span></p>

  <p><span class="font0">"— ... belli bir şey beyefendi."</span></p>

  <p><span class="font0">— &nbsp;&nbsp;&nbsp;... hele şükür, yüreğime su serptin biraz. Zaten mesleğinden başka&nbsp;hiçbir şeyini bilmiyorum, aktörmüş zahir, bakma sen, bizim&nbsp;zamanımızda muteber sayılmazdı ama, istikbalin mesleği aktörlük!&nbsp;Duyduğumuza göre dehşetli kazanıyormuş bunlar, hayranları filân&nbsp;cabası! Yalnız seninkini bir kerecek olsun filmde göremedim, bak buna&nbsp;yanarım. Sinemaya sık gideriz oysa, hele yaz geldi mi, bizim o tarafta üç&nbsp;yazlık sinema birden açılıyor, biri Vaniköy'de, biri Kandilli'de.&nbsp;Konuşurken daldan dala geçmesi, konuyu ikide bir değiştirmesi neden?&nbsp;İpin ucunu kaçırıp lâfı dağıttığından mı, yoksa az zamanda çok şey&nbsp;söylemek istediğinden mi?</span></p>

  <p><span class="font0">— &nbsp;&nbsp;&nbsp;... altı ay kadar oluyor, iki tavus kuşu aldım, biri erkek biri dişi,&nbsp;şahane şeyler! Gelince göreceksin, ya bahçede sultanlar gibi rengârenk&nbsp;dolaşmaları, doğrusu mest ediyor adamı, bayılıyorum. O bed sesleriyle&nbsp;çığlığı bastılar mı, komşuların yüreği ağzına geliyor ama, aldıran kim,&nbsp;alışsın keratalar...</span></p>

  <p><span class="font0">Yavaşladı, durdu, arabayı önleri sıra peydahlanıveren burnu küçük çınarlardan birinin altına, kuytuya çekti. Bu çınarlar, hayli sarp bir&nbsp;tepenin üstünden, Boğaz'a bakıyor: Aşağıda, akşamın bu özlemli&nbsp;vaktinde, biri Beykoz'a çıkan, öbürü Köprü'ye inen iki vapur,&nbsp;karşılaşıyorlar. Her zamanki Boğaziçi.</span></p>

  <p><span class="font0">Çınarların altına, onlarınki gibi, başka üç araba daha çekilmiş. İkisini şamatacı ve yavan bir sürü taşralı doldurmuşlar, saçları 'altı aylık', yanlış&nbsp;boyanmış, altın bilezikli kadınlar, beyaz organdiler giymiş, burnu&nbsp;camlara yapışık kız çocukları. Üçüncüsündeyse, iki sevdalı: Kapı gibi bir&nbsp;oğlanla, gözleri kömürlük penceresi, sarışınlığı berberden çalınma,&nbsp;tango bir yosma. Orospuluk üzerinden akıyor, haspanın.</span></p>

  <p><span class="font0">Burası, Suat'ın hiç bilmediği bir kır kahvesi. Emirgân sırtlarında olsa gerek. Tek garsonu, ahmak ahmak ortalarda dolaşıp, her arabaya,&nbsp;uykulu gece bekçisi sesiyle 'dünyaca meşhur' çaylarının reklamını&nbsp;yapıyor:</span></p>

  <p><span class="font0">— Ağbiler, hoşgeldiniz, ağbiler! Maalesef çayımızın üstüne yoktur, bir kere içen, şaşmaz, mutlaka bir daha içer: Halis tavşankanı Erzurum&nbsp;çayıdır ki...</span></p>

  <p><span class="font0">Suat kahve istedi. Annesi cıgara tabakasını uzatınca, bir süre alsın mı almasın mı kestiremiyor. Çakmağın oynak alevine eğilir eğilmez gözüne&nbsp;ilişen, elinin hemen yanı başında duran Hayrun'un eli. Allah Allah, ne&nbsp;kadar benziyorlar? Aynı tombulluk, hafif maviye çalan aynı dört köşe&nbsp;tırnaklar, parmakların hafif kısalığı ve kütlüğü. Olursa bu kadar olur.&nbsp;Kafasını allak bullak eden benzeyiş bunlarla kalsa iyi, dakikasında daha&nbsp;ne benzerlikler çarpıyor gözüne, ikisinde ortaklaşa ne özellikler?&nbsp;Seslerindeki o küçümseyen tınlama, bakışlarının sürekli oynaklığı,&nbsp;başlarını şöyle geriye atışları sonra, hatta gülümseyişleri! Bunun tersini&nbsp;görüp rahatlamak için aynaya bakmaya can atıyor ama, umduğu değil&nbsp;sandığı doğru çıkar diye korktuğundan, çantasına bir türlü el&nbsp;uzatamıyor.</span></p>

  <p><span class="font0">İkisini birbirinden ayıran şeyler o kadar az ki, bunu anlamak için aynalara bakmak, uzun boylu incelemelere girişmek gereksiz. Yaşları&nbsp;farklı, kültürleri değişik, bir de yaşayış biçimleri. Hepsi o kadar. Boşlukta&nbsp;yer tutan asıl gerçek, vücutlarının gerçeği, birbirinin eşi. Hele biraz&nbsp;daha yaşlansın, yaşadığı koşullar onunkilere benzesin, o da annesine,&nbsp;Vaniköy'ün namlı Hayrun Hanımına dönecek. Daha şimdiden ucu&nbsp;yaldızlı cıgaralar içmeye başlayan kim? Yakında saçlarını kestirmeyi&nbsp;</span><span style="text-indent: 1em;">düşünen? Pantolon giyen de, kadınlarla öpüşen de o değil mi? Dükkânın ardındaki o loş yazıhanede Matmazel Raşel'le öpüşmedi mi?&nbsp;Aman yarabbi, korkunç.</span></p>

  <p><span class="font0">Hayrun, kızına, kendi kafasına göre tatlı can sıkıntıları ve gevşek gevezeliklerle dolu, kazasız belâsız bir gelecek tasarlamaya dalmış,&nbsp;konuştukça açılıyor:</span></p>

  <p><span class="font0">— &nbsp;&nbsp;&nbsp;... mobilyaları birlikte seçelim, boş bir gününde beni haberdar et e&nbsp;mi, gider mağazaları dolaşır, fikir ediniriz. Bak, az kalsın unutuyordum,&nbsp;yalıya nihayet telefon verdiler, rahmetli babacığın az mı uğraşmıştı&nbsp;almak için, hatırlarsın, göremeden gitti fakir.</span></p>

  <p><span class="font0">Yüzünde ılık bir büyü aydınlığı, hayal mi kuruyor, sihir mi yapıyor belli değil:</span></p>

  <p><span class="font0">— &nbsp;&nbsp;&nbsp;... düşünüyorum da, çiftliği neden kocan idare etmesin canım?&nbsp;Kâhya olacak o dangalağın eşekliklerinden kurtulmuş olurum. Zaman&nbsp;zaman çiftlikte birkaç gün geçirmek, sana iyi gelir melerim, şehrin kirini&nbsp;pasını üstünden atar, efkârın varsa dağılır. Bana baksana, iyi saatte&nbsp;olsunlar başıma üşüştü mü, atlıyorum arabaya hep, ver elini çiftlik! İşin&nbsp;garibi, Suat'ın az önceki huzursuzluğundan yakasını sıyırması. Öbür&nbsp;insanlardan, onların komikleşmiş törelerinden uzaklaştılar ya,&nbsp;rüyalarının en az açıklanabilecek olanının annesinin kişiliğinde&nbsp;gerçekleşmiş olması, onu artık rahatsız etmiyor. Hoşuna gidiyor bile&nbsp;denebilir. Gittikçe kendisini daha çok o sanıyor, o sanmaktan gizli bir&nbsp;zevk duyuyor. Başlangıçtaki körü körüne direnişi kırılınca, annesinden&nbsp;utanması diye bir şey kalmadı. Ona benzemesi niye ayıp olsun? O kalın,&nbsp;fazla yuvarlak erkekliğinde bile kendisini haklı gösteren bir soyluluk,&nbsp;gerçek bir 'efendilik' yok mu?</span></p>

  <p><span class="font0">İş buraya varınca, küt, bakıyorsun ellerini kaybetmiş, nereye gittiler demeye kalmıyor, Hayrun'un erkek bileklerinde buluyor onları, hem&nbsp;markalı altın kol düğmeleriyle beraber. Suratında taşıdığı burun, onun&nbsp;da olabilir, annesinin de. Ensesini elleyecek oluyor, Allah Allah, onun&nbsp;makinesiyle tıraş edilmiş erkek ensesi: Ufacık ufacık kırpılmış kıllar&nbsp;parmak uçlarına batıyorlar. Cıgarasından içine çektiği duman, annesinin&nbsp;ciğerlerine dağılıyor. Annesinin baktığı şeyleri gören o, aklından&nbsp;geçirdiklerini hisseden de!</span></p>

  <p><span class="font0">Bu özdeşleşme, o andan başlayarak, ikisini birbirine iyice karıştırıyor, akla mantığa yer bırakmıyor. Hangisinin hangisi olduğu belirsiz, gel de&nbsp;çık işin içinden bakalım: Tek ruh, iki vücudu birden sarmış, içinde&nbsp;</span><span style="text-indent: 1em;">eritmiş, birleştirmiş! Uğursuzluğun belâlı bir nabız gibi attığı bir boşlukta, akla durgunluk veren bir ozmos, kendi başına gerçekleşiyor.&nbsp;Bilinmeyen bir yerde, bilinmeyen bir el bir düğmeye bastı, tamam:&nbsp;Renkler eşyalardan uçuverdi, beyazlar siyaha, siyahlar beyaza döndü.&nbsp;Negatif bir film yaşanıyor. Ne film! Delice zeytinlerin vahşi gölgeleriyle&nbsp;örtülü yalçın kayalıklarda sevişilecekmiş. İnsanı öldürecek kadar iri,&nbsp;ejderha kılıklı kadınlar çıplak çıplak ortalıkta! Gözlerinde piyano siyahı&nbsp;bir güneş çalkantısı, dişlerinin arasında yarısı yenmiş zavallı bir yarım ay,&nbsp;başlarının üzerinde tekinsiz kuyruklu yıldızlar.</span></p>

  <p><span class="font0">Boyalı ve sivri tırnaklar, terli bir vücuda saplanıyor. Mermer sertliğinde bir memeyi, ısırayım derken, kırılıp ufalanan dişler. Mide bulandırıcı bir&nbsp;süt yoğunluğunda, eğilip bükülen şarap bulutu. Bu uçuşanlar ne, ter&nbsp;damlacıkları mı? Kan ayrışmış alyuvarlar can çekişiyor, akyuvarlar&nbsp;birbirini yemeye başladı. Kas tellerinin ince yağmuru. Yine o kadınlar:&nbsp;Saçları sütlü, kolları siyah, delice zeytinlerin arasından meteorlar gibi&nbsp;birbiri ardınca akan! Vücutlarında iri iri dantel gölgeleri, apış aralarında&nbsp;diri siyah ve ısırıcı bir alevden canavar kuşlar!</span></p>

  <p><span class="font0">Suat, içinden müthiş bir fren yaptı, ıslık ıslığa durdu. Yuvarlandığı kaypak bulanıklıktan sıyrılarak kendine geldi, sokağa çıkma yasağının&nbsp;yaklaştığını bahane edip dönmelerini istedi. Annesi, onun içisıra&nbsp;yaşadıklarının farkında bile olmadığından, ne itiraz etti, ne bir şey&nbsp;sordu. Onu henüz bulmuşken, diklik edip kaybetmek ister miydi hiç?&nbsp;Yol boyunca tek kelime konuşmadılar. Üstlerine ağır bir durgunluk&nbsp;çökmüştü. Hele Suat, adını sorsalar, bağıra bağıra ağlayacak&nbsp;durumdaydı. Hayrun* onu Taksim meydanına bırakınca, içini dağlarda&nbsp;unutulmuş hayvanın yalnızlığı kapladı. Akşamın yenilikleri, sarhoş ve&nbsp;telâşlı, şehrin her yanından koşup gelmiş, çevresini sarmışlardı. Onların&nbsp;sürekli dalgalanışı, yalnızlığını ve korkusunu çoğaltıyordu.</span></p>

  <p><span class="font0">O sanki uğursuz, sırrına erişilmez güçlerin elinde oyuncak, yaralı bir çakaldı. Katlanılmaz acısına rağmen, yarasını herkesten saklıyor, iyi&nbsp;etmeye kalkışmayı gözü kesmediği gibi, kalkışsa da bu işi nasıl&nbsp;becerebildiğini kestiremiyordu.</span></p>

  <p><span class="font0"><sup>*Bkz. Sırtlan Payı.</sup></span></p>

  <p><span class="font0">Saat, sabahın ikisini çaldı; dokunaklı melodisi, gecenin siyah kadifesine, pırıl pırıl sırmayla işleniverdi. Halim, bir Osmanlı konağında sandı&nbsp;kendini, dört bir yanı örgü, tentene, kanaviçe, duvarlarda Acem halıları&nbsp;</span><span style="text-indent: 1em;">(Şah İsmail, kaplan avlıyor), semaver ve nargileler; yukardan, güm güm öten padişah öksürükleriyle, Büyük Baha'nın huysuz yalnızlığı; her&nbsp;şeyden sızan o temiz çamaşır, demli çay ve gizli ölüm kokusu!</span></p>

  <p><span class="font0">Sabahın saat ikisi. Demek iki saattir Halim, anılar, vijdan azapları ve pişmanlıklarla zenginleştirerek,, uykusuzluğunu bir sanat eseri gibi&nbsp;işliyordu. Hep böyle olurdu zaten, uykusuzlukları hiç boş geçmezdi;&nbsp;kırlardaki çocukluğuna, cezaevi yaşantısına ilişkin acıların baskınına&nbsp;uğrardı.</span></p>

  <p><span class="font0">Cebine sakız gibi kuru üzümü doldurdun mu, elde sapan, incirkuşu avına çıkarsın. İncirkuşu bulamazsan, kurbağalar ne güne duruyor? Bir&nbsp;bayram günü, bütün köy halkı, o ikindi yapılacak deve güreşini&nbsp;seyretmeye hazırlanıyordu. Develer de çevrenin en namlı&nbsp;pehlivanlarıydı hani; biri Kocatülü, epeydir başpehlivanlığı kimseye&nbsp;kaptırmayan, azgın, gururlu bir hayvan, sahibi taa Manisa'lardan&nbsp;getirmiş; öbürü Ambertülü, Halim'in babası Hacıbeyoğlu'nun tuttuğu&nbsp;deve, ötekinden hiç aşağı kalır yanı yok. Sabahtan beri süslenmiş&nbsp;püslenmiş, önlerinde davul zurna, artlarında kara sinekler gibi vıcır vıcır&nbsp;bir çocuk bulutu, köyün içinde dolaşıp duruyorlar.</span></p>

  <p><span class="font0">Halim çocukların arasında ama, şirret, şımarık bir Halim bu, bayramlık kılığından rahatsız, yanındaki iriyarı oğlanla çekişiyor. O çocuğa Deli&nbsp;Hüseyin derler. Yalınayak, başı kabak, vahşi bir oğlandır, deve güreşinin&nbsp;hastası. Halim'in damarına basmak istermişçesine gözlerinin içine&nbsp;bakarak:</span></p>

  <p><span class="font0">"— Kocatülü bu güreşi kazanır," demez mi?</span></p>

  <p><span class="font0">Haydi bahse tutuşuyorlar, eğer gerçekten Kocatülü yenerse, Halim'in bütün çocukları büyüleyen elektrik feneri var ya, onu Deli Hüseyin'e&nbsp;verecek. Aslında Kocatülü güreşi kazanıp namını koruyor ama, Halim de&nbsp;babası gibi bin bir dereden su getirerek, yenilgisini kabul etmeye&nbsp;yanaşmıyor. Deli Hüseyin ondan güçlü, iki tokat patlatsa, çeker elektrik&nbsp;fenerini elinden alır, almıyor fakat, bir zaman gözlerini gözlerine dikip&nbsp;ters ters bakıyor, sonra yere bir tükürük sallayıp, alıp başını gidiyor.&nbsp;Gidiş o gidiş! Halim'in yıllar yılı unutamadığı, içini pişmanlıklarla,&nbsp;yüreğini suçlamalarla dolduran hep o bakış, hep o aldatılmış, oyuna&nbsp;getirilmiş köylü çocuğunun öfkeli ama çaresiz bakışı.</span></p>

  <p><span class="font0">"— ... çok ayıp ettim", çok! Buna kalleşlik derler, elektrik fenerini Hüseyin'e dakikasında vermeliydim."</span></p>

  <p><span class="font0">Ne yapmalı, ne etmeli de içine düştüğü bu çıkmazdan kurtulmalı? Ona bütün çıkış yollarını kapayan, köprüleri atan söz ve eylemleri, acımasız&nbsp;bir ışık altında, yeniden ele alıyor. Uykusuzluk geceleri, hüküm geceleri&nbsp;değil mi? Kendini, en olmadık nedenlerden suçlayıp, yargılayarak&nbsp;mahkûm ettiği? Sanki çevresini, çemberini daraltıp yaklaştıkça yaklaşan,&nbsp;hoyrat bir hayvan gibi elini kolunu hart hart ısırmaya çabalayan alevler&nbsp;sarmış, ne onlar onu bırakıyor, ne o onlardan kurtulabiliyor.</span></p>

  <p><span class="font0">"— aktör olmak, hele politikaya bulaşmak senin neyine? Otur oturduğun yerde ulan! Üstüne lâzım olmayan şeylere burnunu sokup&nbsp;kendini yaktın, Suat'la evlenip onun geleceğini niye tehlikeye atarsın?"&nbsp;Haydi yine cezaevi, en iğrenç ayrıntılarına varıncaya dek orda yaşadığı&nbsp;uykusuzluklar. Her köşesinden harcanmış, ölesiye birbirinden&nbsp;kuşkulanan 'eski tüfekçiler' peydahlanıyor (filân polistir, feşmekân&nbsp;onun adamı), bir hiç yüzünden birbirlerine girip, göğüslerini döve döve&nbsp;sövüşüyorlar. Düşüncesi buraya dayandı mı, üzüntü ve pişmanlıklarının&nbsp;yerini, daha kahredici ve ağır bir duygu, yoğun bir acılık alıyor artık.&nbsp;Arkasından daima, kendi kendisiyle umutsuz bir boğuşmayı andıran,"&nbsp;yaman iç tartışması. Cezaevinde ilk başladığı günden beri, (hummalı&nbsp;geceyarıları, kansız ışıklar, boş boş yankılanan yüksek ve çatlak kışla&nbsp;tavanları) olayların gelişmesine göre yüz kere kaçıp, yatını, yaşama&nbsp;nedenini ele alıp irdeleyen o müthiş sorun:</span></p>

  <p><span class="font0">"— Yanılmış olabilir miyiz?"</span></p>

  <p><span class="font0">Bir kapıldı mı," öylesine içten sarsılıyor, bedeni ruhunu öyle tutkusal bir içtenlikle konuya veriyordu ki, ne yatakta yatmasının olanağı kalıyordu,&nbsp;ne sessiz ve sakin durmasının. Korkunç bir konuşmak, cıgara ve çay&nbsp;içmek isteğiyle yatağından kopup, mutfağın loş serinliğine sığınıyor,&nbsp;orda bir yandan cezaevindeki ölüm kalım tartışmasına yüksek sesle&nbsp;devam ediyordu.</span></p>

  <p><span class="font0">Bu gece de öyle oldu. Tartışmanın çarklarına takılınca, baktı Suat gece lambasının zehir yeşili aydınlığına, onun saydam teninden etrafa&nbsp;dağılıyormuş gibi rahatlıkla sarınmış uyuyor, uyandırmayayım diye&nbsp;usulca kalktı, hırsız adımlarıyla su gibi dışarıya akarak, yine deliliğine&nbsp;gitti.</span></p>

  <p><span class="font0">Gerçekten, acaba yanılmış mıydı? Yanılmış olabilir miydi? Doğrusu ya, ikinci tutuklanışına kadar öyle can sıkıcı sorularla pek uğraşmamıştı&nbsp;Halim. Öğretisel sorunlardan çok tiyatroyu önemseyerek, çok erken,&nbsp;fazla bir şey yapmadan kazandığı ünün tadını çıkarmaya çalışıyor,&nbsp;</span><span style="text-indent: 1em;">tartışmayı başkalarına bırakıyordu. O sıra İstanbul'un üzerinde demet demet kadın gülümsemesi, kanlı karanfil ve aydınlık gül dolu, bir&nbsp;özgürlük rüzgârı esiyor. Sürer mi sürmez mi, orası belli değil ama,&nbsp;insana yaşama sevincini duyuruyor: Hele Suat, az bulunur bir ayçiçeği&nbsp;gibi, yükseltici ve tamamlayıcı bir eş olarak, yanı başında gerçekleşirse!&nbsp;Onları kıskanmayan yok, ne akıllı ne zarif, ne kadar birbirine denk bir&nbsp;çift diyorlar, nasıl birbirlerine bağlı diyorlar. Onlar da havaya uymuşlar:&nbsp;Kafalarında geleceğedeğgin bir sürü tasarı, tasarılarında fabrika&nbsp;bacaları, çocuk bahçeleri, devrimci şarkılar! Genç değiller mi, kendilerini&nbsp;adadıkları kavga, gözlerinde, uzun bir kahramanlık destanının&nbsp;boyutlarını kazanıvermiş. Siyasal tarih denilen o şahane sahtekârlıkla&nbsp;önceki ufak ilişkilerine rağmen, bulaştıkları şeyin nasıl kısır bir&nbsp;saklambaç, öldürücü ve uğursuz bir pandomim olduğunu fark&nbsp;edemiyorlar. Bunun için siyasal tarihin, ikinci ve çok büyük bir&nbsp;tutuklanmalar zinciri olarak, gündelikleşmesi gerekiyor.&nbsp;Gündelikleşmesi ve yaşantılarına girmesi.</span></p>

  <p><span class="font0">Patırtısı büyük oldu. Adı solcuya çıkmış yüz kadar öğrenci ve aydın, bir avuç işçi, birkaç gün içinde derlenip toplandılar. Sansaryan Hanı'ndaki&nbsp;uzun, hırpalayıcı ve tekdüze kovuşturma aylarından sonra; Harbiye&nbsp;Askeri Cezaevi'ne götürülünce, Halim, o zamana kadar ağızdan duyup,&nbsp;destanlaştırarak gözünde büyüttüğü adamları yakından tanıdı. Daha&nbsp;doğrusu, .yakından tanımak felâketine uğradı. Onun için, asıl&nbsp;dayanılması güç işkence o gün, orda başlamış oldu.</span></p>

  <p><span class="font0">" ... yok, bu konuda kabahatsiz sayılmam, hakçasını söylemek lâzım. Sonradan Ali İhsan'ın uzun uzun açıkladığı gibi, hayal kurma&nbsp;alışkanlığımın kurbanı oldum ben. Adamları insan olmaktan çıkarmış,&nbsp;toplumsal koşullarından soymuş, Tanrısal varlıklar hâline getirmişim.&nbsp;Olur mu hiç? Onlar da, başlarını sardırdıkları belâdan yakalarını&nbsp;sıyırmaya, düze çıkmaya çalışan senin benim gibi sıradan adamlardı,&nbsp;'yeni bir tip toplumsal kahramanlar' değil! Sorgular sırasında&nbsp;çözülenleri oldu, paçayı kurtarmak için, eşi dostu yakmak pahasına,&nbsp;yalan yanlış ifade verenleri de.</span></p>

  <p><span class="font0">Ben onları, gerçeklerin ciğerini okur, yay gibi esnek, uzak görüşlü, yöntemi kavramış bilim adamları; tuttuğunu koparır, zehir gibi&nbsp;komitacılar mı sanmıştım, ne kadar yanılmışım: Ne solcu herhangi bir&nbsp;aydından daha fazla bilgileri vardı, ne de bildiklerinin katı ve kaba&nbsp;dogma ezberciliğinden öte bir yanı! Dünyaya ve insanlara,&nbsp;</span><span style="text-indent: 1em;">doğruluğundan kuşkulanmayı hiç akıllarına getirmedikleri, çarpık bir merçekten bakmakta inat ediyorlar; bununla kalmayıp, insan gerçeğini&nbsp;o merceğe göre bozmayı hüner sayıyorlardı.</span></p>

  <p><span class="font0">Hani ben yiğitliklerine toz kondurmuyor, namusluluklarına söz söyletmiyor, kendilerini eyleme adayışlarında alçakgönüllü bir özveri,&nbsp;yöntemi uygulayışlarında hoşgörülü bir ustalık umuyordum ya, ne&nbsp;gezer! Alıngan, rüzgârdan nem kapan, çerden çöpten adamlardı&nbsp;bunlar: Hiç yüzünden birbirleriyle atışır, gündelik kişisel&nbsp;</span><span style="text-indent: 1em;">çekememezliklerini ve kıskançlıklarını, öğretisel uyuşmazlıklar diye yutturmaya uğraşırlardı. Çerden çöpten adamlardı demek galiba en&nbsp;doğrusu, zira bu yavan ve sevimsiz yaşama düzeyine inmelerinin&nbsp;nedeni, yaşadıkları koşulların ağırlığı ve sertliği değildi; kendi&nbsp;yavanlıkları ve sevimsizlikleri yüzünden savundukları davayı&nbsp;yavanlaştırmış, sevimsizleştirmiş; köksüz ve temelsiz, aslı astarı olmayan,&nbsp;bir saklambaç oyununa döndürmüşlerdi.</span></p>

  <p><span class="font0">Kanıt mı, işte hareketin tarihi, bak bakalım, aralıklı tutuklanmalar ve hizipleşmelerden başka ne görebileceksin? Siyasi Polis'in çepçevre&nbsp;sardığı, teker teker mimlediği bir avuç adam, etkili bir eyleme analık&nbsp;edebilecek, yaygın ve sarsılmaz bir örgütü kurmaya, halkla ilişkilerini&nbsp;geliştirip bütünleştirmeye çalışacak yerde, gerçek amaçlarıyla,&nbsp;yaşadıkları toplumsal ortamla ilgisi olmayan nedenlerden birbirlerine&nbsp;giriyor, bölündükçe bölünüyorlar. Uyuşmazlıklarının altında, miskin&nbsp;hesaplar saklı, öğürtesiye bayağı hesaplar! Ben sosyalizm denince&nbsp;Doğan Bey'in bana öğrettiklerini anlıyordum, o çocuk aydınlığı ve&nbsp;saflığı, düşünce soyluluğuyla aklıma yatırdıklarını: &nbsp;</span></p>

  <p><span class="font0">— Herkesin&nbsp;</span><span style="text-indent: 1em;">mutluluğunu sağlamak için yürütülen, bilinçli ve düzenli bir eylem! Oysa gördüğüm, lağım ve leş kokuları salıveren yılanlı bir çukurdu; bir&nbsp;sürü engerek, komuta düğmesinin başında yalnız kalabilmek için&nbsp;birbirini sokup öldürüyor, acımadan zehirliyordu. Öylesine çabuk ve&nbsp;kolay adam harcıyorlardı ki aralarında, zaman zaman polisin bastırıp&nbsp;harcadıkları, bunun yanında hiç kalırdı, hiç!</span></p>

  <p><span class="font0">O benim cezaevindeki uykusuzluklarım! Bir keresinde dayanamayıp, Ali İhsan'a içimi boşalttığımı hatırlıyorum. O da sarsılmış, aşağı yukarı&nbsp;söylediklerime katılmıştı. Gözleri, dövülmüş bir köpeğin hüzünlü&nbsp;gözlerine dönmüştü. Konuşurken sesi derinleşiyor, büyük bir itiraf&nbsp;heybeti kazanıyordu. Kışın ortasındaydık, kerpeten gibi küstah bir&nbsp;soğuk her yanı kaplamıştı. Şehri yalayarak geçen buzlu ayazın acı&nbsp;</span><span style="text-indent: 1em;">ıslıkları, içimize işliyordu. Çevremizde, hainliğin ve terk edilmişliğin, yumuşak ve siyah yarasalar gibi dolaştığını hissediyor; çay bardaklarıyla,&nbsp;avuçlarımızı olsun ısıtmaya çalışıyorduk.</span></p>

  <p><span class="font0">Ali İhsan, ensesine bir tabanca namlusu dayanmış gibi altüst:</span></p>

  <p><span class="font0">"— ... bilir misin diyordu, bin bir tehlikeye girerek gizlice ele geçirebildiğim ilk Türkçe Marksist kitabı okuyunca nasıl çarpılmışa&nbsp;döndüm? Marksizm Kalpazanları adında bir yergi kitabıydı,&nbsp;'kalpazanlar'ın en ünlü ve en tehlikelisinin. Nâzım Hikmet'in ipliğini&nbsp;pazara çıkarıyordu. Olacak şey mi kardeş? Nâzım Hikmet bu işin&nbsp;kalpazanıysa, kim çıkıp kalpazan olmayanı benim diyebilir?"</span></p>

  <p><span class="font0">Başka bir gece, galiba hüküm giydiğimiz günün gecesi, alçak sesle uzun zaman geliştirip ürettiğimiz acı bir tartışmanın sonunda, Şair Haydar Su&nbsp;dayanamayarak patlamış, bir kenarda handiyse eriyen birkaç kişilik bir&nbsp;grubu eliyle suçlayarak,</span></p>

  <p><span class="font0">"— ... hah hah hah diye bağırmıştı, bunların yönetiminde mi devrim yapılacak: Tuzlayayım da kokmasınlar! Ulan iskemle devirebilirseniz,&nbsp;kendinizi bahtiyar sayın be! Umulmadık başarıdır, çünkü."</span></p>

  <p><span class="font0">Sonraları, biz bunları Suat'la konuştuk. O sorunu başka, daha töresel bir yanından alıyor:</span></p>

  <p><span class="font0">"— ... başarısızlıklarını bağışlatmak için, başkalarının başarısızlıklarına ihtiyaçları var, nasıl anlamıyorsun aptal? diyordu. İşler sarpa sardıkça&nbsp;onlar gizli gizli seviniyor, niye mi, hiç olmayan ve partiye son derece&nbsp;bağlı militanların başı olmak, her şeyden kolay da onun için. Bir sorunu&nbsp;çözümlemenin değilse bile, ortadan kaldırmanın en kestirme yolu, hiçe&nbsp;indirgemektir."</span></p>

  <p><span class="font0">Yargılayışı, alışmadığım, hayli ters ve yukardan bir yargılayıştı. Hiç unutmam, bir keresinde:</span></p>

  <p><span class="font0">"— ... sen dedi, bunların kurtarıcı bir eylem yürüttüklerini mi sanıyorsun, şaşarım aklına, politika yapıyorlar, politika: Hem, en bayağı&nbsp;cinsinden!"</span></p>

  <p><span class="font0">Bu sözler beni etkiledi. Doğan Bey'in havasıyla mı nedir, onları ben, insanları daha iyi bir yaşamaya götürecek yürekli kılavuzlar sanırdım,&nbsp;demek politikacıymışlar; üstelik, aralıksız ezildikleri, başarısızlıktan&nbsp;başarısızlığa uğradıkları için dar kafalı, zalim ve hınzır politikacılar! O&nbsp;koşullar altında başka türlüsü çıkabilir miydi, içime merak olmuştur,&nbsp;hâlâ sorarım.</span></p>

  <p><span class="font0">O zamanlar, ne de olsa, safmışım. Bunları konuşurduk ama, üstünde durmazdım pek. Suat'la avunurdum. Saçlarım bu kadar dökülmemişti,&nbsp;daha yakışıklıydım. O da tutkundu bana, hiç olmazsa 'tutkunum'&nbsp;diyordu. Gider mehtaplı gecelerde Cennet Bahçesi'nde otururduk, o&nbsp;ayaklarımızın altına serilen durgun ve pırıltılı Marmara'ya dalardı,&nbsp;bense yanı başımda benim ve yalnızca benim olan, kocaman, sarışın ve&nbsp;görkemli bir Marmara saydığım, ona. İçimde bir sevinç, bir sevinç!&nbsp;Göğsümde ikinci bir yürek gibi çarpan Doğan Bey'in sözleri. Ne kadar&nbsp;doğru, ne kadar haklı, ne kadar akla yakın söylermiş meğer:</span></p>

  <p><span class="font0">"— ... falan ya da filân önemli kişiyi bırakın, ilkelerin ve yöntemlerin ardından gidin çocuklar, bileşiminizi yapın! Unutmayın ki büyük&nbsp;adamlar, çokluk, insanlığın büyük yanlışlarıdır. Bu bakımdan, bilimden&nbsp;şaşmayın siz, tarihi tarih yapan şeyi, hareketin objektif kanunlarını&nbsp;bulmaya çalışın!"</span></p>

  <p><span class="font0">Cezaevinde kaldığım sürece daha fazla bunalmaktan, beni bu sözler kurtardı. Hiç kimse için gizlisi saklısı olmayan, çocuklar gibi basit ve&nbsp;doğruydular: Gelip ellerimden tutuyor, beni bilgelerin o derin iç&nbsp;rahatlığına götürüyorlardı. Şimdi bile, umutsuzluğunun karanlığında&nbsp;Suat bazen şaşırır, beni de kötümserliğin en son uçlarına itecek olur,&nbsp;gitmem, içimde bir yerimde lisedeki yaşantımdan sakladığım o tazelik,&nbsp;o Doğan Bey aydınlığı beni ayakta tutar. Ya da Galib, eylemini, hayatı&nbsp;kaymış bir adamın, beyhude çırpınışı sayacak olur, yüzüne karşı bir şey&nbsp;demesem de içimden:</span></p>

  <p><span class="font0">"— Yanılıyorsun derim, hayır arkadaş, insan kendini koyvermemeli, senin lider dediğin alt tarafı ölümlünün biri, o da ölecek, ölüyorlar&nbsp;zaten, başkaları gelsin yıksın diye namlarına heykeller dikiliyor ama, bir&nbsp;dönemden ötekine dünya ilerliyor mu sen ona bak!"</span></p>

  <p><span class="font0">Ah, ah, ah! Asıl yapılması gerekeni, biz hiçbir zaman öğrenemedik: Temel ilkeleri kavrayıp ana yöntemi bilecek, sonra bu bildiğini ulusal ve&nbsp;yöresel koşullara uygulayıp bileşimini yapacaksın! İşte o kadar! Yoo,&nbsp;kuramsal yönden o kadar boş sayılmam, düşündüklerimi savunmasını&nbsp;bilirim ya; eyleme geçmek yok mu eyleme, o benim canıma okuyor;&nbsp;parmağımı oynatmam gerekse, yandım: Bağırsaklarımı çatır çatır&nbsp;doğrayan o korku... "</span></p>

  <p><span class="font0">Halim, bütün bu içinden geçirdiklerini, bağıra çağıra, kavga eder gibi söylemişti. Sacıbaşı dağınık, yüzü bembeyaz, gözleri yuvalarından&nbsp;uğramış olarak; sonunda kendini bir hükümlü gibi kısa kısa .adımlarla&nbsp;</span><span style="text-indent: 1em;">salonu arşınlarken buldu. Sıcaktan bunalıyordu, sırılsıklam da terlemiş. Masanın üzerinde tek yudum almadan soğumaya unuttuğu çay fincanı,&nbsp;çevresinde darmadağın izmaritler. Pencerede gün ağarıyor. Saat çaldı,&nbsp;üst üste birkaç kere çalıp Halim'in simsiyah yalnızlığını, sırmalı&nbsp;iplikleriyle aydınlattı. Her çalışında sihirli etkisini gösteriyor, onu kaptığı&nbsp;gibi, o eski zaman konağının tumturaklı rahatlığına götürüyordu. Vay&nbsp;anasını, Suat'ların yalısı olmasın bu?</span></p>

  <p><span class="font0">Dayanamayıp kendini yüzükoyun divana attı. Yorgun ve üzgündü. Her yanı ateş içinde yanıyordu. Kopmasını müthiş bir zorlukla önlermiş gibi,&nbsp;iki eliyle sıkı sıkı başını yakalamıştı. Bir zaman öylece durdu. Uyuyup&nbsp;kalması akla yakındı ama, nedense uyku tutmuyordu. Oysa öğleyin Ali&nbsp;İhsanİa Haçik'te buluşacaklar, öğrencilerin gösterisine katılmaya&nbsp;gideceklerdi. Daha önce hiçbir gösteriye katılmamıştı. Uykusunu&nbsp;kaçıran, bu muydu yoksa?</span></p>

  <p><span class="font0">Elma yeşilleri, gül pembeleri arasında, gece hareketli bir senfoni gibi soluk soluğa bitiyordu. Şafak çığlıkları ansızın işitildi. Pırıl pırıl yankıları,&nbsp;o tepeden o tepeye vurarak, Boğaz'a devrildiler. Aydınlık, suyun&nbsp;yüzünde buharlı ürpertiler halinde yozlaşıyor. Bütün gece sinsi sinsi,&nbsp;pusuda bekleyen enfarktüs, uysal bir ihtiyarın yüreğine o anda indi. Bir&nbsp;çöpçü salkım saçak bıyıklarıyla gayet kalabalık tükürdü. Bir bebek&nbsp;meme istedi. Perdeler açıldılar: Her sabahki, uykudan şiş, saçları bigudili&nbsp;mahalle karıları, çabuk çabuk tıraş olan, yarı çıplak erkekler.</span></p>

  <p><span class="font0">Bu defa Halim, kafasını karıştıran bir soru işaretini dişleriyle kırmış, çıtır çıtır cam çiğniyordu. Arkadaşlarının yanında onu küçük düşüren,&nbsp;uğultulu ve önemli bir soruydu bu:</span></p>

  <p><span class="font0">"— Niye beni sürmüyorlar? Herkes gibi beni de bir yere sürseler ya! Ne bekliyorlar, anlamıyorum."</span></p>

  <p><span class="font0">Nihayet uyudu: Uyudu ama, dinlendirmekten çok yoran, taş gibi ağır, kalın bir uyku oldu uyuduğu. Sanki üstüne, basamak basamak, mermer&nbsp;yığmışlardı. Uyanışı bu yüzden, bambaşka bir anlam kazandı: Ölüm&nbsp;yatağından kalkmıştı da, sanki hayata yeniden dönüyordu. Haçik'e&nbsp;yarım saat gecikerek gitti: Ağzında bir cıgara, eller cepte, kara&nbsp;gözlüklerinin ardında, en fırtınalı suratı. Her davranışıyla kendinden, Ali&nbsp;İhsan'ı orda, iskemlelerden birine tünemiş onu bekler bulacağından&nbsp;emin. Bulamayınca, şaşırmasın mı? Salonda patlıcan burunlarını, boş&nbsp;dublelerine sokmuş, pis pis düşünen iki sarhoş. Bir de gazetesini&nbsp;</span><span style="text-indent: 1em;">tezgâhın üzerine yaymış, ellerini oğuşturup bıyık altından gülümseyen Nubar:</span></p>

  <p><span class="font0">— &nbsp;&nbsp;&nbsp;Ali İhsan mı? Hangisidir ne bileyim? Hani o yassı kafalı var ya, onu&nbsp;soruyorsun? Bugün gelmedi. Hiç gelmese daha iyidir, tek kuruş bahşiş&nbsp;koklatmaz, pinti cenabet!</span></p>

  <p><span class="font0">Gazeteyi ona çevirdi:</span></p>

  <p><span class="font0">— ... okudun Doktor, yeni haberleri? İzmir'de Menderes'i kırk bin kişi karşılamış, bölgenin her tarafından kopup&nbsp;gelmiş kırk bin kişi. Her söylediğine yürekten alkış tutmuşlar.&nbsp;Görüyorsun millet sizin gibi düşünmüyor. Kırk bin kişi, boru mu bu?&nbsp;Kahkahayı bastı. Gerçekten çok gülünecek bir şey söylediğini sanıyordu.&nbsp;Sözünü:</span></p>

  <p><span class="font0">— &nbsp;&nbsp;&nbsp;... İstifa etmeyecek diye bağladı, göreceksin: Menderes'in bileğini&nbsp;kimse bükemez. Siz sokakta maskaralık yapıyorsunuz, o size 'Hastir lan'&nbsp;diyor, kırk bin kişi de beraber: Men dakka dukka!</span></p>

  <p><span class="font0">Demek Nubar 'demokrat'mış, bak şu işe. Halim bunu yeni öğreniyordu. Hiç sesini çıkarmadı, çıktı iskemleye tünedi. Karşılıklı aynalarda, bir&nbsp;düzine kadar Halim, aynı şeyi yaptılar.</span></p>

  <p><span class="font0">Birada anlaşılmaz bir ilâç tadı, ama soğuk. Bu öğle sonrasının yürek ferahjatan tek şeyi, galiba o. Birahane açmış bütün pencerelerini,&nbsp;karşıdaki çiçekçi vitrinine esniyor. Pasaj'da bir şeyler değişmiş, ama ne?&nbsp;Işığın titreşimi mi, yayılışı mı, yapısı mı? Baygın bir yumuşaklık, tatlı bir&nbsp;gerinme arzusu gibi, o dükkândan ötekine yayılıyor. Bomboş bakışlarını&nbsp;faydasız aydınlığa dikmiş, armonik çalan o kör Rum, yine yerinde.</span></p>

  <p><span class="font0">Halim ikinci dubleyi devirince, değişikliğin ne olduğunu anlamakta gecikmeyecek: İlkbahar bitti, yaz başlıyor be! Adamın gözlerine&nbsp;gözlerine<sup>A</sup> serpilen, incecik güneş tozu, havada sepserin uçuşan deli&nbsp;karpuz kokusu, bir de şarkı, denize dağılan o eski günlerin şarkısı:</span></p>

  <p><span class="font0">"Aşkın beni öldürse de, yılmam..."</span></p>

  <p><span class="font0">Ali İhsan, bunun üzerine geldi. Bambaşka bir Ali İhsan'dı: İnce çizgili, yıpranmış ve buruşuk, yoksul öğretmen lâcivertlerini, takma yakayı,&nbsp;ütüsüz kravatı kaldırıp atmıştı. Artık mazot değil, acayip, mide&nbsp;bulandırıcı bir parafin ve kolonya karışımı terliyordu. Sinekkaydı tıraş&nbsp;olmuş, saçlarını fırça gibi kestirmişti. Sırtında, çirkinliğini büsbütün&nbsp;ortaya çıkaran, alacalı bulacalı bir yankee gömleği, ağzında iğreti bir&nbsp;ıslıkla oturur oturmaz ilk birasını dikip bitirmekle kalmadı, sinsi ve&nbsp;haylaz, bir yenisini ısmarlayarak:</span></p>

  <p><span class="font0">— &nbsp;&nbsp;&nbsp;İçim yanıyor kardeş dedi. Karnımda sahici bir yangın var yahu,&nbsp;yangının da büyüğü!</span></p>

  <p><span class="font0">Sonra (görülmemiş şey), Halim'in sırtına vurup, çok bilmiş zampara açıklamaları:</span></p>

  <p><span class="font0">— &nbsp;&nbsp;&nbsp;... geciktim, farkındayım: Kusura bakma! Fırsat bu fırsat,&nbsp;genelevlere gidip bir fişek atayım dedim, ne olacak beş dakkalık iş,&nbsp;ohooo, meğerse millet oraya yığılmış, kuyrukta bekliyormuş, bana sıra&nbsp;gelene kadar akşam oldu. Genelev değil, sinema gişesi bok yiyen!&nbsp;Gözbebeklerinde şehvetli, ayıp parıltılar:</span></p>

  <p><span class="font0">— &nbsp;&nbsp;&nbsp;... neyse, lâfı uzatmayalım: Gitmesen olmaz mıydı diyeceksin,&nbsp;olmazdı; âdet etmişimdir kardeş, ne zaman içeri düşmek tehlikesi olan&nbsp;bir işe bulaşsam, önce gidip bir fişek atarım, ne olur ne olmaz!</span></p>

  <p><span class="font0">Annesi öleli bu Ali İhsan amma değişti ha! Bugün böyle, yarın şöyle derken, hiç olmadığı bir adam oldu: Geveze, övünme meraklısı, ağzına&nbsp;geleni pattadak söyleyen! Bilmeyen tanıyamaz. Ölümün hayatına değip&nbsp;geçmesi, korkunç etkisi ve sınır tanımaz gerçeği, bir sürü yan baskılarla&nbsp;beraber, temeldeki kompleksinden kurtardı onu: Bir anaya bakmak&nbsp;zorunda olmak, elin kolun bağlı, sana hâlâ çocukmuşsun gibi&nbsp;davranmasına, ayaklarına dolaşan bencil şefkatine katlanmak!</span></p>

  <p><span class="font0">— &nbsp;&nbsp;&nbsp;... orospuları küçümsüyorlar, niye? Evet, evet, biliyorum, herkes&nbsp;küçümsüyor! En başta Galib, nasıl konuşuyor, duymuyor musun?&nbsp;Kabaymışlar, edepsizmişler, hırçın ve paracı olurlarmış! Yalan! Baştan&nbsp;ayağa yalan! İçlerinden birine annemin öldüğünü söyleyecek oldum,&nbsp;oturdu benimle ağladı. Öteki kadınlar yapar mı bunu? Orospu kısmı&nbsp;duygulu oluyor, hayatları o kadar zor ki, ne yapsınlar, duygularını&nbsp;örtbas ediyorlar. Yooo, orospu deyip geçme, onlarla konuşmasını&nbsp;bilmek lâzım.</span></p>

  <p><span class="font0">Hemen başka bir konuya atladı:</span></p>

  <p><span class="font0">— &nbsp;&nbsp;&nbsp;... Menderes'i dinledin mi radyoda? Dinlemediysen, yazık! Bir ibretti,&nbsp;ibret! Çileden çıkmış, yorgun, bakıyorsun sesi kısılıyor, arkasından bir&nbsp;parlama! Kendisi hariç, herkesi suçladı. Duruma gönlünce el&nbsp;koyamamak kudurtuyor herifi, kudurdukça alçalıyor, alçaldıkça düşüşü&nbsp;hızlanıyor: Yıldırım gibi düşecek, yıldırım!</span></p>

  <p><span class="font0">Halim, farkında olmadan, belli olmaz diye başını sallayınca, diretiyor:</span></p>

  <p><span class="font0">— &nbsp;&nbsp;&nbsp;... göreceksin!</span></p>

  <p><span class="font0">Sürgüne mürgüne kulak astığı yok. İçin için seviniyor bile. Köylü olduğundan, İstanbul'un hırgürüne bir türlü ayak uyduramıyor. Başına</span></p>

  <p><span class="font0">gelmedik belâ kalmamış: Cezaevi, işsizlik, hastalık, anasının ölümü. Ne biçim bir yaşamak bu? Yukarda hastalıklı yıldızlar, aşağıda dumanlı pis&nbsp;bir koku, boğulur adam be! Hele o yüksek apartmanların meymenetsiz&nbsp;suratları, başlı başına birer hakaret. Erkekleri karanlık, züppe, tereciye&nbsp;tere satar; kadınları anasının gözü, fındıkçı, paralı olmadı mı yabancıya&nbsp;yüz vermez: Kale kapısı mübarekler!</span></p>

  <p><span class="font0">Muş'ta öyle mi ya? Ha onun doğduğu kasaba, ha Muş: Aynı sert iklim, sert insanlar, sert toprak. Gökleri çığlık çığlık yırtmış deli sıradağların,&nbsp;dilim dilim ayırdığı, puslu, uçsuz bucaksız ovalar!</span></p>

  <p><span class="font0">— &nbsp;&nbsp;&nbsp;... sürgün lâfını ilk açtığın günü hatırlıyor musun? İnanmamıştım,&nbsp;işletiyorsun sanmıştım vallahi! Aslı varmış bak, bugün burdaysak yarın&nbsp;yoğuz. Seni hâlâ çağırmadılar mı? Allah Allah, acaba neden?</span></p>

  <p><span class="font0">O da, sürgünde nasıl yaşayacağını, şimdiden kararlaştırmıştı. Halim bir ara, yeni ve değişik bir yaşantıya başlamak için, bu fırsattan&nbsp;yararlanmayı düşündüğünü sandı. Belki İstanbul'dan ayrılmanın acısını,&nbsp;bu yoldan gidermeyi umuyordu:</span></p>

  <p><span class="font0">— &nbsp;&nbsp;&nbsp;... benim en büyük yanlışım, kitaplara inanmam kardeş. Çok&nbsp;okudum ben, okuduklarıma körü körüne inandım. Oysa kitaplar hayatı&nbsp;değiştiriyor, kolaylaştırıyor, daha kullanışlı bir hâle getiriyor. Bir yerden&nbsp;sonra hangisi gerçek, hangisi uydurma karıştırıyorsun; uydurmayı&nbsp;kurtarayım derken, bir bakıyorsun, gerçeği elden gitmiş. Ben de ne&nbsp;yaptım, ne kadar kitabım varsa, yüklendiğim gibi götürdüm. Sahaflar'a,&nbsp;hepsini sattım: Muş'a henüz doğmuş bir çocuk gibi cedityeni gideceğim.&nbsp;Kurcalamasa iyi olurdu ya, Halim:</span></p>

  <p><span class="font0">— &nbsp;&nbsp;&nbsp;Ya senin antoloji? diye sormadan edemedi.</span></p>

  <p><span class="font0">— &nbsp;&nbsp;&nbsp;... antoloji mi, boşversene sen! Milletin, gerçekçi şairlerin antolojisini&nbsp;filân iplediği yok kardeş! Kimsenin umrunda değil. Kendimizi avutmak&nbsp;için bizim uydurduğumuz martavallar bunlar. Yeryüzünde, adına şiir&nbsp;denebilecek tek şey, yaşamak zaten!</span></p>

  <p><span class="font0">Üçüncü dubleyi devirdi. Konuşurken fıkırdar gibi sesler çıkarıyor, birbirine yakın maymun gözleri, yuvalarında dört dönüyordu.</span></p>

  <p><span class="font0">— &nbsp;&nbsp;&nbsp;... bu sefer bana neyin gerekli olduğunu biliyorum: Basit, gündelik&nbsp;bir iş! Ellerimle, yalnız ellerimle çalışmaya ne kadar özeniyorum&nbsp;bilemezsin. Senin bunu anlaman güç. Hacıbeyoğlu'nun oğlusun ne olsa;&nbsp;benim kundura tamircisi bir amcam vardır, o anlar, ortaokula giderken,&nbsp;yanında çıraklık etmiştim, hatta...</span></p>

  <p><span class="font0">Sustu, bir yabancının ellerine bakarmış gibi, ellerine garip garip baktı, ansızın üstlerine tükürerek:</span></p>

  <p><span class="font0">— &nbsp;&nbsp;&nbsp;... bu eller mi benim ellerim diye sızlandı, nasıl olur? Eski ellerim&nbsp;nerde, kunduracı ellerim.</span></p>

  <p><span class="font0">Bir duble daha söyleyecek olduysa da, kısa sürede hayli içtiğinden dili dolaşmaya başlamıştı. Halim, ona hissettirmeden, Nubar'a&nbsp;getirmemesini işaret etti. Arkasından,</span></p>

  <p><span class="font0">— &nbsp;&nbsp;&nbsp;Ee, dedi, şenliği unuttuk: Kaçta başlıyordu?</span></p>

  <p><span class="font0">— &nbsp;&nbsp;&nbsp;Şenlik mi, ne şenliği? Haaa, gösteriyi demek istiyorsun: Üçte,&nbsp;Nuruosmaniye'de, dikkati çekmemek için dağınık gidilecek, yeteri kadar&nbsp;kalabalık toplanınca...</span></p>

  <p><span class="font0">— &nbsp;&nbsp;&nbsp;Üçte olduğundan emin misin?</span></p>

  <p><span class="font0">— &nbsp;&nbsp;&nbsp;... Allah Allah, sen beni kim sanıyorsun be! Cavcav üçte dedi, demek&nbsp;üçte. Şimdi ortalıkta devrimci delikanlı diye dolaşıyor, ne haber? Bir&nbsp;şeyden anlasa yüreğim yanmayacak, zirzobun teki.</span></p>

  <p><span class="font0">— &nbsp;&nbsp;&nbsp;Bana bak, saat ikiyi on geçmiş. Ne dersin, yola çıksak mı? Trafik&nbsp;tıkanır mıkanır...</span></p>

  <p><span class="font0">— &nbsp;&nbsp;&nbsp;Seni gidi seni! İşini sıkı tutuyorsun bakıyorum. Fırsat bu fırsat, he mi?&nbsp;Merak etme yetişiriz, vaktimiz bol.</span></p>

  <p><span class="font0">"... evet, işi sıkı tutuyorum, fırsat bu fırsat. Bunun böyle olması için sebep bir değil, beş değil. Her şey bir yana, benim eski gazetenin, Kâmil&nbsp;Bey'in ünlü Haber'inin kapısı önünde, 'hırsızlar' diye bağırabilmek, az&nbsp;zevk mi? Kaç satar bu gazete, hiç. İktidar diğer birçoklarına yaptığı gibi&nbsp;'resmi ilânlar'la beslemese, ayakta durabilir mi? Ne münasebet! Altı ay&nbsp;boyunca, bu rezilliğin ta göbeğinde yaşadım ben, bilirim.</span></p>

  <p><span class="font0">İskemlemde iki büklüm, gözlerim floresan lambaların aydınlığıyla kamaşmış, ukalâ operatörlerin budalaca yanlışlarını düzeltmeye&nbsp;uğraşırken, yukarda patronla adamları haberleri tıraş eder, sivri uçlarını&nbsp;yumuşatır; partinin, daha doğrusu Menderes'in hoşuna gidecek bir&nbsp;biçime sokmaya çabalarlardı. Enflasyon gemi azıya mı almıştı,&nbsp;'görülmemiş kalkınma'ydı adı; muhaliflerin birer ikişer ayıklanması,&nbsp;'demokrasinin korunması' demek oluyordu; dalkavuk bir çoğunluğa&nbsp;yaslanarak kişisel diktanın kurulmasıysa, 'milli iradenin tezahürü'.</span></p>

  <p><span class="font0">Kâmil Bey, Yazıişleri'ndeki Genel Yayın Müdürlüğü odasında, o sonradan görme taşralı halleriyle bir aşağı bir yukarı dolaşarak, bu&nbsp;doğrultuda söylevler çeker durur, ya da 'yüksek mevkideki zevata'&nbsp;telefonlar yağdırıp o günün havasını 'koklamaya' çalışırdı. O etmese,&nbsp;</span><span style="text-indent: 1em;">öbürleri arardı zaten, buyruklarını, dost uyarmaları örtüsü altında ulaştırırlar, istedikleri yapılmazsa onu köpek gibi paylarlardı.</span></p>

  <p><span class="font0">Her gece, heyecandan eli ayağı titreyerek, manşeti 'bizzat' hazırlaması neden, bu korkudan. Sekiz sütun üzerine, doksan altı punto harflerle&nbsp;dayan gitsin: "Muhalefetin yeni bir bozgunculuğu."</span></p>

  <p><span class="font0">On yıl önce Hukuk diploması, inatçı kabızlığı ve siktirici bir avukat yazıhanesinden başka, nesi vardı Kâmil Bey'in, hiçbir şeyi. Taşrada bir&nbsp;yerlerde, hırstan, yoksulluktan, can sıkıntısından kavruluyordu. Oysa&nbsp;Menderes'e gözü kapalı bağlılığı sayesinde şimdi nesi yok:&nbsp;Nişantaşı'nda bir apartman, Bostancı'da bir villa, araba, metres, kotra,&nbsp;en modern basım olanaklarıyla donatılmış, koskoca bir gazete!</span></p>

  <p><span class="font0">Doğrusu dehşetli merak ediyorum, bizi kapısına dayanmış bağırır çağırır görünce, suratı nasıl çarpılacak? Öğle yemeğini | Konyalı'da tıkınıp,&nbsp;gazeteye iki buçuk sularında geldiğine göre, şenlik ya başlamış olacak o&nbsp;sıra, ya başlamak üzere.</span></p>

  <p><span class="font0">Ah ne şenlik, ne şenlik! Bir an önce varalım diye içim içimi yiyor. Çünkü başka, daha önemli bir nedeni var katılmak isteyişimin: Besleme basına&nbsp;karşı gösteri, yıllarca önce istemeyerek yaşadığım o çirkin gösteriyi&nbsp;aklıma getiriyor: Tek parti diktası yerine çok partili liberal bir rejim&nbsp;isteyen zavallı Tan gazetesini, nasıl basmışlar, nasıl yağma etmişlerdi?&nbsp;Onların yaptığı barbarlığı biz yapmayacağız, Haber'i elbet&nbsp;yıkmayacağız; sövüp sayacağız biraz, yirmi yıldır içimizde birikmiş ne&nbsp;kadar öfke, kin ve kahır varsa, boşaltacağız. Bu kadarı bize yeter, hele&nbsp;çevremizde destekleyen, davamıza omuz veren sağlam bir kalabalık&nbsp;olursa: Yırtıcı, sustalı çakı gibi açık delikanlılar, öfkelerini makineli&nbsp;tabanca gibi koltuk altlarına asmış genç kızlar filân... dokunma keyfine&nbsp;artık: Haklı olup, desteklendiğini bilerek, çığlık atmanın tadına doyum&nbsp;mu olur?"</span></p>

  <p><span class="font0">Tıklım tıklım dolu olduğu halde, Eminönü Meydanı, onlara bomboş görünüyor. Bir cehennem göğü altında, erimiş camdan, yamyassı, pırıl&nbsp;pırıl, bir koca düzlük. Üstündeki saydamlığın yüzeyinde titreşen güneş&nbsp;buğulan, insanda sürekli bir kesinsizlik, bir belirsizlik duygusu&nbsp;uyandırıyor. Eşya (artık cami mi, gazeteci kulübesi mi, eski yapılar mı,&nbsp;her neyse) içine tutuklandığı çizgilerden, tir tir titreyerek taşıyor sanki,&nbsp;ufak ufak, biçimini yenileyip duruyor. İki adım başı, birbirinden, ne&nbsp;kelime, kendi kendilerinden ayrılıp birleşen kaçınılmaz minareler!&nbsp;Galata Köprüsü'yle gemiler eriyip yapışmış, üzerinde, uykulu gözleri ve&nbsp;</span><span style="text-indent: 1em;">şahane tembellikleriyle boşta gezer takımı, dökme kurşun heykelcikleri andırıyor. Dalgalanmalar. Cıva akıcılığı. "Ben bu anı evvelce yaşamıştım,&nbsp;ama nerde?" izlenimi.</span></p>

  <p><span class="font0">Hiçbir kımıldanma belirtisi görememek, canlarını sıkıyor; çabuk çabuk Babıâli'ye doğruluyorlar. Büyük reklam panoları erimiş aydınlığı emip&nbsp;püskürtüp durduğu için olacak, sokaklar ve vitrinler, zincirleme&nbsp;yansımalarla deli deli parıldıyor. Tramvay yürüdü mü, çevresinde halka&nbsp;halka kıvılcım zincirleri. Otobüs, bir dev aynasından çıkıp, ötekisinin&nbsp;sihirli aydınlıklarında gözden kayboluyor. Ardında bıraktığı, göz&nbsp;kamaştırıcı ışın demetlerinin, şıkır şıkır ırgalanması. Güneşin soluması,&nbsp;ensende harıl harıl; içinde, kalıbından süzülüyormuşsun gibi, alışılmadık&nbsp;duygular.</span></p>

  <p><span class="font0">Korkudan mı tutkudan mı nedense, Halim öyle, iri ve düzensiz bir yürüyüşe kaptırmış ki kendisini, kısa boylu Ali İhsan'ın geri kalmamak&nbsp;için, basbayağı koşması gerek. Halim fark etmiyor bile, dişlerini sıkmış,&nbsp;şakakları zonkluyor, alnında yağlı ve kanlı ter damlacıkları. İçlerinden&nbsp;biri kaydı mı, kaşlarının kırçılında asılıp kalıyor: Kınalı ve kızıl.</span></p>

  <p><span class="font0">Böyledir Halim, eylemin gerçeğine hiçbir zaman varamaz. Heyecanlanır, coşar filân ama, davranışı önemli bir eylemi başaracak adamdan çok, bu&nbsp;rolü oynayacak aktörünkine yakındır. O işe neden atıldığını, nasıl&nbsp;üstesinden geleceğini değil, en fiyakalı nasıl yapabileceğini düşünür. İlle&nbsp;dikkati çekecek, onu görecekler, vay anasını nasıl yaptı diyecekler! İç&nbsp;hazırlığı buna ama, hesapta olmayan etkenler çıkıp havasını bozuyor:&nbsp;Bir kere çok sıcak, ikincisi alkol. Güneş, içtiği biraların ağırlığı, elini&nbsp;ayağını kuşatıyor, beynini uyuşturuyor. Suratına sanki sıcak sudan&nbsp;çıkarılmış bir havlu dayamışlar, burîalacak! Davranışlarına bir türlü&nbsp;sahip çıkamıyor. Büsbütün güdülerine kapılıp, raydan çıkmasa bari!&nbsp;Eminönü Halkevi'nin orda, ilk polislere rastlıyorlar. Öyle pek yıldırıcı&nbsp;görünmüyor bunlar, canlan sıkkın, galiba yorgunlar da. Orda&nbsp;bulunmaları, yine de bir şeyler geçeceğinin belirtisi. Halim, dişlerinin&nbsp;arasından mırıldanıyor mu, yoksa bu kafasından geçirdiği kaypak bir&nbsp;düşünce mi:</span></p>

  <p><span class="font0">"— ... haber almışlar bile. Her zaman, her şeyin haberini alırlar. Onlara haber iletecek bir orospu çocuğu daima bulunur."</span></p>

  <p><span class="font0">Ali İhsan'a bakılırsa, askerlerin değil polislerin gelmiş olması, yararlı:</span></p>

  <p><span class="font0">— ... askerler geldi mi kardeş, yapılacak şey yok: Sert çıkmıyor, tatlılıkla dağılın diyorlar, sıkıysan dağılma: Usulen 'Yaşasın ordu, kahrolsun</span></p>

  <p><span class="font0">diktatörler' diye bağnlıyor, ondan sonra evli evine köylü köyüne. Gösterinin hayrını gör! Polislerin tutumu başka, sertliğe alışmışlar,&nbsp;başvurmadan edemiyorlar, iş sertliğe binince de...</span></p>

  <p><span class="font0">Nuruosmaniye'ye saptılar. İki yanında fısıldaşıp duran ağaçlarıyla cadde, camiye kadar uysal ve kendi halinde uzanıyor. Sokak aralarından, üçerli&nbsp;beşerli, çıkı çıkıveren öğrenci grupları; kimileri başlarının üstünde&nbsp;pervane gibi dönen bir tartışmanın hızına kapılmışlar, kimileri renk&nbsp;vermiyor, yalnız bakışları her zamankinden az daha keskin, bilenmiş&nbsp;gibi. Bu hareket, caddenin olağan hareketi değil. Kahvede nargile içen&nbsp;bir ihtiyar, dumanlarla birlikte ağız dolusu bir lahavle... salıverdi. Akşam&nbsp;gazetelerindeki haberleri yorumlayan iki emekli, gelenleri burunlarıyla&nbsp;birbirine göstererek, kaygılı kafalarını salladılar.</span></p>

  <p><span class="font0">Halim ve Ali İhsan, vakit yaklaştıkça yoğunlaşan grupların arasına karışıyor. Surda burda bir iki bağırma, saldırgan iki üç jest, nihayet&nbsp;sövmeler. Kışkırtıcı ama, anlamsız ve saçma. Gazete iki sokağın birleştiği&nbsp;dirsekte koca bir yapı; ne yapacaklarını kestiremeden, çeneler kilitli,&nbsp;gözler bulanık, gidip gidip önüne birikiyorlar. Yüreklerinde insanı&nbsp;kahreden o güçsüzlük, o çaresizlik duygusu: Kulaklarından azar azar&nbsp;fışkıran, öfke. Tekdüzelik, amaçsız hareketleri üst üste tekrarlayış, (bir&nbsp;cıgara daha yakıyorum, sen de bir cıgara daha yakıyorsun, bir kere&nbsp;daha camiye kadar gidip geliyoruz) Halim'i düşbozumuna uğratıyor. İş&nbsp;onun hayal gücüne kalsa, çoktan iki taksiyi devirip barikat kurdular da,&nbsp;çevredeki dondurmacılardan yürüttükleri şişelerle Molotof Kokteyli&nbsp;hazırlıyorlar. Sabırsızlık ve sıkıntıyla soluyor, Ali İhsan'ın soğuk köylü&nbsp;umursamazlığı ve derin sabrı onu öldürecek. Gazetenin her önüne&nbsp;gelişlerinde, hançeresinde siyah kadifeden yumuşak bir uluma, ağzını&nbsp;açıverse iri bir köpekbalığı gibi hışımla dışarıya atlayacak:</span></p>

  <p><span class="font0">"— Haydi arkadaşlar, ardımdan gelin!..</span></p>

  <p><span class="font0">'Arkadaşlar' şimdilik bir yere gitmiyor, tetik üstünde ve sinirli, bir uçtan bir uca, caddede volta vuruyorlar. Halim'in ardını bırakmayan sadece&nbsp;güneş. Hışırtılı yaprakların arasından sıçrayıveren ışıktan kobraları, ya&nbsp;bütün zehirleriyle koynuna akıyorlar, ya sıkı sıkıya boynuna&nbsp;dolanıyorlar. Zaman, çevredeki bütün sokaklarda pıhtılaşmış kalmış.&nbsp;(Üçe çeyrek var.) Grup grup konuşmalardan doğma, ağır kıpırtılı bir&nbsp;uğultu, cadde boyunca dalgalanıyor. Caminin güvercinleri ürküp pat&nbsp;pat dağılınca, her tarafından yırtıldı. Bölük pörçük oldu. Şehirlerarası&nbsp;bir ulaşım firmasının önünde manevra yapan, ağır kamyonun&nbsp;</span><span style="text-indent: 1em;">gürültüsü. Şoför olacak it, bütün bıyıklarıyla dışarı sarkmış, utanmaz el işaretleri yapan Kürt hammala, ana avrat düz gidiyor. Ufacık bir han&nbsp;kahvesinin, yeşil Merihli gözünü, paşa paşa yalanan bir kediye dikmiş&nbsp;emektar radyosunda, Yurttan Sesler Korosu. (Üçe on var.)</span></p>

  <p><span class="font0">Öğrencilerden birisini, sinir gerginliğinden bir gülmedir tuttu. Ama ne gülme, adamın cinlerini tepesine toplar. Bir başkası:</span></p>

  <p><span class="font0">— &nbsp;&nbsp;&nbsp;Gördünüz mü diyor, gördünüz mü? Polis, gazete binasını kordon&nbsp;altına aldı.</span></p>

  <p><span class="font0">— &nbsp;&nbsp;&nbsp;Atma!</span></p>

  <p><span class="font0">— &nbsp;&nbsp;&nbsp;Ne atması, git bak, en az elli kişi.</span></p>

  <p><span class="font0">— &nbsp;&nbsp;&nbsp;Eee, ne yapacağız. Başlayalım mı, başlamayalım mı? Halim, caminin&nbsp;yan sokaklarında, ağız ağıza polis dolu</span></p>

  <p><span class="font0">üç araba fark etti. Onlar da bekliyorlar. Veletin biri, elinde bir sopa, bakır bir siniye vuruyor. Adamı zıvanadan çıkarabilecek, şeytan gongu&nbsp;tınlamaları!..</span></p>

  <p><span class="font0">"— ... işte böyle hazret, sana dememiş miydim, her şey bizim çevremizde, ama bizsiz olup bitiyor... "</span></p>

  <p><span class="font0">Takır takır, ihtiyarın nargilesi. Ali İhsan ufaldıkça ufaldı, yanı başında azaldı bitti. Artık sürgün, hapis, kavga, ölüm, her ne olursa olsun,&nbsp;yetişkin bir erkek olarak Halim, tek başına göğüsleyecek:</span></p>

  <p><span class="font0">"— ... göstereceğim ineklere, kimmişim ben, bir kere elimi bulaştırdım mı, neler yapabilirmişim?"</span></p>

  <p><span class="font0">Koskoca bir herif, sokağın köşesine dikilmiş, şaldır şaldır işiyor: Sidiği köpük köpük.</span></p>

  <p><span class="font0">"— Efendi, efendi, kim sanıyorsun kendini sen? Bir avuç zirzop öğrenciyle devrim mi yapılırmış?"</span></p>

  <p><span class="font0">Polisler, o yanda da yolları kestiler galiba.</span></p>

  <p><span class="font0">"— ... ulan Hacıbeyoğlu, bu it sürüsü arasında ne arıyorsun sen, yine tiyatro aşkın mı depreşti?"</span></p>

  <p><span class="font0">"— Allah Allah, size ne canım, bana ilişkin bir sorun bu, kendimle kendim, varlığımla bilincim arasında bir sorun."</span></p>

  <p><span class="font0">Sıcak fena bastırdı, mübarek sanki yaz sıcağı.</span></p>

  <p><span class="font0">"— ... büyük adamlar, çokluk, insanlığın büyük yanlışlarıdır, bırakın onların yakasını, ilkelerden şaşmayın: Özgürlük, adalet, bir polis&nbsp;komiseri görür görmez titremeye başlamamak, her şeyi okuyabilmek ve&nbsp;söyleyebilmek serbestliği."</span></p>

  <p><span class="font0">Manav sergilerinde yumuşak başlı kayısılar, cam kırmızısı kirazların büyük cümbüşü. Bu yağanlar ne, avuç avuç erik mi, bir makineli tüfeğin&nbsp;mermileri mi?</span></p>

  <p><span class="font0">"— ... Yoksa korkuyor muyum, hay Allah, o korku mu yine, o kaypak, yapışkan, kalleş korku mu? Hayır, bu sefer korkmayacağım, ne pahasına&nbsp;olursa olsun direneceğim. Ne hakkım var korkmaya? O ne, ne oluyor&nbsp;orda? Ali İhsan, kim ulan o ağaca dayanmış etrafa lâf yetiştiren, Korkut&nbsp;değil mi? Vallahi o, billahi o, eh yani bu kadarı fazla..."</span></p>

  <p><span class="font0">Korkut, başına epeyce kalabalık toplamış, mıymıntı mıymıntı bir şeyler anlatıp duruyordu. Yapraklar arasından süzülen güneş, sıska vücudunu&nbsp;bir leopar gibi beneklemişti. O, dudaklarına yapışık bir cıgara ölüsünü,&nbsp;eme eme konuşuyor: Her kelimenin ardından, pis pis sümüğünü&nbsp;çekiyordu. Sözleri ağzından çıkınca, zehirli örümcekler gibi havada asılı&nbsp;kalıyorlar, sonra birden buharlaşıp kayboluyorlardı:</span></p>

  <p><span class="font0">— &nbsp;&nbsp;&nbsp;... haklısınız çocuklar, haklı olduğunuzu teslim ediyorum, zaten&nbsp;kimse tepkinizin haksız olduğunu söylemiyor: Kuvvetinizi yapan, bu.&nbsp;Beni kaygılara salan, kışkırtmanın el altından ısrarla sürdürülmesi! Hiç&nbsp;düşündünüz mü, ortalığın böyle kakışması, sonunda nereye varır?</span></p>

  <p><span class="font0">Kısa bir sessizlik oluyor, dokunsan düşecek, biraz da düşmanca bir sessizlik... Korkut, başkasının söze karışmasına meydan vermeden:</span></p>

  <p><span class="font0">— &nbsp;&nbsp;&nbsp;... kargaşalığa diyor, bildiğimiz kargaşalığa! İyi ama kime yarar&nbsp;böyle bir kargaşalık, söyleyin Allah aşkına, 'ezeli düşmanımızdan' başka&nbsp;kime yarar? Özgürlükten, demokrasiden yana görünüp devleti&nbsp;batırmak isteyen, onun ajanları değil midir?</span></p>

  <p><span class="font0">Halim zemberek gibi boşanıyor. Sağa bir omuz sola bir omuz, kalabalığı yarıp, Korkut'un karşısına dikiliyor. Avazı çıktığı kadar bağırarak:</span></p>

  <p><span class="font0">— &nbsp;&nbsp;&nbsp;Yalan diyor, yalan! Yalan söylüyorsun! Bu deyyusun dediklerine&nbsp;kulak asmayın arkadaşlar, polisin adamıdır, hep biliriz.</span></p>

  <p><span class="font0">Şaşkınlık. Anlaşılması ve açıklanması zor bir anafor, hoşnutsuzluk mırıltılarını, yalnız bir cıgara ateşini, yırtık bir kitap sayfasını, dalgın&nbsp;birkaç bakışı; kaşla göz arasında, bir avuç toza, sinirli parmak&nbsp;çıtırtılarına karıştırmış, döndüre döndüre yükseltiyor. Her biri, ayrı ayrı,&nbsp;kızgınlığını ve şaşkınlığını söylemek isteyen, doğru dürüst hiçbirisi&nbsp;anlaşılamayan, gittikçe daha bulaşık ve daha sıtmalı, bazı sesler:</span></p>

  <p><span class="font0">— &nbsp;&nbsp;&nbsp;Ayrıca dur bakalım, sen kim oluyorsun? Ne hakla söze karışıyorsun.&nbsp;Bir kere seni tanımıyoruz.</span></p>

  <p><span class="font0">— &nbsp;&nbsp;&nbsp;... bırakın konuşsun, bırakın diyorum yahu!</span></p>

  <p><span class="font0">— &nbsp;&nbsp;&nbsp;... sakin olalım arkadaşlar, sakin olalım.</span></p>

  <p><span class="font0">— &nbsp;&nbsp;&nbsp;... bu kışkırtma ulan, en halisinden kışkırtma!</span></p>

  <p><span class="font0">Bu arada, Halim'in sözleri:</span></p>

  <p><span class="font0">— ... alt tarafı, sizler gibi bir öğrenci sayılırım, ancak, bu sıfatla konuşmuyorum, daha doğrusu ben değilim&nbsp;konuşan, kalbim, onca acı çekmiş, belâya katlanmış olan zavallı&nbsp;kalbim...</span></p>

  <p><span class="font0">— &nbsp;&nbsp;&nbsp;Geber! İstemiyoruz!</span></p>

  <p><span class="font0">— &nbsp;&nbsp;&nbsp;Tıraşa karnımız tok!</span></p>

  <p><span class="font0">— &nbsp;&nbsp;&nbsp;Bırakın konuşsun yahu, bu yaptığınız doğru değildir diyorum size,&nbsp;yakışık almaz!</span></p>

  <p><span class="font0">Yine biraz Halim:</span></p>

  <p><span class="font0">— ... Evet, içimizde dolaşan onun gibi hafiyeler yüzündendir ki, her gün biraz daha bataklığa...</span></p>

  <p><span class="font0">Korkut'un rengi attı. Suratının haritası o dakika, safra yeşili. Gülünç sakalı garip bir şekilde titriyor. Ama baktı ki, Halim'in atıp tutmaktan&nbsp;ileriye gittiği yok, ilk bulduğu sessizlik boşluğundan sesini yırtıcı bir&nbsp;kırbaç gibi şaklatarak, o saldırıya geçti. Büyük b; şirretlik, haksızlara&nbsp;vergi telâşlı ağız kalabalığıyla:</span></p>

  <p><span class="font0">— &nbsp;&nbsp;&nbsp;işte, işte az önce söylediklerimin canlı delili. Olanların içyüzünü&nbsp;açıklamaya çalıştığım sırada, huzurumuzu kaçıran bu adam kim, tanıyor&nbsp;musunuz? Hayır mı? Ben tanıtayım: Siyasi Polis'te dosyası olan&nbsp;mimlilerden biri, tanınmış bir solcu! Aramızda bulunuşu, açıkladığım&nbsp;sebeplerden...</span></p>

  <p><span class="font0">Halim daha fazla dayanamadı, bütün yumruklarıyla Korkut'un suratına boşandı. Elinin altında pis sakalının, bir böcek ezilirmiş gibi sesler&nbsp;çıkardığını duydu. Yumuşak ve yağlı burnunun yamyassı ezildiğini,&nbsp;hemen kanamaya başladığını gördü. Adamakıllı şaşırmıştı. Korkut&nbsp;ürkmüştü de! Beceriksiz, masabaşı aydını jestleriyle kendini korumaya&nbsp;savaşıyor, cılız kollan boşlukta kesik yılanlar gibi eğrilip büğrülüyordu.&nbsp;Halim, korkusunun ve öfkesinin itişiyle aslan kesilmiş, gücünün etkisini&nbsp;görmekten düpedüz sarhoş olmuştu. Vurdukça vuruyor, vurdukça&nbsp;kendini daha haklı görüyordu.</span></p>

  <p><span class="font0">Ali İhsan kaba kuvvetten tiksinirdi, işin bu yola dökülmesinden irkilmiş, çatal sesiyle:</span></p>

  <p><span class="font0">"— ... ayırın yahu şunları! diye bağırıyordu, ayırın yahu şunları! Birbirlerinin gözlerini oyacaklar!</span></p>

  <p><span class="font0">Ayırmadılar. Tam tersine kavga genişledi: Artist bıyıklı bir oğlan, uluyarak Halim'in üzerine atladı. Bir başkası, sıska ama edepsiz bir&nbsp;</span><span style="text-indent: 1em;">oğlan, bacaklarına çift daldı. Üst üste yığıldılar. Altta kalanın canı çıksın!</span></p>

  <p><span class="font0">Altta kalan, Halim. Üstündekilerden birisi, seyrek saçlarını sımsıkı kavramış, kaldırıp kaldırıp alnını kaldırıma vuruyor: Bir kere, iki kere, üç&nbsp;kere. Siyah gözlükleri kırıldılar. Cam kırıkları, suratını doğrayabilir. Bu&nbsp;düşünce ona katlanılması güç bir düşünce gibi geliyor. Dev çabaları&nbsp;harcayarak, ayağa kalkıyor: Sırtında bir insan salkımı. Elleri ezik, kaşı&nbsp;yarılmış. Korkut'u arıyor, bulabilene aşkolsun! Gözlüksüz, fazla bir şey&nbsp;göremiyor ki!</span></p>

  <p><span class="font0">Derken, bir çığlık:</span></p>

  <p><span class="font0">— Polisler!</span></p>

  <p><span class="font0">Aynı anda, herkesin ağzında aynı çığlık:</span></p>

  <p><span class="font0">— &nbsp;&nbsp;&nbsp;Polisler! Polisler!</span></p>

  <p><span class="font0">Aslında gelen, hepsi hepsi, yirmi kadar polis ama, kalabalığı dağıtmaya yetiyor: Kimisi pat pat yan sokaklarda kayboluyorlar; kimisi, bu arada&nbsp;Halim, kulaklarında ayak sesleri, ağzında kan tadı, camiye doğru&nbsp;koşuyor. Sağ yanın da Ali İhsan, korkudan mı ne, suratı sarkmış, gözleri&nbsp;durdukları yerde duramıyorlar, vırt zırt bir sağa bir sola. Onun az&nbsp;ötesinde, bıyıklarının sivri uçlarında rüzgâr ıslıklarıyla, Cavcav. Üçü&nbsp;Nuruosmaniye Camisinin avlusuna daldılar. Birdenbire bilmem kaç&nbsp;yüzyıllık Müslümanlık! Bilmem kaç yüzyıllık Osmanlı sessizliği!</span></p>

  <p><span class="font0">Uysal uysal salınan şu ağaçlar, ağaç mı, yoksa kocaman yeşil sarıkları altında iki büklüm, 'tebdil' yaşayan gizemli şeyhler mi? Her kuytuda,&nbsp;her rüya boşluğunda, solgun ve külrengi güvercinler! Caminin&nbsp;yaşantısına öylesine katılmış, o kadar içine girmişler ki, sık sık kalkıp&nbsp;konuşları günlük ibadetten bir parça dem çekişleri, dua.</span></p>

  <p><span class="font0">Halim ve yanındakiler, görünmez bir duvara çarpmış gibi duraklıyorlar. Deminki patırtıdan sonra bu mutlak sessizlik, onlara akıl almayacak bir&nbsp;şey gibi görünüyor. Sokak gerçeğinden ansızın kopmuş, ne&nbsp;yapacaklarını kestiremeyecek, hep öyle şaşkın şaşkın bakınacaklar mı?&nbsp;Hayır, hiç değilse Cavcav'ın aklı başında, avlunun öteki ucundaki, üstü&nbsp;çift sıfırlı çarpık kapıyı işaretleyerek, ters ters,</span></p>

  <p><span class="font0">— &nbsp;&nbsp;&nbsp;Orda saklanalım diyor. Kimsenin aklına gelmez. Tatlı tatlı çürümeye&nbsp;sıralanmış dua kitabı, kutsal yazı ve</span></p>

  <p><span class="font0">'Mekkei mükerreme' satıcılarının arasından geçip, kapıya ulaşıyorlar. Açar açmaz, keskin amonyak kokusu, pis sarı, edepsiz bir Çinli gibi&nbsp;suratlarını şamarlıyor. Duvarlar zift badanası, aynalar kırık ve tozlu,&nbsp;muslukların çoğu bozuk. Dişsiz bir ihtiyar, herhalde oranın bekçisi, siyah&nbsp;</span><span style="text-indent: 1em;">saplı bir çakıyla bir köşede ayak tırnaklarını kesmeye oturmuş. Pislik, rezalet! Ali İhsan'ın ne de çok çişi varmış, ediyor ediyor, bitiremiyor.&nbsp;Halim, aynalarda hemen kendini aradı: Gözlüksüz, saçları dağılmış,&nbsp;ikinci ağzı sol kaşının üstünde kanlı kanlı gülümseyen, bir yabancıyla&nbsp;karşılaştı. Bir yandan yarasını yıkayıp mendiliyle güya pansuman&nbsp;yapıyor, bir yandan söyleniyordu:</span></p>

  <p><span class="font0">— &nbsp;&nbsp;&nbsp;Bir bu eksikti! Bir bu eksikti! Sonra Cavcav onu düpedüz azarladı:</span></p>

  <p><span class="font0">— &nbsp;&nbsp;&nbsp;... sen deli misin ulan? Yaptığını beğendi mi? Panik kimin işine&nbsp;yaradı? Polisin! Burunlarını Korkut yüzünden değil, senin yüzünden&nbsp;işimize soktular. Gösterinin canına okudun be, aktör bozması sen de!&nbsp;Biz de seni tecrübeli bir adam sanıyorduk...</span></p>

  <p><span class="font0">Halim'in ağzında kelimeler, arı gibi, pır pır oğul veriyor. Bir konuşabilse neler söyleyecek ama, Cavcav ağzını açtırmıyor ki! Gittikçe daha sert ve&nbsp;ciddi:</span></p>

  <p><span class="font0">— &nbsp;&nbsp;&nbsp;... hemen diyor, götünüzün çöpüyle niye sokuluyorsunuz buralara?&nbsp;Siyasi Polis mimlemiş, adınız kötü, aramızda gördüler mi, tamam: Bizim&nbsp;yapacağımız aksiyon da kirleniyor.</span></p>

  <p><span class="font0">— &nbsp;&nbsp;&nbsp;Ne demek istiyorsun, açık söyle!</span></p>

  <p><span class="font0">— &nbsp;&nbsp;&nbsp;... söyledim ya işte: Gelmeyin, sizi istemiyoruz. Birinizi yakaladılar&nbsp;mı, başlayacaklar bağırmaya: Gürültüyü 'kızıllar' çıkarıyor diye, 'vatan&nbsp;hainleri', estek köstek!.. Bükere hareket zaten sizin hareketiniz değil,&nbsp;ikincisi bir türlü halka yayılmıyor, büsbütün hapı yutacak. Şimdilik etkili&nbsp;oluyorsa, 'kızıl'a boyayamadıklarından oluyor, şunu o kalın kafalarınıza&nbsp;bir sokabilseniz!</span></p>

  <p><span class="font0">Sonra bir çocuk gibi şımardı, cıgara istedi. Dumanı istekle içine çekip gülümseyerek,</span></p>

  <p><span class="font0">— &nbsp;&nbsp;&nbsp;... gideyim bir göz atayım dedi. Bakalım durum nasıl? Gösteriden&nbsp;vazgeçecek değiliz, elbet!</span></p>

  <p><span class="font0">İkisinin ellerini sıkıyor:</span></p>

  <p><span class="font0">— &nbsp;&nbsp;&nbsp;... ileri geri konuştum, kusura bakmayın. Cevap, yalnız Ali&nbsp;İhsan'dan:</span></p>

  <p><span class="font0">— Ne kusuru?</span></p>

  <p><span class="font0">Halim ağzını açmıyor. Bir yerlerinde kılcal bir damar, çıt dedi koptu. Ağzının içinde o koyu sulfato tadı. Yeniden öz toplumsal çevresinde ne&nbsp;kadar yok olduğunun, yok sayıldığının farkına varıyor. Acılı, son derece&nbsp;utandırıcı bir zührevi hastalığa tutulduğunun farkına varır gibi.</span></p>

  <p><span class="font0">Haydi yine Kâmil Bey! Ablak yanaklarını sarmış yok bir sakalı belli belirsiz okşayıp; yağlı yağlı, her yana dökülüp saçılan gözlerini zorla&nbsp;yuvalarında tutmaya çalışarak,</span></p>

  <p><span class="font0">"—benden iyi bilirsin ya, adamın sırtında damgası oldu mu, yandı, hiçbir yerde barınamaz artık..."</span></p>

  <p><span class="font0">Günün ondan sonrası, sürekli bir çağrışım kargaşalığı, fikir ve imge zincirlenmesi, içe kapanış. Gösteri bölgesinden uzaklaştırmak için, Ali&nbsp;İhsan, Halim'i karşıt yöne, Kapalıçarşı'ya sürüklüyor. Orda yine bulmaca&nbsp;sokaklar, her zamanki şark opereti dekoru, kubbeden kubbeye&nbsp;yankılanan sesler: Yaralı bir ejderhanın ıslak ve kaygı verici solu&nbsp;ması.</span></p>

  <p><span class="font0">Girer girmez sıcak, yerini nem kokan Osmanlı alacası bir aydınlığa bırakıyor. İlerledikçe sanki yeraltına iniyorlar. Şakır şakır ışıklandırılmış&nbsp;kuyumcu vitrinleri, altın dişlerini şak şak vurarak, kahkahadan kırılıyor.&nbsp;Görünmez bir hoparlörden nezleli bir sesle reklâm yayını. Ve sucular...&nbsp;O beyazlar giymiş, pirinç buzluklarını ölü şövalyeler gibi parıl parıl&nbsp;sırtlamış, 'aşlama' su satıcıları!</span></p>

  <p><span class="font0">Ali İhsan, şehirliden, şehirden ürken köylü suratını buldu. Nuruosmaniye'den uzaklaştıkça rahatlayarak, ağzına geleni söylüyor:</span></p>

  <p><span class="font0">— &nbsp;&nbsp;&nbsp;... hele o Cavcav dedikleri kavat yok mu, o kendini bir bok sanan&nbsp;boyacı parçası, kalkmış bir de bizi küçümsüyor kardeş...</span></p>

  <p><span class="font0">Göğsünü yumruklayıp, tekrarlıyor:</span></p>

  <p><span class="font0">— ... bizi?</span></p>

  <p><span class="font0">Halim dediklerini dinlemiyor, dehşetli kızıyor yalnız. Birisi onu saçlarından yakalamış, başını hâlâ kaldırıp kaldırıp kaldırıma vuruyor.&nbsp;Ne kötü bir duygu o! Kafatasının içinde, beyni sallanan bir kavanoz&nbsp;içindeki, ceninden farksız. Yarası bir sızlıyor ki! Ağzındaki sulfato&nbsp;acılığından kurtulmak için, aralıksız tükürüyor, bir türlü kurtulamıyor.&nbsp;Birileri kör jiletle sakalını kazıyorlar ama, içerden.</span></p>

  <p><span class="font0">— &nbsp;&nbsp;&nbsp;Ali İhsan, bir kahve biliyor musun buralarda? Aklınca mırıldandı,&nbsp;oysa fısıltı duvarları yıkacak:</span></p>

  <p><span class="font0">— &nbsp;&nbsp;&nbsp;... çok susadım.</span></p>

  <p><span class="font0">Garip bir kahve, daracık. Duvarları silme resim, eski gazetelerden kesilmiş pehlivan resimleri. Ayaklarında kisbet, boyunlarında altın&nbsp;kemer, burma bıyıklı, çıplak kafalı başpehlivanlar: Koca Yusuf, Kara&nbsp;Ahmet, Filiz Nurullah, Kurtdereli!.. Radyoda yorgun bir ses, eski bir&nbsp;şarkı bulmuş, çoğaltıyor:</span></p>

  <p><span class="font0">"... güüüüller dökülür, büüülbül ölür... "</span></p>

  <p><span class="font0">Birden Kolsuz Celâl, cıgara kâğıdı gibi ince ve hain, nerdense peydahlanıp hücresine girmez mi? Sağlam eli, kemikli bir örümcek,&nbsp;Halim'in ateş içinde yanan alnında geziniyor:</span></p>

  <p><span class="font0">"— ... sen yavrum, öbürleriyle aynı kumaştan biçilmemişsin! Öbürleri beter olsun, ne gam? Ayaktakımı onlar, sen öyle mi ya?"</span></p>

  <p><span class="font0">Korkut, geçmiş karşısına, öyle lastikli, öyle edepsizce sorular yağdırıyor ki, eline nerdense geçirdiği öğürtesiye kirli çamaşırları, suratına suratına&nbsp;fırlatıyor sanırsın.</span></p>

  <p><span class="font0">Galib, iki gözü iki çeşme, sarsılarak geğiriyor, asap bozucu bozuk bir plak inadıyla:</span></p>

  <p><span class="font0">"— ... biz diye tekrarlıyor, hareketin eskileri, hapı yuttuk hazret! İşte o kadar!"</span></p>

  <p><span class="font0">Halim, iki fincan sıcak demli çayı gövdeye indirdikten sonra, biraz kendini toplar gibi olup, ona karşı çıkmak cesaretini bulacak:</span></p>

  <p><span class="font0">— &nbsp;&nbsp;&nbsp;... haydi haydi, yine saçmalıyorsun! Bakma eskiden yaşadıklarımıza,&nbsp;şimdi olanlara! Geleceğe bak, geleceğe! Gelecek bizim. Değerimizi&nbsp;anlayıp hakkımızı teslim edecek kuşaklar yetiştikçe.</span></p>

  <p><span class="font0">Ali İhsan dudağını büktü. O ana kadar hiç belli etmediği alaycı bir edepsizlik ansızın gelmiş, bir şeytan maskesi gibi suratına asılmıştı.&nbsp;Hayal kırıklığı tüten bir cıgara yakarak:</span></p>

  <p><span class="font0">— &nbsp;&nbsp;&nbsp;Yanlışsın dedi. Temelinden yanlışsın. Gelecek de bizim değil, kardeş,&nbsp;gelecekteki yerimizi de yitirdik: Ya dar kafalı ve beceriksiz sayılacağız,&nbsp;ya dogmacı ve Stalinci. Ara sıra yabancı radyoları dinlediğim oluyor,&nbsp;bakıyorum. 1957'den beri her şey o kadar değişmiş ki!..</span></p>

  <p><span class="font0">Halim'in kanı birden beynine sıçradı. Kıstırılmış bir hayvan gibi dişlerini gösterip, ıslıklı bir sesle,</span></p>

  <p><span class="font0">— &nbsp;&nbsp;&nbsp;Defol dedi, defol!</span></p>

  <p><span class="font0">Üstüne varılırsa ısırır duygusunu uyandırıyordu.</span></p>

  <p><span class="font0">Ali İhsan, şaşkın:</span></p>

  <p><span class="font0">— Hayrola diye sordu, hasta mısın?</span></p>

  <p><span class="font0">— &nbsp;&nbsp;&nbsp;Defol diyorum sana, gözüm görmesin.</span></p>

  <p><span class="font0">— &nbsp;&nbsp;&nbsp;Bana bak, alayın sırası mı?</span></p>

  <p><span class="font0">Dayanamadı, kalktı:</span></p>

  <p><span class="font0">— ... siktirol diye uludu, salak!</span></p>

  <p><span class="font0">Ali İhsan çözüldü gitti. Birbirlerinin ellerini bile sıkmadılar. Yüreklerinde boğulmuş bir baykuş gibi, iri ve yoksul bir keder; kızgın, sessiz, küskün;&nbsp;dudakları titreyerek ayrıldılar. Halim yalnız kalınca, yeniden&nbsp;pişmanlıklarına ve eski üzüntülerine (Hay Allah, ne yapmalı o elektrik&nbsp;fenerini Hüseyin'e vermeliydim canım) ve uykusuz gecelerinin yalın&nbsp;</span><span style="text-indent: 1em;">fakat korkunç sorusuna döndü. (Yanılmış olabilir miyiz? Acaba yanıldık mı?)</span></p>

  <p><span class="font0">Sonra çayları ödeyip çıktı. Bütün Kapahçarşı boyunca yüksek sesle attı tuttu, kendini suçladı. Eminönü Meydanı'nda önüne ilk çıkan telefon&nbsp;köşküne girdi. Rehberden Birinci Şube'nin telefon numarasını aradı.&nbsp;Telin öteki ucunda Müdür Yardımcısı'nın sesini tanıyınca, başladı avazı&nbsp;çıktığı kadar bağırmaya:</span></p>

  <p><span class="font0">— &nbsp;&nbsp;&nbsp;... Ben Halim, Halim Hacıbeyoğlu! Ulan daha ne bekliyorsunuz, beni&nbsp;de sürsenizel Herkes gibi sürülmeye hakkım yok mu benim? Bıktım&nbsp;ulan, usandım beklemekten: Elinizi çabuk tutun biraz...</span></p>

  <p><span class="font0">Sonra gitti, Köprü'nün parmaklıklarına abanıp dalgın dalgın suları seyretti. Akşama kadar.</span></p>

  <p><span class="font0">Miralay Ferid'de bir öfke, bir öfke! İnadına daralmış salonda, kavgacı jestleri, köhne top gibi gümbürdeyen öksürüklü sesi, bir boşluk&nbsp;bulmasın, dakikasında kaplıyor. Ne yanından bakılsa; dağınık saçları,&nbsp;kırçıl bıyıkları, çalı çırpı kaslarıyla; o sabah da yalanmayı unutmuş&nbsp;sevimli bir ayı. Öfkeli de olsa, yumuşak ve babacan!</span></p>

  <p><span class="font0">Suat, tavanın ve duvarların bunca patırtıya nasıl dayanabildiklerine akıl erdiremiyor. Her zamanki köşesine sığınmış, iki yanında iki yastık,&nbsp;elinde kahve fincanı. Dayısının gökgürültüleri iç ufuklarında, uzak uzak&nbsp;yankılanıyorlar. Solgun, epeyce hüzünlü. Pencere ardına kadar açık,&nbsp;perdeler çekilmiş. Sıcaklık buğusu içinde, sık sık, yıldırım gibi geçen&nbsp;kırlangıçlar. Haziran mı?</span></p>

  <p><span class="font0">— &nbsp;&nbsp;&nbsp;... ne demişler kanaryam, ha, demir demişler, tavındayken dövülür,&nbsp;soğuşun diye beklemek enayiliktir. Her yerde, her zaman muteber bir&nbsp;kaidei aslidir bu! Talebe hareketleri iyiydi hoştu, kendiliğinden&nbsp;patladığı ve haklı olduğu için demiri tava getirdi, derhal teşebbüse&nbsp;geçecek, dövüp istediğin şekli vereceksin. Hepsi o kadar. Kimse&nbsp;parmağını oynatmadı yahu: Ne muhalefet, ne sendikalar, ne ordu! Bu&nbsp;ne gaflettir, insan aklını ziyan eder, Allah muhafaza! Meydanı senin&nbsp;hanım evlâdına boş bıraktılar; durur mu, istifa misti fa derken, baktı bir&nbsp;şeyin olacağı yok; evvelâ talebeleri güzelce zaptürapt altına aldı,&nbsp;bilâhara vaziyete tamamen hâkim oldu. Nerdeyse haftası doluyor, ne&nbsp;nümayiş yapıldığı var, ne matbuatta lüzumlu celâdet! Efkâr'ı umumiye&nbsp;çekingen, Allah bilir yoruldu da...</span></p>

  <p><span class="font0">Masanın üzerine, yumruk biçiminde bir ünlem:</span></p>

  <p><span class="font0">— &nbsp;&nbsp;&nbsp;... İnsan utanır be!</span></p>

  <p><span class="font0">Nasıl yağmur gibi terliyor! Kocaman, kıllı pençeleri arasında, alacalı mendili; savaşlar görmüş geçirmiş bir gemi yelkeni. Bir yandan onunla&nbsp;ensesini, alnını, yanaklarını kurulayadursun; bir yandan da, masanın&nbsp;üzerine bırakılmış kayık tabaktan, ikişer ikişer kayısı atıştırıyor.&nbsp;Kayısıları getiren de o. Az önce kesekâğıdını yiğenine teslim ederken,&nbsp;yukardan yukardan:</span></p>

  <p><span class="font0">— &nbsp;&nbsp;&nbsp;Bana bak dedi, size kayısı aldım. Lâkin benim aldığım kayısılar, sizin&nbsp;aldıklarınıza benzemez. Şekerpare bunlar, şekerpare, hem de hâlis&nbsp;muhlis Maraş şekerparesi ki, sizin gibi kibarlık taslayanlar, adını dahi&nbsp;duymamıştır. Harbı Umumi'nin bir safhasında, Maraş'ta on beş gün&nbsp;mola vermiştik, ağacın üstünden yemek şerefine nail olduk. Elemli&nbsp;günlerdi çok...</span></p>

  <p><span class="font0">Arkasından, görmek istediğirfden değil, evde olmadığından emin olmak için, Halim'i sordu. Aynı küçümser edayla aynı alışılmış soru:</span></p>

  <p><span class="font0">— &nbsp;&nbsp;&nbsp;Senin hayta ne âlemde? Evde mi?</span></p>

  <p><span class="font0">Suat, dayısının, Halim'in evde olmadığı saatleri ayarlayarak geldiğini, hanidir fark etmişti. Hüzünlü yüzünde, gülümseme niyetine bir aydınlık:</span></p>

  <p><span class="font0">— &nbsp;&nbsp;&nbsp;Yok dayı dedi, stüdyoda: Çalışıyor, Dayısı ondan sonra, öpsün diye&nbsp;elini uzattı:</span></p>

  <p><span class="font0">— &nbsp;&nbsp;&nbsp;Âlâ diye kükredi, ya sürgünlük rivayeti?</span></p>

  <p><span class="font0">— &nbsp;&nbsp;&nbsp;Gidecek gibi.</span></p>

  <p><span class="font0">Şaşırmış göründü:</span></p>

  <p><span class="font0">— ... ne diyorsun? Suat, doğru dürüst bir cevap vermek, durumu açıklamak istedi. Ne diyeceğini bilemedi. Utandı:</span></p>

  <p><span class="font0">— &nbsp;&nbsp;&nbsp;...&nbsp;&nbsp;&nbsp;&nbsp;doğru mu yalan mı kestiremiyorum. Geçen hafta bir akşam,&nbsp;</span><span style="text-indent: 1em;">gözlükleri kırılmış, üstü başı toz içinde çıkageldi. Bulut gibi sarhoştu. "Beni sürüyorlar" dedi, hepsi o.</span></p>

  <p><span class="font0">— &nbsp;&nbsp;&nbsp;Aslı olmasa gerek! Olsa da fark etmez. Ruhsâr odanı hazırladı, hani&nbsp;üst katta, soldaki oda, hatırladın mı? Üstelik, daha fazla mukavemet&nbsp;edemedim, annen olacak cadıya adresini verdim, o da Direkliyalı'ya&nbsp;dönmeni istiyor. Aybaşına doğru buraya gelecek, haberin olsun... Suat,&nbsp;hep öyle hüzünlü:</span></p>

  <p><span class="font0">— &nbsp;&nbsp;&nbsp;Geldi bile dayı diye mırıldandı.</span></p>

  <p><span class="font0">Miralay Ferid'in suratına, ansızın bir bardak buzlu su çarpılsa, herhalde bu kadar şaşırırdı. Yalnız şaşkınlık mı? Hayır! En saf, en arı haliyle asker&nbsp;öfkesi, birdenbire her yanını sarmış, zaten çopur suratını karmakarışık&nbsp;etmişti. Kıyametleri kopardı:</span></p>

  <p><span class="font0">— Ne? Ne diyorsun? Geldi bile mi? Ah yalancı, ah erkek bozuntusu mecnun karı! Ailenin yüzkarası! Halbuki, seni haberdar etmeden&nbsp;gelmeyeceğine dair, yemin kasem, söz vermişti bana. Yaptığı şu&nbsp;alçaklığa bak! Kuş kadar aklıyla beni aldattı ha? Ben ona sorarım...</span></p>

  <p><span class="font0">Suat çoktan içine çekilmişti. Annesi onu, o uğursuz akşamın kirli yırtığından çıkarıp, Taksim Meydanı'na bıraktığından beri, zaten her&nbsp;şeyden elini ayağını çekmişti. Ustalıkla kendi üstüne katlanıyor,&nbsp;sokulmaya yeni yeni heveslendiği dış hayattan, bir kedi yumuşaklığıyla&nbsp;geri çekiliyordu. Sise girmişti yeniden, dört yanını boz bir duman&nbsp;sarmıştı: Elini ayağını tutuyor, içinde umut diye yeşermeye niyetlenmiş&nbsp;ne varsa, sinsi nemliliğiyle çürütüp öldürüyordu.</span></p>

  <p><span class="font0">O kadarla kalsa iyi, ya onu handiyse görünmez bir hayalet haline getirmesine ne demeli? Güneşin doğduğu andan battığı ana kadar; her&nbsp;birinin arkasında, zaten gitti gidiyor tasarılarından bir parçasını&nbsp;bırakarak, koca koca kapılardan açmaksızın geçiyor; hanidir unuttuğu,&nbsp;hatırlar hatırlamaz eski durumunda bulduğu iç boşluğunda, saydam ve&nbsp;gevşek, her doğrultuda dolaşıyordu; yerçekimi olmayan bir boşlukta,&nbsp;hareketlerine sahip olmayarak geliştirdiği, hatta bazen tepesi üstü bir&nbsp;dolaşmaydı bu: O kadar büyülü, ters fakat çekici.</span></p>

  <p><span class="font0">Ona bir ağırlık verecek, insanların yaşantısında iyi kötü bir yere oturtacak ne varsa, birer ikişer, hayatından uzaklaşıyordu. Yaşama&nbsp;nedenleri bozuk çıkmış, tutunmak istediği dallar, anlaşılmaz bir etkiyle&nbsp;kurumuştu. İşte Matmazel Raşel havagazı mavisi dumanlarına sarınmış,&nbsp;gözlerinde küçümseyici bir şehvet parıltısı, ağır ağır kayboluyor. îşte&nbsp;pantolonu o zavallı, o talihsiz pantolonu, yerlerde! Artık ne saçlarını&nbsp;kestirmeyi canı çekiyor, ne içki cıgara içmeyi! Hele romantik çağ ozanını&nbsp;koydunsa bul, çoktan kayıplara karışmış!</span></p>

  <p><span class="font0">Gizli rüyalarını gerçekleştirmeye gücü, gücü olsa bile cesareti yok. Bunu kesinlikle anlamış olmak, gizli bir ikinci hayat umudunu, ustura gibi&nbsp;kazıyıp atıyor; ufak ufak niyetlendiği uzun süreli başkalaşma yollarını&nbsp;önceden tıkayarak, onu iki sandalye arasında rahatsız bir yaşamaya&nbsp;mahkûm ediyor: Tüylerini diken diken gerçekle, rahatını huzurunu&nbsp;kaçıran hayalleri!</span></p>

  <p><span class="font0">Bütün ışıkları sönmüş denemezdi ama. Bilmediği bir yerinde, içinde, ufacık bir aydınlık nokta titrek ışığını sürdürüyor, başlı başına bir çıkış&nbsp;kapısı olmasa bile, olasılığını ortadan kaldırmıyordu. Bir aydınlık nokta&nbsp;olarak, oracıkta, öyle kalmakta direnmesi, bir karanlık belirtisi değil&nbsp;</span><span style="text-indent: 1em;">miydi? Hep o uzun boyunlu, esmer, ince ve zarif kadının unutulmaz hayali!.. O da aksi gibi, en az onun kadar aydınlık ve mıknatıs yüklü bir&nbsp;başka hayalin üstüne düşüyordu: Yüzbaşı Demir'inkinin.</span></p>

  <p><span class="font0">Dayısı, Yüzbaşı Demirİe, ondan daha az ilgili sayılmazdı hani. Deminden beri, kavgacı suratı ve dik sesiyle, sormadık yanını koymamıştı:</span></p>

  <p><span class="font0">— &nbsp;&nbsp;&nbsp;... ee, ne diyor olup bitenlere?</span></p>

  <p><span class="font0">— &nbsp;&nbsp;&nbsp;Kim?</span></p>

  <p><span class="font0">— &nbsp;&nbsp;&nbsp;Benim şahin yahu. Yüzbaşı Demir.</span></p>

  <p><span class="font0">— &nbsp;&nbsp;&nbsp;Bilmiyorum dayı.</span></p>

  <p><span class="font0">— &nbsp;&nbsp;&nbsp;Bilmiyor musun? O nasıl söz? İnsan aynı çatı altında yaşar da bilmez&nbsp;olur mu?</span></p>

  <p><span class="font0">— &nbsp;&nbsp;&nbsp;Aynı çatı altında yaşamıyoruz ki artık.</span></p>

  <p><span class="font0">— &nbsp;&nbsp;&nbsp;Ne? Kavga mı ettiler yoksa?</span></p>

  <p><span class="font0">— &nbsp;&nbsp;&nbsp;Hayır dayıcığım: Sıkıyönetim ilân edileli Demir çok meşgul: Geceleri&nbsp;garnizonda yatıyor, çok seyrek görebiliyoruz.</span></p>

  <p><span class="font0">Miralay Ferid sustu, yiğenine yaklaşarak kocaman pençelerini yorgun omuzlarına koydu, bakışlarını aradı. Gözlerine nasılsa, onu her&nbsp;defasında masallardaki dedelere döndüren, o yumuşak şefkat aydınlığı&nbsp;gelmiş kurulmuştu. Hayli tatlı bir sesle,</span></p>

  <p><span class="font0">— &nbsp;&nbsp;&nbsp;Zavallı kanaryam dedi, benim zavallı küçük kuşum! Karşına geçmiş&nbsp;bilmem ne halt etmeye anırıp duruyorum? Senin ne günahın var? Hiç!&nbsp;Gel gör ki, askerlik iliğimize işlemiş, hep tetik üstünde durmak lâzım,&nbsp;yoksa kendimizi böyle sahra karargâhında sanıveriyoruz.</span></p>

  <p><span class="font0">Arkasından, şişine şişine başka bir şey anlatmaya koyuldu: Göğsünü gururla şişiriyor, sırasını düşürdükçe, bir öküzü soluksuz öbür dünyaya&nbsp;gönderebilecek yumruklarını, küt küt, yüreğine indiriyordu:</span></p>

  <p><span class="font0">— &nbsp;&nbsp;&nbsp;... yoo, biz moruklar, sandığınız kadar bunamış değiliz ha?&nbsp;Elimizden geleni ardımıza koymuyoruz. Şişli'den Taksim'e yapılan&nbsp;sessiz yürüyüş kulağına çalınmıştır, eh bilesin ki onu bu ihtiyar dayıcığın&nbsp;teşkilâtlandırdı. Baktık partiler rizikoyu göze alamıyor, tabii, korku&nbsp;dağları bekler, tahkikat bilmem ne komisyonu kuruldu, bakarsın hanım&nbsp;evlâdından bir emir, şrak! kapına kilidi vurmuşlar, kıçına bir tekme,&nbsp;yallah! Biz birkaç ihtiyar, birkaç genç, ulan dedik, ölmüş eşek kurttan&nbsp;korkmaz, hele bir deneyelim talihimizi...</span></p>

  <p><span class="font0">O anlattıkça garip bir şey oluyor, salona sessiz bir yürüyüşün hareket ve telâşı bulaşıyor. Kaskatı uyuklayan eşyaların bir kenarına ürpertilerin&nbsp;sihirli eli değdi mi uyanıveriyorlar. Haydi ondan sonra halının üstündeki&nbsp;</span><span style="text-indent: 1em;">biçimler başlıyor kımıldanmaya, gizli gizli başkalaşmaya: Ateşten hava kabarcıkları mı demeli, akkor halinde tomurcuklar mı? Kırmızı abajur,&nbsp;yürüyüşün başına geçmiş, çalımlı çalımlı ilerliyor. Çevresinde, üst üste&nbsp;atılıp birbirine düğümlenen sessiz çığlıklar! Suat, onlara katılsın istiyor,&nbsp;olmuyor nedense, bütün çabaları boşa gidiyor: Hareketsiz ve uzak,&nbsp;yastıkların arasında unutulmuş bir ceset, açık ağzının üzerinde uçuşan&nbsp;üç yeşil sinek!</span></p>

  <p><span class="font0">— &nbsp;&nbsp;&nbsp;... fakat kanaryam, öyle bir an oldu ki, azametinden devrilip&nbsp;gidebilirdim. Yüreğime inecek sanmadım dersem, yalan! Şişli'de&nbsp;Atatürk Müzesi'ni biliyorsun, onun önünden geçerken! Düşün bir kere,&nbsp;ben onun yaveri Ferid, soluk almaktan çekinen o kalabalığın ortalık&nbsp;yerinde? Adam ister istemez maziyi hatırlıyor; 1919 Mayısı'nın yağmurlu&nbsp;bir gecesinde, aynı binanın kapısını çalışımı...</span></p>

  <p><span class="font0">Haydi yine patladı. Oturduğu yerden paldır küldür ayağa uğrayıp, yumruklarıyla gökyüzünü tehdit ederek:</span></p>

  <p><span class="font0">— &nbsp;&nbsp;&nbsp;... ulan harb meydanında edebinle ölmeyi bilmezsen, başına bunlar&nbsp;gelir işte dedi. Doktor Hayrullah, Tilki Nuri, Sadreddin Kütahya, daha&nbsp;niceleri, ölmekle ne akıllı davranmışlar! Herifçioğulları orda rahat,&nbsp;devamlı hakaretin yükünü çeken bu tarafta biziz. Ölmek bunun&nbsp;yanında hiç, ölmek bunun yanında hiç!</span></p>

  <p><span class="font0">Fakat konukluğu süresince dönüp dolaşıp aynı noktaya geliyor. Anlaşılan asıl merak ettiği o:</span></p>

  <p><span class="font0">— &nbsp;&nbsp;&nbsp;... kız, benim şahin şu bizim yürüyüş hakkında ne düşünür dersin&nbsp;ha? Vaziyetleri, ilmen ve fennen, gayetle güzel tahlil edebildiğini&nbsp;nazarı itibara alarak...</span></p>

  <p><span class="font0">Yaptıklarını Yüzbaşı Demir'e anlatabilmek arzusuyla yanıyordu. Allah bilir, bugıin, sadece bu amaçla gelmişti: Her şeyi, en önemsiz&nbsp;ayrıntılarına kadar bir bir anlatacak, böyle bir eylemden çıkarılması&nbsp;gerekli sonuçlan tartışacaktı. Dakikalar geçiyor, Yüzbaşı Demir bir türlü&nbsp;gözükmüyordu. Penceredeki sıcaklık buğusu yavaş yavaş, erimiş metal&nbsp;parlaklığını kaybetmişti. Daha uysal, mavi ve mor damarlı bir pembelik,&nbsp;onu gittikçe daha yukarılara dağıtıyor; boşluğunu, sanki bir&nbsp;şehrâyinden ateş parçaları gibi savrulmaya başlamış, akşam kuşları ve&nbsp;özlemli cıvıltılarıyla dolduruyordu. Siyah, irkiltici ve köhne yapıları, hiç&nbsp;çaktırmadan, bir sulanmış asfalt kokusu kaplamıştı.</span></p>

  <p><span class="font0">Miralay Ferid giderken sıkı sıkı tembihlemeyi unutmadı:</span></p>

  <p><span class="font0">— &nbsp;&nbsp;&nbsp;...&nbsp;&nbsp;&nbsp;&nbsp;her şeyi sana nasıl anlattıysam, ona öyle anlatacaksın e mi?</span></p>

  <p><span class="font0">Vaziyetin evvelce tasavvur ettiğimiz şekilde inkişaf etmediğini, benim bütün mes'uliyeti bizzat yüklenmek mecburiyetinde kaldığımı,&nbsp;söylemeyi unutma! Hele rahmetli Atatürk'ün evi önünden geçerken,&nbsp;hissettiklerimi...</span></p>

  <p><span class="font0">Hüzünlü yüzünde, o varla yok arası gülümseme, Suat, kendi kendine mırıldanır gibi:</span></p>

  <p><span class="font0">— &nbsp;&nbsp;&nbsp;Merak etme dayı diyor, hepsini anlatırım. Duygularını da.</span></p>

  <p><span class="font0">— &nbsp;&nbsp;&nbsp;Hah şöyle! Artık yüreğim rahat, gidebilirim.</span></p>

  <p><span class="font0">Gitti, beş dakika sonra çıkageldi. Dört katı yeniden tırmandığı için soluk soluğa kalmıştı:</span></p>

  <p><span class="font0">— &nbsp;&nbsp;&nbsp;...&nbsp;&nbsp;&nbsp;&nbsp;hay Allah diye gürledi, benim belâmı versin! Bendeki kafa, kafa&nbsp;</span><span style="text-indent: 1em;">mı kanaryam: Asıl söyleyeceğimi söylemeden gitmişim: Ruhsâr yengen pazara sizi bekliyor. Benim şahini alır getirirseniz iyi olur, bir de benim&nbsp;ağzımdan dinler olanları.</span></p>

  <p><span class="font0">Ve saat akşamı çaldı. Yüzbaşı Demir, meydanlarda yok. Yaz sıcağı, kulak içlerinde kınalı pembe bir bakır tozu halinde şimdiden birikmiş olarak,&nbsp;Halim, sokağa çıkma yasağının başlamasına biriki dakika kala geldi.&nbsp;İçmemişti. Haksız cezalandırılmış bir çocuğun küskünlüğü çökmüştü&nbsp;üzerine. Yemek yemedi. Ağzında cıgarası, pencereye abanıp, bir süre&nbsp;Camekân Sokağı'nı seyretti. Pencereler, insanlığa ilişkin önemli ve ağır&nbsp;bir yanlışlığın tekrarı gibi, teker teker aydınlanıyordu. Hayat, yalan&nbsp;dünya, sürüp giden rezillik! Cezvede köpüren kahve, cin bakışlı&nbsp;veletlerin&nbsp;&nbsp;&nbsp;&nbsp;avurtlarında&nbsp;&nbsp;&nbsp;&nbsp;çiklet, ellerinde mızıka, apartmandan&nbsp;</span><span style="text-indent: 1em;">apartmana, birbirleriyle gırgır geçmeleri!..</span></p>

  <p><span class="font0">Halim sonra banyoya kapandı, epeyce bir zaman sonra pijamalarını giymiş olarak çıktı, gelip koltuğuna oturdu. Gecenin ilerlemiş saatlerine&nbsp;kadar, bir daha yerinden kımıldamadı. Sürgüne gideceğini&nbsp;uydurduğundan beri, oynadığı kişilikle bağlantıları kopmuştu. Kendi&nbsp;kendini yaşamayı yeğliyor, bir şey anlatacak oldu mu dublaj seslerini&nbsp;aramadığı gibi, kapı camlarında ve aynalarda, 'ne kadar yakışıklı&nbsp;olduğunu' göz ucuyla saptayıp hayran olmuyordu. Bir maden&nbsp;kuyusunun derinliklerine iner gibi, basamak basamak, yenilmişliğinin,&nbsp;ezilmişliğinin dibine inmişti. Bunu bilmesi, onu, söze sığmaz acılara;&nbsp;açıklamadığı, hiç açıklamayacağı karmaşık duyguların, ürkütücü&nbsp;ormanına itiyordu. Az konuşur, konuşunca hesapta olmadık şeyler&nbsp;söyler olmuştu:</span></p>

  <p><span class="font0">— &nbsp;&nbsp;&nbsp;... ne düşündüm biliyor musun bir tanem, şu benim İktisat&nbsp;</span><span style="text-indent: 1em;">diplomasını! Ne olursa olsun, fakülteyi boşlamamalıyım! Tiyatro müthiş bir şey, aktörlük güzel ama, meslek değil, ciddiye almıyorlar. Sürgünde&nbsp;diyorum, ciddi ciddi derslerime çalışmaya başlasam!.. İyi hazırlandım mı,&nbsp;gelir imtihanlara girerim. Başardığımı bir düşün, al sana yepyeni bir&nbsp;hayat!</span></p>

  <p><span class="font0">Ya da dikkatli ve uysal:</span></p>

  <p><span class="font0">— ... bana sorarsan, ben gidince annenin yanında kalman, dayınlarda kalmandan daha doğru, ne de olsa&nbsp;annendir. Yine sen bilirsin ya...</span></p>

  <p><span class="font0">Suat, Halim'in hemen daima nemli alnındaki acılı çizgileri görmüyor mu? Gittikçe seyrekleşen kınalı kızıl saçlarının arasında belirmiş beyaz&nbsp;telleri? İhtiyarlık! Halim ihtiyarladı. Hem öyle büyük bir hızla ihtiyarladı&nbsp;ki, düşündükçe ürperiyor insan. O da yaşamadı çünkü, mekanizması ve&nbsp;denetimi iradesi dışında kalan müthiş bir kaderin çilesini çekti: Ne&nbsp;olacağını, ne yapacağını bilememenin bunalımı yok sayılsa da, çevrenin&nbsp;düşmanca davranışı, ailesinin anlayışsızlığı yüreğini daraltıyor, üst üste&nbsp;gelen başarısızlıkların ağır zinciri, onu yıldırım gijji ihtiyarlığa çekiyordu.&nbsp;Evet, evet, onlar hayatlarını yasayamadan ihtiyarlamışlardı. Onun&nbsp;bunun ayağına dolaşan, eylemini engelleyen, beş para etmez yaşlı&nbsp;kimselerdi artık, kemikleri sızlayan yorgun cesetler! Hele Miralay&nbsp;Ferid'le, Yüzbaşı Demir'le karşılaştırılırsa, yorgunlukları büsbütün göze&nbsp;batıyordu.</span></p>

  <p><span class="font0">Yüzbaşı Demir, (iki gün sonra mı, üç gün sonra mı?) sabaha karşı çıkageliyor. Halim'le Suat yatmışlar, henüz uyumamışlar, anahtarın&nbsp;kilitte döndüğünü, kapının hafif inleyerek açıldığını duyuyorlar. Onları&nbsp;uyandırmamak kaygısından, karanlığa dağılan adımları, sanki&nbsp;kadifeden. Halim, kılını kıpırdatmıyor. Kıpırdatamaz. Tam o sırada, iki&nbsp;yanında iki süngülü jandarma, büyük bir kapıdan, malta taşı döşeli dar&nbsp;ve boş bir avluya giriyor. Kimseler yok. Görünürlerde kimseler yok.&nbsp;Yalnız kansız bir yağmurun şüpheli fısıltısı. Özgürlüğünden koparıp&nbsp;ellerini kelepçelemişler, sürgün yerine gönderiyorlar onu.</span></p>

  <p><span class="font0" style="text-indent: 1em;">Suat meraklı, doğruluyor. İçini kaplayıveren mutluluğa çok yakın bir şefkat duygusunun itişiyle, önce yatağından kopuyor, sonra yatak&nbsp;odasından:&nbsp;&nbsp;&nbsp;&nbsp;Gece&nbsp;&nbsp;&nbsp;&nbsp;lâmbasının&nbsp;&nbsp;&nbsp;&nbsp;yeşil&nbsp;&nbsp;&nbsp;&nbsp;yal&nbsp;&nbsp;&nbsp;&nbsp;dizi&nbsp;&nbsp;&nbsp;&nbsp;parmak&nbsp;&nbsp;&nbsp;&nbsp;uçlarında,</span><span style="text-indent: 1em;">dudaklarında, gözbebeklerinde birikmiş, fosforlu bir gölge gibi dışarıya süzülüyor.</span></p>

  <p><span class="font0">Savruk, deli seslerle dolu bir gece. Kalın, tuzlu ve kaba bir rüzgâr, sokağa çıkma yasağının dehlizlerinden höst diye ayağa kalkmış, azgın&nbsp;bir boğa sanki, bir oraya saldırıyor, bir buraya! Bakıyorsun,&nbsp;Cenevizlilerden kalma taş duvarlara çarpıp, yamyassı yassılmış;&nbsp;bakıyorsun, gecenin hemen her tarafında dağıtılmış askeri GMC'lerle&nbsp;boğuşuyor. Soluğu, boğucu deniz sıcağı ve sivrisinek bulutu gibi diken&nbsp;diken yapışıyor insanın derisine, camları pis pis terletiyor.</span></p>

  <p><span class="font0">Yüzbaşı Demir, gecenin bu saatinde, Suat'ı ayakta görünce şaşırmaz mı? sabahlığının kıvrımlarında kaybolmuş, saydam, solgun bir hayalet!&nbsp;Sasırsa da gülümsüyor, gülümsemesi yüzünde, çarçabuk atılmış ama&nbsp;güven verici bir imza gibi belirip hemen kayboluyor. Zayıflamış, tıraş da&nbsp;olmamış galiba, sakallarının gölgesi çizgilerine daha sıtmalı bir&nbsp;gerginlik katıyor. Salonun alacakaranlığında, alnından kan fışkırıyor&nbsp;izlenimini uyandıran kıpkızıl yara iziyle, yine yakışıklı ve güzel. Güzelliği&nbsp;eski güzelliğinden farklı, köşeli, daha sivri bir hâl almış, bakışlarındaki&nbsp;küskünlük, yerini gizli fakat sert bir kararlılığa bırakmış. Değişmeyen&nbsp;yalnız sesi, hep öyle org uğuldarmış gibi içerlek, derinden:</span></p>

  <p><span class="font0">— &nbsp;&nbsp;&nbsp;Rahatsız oldunuz, istemeyerek sizi uyandırdım, kusura bakmayın.&nbsp;Aklımca dikkat ediyordum, ama...</span></p>

  <p><span class="font0">— &nbsp;&nbsp;&nbsp;Ne kusuru canım, bu rüzgârda uyumak kabil mi? Zaten çok geç&nbsp;yattık, bir yandan da kaygılar, kara düşünceler...</span></p>

  <p><span class="font0">Biraz çekinerek:</span></p>

  <p><span class="font0">— ... aman yarabbi diye sözünü tamamladı, ne kadar bitkin görünüyorsunuz? Çay, kahve, bir şey yapayım mı,&nbsp;yorgunluğunuzu alırdı?</span></p>

  <p><span class="font0">— &nbsp;&nbsp;&nbsp;Bitkinliğine bitkinim, adamakıllı bitkin. Üstelik kurt gibi aç, hayli pis!</span></p>

  <p><span class="font0">Sihirli değnekle dokunulmuşçasına, Suat canlanıverdi: &nbsp;&nbsp;&nbsp;</span></p>

  <p><span class="font0">— Banyoyu&nbsp;</span><span style="text-indent: 1em;">hazırladı, o yıkanırken, çay, tereyağı, peynir, reçel, bir kahvaltı çıkardı. Yüzbaşı Demir, utancından ve sevincinden kızara bozara, ne diyeceğini,&nbsp;nasıl teşekkür edeceğini bilemiyordu artık; gerçek bir asker iştahıyla&nbsp;tereyağlı ekmekleri ardı ardına atıştırıyor; çayın demini, tadını, kıvamını&nbsp;öve öve bitiremiyordu. Karnı doydukça, üzerine yine o şakacıktan&nbsp;küsmüş üniversiteli hâli, sakarlıkları ve sevimliliği gelmedi değil. Suat,&nbsp;Ferid Dayısının serüvenini anlatıp, Emirgân'a çağrısını yineleyince,&nbsp;hoşlanmışa da benziyor, duygulanmışa da! Gözlerinin içi gülerek:</span></p>

  <p><span class="font0">— &nbsp;&nbsp;&nbsp;Yarın diyor, bu konuya döneriz.</span></p>

  <p><span class="font0">Birden dalgın:</span></p>

  <p><span class="font0">— ... size diye sözünü sürdürüyor, anlatacaklarım var. Tuhafınıza gidecek biraz, şaşırtıcı, kişisel, bu yüzden galiba gülünç,&nbsp;fakat söylemesem olmaz. Zaten bunun için geldim.</span></p>

  <p><span class="font0">Suat, yüreğinin gelip boğazına tıkandığını sandı:</span></p>

  <p><span class="font0">— &nbsp;&nbsp;&nbsp;Beni korkutmayın, Demir. Ne söyleyecekseniz şimdi söyleyin lütfen,&nbsp;yoksa sabaha kadar uyuyamam.</span></p>

  <p><span class="font0">Elinde mi, aklına hemen felaketler geliyor. Ümid'e bir şey mi oldu acaba? Yüzbaşı Demir, nedense, hemen söylemeye yanaşmadı:</span></p>

  <p><span class="font0">— &nbsp;&nbsp;&nbsp;... yok canım, endişeye mahal yok. İki gecedir uykusuzum,&nbsp;uyuduğum, hepsini toplasanız bir saati geçmez. Onun için, müsaade&nbsp;ederseniz, yatayım şimdi, sabaha görüşürüz.</span></p>

  <p><span class="font0">Suat, yatağına dönüyor ama, uyuyabilecek mi? Kuşkular, doğru yanlış tahminler, olasılıklar. Bu '... şaşırtıcı, kişisel, bu yüzden gülünç şeyler... '&nbsp;neler olabilir? Durumun gerginliğinden doğma umutlar, siyasal&nbsp;açıklamalar mı? Duygusal itiraflar mı yoksa? Bu arada, Yüzbaşı Demir'le&nbsp;ilişkilerinin üzerine yeterince eğilmemiş olduğunu fark ediyor. Eğilmedi&nbsp;ya!.. Ne olduğu belirsiz, tanımlaması kesinlikle yapılmamış ilişkiler&nbsp;bunlar. Şimdi ister misin bu aklıbaşında çocuk, kalkıp ona tutkun&nbsp;olduğunu söyleyiversin? Ne cevap verebilir? Evet mi der, hayır mı?&nbsp;Kabul mu eder, red mi? Kabul etti diyelim, ya Ümid, o ince boyunlu,&nbsp;dokunsan kırılacak Hitit vazosu ne olacak?</span></p>

  <p><span class="font0">Korkunç gece. Rüzgâr, apartmanın damından, itilmiş adam çığlıkları, devrilmiş kasa gürültüleriyle, kaldırıp kaldırıp kendini arka avluya&nbsp;atıyor. Yukardaki katlarda, uykusuzun biri, bir musluk açmayagörsün,&nbsp;bütün su borularında acı ezgiler, hastalıklı öksürükler. Suat bir zaman&nbsp;bunları dinliyor. Hiç uyuyamayacağı yolundaki kötümser tahminlerine&nbsp;rağmen, sonunda dipsiz, uçurum gibi bir uykunun, karanlık boşluğuna&nbsp;düşmekten kendini alamıyor. Tuzağa düşer gibi bir düşüş bu!</span></p>

  <p><span class="font0">Sabah, saatin iki çalışı arasında, çabuk çabuk konuştular. Daha ilk kelimede birbirlerini anlamaları, fazla sözü gereksizleştiriyordu. Suat'ın&nbsp;hiç ummadığı kadar çok uyuması, Yüzbaşı Demir'in ise saat on birdeki&nbsp;bir buluşmaya yetişecek olması, konuşmalarını hayli dar bir süre içine&nbsp;sıkıştırmıştı. Suat onu salonda, elinde gazete, kendisini bekler buldu.&nbsp;İyice dinlenmiş, yakışıklı ve güzeldi. Yorgunluğun pasını atmış olması,&nbsp;yüzündeki kararlı sertliği büsbütün meydana çıkarmıştı. Suat'ı fark eder&nbsp;etmez, dudaklarında pırıl pırıl bir günaydın, gülümseyerek ayağa kalktı.&nbsp;Onun uyuyup kaldığından dolayı üzüldüğünü görünce:</span></p>

  <p><span class="font0">— &nbsp;&nbsp;&nbsp;Yo dedi, rica ederim üzmeyin kendinizi! Siz uyanıncaya kadar,&nbsp;Halim'le kafa kafaya verip bekârlığın tadını çıkardık.</span></p>

  <p><span class="font0">— &nbsp;&nbsp;&nbsp;Sahi, kahvaltınız?</span></p>

  <p><span class="font0">— &nbsp;&nbsp;&nbsp;... vallahi biz başımızın çaresine baktık, yalnız mutfağı altüst&nbsp;bulursanız, benim kabahatim değil: Halim neye el attıysa yanıldı, çay&nbsp;diye uzandı kahve, şeker diye uzandı tuz çıktı...</span></p>

  <p><span class="font0">Bakışlarının koyu yeşilinde meydana çıkıveren dost aydınlıklarıyla:</span></p>

  <p><span class="font0">— &nbsp;&nbsp;&nbsp;... fakat dedi, onu çok değişmiş gördüm: Tevekküle varan bir&nbsp;sakinlik, 'acaba hasta mı?' dedirten garip bir durgunluk içinde. Tam&nbsp;uyarsam mı diye düşünüyordum, acele bir iş bahane ederek savuştu.&nbsp;Elindeki gazeteyi katlayıp etajerin üzerine bıraktı, girişe filân&nbsp;gereksinmeden söyleyeceklerine geçti. Hafif şakacı, tatlı ve dolu bir&nbsp;sesle, kendisinden değil bir başkasından söz edermiş gibi, kayıtsız&nbsp;konuşuyordu. Yüzünün anlamı hiç değişmedi. Açık pencereden sokağın&nbsp;sabah gürültüsü olduğu gibi içeriye dolduğundan, Suat, söylediklerini&nbsp;güçlükle izleyebiliyordu. Ayak satıcının bağrışları. Çocuk sesleri.&nbsp;Köşebaşındaki hallaç. Karşı evlerin birinde, nezleli bir kadının, çiğneyip&nbsp;durduğu şarkıdan, nasılsa kurtulmuş zavallı bir satır: "... bırak, dizilide&nbsp;ağlayayım!.."</span></p>

  <p><span class="font0">— &nbsp;&nbsp;&nbsp;... üzerime aldığım görev çok önemli. Tarihi desem de olur. Ne&nbsp;söylersem dikkatle dinleyin, soru sormayın yalnız. Anlaşıldı mı?</span></p>

  <p><span class="font0">Suat, farkında olmadan, başıyla cevap verdi:</span></p>

  <p><span class="font0">— &nbsp;&nbsp;&nbsp;Anlaşıldı.</span></p>

  <p><span class="font0">İçinden şaşkın şaşkın tekrarlayıp duruyordu:</span></p>

  <p><span class="font0">"— ... kalkıp pencereyi kapasam mı? Kalkıp pencereyi kapasam mı?"</span></p>

  <p><span class="font0">"— ... Önümüzdeki günlerde, ister sıkıyönetimden, ister Merkez Komutanlı'ğından herhangi biri gelir, benimle ilgili olarak sizi sorguya&nbsp;çekmeye kalkarsa, cevabınız kısa olmalı: Pek tanımıyorsunuz, daha çok&nbsp;dışarda yaşıyorum (yalan da sayılmaz), düşüncelerimi size hiç&nbsp;açmadığım için bilmiyorsunuz (bu yalan sayılabilir), ne dış ilişkilerimden&nbsp;haberiniz var, ne aile hayatımdan! Kısacası, rasgele bir pansiyonerden&nbsp;farkım yok. Tamam mı?</span></p>

  <p><span class="font0">Suat, aynı baş hareketini tekrarladı:</span></p>

  <p><span class="font0">— &nbsp;&nbsp;&nbsp;Tamam!</span></p>

  <p><span class="font0">Dışardaki gürültü çoğalıyor muydu, yoksa ona mı öyle geliyordu? Kadının biri, besbelli oyuna dalmış oğlunu, şaşmaz aralıklarla seslenip&nbsp;çağırıyor. Her seferinde, o bet, yırtılan çinko sesi.</span></p>

  <p><span class="font0">— &nbsp;&nbsp;&nbsp;Eeeeerooool!</span></p>

  <p><span class="font0">— &nbsp;&nbsp;&nbsp;... en kötü durumunu düşünelim! Bugünden itibaren, bir hafta&nbsp;geçer dönmezsem, ya da benden bir ses çıkmazsa, odayı kiralamakta&nbsp;serbestsiniz: Burda neyim kalmışsa, ister satın, ister hatıra diye&nbsp;alıkoyun! Değerli saydığım şeyleri ufak bir paket yaptım, içerde, tahmin&nbsp;ettiğiniz gibi Ümid'e verilecek. Cezaevine gitmeniz sakıncalı olabilir,&nbsp;sizden ricam, o gelip alıncaya kadar bir köşede saklamanız...</span></p>

  <p><span class="font0">Yüzbaşı Demir konuştukça, gerçek ağırlığını kazanıyor, gizli komitacı önemine yeniden kavuşuyordu. Yaldızlı mavi sabahın asıl çekim gücü,&nbsp;hiç şüphesiz, onun kişiliğinde toplanmıştı. Hiçbirisini açıkça soramadığı&nbsp;halde, içinden yüzlerce soruyu ipe dizen Suat, Yüzbaşı Demir'in&nbsp;başlangıçta kestirdiği adam çıkmasından son derece memnun, hafifçe&nbsp;tedirgindi. Ömrümde ilk defa, ucunda ölüm bile olan, şaşmaz bir&nbsp;şekilde sahici, kurtarıcı, direkt bir eyleme; böyle bir eylemin getirdiği&nbsp;tehlikelere bulaşacak mıydı yoksa? Ne münasebet! O eylemi değil, saat&nbsp;gibi işleyen iç mekanizması ile, eylem onu bulmuştu, bütün yapacağı&nbsp;beklemekten ibaretti. Kendini fazla tutamadı, sordu:</span></p>

  <p><span class="font0">— &nbsp;&nbsp;&nbsp;Yapacaklarınızı Ümid biliyor mu?</span></p>

  <p><span class="font0">— &nbsp;&nbsp;&nbsp;Tahmin etmiştir. Hele dün öğleden beri.</span></p>

  <p><span class="font0">— &nbsp;&nbsp;&nbsp;Ziyaretine mi gitmiştiniz?</span></p>

  <p><span class="font0">— &nbsp;&nbsp;&nbsp;Evet, sizi sordu?</span></p>

  <p><span class="font0">— &nbsp;&nbsp;&nbsp;Eksik olmasın! Nasıl?</span></p>

  <p><span class="font0">— &nbsp;&nbsp;&nbsp;Zor iş. Aşınıyor ve bekliyor. Son haftaların olayları, onu ters yönden&nbsp;etkilemiş. Kederli ve kötümser.</span></p>

  <p><span class="font0">Sustu. Meydana gelen sessizliği öyle ustaca kullandı ki, gerilim iki katına çıktı. O dargın gülümsemesi yüzünden kopmuş, zerreler halinde&nbsp;sanki havaya dağılmıştı.</span></p>

  <p><span class="font0">— &nbsp;&nbsp;&nbsp;... Kore'den döndüğümde geç kalmış bir ölüydüm. Yaşama sevinci&nbsp;nedir, bana Ümid öğretti; onunla yetinmedi, bendeki enkazdan yepyeni&nbsp;bir adam yaptı. Onu seviyorum, bana sorarsanız, sevmekte haklıyım. Bir&nbsp;çocuk dünyaya getirir gibi, ikimiz, aydınlık bir aşk dünyaya getirdik. Biz&nbsp;onu geliştirip, güzelleştirip, zenginleştire duralım, o da bizi değiştirdi,&nbsp;derinleştirdi, yüceltti. Beş yıl önce nişanlısı ölmüş, hatırası olmasa,&nbsp;çoktan evlenebilirdik, hiçbir engel yoktu. Yalnız Ümid hatırasına bağlı&nbsp;kalacağına, kavgasını sürdüreceğine yemin etmiş. Onun sonradan&nbsp;benim için yaptığını, çünkü nişanlısı evvelce onun için yapmış, bu da&nbsp;hiçbir şekilde azımsanamaz! Böyle askıda yaşayıp gidecektik belki ama,&nbsp;</span><span style="text-indent: 1em;">olayların baskısı son haftalarda o derece arttı ki... dün evlenmeye karar verdik.</span></p>

  <p><span class="font0">Suat, karanlık ve uğultulu bir dehlizin ucunda, ansızın, o kristal asansörü gördü: Soğuk, pırıl pırıl, onu bekleyen! Parmağını bile&nbsp;kımıldatmadığı halde, adamakıllı yorulmuştu. Yorgunluktan çok, gizli&nbsp;bir bozgunun ürpertici sarsıntısına benziyordu bu. Çekinerek sordu:</span></p>

  <p><span class="font0">— &nbsp;&nbsp;&nbsp;Ne zaman evleniyorsunuz?</span></p>

  <p><span class="font0">Sorduğu budalaca bir şeydi. Yüzbaşı Demir'in gülümsemesi derlenip toparlandı, erkekçe bir mutluluk edindi:</span></p>

  <p><span class="font0">— &nbsp;&nbsp;&nbsp;... fırtına geçer geçmez..." dedi.</span></p>

  <p><span class="font0">Suat, usul usul asansörüne, o pırıltılı cam kafese doğru ilerliyordu. Konuşacak şey kalmamıştı, onun için. Ümid, bir ay boyu hayalini&nbsp;kurduğu kız, hanidir hayalini kurmadan edemediği bir erkekle, Yüzbaşı&nbsp;Demir'le evlenecekti. Hayallerinde nasıl birbirlerini tamamlıyorlardıysa,&nbsp;gerçekte de öyle tamamlayacaklardı. Yalnız o açıkta kalıyordu: Yürekler&nbsp;acısı yalnızlığı, kırık döküklüğüyle baş başa! O kadar bozulmuş ve&nbsp;dağılmıştı ki, Yüzbaşı Demir'i kutlamayı unuttu. Belli belirsiz&nbsp;gülümseyerek, istediklerini aksatmadan yerine getireceğini söylemekle&nbsp;yetindi. Sonra titrek, yumuşak, handiyse bir anne sesiyle:</span></p>

  <p><span class="font0">— &nbsp;&nbsp;&nbsp;Aman dedi, dikkatli olun: Bir çocukluk yapmayın! Demir, elini,&nbsp;avuçları arasına aldı, sıktı. Avuçları ateş gibi yanıyordu:</span></p>

  <p><span class="font0">— &nbsp;&nbsp;&nbsp;Hayatta dedi, öyle çocukluklar vardır ki, sırasında yapmaktan&nbsp;çekinmemeli. Yoksa, ömrü boyunca 'niye yapmadım' diye dövünür&nbsp;insan, hiçbir şeyle avunamaz.</span></p>

  <p><span class="font0">Sözlerini, heyecanlı ve düşünceli bir yüzle tamamladı:</span></p>

  <p><span class="font0">— &nbsp;&nbsp;&nbsp;... beni unutmayın Suat! Dualarınızı eksik etmeyin! Tanıştıklarından&nbsp;bu yana, adını ilk defa söylüyordu. Altını çizmeden edemedi:</span></p>

  <p><span class="font0">— &nbsp;&nbsp;&nbsp;... annemin adı da Suat'tı.*</span></p>

  <p><span class="font0">Sonra ters bir şey oldu. Asansöre Demir bindi. İşin garibi, Ümid daha önce davranmış, binmişti: Nazlı bir hilâl gibi gülümseyerek, onu orda&nbsp;bekliyordu. Elele tutuştular. Asansör bir rüya sessizliği içinde, yavaş&nbsp;yavaş, yükselmeye başladı. Onları aldı götürdü. Suat, kalbi işe yaramaz&nbsp;boş bir&nbsp;revolver gibi boynunda asılı, tek başına kalakaldı. Halim olsaydı bari...</span></p>

  <p><span class="font0"><sup>*Bkz. Yaraya Tuz Basmak.</sup></span></p>

  <p><span class="font0">Halim, Dolmabahçe Kulesi'nin altındaki sıralardan birinde, suratı allak bullak, kendini, yüksek sesle atıp tutarken yakalıyor... Yine mi? Bütün&nbsp;bir gün bir yol bulup şehrin dağdağalı hayatına karışmak istemiş,&nbsp;olmamış, sonunda gelmiş, bu suluboya resmi andıran manzaranın&nbsp;karşısına yığılmış; pırıltılarıyla göz alan durgun mavi deniz, eski şilepler,&nbsp;şuraya buraya soluk beyaz serpiştirilmiş iki üç martı!</span></p>

  <p><span class="font0">Ne yaparsa yapsın, İstanbul'da, bunca yıldır yaşadığı bu bildik şehirde, yerini bir türlü bulamıyor. Gövdesi anlamsız anlamsız sokakları arşınlasa&nbsp;da, kafası gideceğini kurduğu sürgün kasabasında, kozanın içindeki&nbsp;kelebek gibi tostoparlak. Galib de, Ali İhsan da öyle değiller mi? Bu&nbsp;duygudan nasıl kurtulmalı? Üstelik, büyük bir sarhoşluk gecesinin&nbsp;sabahında, Beyoğlu'nda rastladığı üç gurbetçi köylü, ağaçtan üç Budha&nbsp;heykeli gibi, gelip gelip karşısına dikiliyor, o ayrı bir dert. Yoksul,&nbsp;çekingen filân ama, işaret parmaklarını göğsüne uzatmış, besbelli onu&nbsp;suçluyorlar. Bu görünmez suçlamanın ağırlığından nasıl kurtulunur?&nbsp;Acaba kaçsa mı?</span></p>

  <p><span class="font0">Kaçıyor. İlk rastladığı sinemaya atıyor kendini. Eski bir apartmanın zemin katında, uyuşuk bir karanlık. Boğazına sarılıp onu boğmak&nbsp;isteyen, bir sürü yanlış gölge. Morgta sanki, koltuklara kaykılmış bir&nbsp;sürü cesedin arasında, tek canlı o. Hayır, olmayacak! İyisi mi Beyoğlu.&nbsp;Bomboş, bir buz çölünden farksız, yalnız parıltılı vitrinlerde kusursuz&nbsp;kimyasal güzellikleriyle, Merihli kadınlar gibi mankenler.</span></p>

  <p><span class="font0">"— Ne yapsam? Ne yapsam?"</span></p>

  <p><span class="font0">Onu hem rahatlatabilecek, hem canına okuyabilecek bir düşünce kafasında sönüp yanıyor:</span></p>

  <p><span class="font0">"— bugün benim sıram, sürüleceğimi resmen tebliğ etmek üzere, muhakkak çağıracaklar!"</span></p>

  <p><span class="font0">Haçik'e mi gitse? Hayır, taze badem ve bira tıkınıp, yenikler arasında bir yenik olarak, kaderinden yakınmayı canı hiç çekmiyor. Çaresizlikten bir&nbsp;sinema daha. Daha da beteri: Bir savaş tutsağı, Gestapo'nun eline&nbsp;düşmüş, adama işkence yapıyorlar. Gel de, eski, çok eski tutukluluk&nbsp;günlerini hatırlama! Yanındaki hücreye kapatılmış, durup durup,&nbsp;yumruklarıyla duvarları döverek, Allah! diye uluyan çocuğu! Bu&nbsp;hatırlamanın arkasında, yine o saplantı:</span></p>

  <p><span class="font0">"— ... bugün benim sıram: Eve bir gideceğim, yarın Müdüriyete uğramamı bildiren bir kâğıt bırakmışlar, oraya gidince... "</span></p>

  <p><span class="font0">Eve gitmiyor, korkudan. Ortalık yatışır gibi göründüğü için, son günlerde başlama saati biraz geciktirilen sokağa çıkma yasağının&nbsp;sınırına değin, surda burda sallanıyor.</span></p>

  <p><span class="font0">TüneFden Yüksekkaldırım'a saptığı anda, gece: Yukardan siyah bir bomba düştü, yere değer değmez patlayıp binlerce şarapnel halinde&nbsp;şehrin üzerine dağılıyor. Caddeler boyunca, bir cankurtaranın canavar&nbsp;düdüğü, inatçı bir baş ağrısı. Herkeste bir telâş. Mağazalar, dükkânlar&nbsp;çabuk çabuk kapatılıyor. Sağa sola koşuşan ayak sesleri. İnsan rahatça&nbsp;kendisini, bir hava hücumu önce'sinde sanabilir. Alarm verilmiş, uçaklar&nbsp;az sonra görünecek. Afişlerin ahmakça sabitliği ortasında, neonların&nbsp;çırpınışı, renkli beyhudelikler.</span></p>

  <p><span class="font0">Halim, eve yaklaştıkça yüreği daralarak, duvar diplerinden yürüyordu. Şahkulu Sokağı'nın dirseğinde, omzuna bir el yapıştı. İnsan eli değil,&nbsp;sanki çelik bir mengeneydi bu. Koparacakmış gibi sıkıyordu. Halim&nbsp;müthiş korktu. Bir anda tere batmıştı. Zar zor başını çevirince, eli&nbsp;omzunu hâlâ kıskıvrak tutan bu kolun öteki ucunda, başında eski püskü&nbsp;fötr şapkası, ağzında kirli ve kalın piposuyla, deli deli bakan bir sakallı&nbsp;gördü. Tanımıyordu.</span></p>

  <p><span class="font0">— &nbsp;&nbsp;&nbsp;Kimsiniz? diye kekeledi. Ne istiyorsunuz? Adam önce ses çıkarmadı.&nbsp;Karanlık, yüzünü yutmuştu.</span></p>

  <p><span class="font0">Nerdense bir ışık dilimi gözlerinin üstüne düşüyor, pis ve çatlak gözlük camlarının arkasında, böyle deli deli parlamalarına yol açıyordu.</span></p>

  <p><span class="font0">Sonra birden konuştu: &nbsp;</span></p>

  <p><span class="font0">&nbsp;— Haydi be dedi Tanımadın demek!</span></p>

  <p><span class="font0">Bakışına hiç uymayan, tatlı bir sesle tamamladı:</span></p>

  <p><span class="font0">— &nbsp;&nbsp;&nbsp;... harika, harika yahu, harika!</span></p>

  <p><span class="font0">Halim, çarpılmış gibi mırıldanıyor:</span></p>

  <p><span class="font0">— &nbsp;&nbsp;&nbsp;Doğan Bey, sen ha? Olacak şey mi?</span></p>

  <p><span class="font0">Doğan Bey onu ya duyuyor, ya umursamıyor. Yoksa acayip, başı sonunu tutmaz bir söylev çekmeye neden başlasın? Söyledikleri ilk bakışta&nbsp;tutarlı gibi görünüyor ya, değil, iç mantığı eksik, ayrıca aldatıcı bir&nbsp;kıpırdaklıkla yüklü:</span></p>

  <p><span class="font0">— &nbsp;&nbsp;&nbsp;... Freud, aslanım, dünyayı, şeyinin ucunda dönen kocaman bir&nbsp;sperma balonu olarak görüyordu, evet, evet, itiraz istemem!&nbsp;Nietzsche'ye gelince, bağlanacak bir deliydi Nietzsche! Bunların attığı&nbsp;temel üzerine bir ahlâk ve kültür mükemmelliği aramak, götürse&nbsp;götürse, nereye götürebilir bizi, ha, nereye? Fertlerin suni olarak&nbsp;tecridine, otuzbirciliğin yalancı saadetine, kısacası yabancılaşmaya!</span></p>

  <p><span class="font0">Nasıl, o kuş kadar beynin ve burulmuş taşaklarınla, utanmadan karşı mı çıkıyorsun? Hocana yani, dünyaca tanınmış ve...</span></p>

  <p><span class="font0">Konuyu değiştiriyor, sesinin tonunu da: Demin söylev mi veriyordu, şimdi sahnede: Kılıç gibi sallayıp, parıltılı bakışıyla çevresinde ne varsa&nbsp;biçerek, tumturaklı bir tragedya oynuyor:</span></p>

  <p><span class="font0">— &nbsp;&nbsp;&nbsp;... İmam Gazali ne der, bilir misin? İnsanın ruhu, der, daima&nbsp;vücudundan evvel ölür, fakat ölüme kızmak faydasız, onu sevmek&nbsp;lâzım, sevmek: Yalnız ve yalnız ölümdür ki, hakiki adaleti ve müsavatı&nbsp;yeryüzünde gerçekleştirir. Ama ben, dünyada ve ahirette, resmen ilân&nbsp;etmekten çekinmiyorum: İmam Gazali dangalağın, örümcek kafalının&nbsp;biriydi, felsefesi dersen...</span></p>

  <p><span class="font0">Büsbütün başına sıçratırım diye, Halim, kımıldamaktan korkuyor. O ne derse, hemen doğrulaması bu yüzden:</span></p>

  <p><span class="font0">— &nbsp;&nbsp;&nbsp;Haklısın Doğan Bey!</span></p>

  <p><span class="font0">— &nbsp;&nbsp;&nbsp;Yerden göğe kadar doğru.</span></p>

  <p><span class="font0">— &nbsp;&nbsp;&nbsp;Evet, tabii: Dangalağın biri!</span></p>

  <p><span class="font0">Eski hocasının hastalığı, bir ara, şöyle böyle kulağına çalınmış. Beşaltı ay oluyor, belki daha fazla. Doğan Bey'in başından geçenler, zaten başlı&nbsp;başına bir serüven: İleri Gençlik Teşkilâtında yakalanıp içeri tıkılıyor, bir&nbsp;zaman hapis. Avrupa'da savaş biter bitmez torpil, rüşvet, iltimas, Paris'e&nbsp;ilk kapağı atanlardan birisi, o. Yıllarca orda kalıyor, boş durmuyor ama,&nbsp;bir yandan kültürünü geliştire dursun, öte yandan Nâzım Hikmet'i&nbsp;Kurtarma Komitesine, ona benzer yarı gizli yarı açık öteki solcu&nbsp;örgütlere girip, eyleme katılıyor. İstanbul'da onun için söylenenleri ne&nbsp;akıl alır, ne havsala: Kimisine göre, Siyasi Polis'in üstünde bir güvenlik&nbsp;kuruluşu olan Milli Emniyet'in gizli ajanı, kimilerine göre, İngiliz&nbsp;Intelligence Service'i hesabına çalışmaktadır. Babası Halıcızade&nbsp;'Bacaksız' Abdi Bey, İttihat ve Terrakki'de Maliye Nazırı Cavit Bey'in&nbsp;başkanlık ettiği, İngiliz taraflısı liberal kanadın önemli adamlarındandı&nbsp;ya, bu kadarı, onun İngiliz casusu sayılmasına yetiyor. Gerçekte ne&nbsp;olduğunu, doğru dürüst, kimsenin bildiği yok. Yavaş yavaş, unutuyorlar&nbsp;da.</span></p>

  <p><span class="font0">Fakat, bir sabah ne görsünler: Bütün gazetelerde iri iri harflerle Doğan Bey'in adı! Avrupa dönüşü, daha Galata Rıhtımı'nda, Siyasi Polis'çe&nbsp;tutuklanmış. Neden? Nasıl? Orasına iyi saatte olsunlar karışır.&nbsp;Açıklamaların başı sonunu tutmuyor, çoğu lâf, azı gerçek. Şuna buna&nbsp;kulak verirsen, sorgu sırasında aklını kaçırmış zavallı. Bakırköy'de&nbsp;</span><span style="text-indent: 1em;">yatıyormuş. Buna inanmayanların denediği açıklama, daha çapraşık: Deli meli değilmiş efendim, iğrenç görevini sürdürebilmek için, 'deli&nbsp;numarası' yapıyormuş. Baksanıza, Bakırköy'de birkaç ay yattıktan sonra&nbsp;nasıl serbest bırakılmış? İşlerine yaramayacağını akılları kesse, yeniden,&nbsp;Cihangir'deki Terakki Apartmanının Meşrutiyet debdebesine&nbsp;dönmesine göz yumarlar mıymış hiç?</span></p>

  <p><span class="font0">Birden başını, karanlık kılıfından çıkarıyor. Suratı, Halim'in suratına değdi değecek. Acı çizgilerinin kafesi arkasında, bir ihtiyar suratı bu.&nbsp;Hele pis, tütün ve eczane kokan, o kıvırcık sarı sakalı hesaba katılırsa!</span></p>

  <p><span class="font0">— &nbsp;&nbsp;&nbsp;... bir devletin kudreti ve ihtişamı neyle ölçülür, söyle bakayım! Siyasi&nbsp;teşkilatının duygusuzluk derecesiyle. Bu teşkilât ne kadar katılaşır,&nbsp;insanlıktan uzaklaşırsa, o kadar kudretli ve muhteşem sayılır. Fertler&nbsp;için, durum aynıdır. Kendi kaderini olduğu kadar, öteki insanların&nbsp;kaderini de umursamayan kimse, hangi siyasi düzen içerisinde olursa&nbsp;olsun, örnek vatandaştır. Öve öve göklere çıkarır, adına heykel dikerler.&nbsp;İstediğin kalıba sokarsın, gık demez. Halbuki ben ve benim gibi insanlık&nbsp;haysiyetinden umudunu kesmeyen enayiler, mesele çıkarmakta&nbsp;birincidir, bu sebepten oyun bozanlıktan tut, lânetlenmeye kadar&nbsp;bütün suçlamalar onlar için!</span></p>

  <p><span class="font0">Halim, birkaç kere omzunu kurtarmayı denemiş, başaramamıştı. Bir daha denedi, başardı, ama Doğan Bey'den kurtulmuş olmadı. Çünkü o,&nbsp;dudaklarında gergin bir gülümseme, sımsıkı kolundan yakaladı bu&nbsp;sefer:</span></p>

  <p><span class="font0">— &nbsp;&nbsp;&nbsp;Ne o? Beni gördüğüne memnun olmadın mı yoksa. Harika bir şey bu&nbsp;</span><span style="text-indent: 1em;">yahu, harika! Gözde hocayla gözde talebesi, unutulmuşluğun çirkefinde buluşuyorlar:</span></p>

  <p>—<span style="text-indent: 1em;">Lâğımda iki fare, bok çukurunda&nbsp;</span><span style="text-indent: 1em;">hamamböcekleri!</span></p>

  <p><span class="font0">Güldü, lisedeyken onları azarlamak için kullandığı, o yalancıktan kaba ve öfkeli sesi buldu, onunla devam etti:</span></p>

  <p><span class="font0">— &nbsp;&nbsp;&nbsp;... haksızsın aslanım, yooo vallahi haksızsın: Memnun olmak ne&nbsp;demek, sevincinden uçacaksın be! Talihin varmış, az sonraki&nbsp;hesaplaşmanın bir ucu sana dokunuyor, senin öcün de alınacak!&nbsp;Kollarını sıva, tadını çıkarmaya bak! Az çekmedin!</span></p>

  <p><span class="font0">Halim korkusuyla merakı arasında kalmıştı. Sormadan edemedi:</span></p>

  <p><span class="font0">— &nbsp;&nbsp;&nbsp;Hay Allah! Neyin hesaplaşması, hoca?</span></p>

  <p><span class="font0">Doğan bey gerçekten şaşırmıştı. Nasıl oluyordu da Halim durumu arılamıyordu? Bir zaman, tavuk gibi gıdaklayarak, pis pis güldü.&nbsp;Yeniden en ihtiyar suratını ışığa verip:</span></p>

  <p><span class="font0">— &nbsp;&nbsp;&nbsp;İlk tutuklanışımızın! dedi.</span></p>

  <p><span class="font0">— &nbsp;&nbsp;&nbsp;... ilk tutuklanış diye sözünü sürdürdü, ilk aşka benzer yavrum: Hiç&nbsp;unutulmaz! Açıklanması güç bir büyü gibi, insanın içinde kalır. Kahrını&nbsp;üstünden atamaz, sırrını çözemezsin. Şimdi biliyor musun, o zaman niye&nbsp;tutuklamışlardı seni?</span></p>

  <p><span class="font0">Halim, omuzları ve başıyla şöyle bir hareket yapıyor ama, sorunun karşılığı olmaktan çok, sokağa çıkma yasağının başlamasına az&nbsp;kalmasından duyduğu, kaygı ve telâşı belli ediyor bu hareket! Aç gözlü&nbsp;gece, minareleri çoktan dişlemeye başlamış: Önce kibrit çöpü gibi çat&nbsp;diye ortasından kırıyor, sonra yarısını çıtır çıtır yiyip, yarısını tükürüyor.&nbsp;Suratlarına karanlık bulaşmış insanlar, uzak uzak, sokak başlarında&nbsp;belirip kayboluyorlar. Doğan Bey'le Halim'in bulundukları dirsek, her&nbsp;an, biraz daha tenha ve korkunç! Bu tenhalığı ve korkunçluğu, Doğan&nbsp;Bey'in dişlerinin arasından salıverdiği başka bir ses, daha da artırıyor&nbsp;mu ne? İnsan sesinden çok havagazı fısıltısına benziyor: Öyle sinsi,&nbsp;tehlikeli, öldürücü!</span></p>

  <p><span class="font0">— &nbsp;&nbsp;&nbsp;... içimizden birisi, bizi ele vermişti.</span></p>

  <p><span class="font0">— &nbsp;&nbsp;&nbsp;İçimizden birisi mi? Kim?</span></p>

  <p><span class="font0">— &nbsp;&nbsp;&nbsp;Şu gördüğün var ya...</span></p>

  <p><span class="font0">Halim, Doğan Bey'in gösterdiği yana bakıyor. Gördüğü, ışıkları hâlâ yanan tek vitrin: Matmazel Raşel'in kitapçı dükkânı. O da içerde, sanki&nbsp;garip, kıvrak ve mavi bir hayvan, özel kafesinde bir sağa bir sola volta&nbsp;atıyor. Şişhane'de oturduğundan acelesi olmamalı, ne olacak, iki&nbsp;adımlık yer! Kitapları düzeltti. Yazıhanenin ışıklarını söndürecek.&nbsp;Omuzlarında erkek kesimi bir ceket, 'fistolu' dudaklarının arasında&nbsp;yaprak cıgarası, kendinden emin, hayatından memnun</span></p>

  <p><span class="font0">— &nbsp;&nbsp;&nbsp;Yok canım sen de! Matmazel Raşel yahu o, Yahudi kitapçı. İlk&nbsp;tutuklanışımızdan çok sonra tanıdık, yıllar sonra, bizi nasıl ele vermiş&nbsp;olabilir?</span></p>

  <p><span class="font0">— &nbsp;&nbsp;&nbsp;... sen sonra tanımış olabilirsin, ben çocukluğumdan beri tanıyorum:&nbsp;Babamın 'resmi' metresiydi, sulanır mulanırdım, hiç yüz vermezdi, bir&nbsp;gün basbayağı zorla koynuma giriyor, beni hanidir beğeninniş,&nbsp;vijdanıyla mücadele ediyormuş, falan filân! Bu hadise, tutuklamadan üç&nbsp;ay önce oluyor, ben fakültenin 'dâhisi', hiçbir şeyden şüphelenmiyorum.</span></p>

  <p><span class="font0">Gerçeği meydana çıkarabilmem için on beş yıl düşünmem gerekti, tam on beş yıl, fakat sonunda hastanede buldum...</span></p>

  <p><span class="font0">Sustu. Gözleri dışarı uğruyorlar.</span></p>

  <p><span class="font0">— &nbsp;&nbsp;&nbsp;... Ssssst! Dikkatli olmak lâzım. Birazdan çıkacak. Evi, Şişhane'dedir.&nbsp;Bir haftadır takip ediyorum. Bütün itiyatlarını tespit ettim: Ne yapıyor,&nbsp;ne ediyor, nereye gidiyor? Kararım karar, bu gece 'infaz' gecesi. Hesap&nbsp;görme saati, bütün ihtişamıyla gelip çattı. Bu fırsatı kaçırırsam, kendimi&nbsp;hiç affetmem. Kimse affetmez zaten. Aslolan, tezatların çarpışması&nbsp;değil mi, birikme ve sıçrama, kemiyetin keyfiyete tahavvülü...&nbsp;Düşüncelerini, mantığa göre düzenleyen zincir, koptu galiba;&nbsp;konuşması büsbütün dağıldı, tutarsızlaştı. Artık saçmah)or.&nbsp;Söylediklerini işitmek, acı:</span></p>

  <p><span class="font0">— &nbsp;&nbsp;&nbsp;... iki kere iki dört eder, Menderes beş eder diyor, niye etmesin?&nbsp;Oportünist cebri, büyücü trigonometrisi, akıllı kalleş diyalektiği! Ne&nbsp;anasının gözü o, ne anasının gözü, bilemezsin!</span></p>

  <p><span class="font0">Ya da:</span></p>

  <p><span class="font0">— ... düşün aslanım, pezevenklerden bir Samanyolu, ışıl ışıl, başpezevenk sıfatıyla en namussuzları başı çekiyor; kâinatın uçsuz&nbsp;bucaksız karanlıklarında ne kadar it, orospu çocuğu, hırsız, dalkavuk,&nbsp;sahtekâr ve deyyus varsa, elele vermişler...</span></p>

  <p><span class="font0">Halim'i sorular burguluyordu:&nbsp;</span></p>

  <p><span class="font0">"— Dedikleri doğru olabilir mi?"</span></p>

  <p><span class="font0">"— ... haydi be, deli bu, baksana açıkça saçmalıyor!"</span></p>

  <p><span class="font0">"— ... ya doğruysa, ya&nbsp;öldürecekse kadını?"</span></p>

  <p><span class="font0">"— ... boşversene sen, sinek bile öldüremez o!"&nbsp;Kolsuz Celâl, yasemin ağızlığını dalgın dalgın ağzına götürdü, iki kulağı&nbsp;arasında öğürtücü bir yarık olarak genişleyen paslı gülümsemesini&nbsp;bozmadan, ufak ufak, ucunu kemiriyor:</span></p>

  <p><span class="font0">"— âlâ, işin başından başlayalım: Gizli teşkilâta gireli ne kadar oldu?" Tiksinti. Baskı ve yalnızlık. Aç gözlü gece, sokağa çıkma yasağı, eli&nbsp;kulağında sürgün, boğazındaki sulfato acısı, yavaş yavaş birbirine&nbsp;karışıyor; garip, eski ve unutulmuş bir korku oluveriyor. Doğan Bey, ilk&nbsp;bakışta çok saçma görünen sorusuyla araya girmese, Halim çığlık çığlık&nbsp;haykıracak.</span></p>

  <p><span class="font0">— &nbsp;&nbsp;&nbsp;Annen sağ mı?</span></p>

  <p><span class="font0">Şaşkın:</span></p>

  <p><span class="font0">— Evet diyor Halim, sağ çok şükür.</span></p>

  <p><span class="font0">— &nbsp;&nbsp;&nbsp;... benimki öldü, kahrından gitti kadın, babam servetini yedi bitirdi,&nbsp;ben aklımı oynattım...</span></p>

  <p><span class="font0">Gözleri yeniden dışarı uğruyorlar:</span></p>

  <p><span class="font0">— &nbsp;&nbsp;&nbsp;... kimin yüzünden? diye sorup kendisi cevap veriyor: ... onun&nbsp;yüzünden: Böyle dolapçı, bu kadar saman altından su yürüten, bu&nbsp;derece haris ve içinden pazarlıklı orospu görülmemiştir: Vücut dedin mi&nbsp;yalnız apışarası gelir aklına, ahlâki değer dedin mi, yalnız para!</span></p>

  <p><span class="font0">Yine o gıdaklamaya benzer, irkiltici gülüş. İnsanda sinir bırakmıyor:</span></p>

  <p><span class="font0">— &nbsp;&nbsp;&nbsp;... onun, o paha biçilmez deliğine, öyle bir mermi yerleştireceğim ki,&nbsp;sıcacık, hayatının son inzali, aynı zamanda en güzeli olacak.&nbsp;Düşünebiliyor musun?</span></p>

  <p><span class="font0">Halim, içinde ölüm telâşı, göz ucuyla dükkâna bakıyor, felâket, Matmazel Raşel son ışıkları söndürmüş, dışarıya çıkmak üzere.&nbsp;Yüksekkaldırım'ın üzerinde ağır bir sessizlik, kötümser ve yorgun bir&nbsp;albatros gibi ağır ağır dolanıyor. Aydınlanıveren bir üst kat&nbsp;penceresinin ardında, delimsirek neşesi ve kıpırtılı tazeliğiyle, zamansız&nbsp;bir Mozart. Doğan Bey cebinden tıknaz, namlusu kısacık bir tabanca&nbsp;çıkardı. O kadar yeni ve güzel ki, sahici demeye dili varmaz insanın,&nbsp;oysa sahici. Halim'in korkusu bir gece cinayetine karışmış olmak,&nbsp;polisler, cankurtaran, daktilo tıkırtıları!..</span></p>

  <p><span class="font0">Farkında bile olmadan, Doğan Bey'in bileğini sıkı sıkı kavrayıp:</span></p>

  <p><span class="font0">— &nbsp;&nbsp;&nbsp;Hayır diye fısıldıyor, hayır! Yalvarırım vazgeç! Karakol burnumuzun&nbsp;dibinde yahu.</span></p>

  <p><span class="font0">Doğan Bey, Matmazel Raşel'in çıktığını gördü. Asma kilitleri kapatmak için eğilmesinden faydalanmak istedi, elini zorlayarak Halim'den&nbsp;kurtarmaya çabalıyor:</span></p>

  <p><span class="font0">— &nbsp;&nbsp;&nbsp;... bırak beni, bıraksana ulan, hesabını göreyim şunun, bu gece bu iş&nbsp;bitecek demedim mi, fırsatı kaçırmamak lâzım, bırak diyorum şu elimi,&nbsp;bırak...</span></p>

  <p><span class="font0">İtişip kakışıyor, ufak ufak boğuşuyorlar. Halim direndi, bileğini bırakmadığı gibi, kolunu doğrultmasını da engelliyor. Karanlıktan mı,&nbsp;epeyce uzağına düştüklerinden mi nedense, Matmazel Raşel onları&nbsp;görmedi. Duymadı da. Başında dolaşan tehlikeden habersiz, Tünel&nbsp;Meydanı'na doğru uzaklaşıyor. Boğuşmanın ateşiyle Doğan Bey bunu&nbsp;fark etmese, bir şey olmayacak! Fark ediyor, edince çılgına dönüyor: Bir&nbsp;silkiniş, bir, bir daha! Bileğini kurtarmasıyla, tabancanın kabzasını&nbsp;Halim'in kafasına indirmesi bir oldu. Halim, en uzaktaki yıldızları,&nbsp;karısının menekşe rengi gözlerini, aynı anda, en ufak ayrıntılarına&nbsp;varıncaya dek gördü, sonra bayıldı.</span></p>

  <p><span class="font0">Yüzbaşı Demir gider gitmez, Suat bir şey olmamış, aralarında bir şey geçmemiş gibi, kendisini gündelik işlerin akıntısına bırakmıştı. Her&nbsp;günkü dalgınlığı, her zamanki içe dönüklüğüyle filesini aldı, Kuledibi'ne&nbsp;alışverişe indi.</span></p>

  <p><span class="font0">Ders yılının son, tatilin ilk günü, bir şenlik davulu gibi güm güm ötüyor. Havada biraz şekerli, hafif meyveli bir tat, boncuk boncuk bir gazoz&nbsp;kıpırdaklığı. Çevredeki okulların onca öğrencisi, içerilerden dört yol&nbsp;ağzına doğru, bütün sokakları basmış; kahkaha, çığlık, ayak sesi olarak,&nbsp;ortalığın altını üstüne getiriyor. Hepsi ordalar: Avusturya Lisesinin ince,&nbsp;su gibi akıcı, sarışın kızları. Ortaokulun obur ve yaygaracı oğlanları.&nbsp;Cambazlar da gelmiş mi sana! Çadırlarından birini Galata Kulesi'nin&nbsp;dibine kurmuşlar, çevresinde bağıra çağıra dört dönüp, şimdi ikincisini&nbsp;kurmaya çalışıyorlar. O yaşlı ve dazlak cücenin, işe yarayayım diye&nbsp;çırpınışı, görülecek şey: İkide bir, çıplak ve terli omuzlarını güneşte&nbsp;parıldatarak kazıkları çakan cambazın karşısına geçip, "Hissa" diye&nbsp;bağırıyor. Her bağırışı, başının üzerinde, sesli bir külah! Yılanlı kız,&nbsp;orospu rahatlığı ve soytarı yumuşaklığıyla gitmiş, geçen yazdan tanıdığı&nbsp;ayak satıcılarını bulmuş, hem dumanlarını burun deliklerinden bir asker&nbsp;gibi kalın kalın koyvererek cıgara içiyor, hem onlarla kaynatıyor.</span></p>

  <p><span class="font0">Geceki rüzgâr durmuş. Göğün mavisi, yine o başdöndüren kızgın ve saydam mavi. Vitrin camlarından sel gibi akan güneş, surda burda,&nbsp;handiyse elle tutulabilecek katılıktaki gökkuşakları uyandırıyor. O kadar&nbsp;yoğun ve somut.</span></p>

  <p><span class="font0">Suat'ın yarısı, çapaklı bir halk neşesiyle çalkalanan, mahallenin heyecanına kapılmıştı. Soğuk dudaklarının üzerinde, anlaşılmaz bir&nbsp;gülümseme belirdi. Uzun ve kıvırcık kirpikleri, yaldızlı yansımalarla gizli&nbsp;gizli titrediler. Halim'den haber soran şişko kasaba takıldı, yanlış pirinç&nbsp;veren bakkalı şakacıktan azarladı. Çiçek bile aldı hatta, yüzlerinin&nbsp;sevimli bayağılığı ortasında kocaman gözleri bağışlanmaz bir aykırılık&nbsp;gibi duran Çingene kadınları yok mu, onlardan yaban menekşeleri aldı,&nbsp;demet demet.</span></p>

  <p><span class="font0">Ama öteki yarısı, ne kadar tehlikeli olduğunu bile bile, içisıra bir oyundur tutturmuştu: Soyut, çocukça güzel, usulca belâlı bir oyun!&nbsp;Düşünce ve davranışların, belirli bir mantık düzeni içinde zincirlenerek,&nbsp;bir çeşit tekrarlanışıydı bu ama, ne kadar bitirip başlasa hep aynı sonuca&nbsp;bağlanıyor, bağlandığı sonucu ise o kabul etmek istemiyordu. (Sessizce&nbsp;mutfağa girerek, bıçakların bulunduğu çekmeceyi açıyor, içlerinden&nbsp;</span><span style="text-indent: 1em;">birini, en uzun ve en iyi bilenmiş olanını seçip, salona geçiyor. Deliksiz bir karanlık. Karanlığın ortasında duruyor, el yordamıyla göğsünde&nbsp;kalbinin yerlerini arıyor. Bulunca, bıçağın ucunu dayayıp, üçe kadar&nbsp;sayıldıktan sonra... Sessizce mutfağa girerek, bıçakların bulunduğu&nbsp;çekmeceyi arıyor, içlerinden birini...) Ürkütücü ikileşmesi, kişiliğinin&nbsp;karşıt iki kişilik halinde bölünmesi biçiminde olmuyordu: Aynı kişiliğin,&nbsp;iki değişik eğilimi izleyerek, iki ayrı varoluş biçimine varması, bu&nbsp;biçimleri aynı anda sürdürmesi biçiminde oluyordu. Suat, kendi kendisi&nbsp;kalarak, bir yandan gündelik yaşantısının düz ve yavan tekdüzeliğini&nbsp;geliştirirken, bir yandan yaşama olasızlığının iyice bilincine varmış, harıl&nbsp;harıl intihar ediyordu.</span></p>

  <p><span class="font0">Öğleden sonra böyle geçti, akşam oldu. Gecenin lâcivert mendili, İstanbul'un gözlerini bağladı. Suat, üçüncü acı kahvesini içtiği sırada,&nbsp;üzerine fenalık geldi. Yüreği daralıyor, yalnızlığının çelik zırhı içinde,&nbsp;boğulacakmış gibi nefesi sıkışıyordu. Bütün varlığını bir sevilmek,&nbsp;okşanmak, baylanlanmak isteği sarmıştı. Hiç değilse dertleşebilecek&nbsp;birisi olsaydı yanında? Halim'i dört gözle bekliyordu ama, geciktikçe&nbsp;gecikti. Ne yapsın? Oyalanmak için enayi çareler aradı: Ütülenmiş&nbsp;çamaşırları yerli yerine koyayım dedi, başlamasıyla yerleştirip bitirmesi&nbsp;bir oldu. Epeydir kaşlarını almamıştı, şimdi alırsam vaktin nasıl geçtiğini&nbsp;unuturum sanıyordu, bu düşünceyle oturup cımbızlarını arandığı&nbsp;tuvaletin önünden, aynada kül gibi benzini görür görmez, dehşetle&nbsp;kalktı.</span></p>

  <p><span class="font0">İşin kötüsü, bunlar olurken, akla ziyan oyununu içisıra sürdürmekten vazgeçemiyordu. (... içlerinden birini, en iyi bilenmiş olanını seçip,&nbsp;salona geçiyor. Deliksiz karanlık. Karanlığın ortasında duruyor, el&nbsp;yordamıyla göğsünde kalbinin yerini arıyor... ) Oyunun gidişine öyle&nbsp;kapılmıştı ki, akşam yemeğini unuttu. Yırtıcı bir ürperme onu buzlu&nbsp;filesiyle yakalayıncaya kadar, intihar etmeyi düşünmekten yorgun&nbsp;düştü. Sonra titreye titreye, gitti yattı. Yarı uyur yarı uyanık, acı&nbsp;çekmekte devam ediyor, hem tüy kalemler gibi uzak ve ince bir sürü&nbsp;Ümid'le uğraşıp, hem oyunun cümlelerini elinde olmadan birbiri ardına&nbsp;diziyordu. (... bulunca, bıçağın ucunu dayayıp, üçe kadar saydıktan&nbsp;sonra... )</span></p>

  <p><span class="font0">Halim'in gelişini hayal meyal hatırlıyor. Gecenin bir saatinde uykusunun arasında, bir şeyler anlattı durdu. Sesi o kadar uzaktan geliyor, sözleri&nbsp;karanlık uykusunun dokuları içine öyle bölük pörçük dağılıyordu ki,&nbsp;</span><span style="text-indent: 1em;">körkütük sarhoş olduğuna, adamakıllı saçmaladığına hükmetti. Matmazel Raşel Siyasi Polis'e çalışıyormuş da, Doğan Bey, hani sapıtan,&nbsp;Felsefe Hocası var ya, o, onu öldüresiymiş, Halim gitmiş karakola haber&nbsp;vermiş vs., vs.! Olmayacak şeyler! Uyanır uyanmaz içindeki oyun,&nbsp;düğmesine basılmışçasına, kaldığı yerden başlamıştı ( ... sessizce&nbsp;mutfağa girerek, bıçakların bulunduğu çekmeceyi açıyor, içlerinden&nbsp;birini, en ...). Kocası elini yüzünü yıkayıp yatıncaya kadar, hiç aksamadı.&nbsp;Halim ahlayıp, ohlayıp duruyordu. İçinde bir yerinde bir türlü&nbsp;bulunamayan, bulunsa da iyileşmesi umutsuz gizli bir yara açılmıştı&nbsp;sanki. Uyumadan önce, bir zaman kendi kendine konuştu. Uyku sisleri&nbsp;yüzünden, Suat'ın kulağına ne olduğunu anlayamadığı, anlasa bile&nbsp;önemsemeyeceği bazı tutarsız cümleler çalınıyordu:</span></p>

  <p><span class="font0">— ... ölsem aklıma gelmezdi doğrusu: Matmazel Raşel, böyle bir şey yapsın, pes! Olursa, bu kadar olur işte.</span></p>

  <p><span class="font0">... Suat, gayet açık bir şekilde çağrıldığını duyarak gözlerini açtı. İkinci uyanışıydı. Halim, zehir yeşili kefenine sarınmış, çarpıntılı bir uyku&nbsp;uyuyordu. Dışarda, camları hafifçe zangırdatan kalın ve yuvarlak bir&nbsp;uğultu, halka halka genişlemekteydi. Suat, oyunun büyüsüne&nbsp;takıldığının farkında bile olmadı.</span></p>

  <p><span class="font0">"— Tamam diye düşündü. Ya şimdi, ya hiçbir zaman!" Sonra kalktı, bir uyurgezer gibi mutfağa doğruldu, sessizce içeriye girip bıçakların&nbsp;bulunduğu çekmeceyi açtı, içlerinden birini, en iyi bilenmiş olanını&nbsp;seçip, salona geçti. Salon deliksiz karanlıktı. Karanlığın ortasında durdu,&nbsp;soğukkanlı ve sakin, el yordamıyla göğsünde kalbinin yerini aradı.&nbsp;Bıçağın ucunu, kılı kılına oraya dayayıp üçe kadar saydı ve ... saplamak&nbsp;istedi. Fakat hayır, hiç beklemediği müthiş bir acı, tıkır tıkır işleyen&nbsp;düzeni bozuvermişti.</span></p>

  <p><span class="font0">Neden ürküyor böyle? Bıçağın sivri ucunu, ömrü boyunca kalbinin üstünde duymamış mıydı? Biraz gayret etse, sapına biraz daha inanarak&nbsp;bastırsa, her şey olup bitiverecekti. Yapamadı. Hiçbir zaman&nbsp;yapamayacaktı. İşte o zaman korkaklığından ötürü, hayatını nasıl&nbsp;gönlünce yaşayamamış, berbat etmişse; ölümünü de gönlünce&nbsp;ölemeyip, berbat ettiğini anladı. Şiddetli bir tokat yemiş gibi sarsıldı.&nbsp;Utanılacak bir şeydi bu, korkunç bir şey! Korkak, diye yıllarca kocasını&nbsp;küçümsemiş, her hareketine dudak bükmüştü; şimdi birdenbire her&nbsp;şeyden korktuğu için hiçbir şey yapamadığını, bu yüzden hayatının en&nbsp;güzel yıllarını harcamış olduğunu görüyordu. Asıl korkak oydu, asıl ve&nbsp;</span><span style="text-indent: 1em;">en büyük korkak: Korkusunu, densiz bir gururluluğun arkasına saklayıp, herkese yukardan bakan!</span></p>

  <p><span class="font0">— &nbsp;&nbsp;&nbsp;Orda mısın bir tanem? Gürültü mü uyandırdı? İnsanın tanklar diyesi&nbsp;geliyor ama...</span></p>

  <p><span class="font0">Salon aydınlandı. Halim eşikte, bir eli elektrik düğmesine uzanmış, saçı başı dağınık, gözleri merakla dolu, sihirli bir resim gibi ansızın meydana&nbsp;çıktı. Suat'ı öylece, beti benzi soluk, saçları omuzlarına dağılmış, elinde&nbsp;bıçakla gördü. Önce bir anlam veremedi. Kaygılı ve ilgili sokularak:</span></p>

  <p><span class="font0">— &nbsp;&nbsp;&nbsp;Neyin var diye sordu, hasta mısın? Suat, tepeden tırnağa&nbsp;kilitlenmişti.</span></p>

  <p><span class="font0">— &nbsp;&nbsp;&nbsp;Halim diyebildi sadece, Halim...</span></p>

  <p><span class="font0">Halim o zaman anladı. Suratı allak bullak oldu:</span></p>

  <p><span class="font0">— &nbsp;&nbsp;&nbsp;... yoksa dedi, kendini mi vuracaktın?</span></p>

  <p><span class="font0">— &nbsp;&nbsp;&nbsp;Ah Halim, bir bilsen ne acılar çektiğimi!.. Halim onu kollarının&nbsp;arasına aldı, saçlarını okşayıp:</span></p>

  <p><span class="font0">— &nbsp;&nbsp;&nbsp;... kabahat benim diye mırıldandı, bütün kabahat benim: Seni&nbsp;mutlu edemedim, sana denk bir koca olamadım, elimden bir halt&nbsp;gelmiyor, beş para etmez bir adamım.</span></p>

  <p><span class="font0">Suat, sesi gözyaşlarıyla ıslak, itiraz etti:</span></p>

  <p><span class="font0">— &nbsp;&nbsp;&nbsp;Hayır, kendini suçlayıp durma, asıl büyük suçlu benim: Hayatımızı&nbsp;bozdum, her şeyi kaybetmemize sebep oldum.</span></p>

  <p><span class="font0">— &nbsp;&nbsp;&nbsp;Sana olan sevgim sapasağlam duruyor, ona güvenebilirsin.</span></p>

  <p><span class="font0">Suat ne diyeceğini bilemiyor.</span></p>

  <p><span class="font0">— &nbsp;&nbsp;&nbsp;Halim deyip duruyordu, talihsiz kocam benim, bir tanem!</span></p>

  <p><span class="font0">Onları daldıkları duygusallıktan, kim bilir hangi komşudan patlayıveren, ağır ve heybetli bir müzik kopardı. Duyar duymaz, bir an birbirlerine&nbsp;bakıp, pencereye koştular: Aynı anda Galata Kulesi, köhne yapılar,&nbsp;zilzurna yıldızlı gökyüzü, tehlikeli olasılıklarla dolu bir devrim&nbsp;gecesindeki yerlerini almışlardı. Sokakta, bu saat için, alışılmadık bir&nbsp;telâş hüküm sürüyor, surda burda gölgeler kımıldarken, az önceki&nbsp;uğultunun, yerleri sarsarak genişlediği işitiliyordu. Pencereler, birer&nbsp;ikişer, aydınlandılar. Hemen hepsinde, uykulu ve meraklı başlar belirdi.&nbsp;Halim, radyoyu açmayı, ancak o zaman akıl edebildi. İstiklal Marşı&nbsp;henüz bitmemişti. Suat, elinde olmayarak, Yüzbaşı Demir'in küskün&nbsp;üniversiteli gülümsemesini düşündü, o sabah dediklerini:</span></p>

  <p><span class="font0">"— Öyle çocukluklar vardır ki, zamanında yapmalı, yoksa bir ömür boyu avunamaz insan... "</span></p>

  <p><span class="font0">Marş bitince kalın ve etkileyici bir ses, Silâhlı Kuvvetlerin ilk bildirisini okudu:</span></p>

  <p><span class="font0">— Dikkat! Dikkat! Büyük Türk Milleti! Silâhlı Kuvvetlerimiz, İstanbul, Ankara, Eskişehir ve diğer büyük merkezde, 27 Mayıs saat 03.00'ten&nbsp;itibaren idareyi ele almıştır.</span></p>

  <p><span class="font0">Halim ve Suat, nefes almaktan korkarak, sonuna kadar dinlediler. Sevinçli fakat yorgundular. Derin bir cumhuriyet sessizliği oldu. Ve&nbsp;sonra saat, sabahı çaldı.</span></p>

  <p><span class="font0">'DÜŞÜK' BAŞBAKAN ADNAN MENDERES KÜTAHYA'DA YAKALANDI Sabık Başbakan askeri bir uçakla önce Eskişehir'e, daha sonra Ankara'ya&nbsp;getirildi&nbsp;Kütahya (Özel)</span></p>

  <p><span class="font0">27 Mayıs gecesini Eskişehir'de geçirmiş olan 'Düşük' Başbakan Menderes ve yanındakileri ihtiva eden beş arabalık konvoy, şehrimize gelmiş,&nbsp;Vilayet Konağı'nda Tugay Komutanı Albay Demet, Vilayet jandarma&nbsp;Komutanı Albay Alkan tarafından karşılanarak, kendilerine Hava Üs&nbsp;Komutanlığı'nın tebliği okunmuştur.</span></p>

  <p><span class="font0">Tebliğde aynen şöyle deniyordu: "Ankara'da sabık Cumhurbaşkanı Bayar ve DP erkânı tevkif edildiler. Sabık Başbakan Menderes kaçmıştır.&nbsp;Nerde ve her kim tarafından görülürse, askeri kuvvetlerimiz gelinceye&nbsp;kadar, zor kullanılarak tevkif edilecektir."</span></p>

  <p><span class="font0">Adnan Menderes bunun üzerine çevre valileriyle bir telefon konuşması yapmak istemişse de, kendisine izin verilmemiştir. Daha sonra, onu&nbsp;götürmek için Eskişehir'den gelen Albay Muhsin Batur'a teslim edilmiş,&nbsp;askeri bir uçakta önce Eskişehir'e götürülen 'düşük' Başbakan Adnan&nbsp;Menderes, ordan aynı uçakla Ankara'ya nakledilmiştir.</span></p>
</body>
</html>
