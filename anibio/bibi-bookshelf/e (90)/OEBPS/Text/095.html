<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.13" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p class="p9"><span class="t1">&nbsp;</span></p>

  <h2 class="h22"><a id="ncx11629"></a><a id="a136"></a>Bruce Partington Planları</h2>

  <p class="p9"><span class="t1">&nbsp;</span></p>

  <p class="p7">1895 yılının Kasım ayının üçüncü haftasında, yoğun, san bir sis çöktü Londra'nın üzerine. Pazartesinden perşembeye kadar, sis yüzünden Baker Sokağı'ndaki pencerelerimizden karşıdaki binaları bile göremez olmuştuk. Holmes, sisin ilk gününü, büyük kaynak kitabının endeksini yenilemekle geçirirken, ikinci ve üçüncü gün sabır içinde, yeni hobisi olan Orta Çağ müzikleriyle ilgilendi. Ama dördüncü gün de kahvaltı sofrasından kalkıp, o yağlı, yoğun, kahverengi tabakanın hâlâ etrafımızı sardığını, pencerelerin üzerinde yoğunlaşıp yağlı damlalara dönüştüğünü gördüğümüzde, dostumun sabırsız ve enerjik tabiatı isyan etti. Bastırmış olduğu enerjinin ateşiyle yanıp tutuşarak oturma odamızda bir ileri bir geri yürümeye koyuldu. Tırnaklarını kemiriyor, mobilyaların üzerinde parmaklarını tıkırdatıyor, hareketsizlik yüzünden giderek daha çok asabileşiyordu.</p>

  <p>"Gazetede ilginç bir şeyler yok mu Watson?" diye sordu sonunda.</p>

  <p>İlginç derken Holmes'ün, suç açısından ilginçliklerden bahsettiğinin farkındaydım.</p>

  <p class="p35">Bir devrimle ilgili, savaş çıkma olasılığıyla ilgili ve yakında yaşanacak bir hükümet değişikliğiyle ilgili haberler vardı, ama bunların hiçbiri dostumun ilgisini çekebilecek şeyler değildi. Sıradan ve boş olmayan, suçla ilgili hiçbir haber bulamadım. Holmes bunun üzerine homurdandı ve huzursuz gezinmelerine geri döndü.</p>

  <p class="p41">"Londra'nın suçluları gerçekten de sıkıcı insanlar," dedi, az önce oyunu kaybetmiş bir sporcunun aksiliğiyle. "Pencereden dışarı bak Watson. İnsanların ortaya çıkıp silik bir şekilde göründükten sonra nasıl yeniden bulutun içinde kaybolduklarına baksana. Oysa bir hırsız ya da katil, böyle bir günde Londra'da ormandaki kaplan gibi dolaşabilir; saldırıya geçtiği ana kadar görünmez -o anda da kurbanından başkası onu görmez."</p>

  <p>"Bir sürü önemsiz hırsızlık vakası olmuş," dedim gülerek.</p>

  <p>Holmes, küçümseyici bir homurtu çıkardı.</p>

  <p>"Bu büyük ve kasvetli sahne bundan çok daha önemli bir iş için kurulmuş," dedi. "Bir suçlu olmadığım için toplum şanslı."</p>

  <p>"Kesinlikle haklısın!" dedim içtenlikle.</p>

  <p>"Brooks, Woodhouse, ya da beni öldürmek için iyi bir sebebi olan diğer elli kişiden biri olduğumu düşünsene, kendime ne kadar karşı koyabilirdim ki? Bir davet, düzmece bir randevu; ve her şey sona ererdi. Latin ülkelerinde günler boyu süren sislerin yaşanmaması büyük şans -suikastçılar ne iş yapardı düşünsene. Bak şu işe! Nihayet bizi monotonluktan kurtaracak bir şey."</p>

  <p class="p38">Hizmetçi kız bir telgraf getirmişti. Holmes onu yırtarak açtı ve birden kahkahalarla gülmeye başladı.</p>

  <p>"Vay vay, daha neler göreceğiz bakalım," dedi. "Ağabeyim Mycroft gelecekmiş."</p>

  <p>"Neden olmasın?"</p>

  <p class="p29">"Neden olmasın mı? Kırda bir patikadan aşağı inen bir tren görmek gibi bir şey bu. Mycroft'un hattı bellidir ve sadece onun üzerinde gidip gelir. Pall Mall'daki dairesi, Diyojen Kulübü, Whitehall -rotası bu. Tek bir defa, daha önce sadece bir defa gelmiştir buraya. Onu şimdi raylarından çıkaran nasıl bir karışıklık acaba?"</p>

  <p>"Telgrafta bir şey söylememiş mi?"</p>

  <p>Holmes, ağabeyinin telgrafını bana uzattı.</p>

  <p class="p19">&nbsp;</p>

  <p class="p19"><span class="t18">Cadogan West konusunda seninle görü</span><span class="t18">ş</span><span class="t18">meliyim. Hemen geliyorum.</span></p>

  <p class="p101"><span class="t18">MYCROFT</span></p>

  <p>&nbsp;</p>

  <p class="p102">"Cadogan West mi? O ismi duymuştum."</p>

  <p>"Bende bir şey uyandırmıyor. Mycroft'un böyle bir çılgınlık yaptığına bakılırsa, bir gezegen de yörüngesinden çıkmış olabilir pekâlâ. Bu arada, Mycroft'un işinin ne olduğunu biliyor musun sen?"</p>

  <p>Yunanlı Tercüman Vakasıyla ilgilendiğimiz zaman yapılmış bir açıklamayı az çok hatırlıyordum. "İngiliz Hükümetin^ bağlı küçük bir ofisinin olduğunu söylemiştin bana."</p>

  <p>Holmes kıkırdadı.</p>

  <p>"O günlerde seni henüz çok iyi tanımıyordum. İnsan, hükümetin gizli işleri konusunda konuştuğunda tedbirli olmalı. Haklısın, İngiliz Hükümeti için çalıştığı doğrudur. Bir bakıma, arada sırada İngiliz hükümetinin ta kendisi bile sayılabilir."</p>

  <p>"Sevgili Holmes!!"</p>

  <p>"Seni şaşırtabileceğimi tahmin etmiştim. Mycroft yılda dört yüz elli sterlin kazanıyor, emir altında çalışmaya devam ediyor, hırsı yok, hedefi yok, ne ün ne de etiket kabul ediyor, ama yine de ülkenin en vazgeçilmez adamıdır."</p>

  <p>"Peki, ama nasıl?"</p>

  <p>"Ne diyeyim, konumunun eşi benzeri yok. Kendi kendine yaratmış olduğu bir mevki. Daha önce böyle bir makam olmadığı gibi, bundan sonra da olmayacaktır. Mycroft'un beyni, dünyaya gelmiş geçmiş en derli toplu, en düzenli beyindir ve bilgi depolamakta üstüne yoktur. Benim, suçları araştırmak için kullanmayı seçtiğim güçleri, Mycroft bu özel işi için kullanıyor. Bütün bakanlıkların kararları Mycroft'tun elinden geçer -o bir merkez, dengeleri sağlayan bir temizlikçidir. Diğer adamlar uzmandır, ama Mycroft'un uzmanlığı her şeyi bilmektir. Örneğin bir bakanın, donanmayı, Hindistan'ı, Kanada'yı ve parayı ilgilendiren bir mesele konusunda yardıma ihtiyacı olduğunu varsayalım; çeşitli bakanlıklardan her konuda ayrı ayrı tavsiye alabilir, oysa konuların her birini bir araya getirip birbirlerini nasıl etkileyebileceklerini ancak Mycroft söyleyebilir. İlk başlarda, onu bir kestirme yol, bir kolaylık olarak kullandılar; ama şimdi vazgeçilmez bir adam oldu çıktı. Mycroft'un o büyük beyninde, her şey, istendiği anda ortaya çıkarılabilecek şekilde dosyalanmış halde durur.</p>

  <p>Ağzından çıkan sözler, çoğu kereler ulusal siyasetimizi yönlendirmiştir. Politikanın içinde yaşıyor o. İşinden başka hiçbir konuyla ilgilenmez; sadece ve sadece ben onu arayıp küçük vakalarımdan biri konusunda tavsiye istediğimde bana bir ayrıcalık yapar, o da entelektüel bir alıştırma olsun diye. Fakat görünüşe göre bugün Jüpiter yörüngesinden çıkmış. Bunun ne anlama geldiğini ancak tanrı bilir. Cadogan West kim; Mycroft'un onunla işi ne?"</p>

  <p>"Buldum," diye bağırdım ve koltuğun üzerindeki kâğıt tomarının içine daldım. "Evet, evet, işte burada! Cadogan West, Salı sabahı metroda ölü bulunan adammış."</p>

  <p>Holmes, piposunu ağzına götürürken ilgiyle yerinde doğruldu.</p>

  <p>"Bu iş ciddi olmalı Watson. Ağabeyimin alışkanlıklarını değiştirmesine yol açan bir ölüm vakası. İkisinin arasında ne gibi bir bağlantı var acaba? Hatırladığım kadarıyla, sıradan bir olaydı. Genç adam trenden düşüp ölmüştü. Soyulmamıştı ve şiddetten şüphelenmek için belirli bir sebep yoktu. Yanılıyor muyum?"</p>

  <p>"Bir soruşturma yapılmış," diye cevap verdim, "ve sonucunda bir sürü yeni ipucu elde edilmiş."</p>

  <p>"Ağabeyimin üzerindeki etkisine bakılırsa olağanüstü bir vaka olmalı." Holmes sandalyesine çöktü. "Evet, Watson edinilen bilgileri duyalım."</p>

  <p>"Adamın ismi Arthur Cadogan West'miş. Yirmi yedi yaşında, bekâr ve Woolwich Cephaneliğinde mühendislik yapıyormuş."</p>

  <p>"Hükümet görevlisi demek. İşte Mycroft'la bağlantısı!"</p>

  <p class="p35">"Pazartesi gecesi ansızın Woolwich'ten ayrılmış. En son, aynı akşam saat 7:30 civarında siste bıraktığı nişanlısı Bayan Violet Westbury tarafından görülmüş. Aralarında tartışma yaşanmamış ve bayan Violet, olanları açıklayacak hiçbir yorumda bulunamıyor. Adamın bundan sonra başından neler geçtiği bilinmiyor. Mason adında bir maden işçisi tarafından, metronun Aldgate İstasyonunun hemen dışında ölü bulunmuş."</p>

  <p>"Ne zaman?"</p>

  <p class="p44">"Cesedi salı sabahı saat altıda bulmuşlar. Doğuya hareket eden trenin raylarının ötesinde, trenin istasyondan çıkıp tünele girdiği yerde yatıyormuş. Kafası fena halde ezilmiş durumdaymış -muhtemelen trenden düştüğünde olmuş. Çünkü ceset ancak o şekilde oraya gitmiş olabilirmiş zaten; yakındaki bir sokaktan taşınarak getirilmiş olsa, her zaman bir biletçinin hazır bulunduğu istasyon girişinden geçmeliymiş -trenden düşmüş olduğu kesin gibi."</p>

  <p>"Çok güzel. Mesele yeterince açık. Adam, ölü ya da diri, ya trenden düşmüş ya da aşağı itilmiş. Buraya kadar tamam. Devam et."</p>

  <p>"Cesedin bulunduğu noktanın karşısındaki trenler batıdan doğuya doğru hareket etmekte olanlarmış. Bazıları sadece şehir içinde gidip gelirken, bazıları Willesden'den ve şehir dışı bağlantılardan geliyor. Şurası kesin ki, genç adam ölümüyle buluştuğunda gecenin geç bir saatinde bu yönde hareket ediyordu; ne var ki trene bindiği noktayı belirlemek imkânsız."</p>

  <p>"Bu, elbette biletine bakarak bulunabilir."</p>

  <p>"Ceplerinde bir bilete rastlanmamış."</p>

  <p class="p35">"Bileti yok muymuş? Olur şey değil Watson, bu gerçekten de çok garip. Tecrübelerime dayanarak söyleyebilirim ki, Metropolitan trenlerinin peronuna biletsiz ayak basamazsın. Yani genç adamın, en başta bir bileti olduğunu farz edebiliriz. Bu bilet, hangi noktadan binmiş olduğunu gizlemek için alınmış olabilir mi? Mümkün tabii. Diğer bir ihtimal de, biletini vagonun içinde düşürmüş olmasıdır. Hım, ilginç bir nokta. Yanılmıyorsam soyguna dair bir işaret yok, değil mi?"</p>

  <p class="p35">"Anlaşılan, yokmuş. Eşyalarının bir listesi de var burada. Cüzdanında iki sterlin, on beş peni varmış. Ayrıca, Başkent ve İlçe Bankasının Woolwich bağlantısının hesap defteri de varmış yanında; kimliği bu şekilde tespit edilmiş zaten. Woolwich Tiyatrosu için, o akşam tarihli iki de bilet varmış. Bir de bir tomar teknik belge."</p>

  <p>Holmes birden memnuniyetle iç geçirdi.</p>

  <p>"İşte sonunda bulduk Watson! İngiliz hükümeti -Woolwich Cephaneliği- teknik kâğıtlar -ağabeyim Mycroft- zincirin halkaları tamamlandı. Ah, yanılmıyorsam kendisi de geldi zaten. Gerisini ondan dinleyeceğiz."</p>

  <p>Bir an sonra, Mycroft Holmes'ün uzun boylu, iri cüssesi belirmişti kapımızda. Geniş vücuduna bakılırsa, hareketsiz bir yaşam tarzını seçmişti; ama bu devasa bedenin üzerinde öyle güçlü kaşları, çelik-gri renkli, gömülü öyle uyanık gözleri, yüzünde sert ve zekâ yüklü öyle bir ifade vardı ki, insan bir kez baktığında, iri cüsseyi unutup bu güçlü zekâda takılıp kalıyordu.</p>

  <p class="p28">Hemen arkasından da Scotland Yard'dan eksi dostumuz Lestrade'in ince silueti girdi görüntüye. İkisinin yüzündeki ciddiyet, önemli bir araştırmanın habercisiydi. Müfettiş, tek kelime etmeden bizimle el sıkıştı. Mycroft Holmes'sa üzerindeki paltoyu çıkarıp koltuklardan birine kuruldu.</p>

  <p>"Son derece sinir bozucu bir iş, Sherlock," dedi. "Alışkanlıklarımdan ödün vermekten hiç hoşlanmıyorum ama başka çare yoktu. Siyam'daki koşulları düşününce ofisimden uzak olmam son derece uygunsuz. Fakat dediğim gibi gerçek bir krizle karşı karşıyayız. Başbakanımızı ilk defa bu kadar endişeli görüyorum. Bakanlıklara gelince -ters dönmüş bir arı kovanı gibi vızıldıyorlar. Olayı okudun mu?"</p>

  <p>"Evet, az önce okuduk. Şu teknik belgeler neyin nesiymiş?"</p>

  <p>"Ah, asıl mesele de bu zaten! Neyse ki basına sızmadı. Yoksa işler çığırından çıkardı. Zavallı genç adamın yanında taşıdığı kâğıtlar, Bruce-Partington denizaltısının planlarının bir kısmıydı."</p>

  <p>Mycroft Holmes, konunun önemini ortaya koyan bir ciddiyetle konuşuyor, kardeşiyle bense, ilgimizi ona yöneltmiş halde merakla dinliyorduk.</p>

  <p>"Denizaltıyı duymuştunuz, değil mi? Bilmeyen kalmamıştır herhalde."</p>

  <p>"Sadece ismen biliyorum."</p>

  <p>"İşin ciddiyeti hakkında ne desem azdır. Tüm hükümet sırları içinde en dikkatle korunmuş olanıdır. Bir Bruce-Partington operasyonu dahilindeki herhangi bir deniz savaşında karşı tarafın en ufak bir şansının bile kalmadığını söyleyebilirim. İki yıl kadar önce, vergi iadelerinden büyük bir miktar para kaçırılıp icadın tekelini almak için harcandı. Sırrı saklamak için her türlü önlem alınmıştı. Son derece karmâşık yapıda, her biri bütünü oluşturan, aşağı yukarı otuz ayrı patent içeren planlar, cephaneliğin bitişiğinde, kapılan pencereleri sağlam özel bir ofisteki bir kasada tutuluyor. Planlar, hiçbir koşulda o ofisten dışarı çıkarılmayacaktı. Donanmanın baş mimarı planları incelemek istese, o bile bunun için Woolwich'e gitmek zorunda kalıyordu. Durum böyleyken, Londra'nın kalbinde, ölü bir mühendisin cebinde bulunmaları çok şaşırtıcı. Bu, devlet açısından bakarsanız berbat bir durum."</p>

  <p>"Fakat kâğıtları geri aldınız, öyle değil mi?"</p>

  <p>"Hayır, Sherlock, hayır! Kötü olan da bu. Kâğıtları geri alamadık. Woolwich'ten on sayfa alınmış. Cadogan West'in cebindeyse sadece yedi sayfa vardı. En önemli üçü ortalıkta yok -çalınmışlar, kayıp. Bütün işlerini bırak Sherlock. Polisin önemsiz küçük vakalarını tamamen çıkar aklından. Çözmen gereken vaka, hayati değer taşıyan milletlerarası bir mesele. Cadogan West o kâğıtları neden aldı, kayıp olanları nerede, genç adam nasıl Öldü, cesedi bulunduğu yere nasıl geldi, bu korkunç durum nasıl düzeltilebilir? Bütün bu sorulara bir cevap bulursan ülkene büyük bir hizmette bulunmuş olursun."</p>

  <p>"Sen niye çözmüyorsun bunu Mycroft? Sen de en az benim kadar yeteneklisin."</p>

  <p>"Mümkündür Sherlock. Ama asıl olay ayrıntıları toparlamada. Bana ayrıntılarını ver, oturduğum yerden sana bir uzman olarak mükemmel bir açıklamada bulunayım. Ama oraya buraya koşuşturmak, demiryolu görevlilerini soruşturmak, gözüme büyüteci yapıştırıp yere uzanmak -yo, benim işim değil bunlar. Hayır, durumu düzeltebilecek olan kişi sensin. İsminin bundan sonraki onur listesinde çıkmasını istiyorsan..."</p>

  <p>Dostum gülümseyerek kafasını hayır anlamında salladı.</p>

  <p class="p15">"Ben, oyunun kendisi için oynarım," dedi. "Ama vaka gerçekten de ilginç bazı noktalar içeriyor; konuyu araştırmaktan büyük bir zevk alacağım. Biraz daha ayrıntı alayım."</p>

  <p class="p15">"Önemli olanları, işine yarayacak birkaç adresle birlikte bu kâğıda not aldım. Belgelerin başgardiyanı, hükümet uzmanı ünlü Sir James Walter'dır; beyefendinin Unvanları bir ansiklopedi sayfasının iki satırını kaplayacak kadar çok. Bu işte uzmanlaştı, tam bir beyefendi, en önemli ailelerde gözde bir misafir ve en önemlisi de gerçek bir vatansever. Kasanın anahtarını saklayan iki kişiden biri o. Belgelerin, pazartesi günü mesai saatleri boyunca ofiste olduğunu ve Sir James'in, saat üç civarında, Londra'ya gitmek üzere ayrılırken anahtarını yanına aldığını da ekleyeyim. Olayın gerçekleştiği akşam ise, Barclay Meydanı'nda, Amiral Sinclair'in evindeydi."</p>

  <p>"Bu doğrulandı mı?"</p>

  <p>"Evet; kardeşi Albay Valentine Walter, Woolwich'ten ayrılış saati konusunda, Amiral Sinclair ise varış saati konusunda teminat verdiler; yani Sir James, artık probleme dahil değil."</p>

  <p>"Diğer anahtar kimde?"</p>

  <p class="p28">"Başmühendis ve teknik ressam Bay Sidney Johnson'da. Kırk yaşında, evli ve beş çocuklu bir adam. Sessiz, suratsız bir adamdır, ama kamu hizmetlerinde mükemmel bir sicili var. Meslektaşları arasında sevilmeyen, ama çalışkanlığı takdir edilen biri. Sadece eşi tarafından doğrulanan ifadesine göre, iş çıkışı bütün pazartesi akşamını evinde geçirmiş ve anahtarı da her zamanki gibi cep saatinin zincirinden çıkarmamış."</p>

  <p>"Biraz da Cadogan West'i anlat bize."</p>

  <p>"On yıldır serviste ve iyi bir elemandı. Kolay sinirlenen, tez canlı ama dürüst biri olarak bilinirdi. Ona karşı herhangi bir kanıtımız yok. Ofiste Sidney Johnson'un yanında çalışıyordu. Görevi gereği her gün planlarla haşır neşir oluyordu. Ondan başka kimsenin planlara bakmasına izin verilmiyordu."</p>

  <p>"O gece kasayı kilitleyen kişi kim?"</p>

  <p>"Başmühendis Bay Sidney Johnson."</p>

  <p>"Pekâlâ, belgeleri çalan kişinin kim olduğu açık. Mühendis Cadogan West'in üzerinde bulunmuşlar zaten. Buraya kadar anlaşılmayan bir şey yok, öyle değil mi?"</p>

  <p>"Evet öyle Sherlock, ama yine de cevaplanamayan çok fazla soru var. Birincisi, belgeleri ne diye çaldı?"</p>

  <p>"Değerli oldukları için olsa gerek."</p>

  <p>"Evet, kâğıtları kolaylıkla binlerce sterline satabilirdi."</p>

  <p>"Peki, satma düşüncesi dışında, Londra'ya götürmesini sağlayacak bir neden geliyor mu aklına?"</p>

  <p>"Hayır, gelmiyor."</p>

  <p>"O halde başlangıç noktamızı bu oluşturacak. Kâğıtları genç West aldı. Bunu sadece sahte bir anahtarla yapabilirdi..."</p>

  <p class="p28">"Birden fazla sahte anahtar gerekir. Kasadan önce binayı da ofisi de açmalıydı."</p>

  <p>"O halde birden fazla sahte anahtarı vardı. Belgeleri gizlice satmak için Londra'ya götürdü; hiç kuşku yok ki sabah kayboldukları anlaşılmadan onları yerine koymak niyetindeydi, ama Londra'daki bu hain görev adamın sonu oldu."</p>

  <p>"Fakat nasıl?"</p>

  <p class="p15">"Woolwich'e dönüş yolunda öldürülüp vagondan atıldığını varsayalım."</p>

  <p>"Cesedin bulunduğu nokta London Bridge İstasyonunun oldukça ilerisindeydi, ki Woolwich'e dönmesi için aktarmalar oradan yapılıyor."</p>

  <p>"London Bridge'i geçmesini gerektirecek pek çok durum çıkmış olabilir. Mesela, vagondaki biriyle derin bir sohbete dalmış olabilir. Bu sohbet, onu ölüme götüren bir şiddet sahnesine dönüşmüştür. Belki de vagondan atlamaya çalıştı da bu sırada düşüp öldü. Diğeri kapıyı kapattı. Sis yoğun olduğu için kimse bir şey göremedi."</p>

  <p class="p15">"Şimdiki bilgilerimizle daha iyi bir açıklama yapmak imkânsız; fakat el değmemiş noktaların ne kadar fazla olduğunu da aklından çıkarma. Genç Cadogan West'in gerçekten de belgeleri satmak için Londra'ya götürdüğünü varsayalım. Doğal olarak, yabancı bir casusla randevulaşmış, akşamının geri kalanında da boş kalmış olması gerekirdi. Bunun yerine, tiyatro için iki bilet almış, nişanlısını sokağın ortasında öylece bırakmış ve birdenbire ortalıktan kaybolmuştu."</p>

  <p>"Bir aldatmaca," dedi, başından beri sohbeti sabırsızlık içinde dinlemiş olan Lestrade.</p>

  <p class="p38">"Çok garip bir aldatmaca o halde. Bu birinci itirazdı. İkinci itiraz da şu: Londra'ya ulaşıp yabancı casusla görüştüğünü varsayarsak, kayboldukları anlaşılmasın diye sabah olmadan kâğıtları geri getirmek zorundaydı. On kâğıt götürmüş, cebindeyse sadece yedi tane bulunmuştu. Diğer üçü neredeydi? Onları isteyerek bırakmayacağı kesindi. Hem sonra ihanetinin karşılığı nerede? İnsan cebinde yüklü miktarda para bulmayı bekler."</p>

  <p>"Bence her şey gayet açık," dedi Lestrade. "Olanlarla ilgili en ufak bir şüphem bile yok. Satmak için belgeleri aldı. Casusla görüştü ama fiyatta anlaşamadılar. West, eve dönmek için yola çıktı, ama casus peşine takıldı. Metrodayken casus onu öldürdü, kâğıtların en önemlilerini aldı ve adamı trenden attı. Bu her şeyi açıklamaya yetiyor, Öyle değil mi?"</p>

  <p>"Adamın neden bileti yoktu peki?"</p>

  <p>"Bilet, casusun oturduğu yere yakın olan istasyonu gösterirdi. Bu yüzden öldürdüğü adamın cebinden aldı."</p>

  <p>"Güzel, Lestrade, çok güzel," dedi Holmes. "Teorin bütün. Ama doğruysa, vaka bir çıkmazda. Hain öldü; Bruce-Partington denizaltısının planları çoktan anakaraya geçmiştir bile. Bu durumda yapılacak ne var?"</p>

  <p>"Harekete geç, Sherlock -harekete geç!" diye atıldı Mycroft ayağa fırlayarak. "Bütün içgüdülerim bu açıklamayı reddediyor. Yeteneğini kullan! Olay yerine git! İlgili şahısların tümüyle görüş! Altına bakmadığın taş kalmasın! Tüm mesleki hayatın boyunca ülkene hizmet etmek için böyle bir fırsat geçmemişti eline!"</p>

  <p>"Peki, peki!" dedi Holmes, omuzlarını silkerek. "Hadi gel Watson! Ve sen Lestrade, bir iki saatliğine bize katılmaz mıydın? Araştırmamıza Aldgate İstasyonunu ziyaret etmekle başlayacağız. Hoşça kal Mycroft. Akşam olmadan rapor veririm ama fazla bir beklentimin olmadığını söylemeliyim."</p>

  <p class="p30">Bir saat kadar sonra Holmes, Lestrade ve ben Metronun raylarını inceliyorduk. Kibar, kırmızı yüzlü, yaşlı bir adam, demiryolları adına yanımıza verilmişti.</p>

  <p>"Genç adamın cesedinin bulunduğu yer şurası," dedi, raylardan yaklâşık bir metre ötedeki bir noktayı işaret ederek. "Yukarıdan düşmüş olamaz çünkü gördüğünüz gibi üstümüz tamamıyla kapalı. Sadece ve sadece bir trenden düşmüş olabilirdi ve anladığımız kadarıyla tren buradan Pazartesi gece yarısı gibi geçmiş."</p>

  <p>"Vagonlar arandı mı, şiddet işlenmiş olduğuna dair herhangi bir bulgu var mı trenlerde?"</p>

  <p>"Öyle bir iz bulunmadı -bilet de yok."</p>

  <p>"Kapının açıldığına dair bir işaret?"</p>

  <p>"Hayır, o da yok."</p>

  <p>"Bu sabah elimize taze kanıtlar geçti," dedi Lestrade. "Saat ll:40'ta şehir içi hatlarından biriyle Aldgate'ten geçen bir yolcu, istasyona yaklaşırken ağır bir nesnenin düşüşünü andıran bir ses duyduğunu ifade etti. Raylara düşen bir ceset olabilirmiş, ama yoğun sis dolayısıyla hiçbir şey görememiş. O zaman olayın üzerinde durmamış. Neler oluyor? Bay Holmes'ün nesi var?"</p>

  <p class="p35">Dostum yüzünde yoğun bir ilgiyle durmuş, rayların tünelden çıktıkları noktadaki kıvrımlarına bakıyordu. Aldgate, bir kavşak noktasıydı ve kesişen raylar geniş bir ağ oluşturuyordu. Holmes'ün heyecan dolu, sorgulayıcı gözleri işte bu raylara dikilmişti. Ama birden, ihtiyatlı yüzünde, anlamını çok iyi bildiğim o gerginliği, sıkı sıkı kapanmış ağzı, titreyen burun deliklerini ve çatık gür kaşlarını fark ettim.</p>

  <p>"Kesişme noktaları," diye mırıldandı kendi kendine, "kesişme noktaları."</p>

  <p>"Ne olmuş onlara? Ne demek istiyorsun?"</p>

  <p>"Böyle bir sistemde çok fazla kesişme noktası yoktur, değil mi?"</p>

  <p>"Hayır; oldukça az sayıdalar."</p>

  <p>"Kesişme noktalan ve bir viraj. İnanılmaz! Eğer düşündüğüm gibiyse..."</p>

  <p>"Ne oldu Holmes? Bir ipucu mu buldun?"</p>

  <p class="p15">"Bir fikir -bir işaret, ama fazlası değil. Bu vaka gerçekten de giderek daha ilgi çekici bir hal almaya başladı. Eşsiz, kesinlikle eşsiz, ama neden olmasın ki? Bu arada rayların üzerinde kan izlerine rastlayamadım."</p>

  <p>"Neredeyse hiç yoktu."</p>

  <p>"Yanlış hatırlamıyorsam ciddi bir yaradan bahsedilmişti."</p>

  <p>"Kafatası kırılmıştı, ama dıştan ciddi bir yara yoktu."</p>

  <p class="p15">"Buna rağmen biraz kan görmeyi bekler insan.</p>

  <p class="p29">Siste ağır bir şeyin düştüğünü duyan yolcunun binmiş olduğu treni incelemem mümkün müdür acaba?"</p>

  <p>"Korkarım bu imkânsız, Bay Holmes. Tren şimdi çoktan vagonlarına ayrılıp diğerlerine eklenmiştir."</p>

  <p>"Sizi temin ederim ki Bay Holmes," dedi Lestrade, "her vagon ayrıntılı bir şekilde araştırıldı. Aramayı bizzat yönettim."</p>

  <p>Dostumun en büyük zaaflarından biri, kendisininki kadar hızlı işlemeyen zekâlara karşı sabırsız oluşuydu...</p>

  <p>"Tahmin edebiliyorum," dedi, başka bir tarafa bakarak. "Ne var ki araştırmak istediğim şey vagonlar değildi. Watson, buradaki işimizi bitirdik. Sizi daha fazla alıkoymamıza gerek yok Bay Lestrade. Araştırmamızın bundan sonraki kısmını Woolwich'te sürdüreceğiz."</p>

  <p>London Bridge'e vardığımızda Holmes ağabeyine bir telgraf yazdı ve göndermeden önce okumam için bana verdi. Mesaj şöyleydi:</p>

  <p>&nbsp;</p>

  <p class="p30"><span class="t18">Karanl</span><span class="t18">ı</span><span class="t18">kta küçük bir</span> <span class="t18">ı</span><span class="t18">ş</span><span class="t18">ı</span><span class="t18">k belirdi, ama sönmesi muhtemel. Bu s</span><span class="t18">ı</span><span class="t18">rada, Baker Soka</span><span class="t18">ğı</span><span class="t18">'nda döndü</span><span class="t18">ğ</span><span class="t18">ümüzde bulaca</span><span class="t18">ğı</span><span class="t18">m</span><span class="t18">ı</span><span class="t18">z bir ulakla,</span> <span class="t18">ş</span><span class="t18">u anda</span> <span class="t18">İ</span><span class="t18">ngiltere 'de olduklar</span><span class="t18">ı</span> <span class="t18">bilinen tüm yabanc</span><span class="t18">ı</span> <span class="t18">casuslar</span><span class="t18">ı</span><span class="t18">n isim ve adreslerini içeren bir liste gönder.</span></p>

  <p class="p103"><span class="t18">SHERLOCK</span></p>

  <p>&nbsp;</p>

  <p class="p33">"Evet, bu işimize yarayacaktır, Watson," dedi Holmes, Woolwich trenindeki yerlerimizi aldığımızda.</p>

  <p class="p28">"Ağabey Mycroft'a, olağanüstü bir vaka olacağına inandığım bu meseleye bizi dahil ettiği için çok şey borçluyuz."</p>

  <p>Heyecan dolu yüzü, olağanüstü bir ipucunun onu derin düşüncelere itmiş olduğunu gösteren yoğun ve gerilimli o bildik enerjiyi yansıtıyordu. Avcı köpeğini, bir, uzun kulakları ve sallanan kuyruğuyla kulübesinin civarında gezinirken düşünün; bir de parlayan gözler ve gergin kaslarla bir avın kokusunu duyduğu zamanki haliyle kıyaslayın -Holmes'ün sabahki hali şimdiki halinden o kadar farklıydı işte. Sadece birkaç saat önce, sisle çevrili odamızda gri renkli sabahlığının içinde huzursuz bir şekilde amaçsızca dolanan bitkin adam o değildi sanki.</p>

  <p>"Burada malzeme var. Büyük olanaklar var," dedi. "Bu denli nitelikli bir vaka olabileceğini daha önce anlayamamakla hakikaten akılsızlık etmişim."</p>

  <p>"Bana hâlâ kapkaranlık görünüyor."</p>

  <p>"Sonu benim için de karanlık, ama en azından bizi çok ileriye taşıyabilecek bir fikrim var artık. Adam başka bir yerde öldürüldü ve cesedi de bir vagonun içinde değil, <span class="t18">tepe sindeydi!"</span></p>

  <p class="p15">"Tepesinde mi!"</p>

  <p>"Olağanüstü, öyle değil mi? Ama delilleri gözden geçir. Cesedin, trenin kesişme noktasına gelip sarsıldığı, döndüğü yerde bulunmuş olması bir tesadüf müdür? Orası, vagonun üzerindeki bir şeyin düşeceğini tahmin ettiği bir yer olamaz mı? Kesişme noktalarında, trenin içindekiler fazla etkilenmez. Ceset, vagonun üzerinden düşmediyse, çok garip bir tesadüfler zinciri gerçekleşmiş demektir. Mesela kan izine rastlanmamasına ne demeli? Ölen adamın kanı başka bir yerde aktıysa rayların üzerinde bir ize rastlanmaması gayet doğal tabii. Her bir gerçek kendi hikâyesini anlatıyor. Bir araya geldiklerinde her şeyi anlıyorsun."</p>

  <p>"Bilet konusunu da açıklıyor bu!" diye atıldım heyecanla.</p>

  <p>"Kesinlikle. Biletin olmamasını açıklayamamıştık. Ama şimdi her şey yerli yerine oturdu."</p>

  <p>"Ama öyle olsa bile ölümüyle ilgili gizemi çözmek konusunda hiçbir ilerleme kat edemedik. Doğrusu, bu, durumu kolaylaştırmaktan çok, daha da karmâşıklaştığı."</p>

  <p>"Olabilir," dedi Holmes, dalgın dalgın, "olabilir." Sonra sessizlik içinde derin düşüncelere daldı ve tren nihayet Woolwich İstasyonu'na girinceye kadar da tek kelime etmedi. Orada bir araba çağırdı ve cebinden Mycroft'un mektubunu çıkardı.</p>

  <p>"Gideceğimiz çok yer var," dedi. "İlk durağımız Sir James Walter'ın evi olacak."</p>

  <p>Ünlü müsteşarın evi, Thames Nehri'ne kadar uzanan yeşil çimenlikleriyle güzel bir villaydı. Oraya ulaştığımız sırada sis dağılmaya başlamış, güneş kendini göstermişti. Kapıyı bir uşak açtı.</p>

  <p>"Sir James mi efendim?" dedi adam hüzünlü bir yüzle. "Sir James bu sabah öldü."</p>

  <p>"Aman tanrım!" diye atıldı Holmes şaşkınlıkla. "Bu nasıl oldu?"</p>

  <p>"Belki içeri gelmek istersiniz efendim, kardeşi, Albay Valentine burada."</p>

  <p>"Evet, onunla görüşsek iyi olacak."</p>

  <p class="p29">Loş bir oturma odasına alındık. Çok geçmeden yanımıza çok uzun boylu, yakışıklı, hafif sakallı, ellisinde bir adam geldi; ölmüş bilim adamının küçük kardeşiydi. Çılgın bakışları ve dağınık saçları, başlarına gelmiş olan felaketin izlerini taşıyordu. Olayı anlatırken düzgün konuşmaktan bile acizdi adam.</p>

  <p>"Şu korkunç skandal yüzünden," dedi. "Ağabeyim Sir James, son derece onurlu bir adamdı ve bu olayı kaldıramadı. Kalbi kırılmıştı. Departmanının verimliliğiyle her zaman gurur duyardı. Onu öldüren, bu skandal oldu."</p>

  <p>"Biz de kendisinden, durumu düzeltmemize yarayacak birtakım bilgiler almayı ummuştuk."</p>

  <p>"Sizi temin ederim ki, bizler için olay nasıl gizemini koruyorsa onun için de öyleydi. Bildiklerini zaten polise anlatmıştı. Cadogan West'in suçlu olduğundan şüphesi yoktu tabii, ama gerisi tam bir muamma."</p>

  <p>"Peki siz bu vakaya bir ışık tutabilir misiniz?"</p>

  <p>"Okuduklarımın, duyduklarımın haricinde bir şey bilmiyorum. Saygısızlık etmek istemem, ama şu anda son derece kötü bir durumda olduğumuzu görüyorsunuz Bay Holmes. Görüşmeyi mümkün olduğu kadar kısa tutmanızı rica etmek zorundayım."</p>

  <p class="p19">"Bu gerçekten de beklenmedik bir gelişme," dedi dostum, tekrar arabaya bindiğimizde. "Eceliyle mi öldü, yoksa zavallı adam kendini mi öldürdü acaba? İkincisiyse, bunun sebebi ihmal edilmiş bir görevden duyulan utançla mıydı? Neyse, bunu sonraya bırakalım.</p>

  <p>Cadogan West'lerin evine yönelme zamanı."</p>

  <p class="p35">Ölen gencin annesinin oturduğu ev, şehrin dış mahallelerinden birinde, küçük ama bakımlı bir evdi. Kadıncağız bize yardım edemeyecek kadar kederliydi; ama hemen yanında duran solgun yüzlü genç bir kadın kendisini Bayan Violet Westbury olarak tanıttı; ölen adamın nişanlısı ve onu hayatta görmüş olan son kişiydi.</p>

  <p>"Anlayamıyorum, Bay Holmes," dedi. "Arthur'un öldüğünü duyduğumdan beri gözüme uyku girmedi. Bunların anlamını çözmek için gece gündüz düşünmekten başka hiçbir şey yapamıyorum. Arthur, dünyadaki en vatansever, en nazik ve en temiz kalpli insandı. Kendisine teslim edilmiş bir hükümet sırrını satmaktansa, sağ elini kaybetmeyi yeğlerdi. Onu tanıyan herkes böyle bir suçu işlemiş olmasının imkânsız olduğunu bilir."</p>

  <p>"Peki ama kanıtlar ne olacak Bayan Westbury?"</p>

  <p>"Evet, evet; onları açıklayamadığımı itiraf ediyorum."</p>

  <p>"Arthur'un para durumu nasıldı, paraya ihtiyacı var mıydı?"</p>

  <p>"Hayır; temel şeyler haricinde hiçbir şeye ihtiyacı yoktu, maaşı ona fazlasıyla yetiyordu. Birkaç yüz sterlin biriktirmişti ve yılbaşında evlenmeye karar vermiştik."</p>

  <p>"Heyecanlı mıydı o gece? Haydi Bayan Westbury, bize karşı tamamen açık olun."</p>

  <p class="p15">Dostumun uyanık bakışlarından, kızda bir değişiklik fark etmiş olduğunu anladım. Bayan Westbury kızararak tereddüt etti.</p>

  <p>"Evet," dedi sonunda, "Arthur'un aklını meşgul eden bir şeyler olduğuna dair bir hisse kapılmıştım."</p>

  <p>"Uzun zamandır mı?"</p>

  <p>"Son bir haftadır. Düşünceli ve endişeliydi. Bir defasında onu konuşturmaya çalıştım. Canını sıkan bir şeylerin olduğunu ve işiyle ilgili bir mesele olduğunu itiraf etti. 'Sana bile anlatamayacağım kadar ciddi bir mesele,' demişti. Ağzından başkaca da bir söz alamadım."</p>

  <p>Holmes ciddileşmişti.</p>

  <p>"Devam edin Bayan Westbury. Nişanlınızın aleyhineymiş gibi bile gözükse devam edin lütfen. Bizi nereye götüreceğini bilemeyiz."</p>

  <p>"Anlatacak başka pek bir şey yok. Bir iki defa, bana bir şeyler söylemeye çalıştığını hissetmiştim. Bir akşam, sırrının önemiyle ilgili konuştu ve yanlış hatırlamıyorsam, yabancı casusların bunun için yüklü miktarda paralar ödemeye hazır olduğuna benzer bir şeyler söylemişti."</p>

  <p>Dostumun yüzü daha da karardı.</p>

  <p>"Başka?"</p>

  <p class="p15">"Böyle konularda gevşek davranıldığını -bir hainin, planları almasının hiç de zor olmayacağını söyledi."</p>

  <p>"Böyle konuşmaya başlaması son günlere mi denk geliyordu?"</p>

  <p>"Evet, daha bunlardan bahsettiğini hatırlamıyorum."</p>

  <p>"Şimdi de son geceden bahsedin bize."</p>

  <p>"Birlikte tiyatroya gidecektik. Sis o kadar yoğundu ki arabayla gitmenin hiçbir yolu yoktu. Yürüdük -yolumuz bizi ofisin bir hayli yakınına getirmişti. Birdenbire sisin içine dalıp ortadan kayboldu."</p>

  <p>"Tek kelime etmeden mi?"</p>

  <p>"Sessizce sövdüğünü duydum; hepsi buydu. Bekledim ama bir daha gelmedi. Ben de eve yürüdüm. Ertesi gün ofis açıldıktan sonra soruşturma için geldiler. Korkunç haberi saat on ikide aldık. Ah, Bay Holmes, onun adına sürülmüş lekeyi bir temizleyebilseniz! Onuru onun için çok önemliydi."</p>

  <p>Holmes üzüntüyle kafasını salladı.</p>

  <p>"Hadi gel Watson," dedi, "uğrayacak başka yerlerimiz var. Bundan sonraki durağımız, kâğıtların çalındığı ofis olacak."</p>

  <p class="p18">"Vakaya başladığımızda da her şey bu genç adama karşıydı; ve soruşturmamız ilerledikçe değişen bir şey olmadı," dedi Holmes, arabamız son hızla ilerlerken. "Sırf evlilik hazırlıkları bile, suç işlemesi için yeterince iyi bir sebep. Doğal olarak paraya ihtiyacı vardı. Fikir aklındaydı -nişanlısına bundan bahsettiğine göre. Ona planlarını anlatarak kızı neredeyse suç ortağı yapacaktı. Olanlar hiç hoşuma gitmiyor."</p>

  <p>"Fakat Holmes, karakterin bir önemi yok mu? Hem sonra ne diye suç işlemek için kızı öylece sokağın ortasında bırakıp gitsin ki?"</p>

  <p>"Çok haklısın! İşin bazı sakıncaları yok değil. Ama çok zorlu bir vakayla karşı karşıya olduğumuz kesin."</p>

  <p>Başmühendis Bay Sidney Johnson bizi ofiste karşılarken dostumun kartvizitine, gereken saygıyı göstermişti. Bay Johnson orta yaşlı, sıska bir adamdı; sevimsiz yüzü yorgunluktan çökmüş, yaşadığı stres sonucunda ellerine bir titreme gelmişti.</p>

  <p class="p58">"Çok kötü Bay Holmes, çok kötü! Şefin öldüğünün haberini aldınız mı?"</p>

  <p>"Az önce onun evindeydik."</p>

  <p class="p28">"Ofis darmadağın. Şefimiz öldü. Cadogan West öldü, kâğıtlarımız yok. Oysa pazartesi gecesi çıkarken burası hükümetin diğer tüm ofisleri kadar tertipliydi. Tanrım, düşüncesine bile dayanamıyorum! Dünya bir yana, West bir yana, bunu nasıl yaptı akıl sır erdiremiyorum."</p>

  <p>"Demek onun suçlu olduğundan eminsiniz, öyle mi?"</p>

  <p>"Başka bir açıklama göremiyorum. Oysa ona güveniyordum; kendime nasıl güveniyorsam, o gence de öyle güveniyordum."</p>

  <p>"Pazartesi gecesi saat kaçta kapandı burası?"</p>

  <p>"Saat beşte beyefendi."</p>

  <p>"Kapatan siz miydiniz?"</p>

  <p>"Her zaman son çıkan kişi ben olurum."</p>

  <p>"Planlar nerede duruyordu?"</p>

  <p>"Şuradaki kasada. Onları oraya kendi ellerimle koydum."</p>

  <p>"Binanın bir bekçisi yok mu?"</p>

  <p>"Var, ama sorumluluğu altında olan başka departmanlar da var. Kendisi yaşlı bir asker ve güvenilir bir adamdır. O gece hiçbir şey görmemiş. Sis çok yoğundu tabii."</p>

  <p>"Farz edelim ki Cadogan West çalışma saatlerinden sonra binaya girmek istedi; kâğıtlara ulaşmak için üç anahtara ihtiyacı olurdu, değil mi?"</p>

  <p class="p53">"Evet, haklısınız. Dış kapınınki, ofisinki ve kasanınki."</p>

  <p class="p53">"Bu anahtarlar sadece sizde ve Sir James Walter'da vardı, yanılıyor muyum?"</p>

  <p>"Bende kapıların anahtarları yok, sadece kasanın anahtarına sahibim."</p>

  <p>"Sir James, alışkanlıklarına bağlı bir insan mıydı?"</p>

  <p>"Evet, öyle olduğuna inanıyorum. Söz konusu anahtarlara gelince üçünü de aynı halkada taşıdığını biliyorum. Onları o halkada sık sık görmüşümdür."</p>

  <p>"Ve o halka da adamla birlikte Londra'ya gitti, öyle mi?"</p>

  <p>"Bize öyle söyledi."</p>

  <p>"Sizin anahtarınız da hep yanınızdaydı?"</p>

  <p>"Bir saniye bile yanımdan ayırmadım onları."</p>

  <p>"West'in suçlu olduğunu varsayarsak, anahtarların kopyalarını çıkartmış olması gerektiğini biliyoruz. Oysa cesedinin üzerinde tek bir anahtara rastlanmadı. Bir şey daha var; burada çalışan mühendislerden biri planları satmayı istese, orijinalleri götürmektense kopyalarını çıkarması daha kolay olmaz mıydı?"</p>

  <p>"Düzgün bir kopya çıkarabilmek, ileri derecede teknik bilgi gerektirir."</p>

  <p class="p15">"Sir James, siz ya da West'in, bu bilgiye vâkıf olduğunuzu düşünmek yanlış olmaz herhalde?"</p>

  <p class="p15">"Elbette, ama yalvarırım beni bu olaya dahil etmeye çalışmayın Bay Holmes. Orijinal planlar zaten West'in üzerinde bulunmuşken bu şekilde sorular sormanın anlamı nedir?"</p>

  <p>"Sonuçta hiç zorlanmadan kopyalarını çıkarmış olabilecekken orijinalleri götürme riskini göze alması çok garip."</p>

  <p>"Çok garip, doğru, ama öyle yapmış işte."</p>

  <p>"Vakayla ilgili yaptığım her soruşturmada, açıklaması olmayan yeni noktalar çıkıyor karşıma. Neyse, neyse, üç kâğıt hâlâ kayıpmış. Bildiğim kadarıyla en önemli üçüymüş, doğru mu?"</p>

  <p>"Evet, doğru."</p>

  <p>"Peki bu üç kâğıda sahip olan birinin, diğer yedisi olmadan da bir Bruce-Partington denizaltısı yapabileceğini söyleyebilir misiniz?"</p>

  <p>"Denizcilik Komutanlığı'na önce bu şekilde ifade verdim; ama bugün çizimleri yeniden gözden geçirme fırsatım oldu ve artık o kadar da emin değilim. Otomatik ayarlı yivleri olan çifte supaplar, geri gelen kâğıtların arasındakilerden birinde çizili. Yabancılar bunu kendileri icat etmedikleri sürece denizaltıyı yapamazlar. Tabii çok geçmeden o zorluğun üstesinden de gelirler, orası ayrı."</p>

  <p class="p15">"Ama yine de, kayıp olan kâğıtlar en önemlileriydi, öyle mi?"</p>

  <p>"Kuşkusuz."</p>

  <p class="p15">"İzin verirseniz şimdi binada biraz dolaşmak istiyorum. Şimdilik başka sorum yok."</p>

  <p>Holmes, kasanın kilidini, odanın kapısını ve en sonunda da pencerelerin demir kepenklerini inceledi. Dışarıdaki çimenliğe çıktığımızda birden çok heyecanlandı. Pencerenin hemen altında bir defne çalısı vardı ve dallarının birçoğu ezilip kırılmıştı. Holmes, büyüteciyle dalları dikkatlice inceledikten sonra yerde belli belirsiz görülen izlere geçti. Son olarak başmühendisten demir kepenkleri kapatmasını istedi ve ikisinin ortasında boşluk bulunduğunu, dışarıdaki birinin içeride olanları rahatlıkla görebileceğini anlattı bana.</p>

  <p class="p41">"İzler, arada geçen üç gün yüzünden işe yaramaz hale gelmiş. Bir anlamları olabilir de, olmayabilir de. Neyse Watson, Woolwich'te başka bir şey bulabileceğimizi sanmıyorum. Buradan çok küçük bir mahsul elde edebildik. Bakalım Londra'da daha başarılı olabilecek miyiz."</p>

  <p>Ne var ki Woolwich İstasyonu'ndan ayrılmadan önce yine de hasadımıza bir şey daha eklemeyi başardık. Bilet gişesindeki memur, Cadogan West'i -ki onu çok iyi tanırmış- Pazartesi gecesi 8:15 London Bridge trenine binerken gördüğünü söyledi. Yalnızmış ve üçüncü sınıftan bir gidiş bileti almış. Memur, genç adamın heyecanlı ve sinirli haline çok şaşırmış. West o kadar titriyormuş ki parasının üstünü almakta zorlanmış, memur ona yardım etmek zorunda kalmış. Tren kalkış saatleri çizelgesine bakıldığında, nişanlısını saat 7:30'da bırakan West'in binmiş olduğu trenin ancak ve ancak 8:15 treni olabileceği ortaya çıkıyordu.</p>

  <p class="p15">"Hikâyeyi baştan alalım, Watson," dedi Holmes, yarım saat kadar sessizce oturduktan sonra. "Seninle birlikte üstlendiğimiz onca vakanın içinde, yerine bunun kadar zor oturan bir başkasının olduğunu sanmıyorum. Attığımız her yeni adımda, arkamızdaki adımlardan birini yanlış atmış olduğumuzu fark ediyoruz. Buna rağmen takdir edilecek birtakım gelişmeler kaydetmedik de değil tabii.</p>

  <p>"Woolwich'teki araştırmalarımızdan çıkanlar genel olarak genç Cadogan West'in aleyhineydi; ama penceredeki izler daha uygun bir varsayıma önayak olabilir. Farz edelim ki yabancı bir casus onunla temasa geçti. Bu, öyle bir tehdit altında yapılmıştır ki, adam konuyla ilgili tek bir söz edemediyse de düşüncelerini içinde saklamakta zorlandı; bunu, nişanlısına yaptığı küçük açıklamalardan anlıyoruz. Güzel. Sonra farz edelim ki geç bayanla tiyatroya gittiği akşam sisin içinde yine bu casusu görmüş olsun -hem de ofise doğru giderken. Tez canlı bir adamdı, hızlı karar veren biri. Her şeyden önce görevi bilinciyle adamı takip edip pencereye ulaştı, belgelerin çalındığım gördü ve hırsızın peşine düştü. Böylece, kopyalarını çıkartabilecek birinin orijinalleri çalmayacağı varsayımını da doğrulamış oluruz. Oysa dışarıdan gelen adam orijinalleri almalıydı. Buraya kadar tamam."</p>

  <p>"Sonraki adım ne?"</p>

  <p>"Asıl zorluklar işte burada başlıyor. İnsan, Cadogan West'in böyle bir durumda öncelikle hırsızı yakalayıp ortalığı ayağa kaldıracağını düşünmek istiyor. Genç adam neden böyle yapmadı? Kâğıtları çalan kişi yüksek kademeli memurlardan biri miydi? Bu, West'in hareketlerini açıklardı. Yoksa şef, sisin içinde West'e bir not mu verdi de genç adamımız ondan Önce Londra'ya yetişmek için hemen yola çıktı? Son derece önemli bir not olmalıydı, yoksa hiçbir şey söylemeden nişanlısını orada öylece bırakmazdı. Evet, buradan itibaren koku kayboluyor. Her iki varsayımla da, West'in, cebinde yedi kâğıtla bir şehir içi treninin çatısında yatması arasında kocaman bir boşluk var. İçgüdülerim bana diğer uçtan çalışmaya başlamamı söylüyor. Mycroft, istediğim adres listesini bize yolladıysa belki adamımızı seçip bir yerine iki izin takibine başlayabiliriz."</p>

  <p class="p30">Baker Sokağı'nda bizi gerçekten de bir not bekliyordu. Hükümetin ulaklarından biri onu bizzat getirmişti. Holmes nota bir göz attıktan sonra bana fırlattı.</p>

  <p>&nbsp;</p>

  <p class="p30"><span class="t18">Küçük serserilerden bol bol, bu kadar büyük bir i</span><span class="t18">ş</span><span class="t18">i üstlenebilecekse çok az insan var. Kafa yormaya de</span><span class="t18">ğ</span><span class="t18">ecek ki</span><span class="t18">ş</span><span class="t18">iler, Great George Soka</span><span class="t18">ğı</span> <span class="t18">13 numarada otu</span><span class="t18">ran Adolph Meyer; Notting Hill, Campden Kona</span><span class="t18">ğı</span><span class="t18">'nda kalan Louis La Rothiere; ve Kensington, Caulf</span><span class="t18">ı</span><span class="t18">eld Gardens'tan Hugo Oberstein'dir. Bu sonuncusu, pazartesi günü</span> <span class="t18">ş</span><span class="t18">ehirdeymi</span><span class="t18">ş</span><span class="t18">, hemen ard</span><span class="t18">ı</span><span class="t18">ndan da Londra'dan ayr</span><span class="t18">ı</span><span class="t18">lm</span><span class="t18">ı</span><span class="t18">ş</span><span class="t18">. Bir</span> <span class="t18">ı</span><span class="t18">ş</span><span class="t18">ı</span><span class="t18">k görmü</span><span class="t18">ş</span> <span class="t18">oldu</span><span class="t18">ğ</span><span class="t18">una sevin</span><span class="t18">dim. Kabine, büyük bir heyecan içinde raporunu bekli</span><span class="t18">yor. Merkezden delegeler gönderildi. Gerekirse tüm Hükümet arkanda oldu</span><span class="t18">ğ</span><span class="t18">unu belirtiyor.</span></p>

  <p class="p104"><span class="t18">MYCROFT</span></p>

  <p>&nbsp;</p>

  <p class="p102">"Bu konuda korkarım artık yapılacak bir şey kalmadı." dedi Holmes gülümseyerek. Londra'yı gösteren büyük bir haritayı açmış, merakla inceliyordu.</p>

  <p>"Bak, bak," dedi neden sonra, sesinde belirgin bir memnuniyetle, "nihayet işler bizim istediğimiz yönde gelişmeye başlıyor. Ne diyeceğim Watson, bu vakayı her şeye rağmen başarıyla tamamlayacağız galiba." İyice neşelenerek eliyle omzuma vurdu. "Şimdi dışarı çıkıyorum. Zihinsel bir alıştırma, o kadar. Güvenilir dostum ve tarihçim yanımda olmadan ciddi bir şey yapmam, merak etme. Sen burada kal, muhtemelen bir iki saat içinde dönerim. Daha uzun sürerse bir kalem ve kâğıt al, hükümeti nasıl kurtardığımızın hikâyesini yazmaya başla."</p>

  <p>Holmes'ün neşesi bana da bulaştı, çünkü çok iyi bir sebebi olmadan, her zamanki ciddiyetinden bu şekilde uzaklaşmayacağını biliyordum. O kasım akşamı boyunca, heyecandan yerimde duramaz bir şekilde dönüşünü bekledim. Ama onun yerine, saat dokuzdan hemen sonra, bir mesajla birlikte bir ulak geldi kapımıza:</p>

  <p class="p30">&nbsp;</p>

  <p class="p30"><span class="t18">Kensington, Gloucester Caddesi'ndeki Goldini Restoran</span><span class="t18">ı</span><span class="t18">'nda ak</span><span class="t18">ş</span><span class="t18">am yeme</span><span class="t18">ğ</span><span class="t18">i yiyorum. Lütfen bana kat</span><span class="t18">ı</span><span class="t18">l. Yan</span><span class="t18">ı</span><span class="t18">nda bir levye, kapakl</span><span class="t18">ı</span> <span class="t18">bir gaz lambas</span><span class="t18">ı</span><span class="t18">, bir keski ve tabancan</span><span class="t18">ı</span> <span class="t18">da getir.</span></p>

  <p class="p105"><span class="t18">S.H.</span></p>

  <p>&nbsp;</p>

  <p class="p19">Saygın bir vatandaşın, sis kaplı karanlık sokaklarda taşıması için çok güzel bir teçhizattı doğrusu! Hepsini paltomun içine gizlemeye çalışarak, verilen adrese doğru aceleyle yol aldım. Dostumu, gösterişli İtalyan restoranında yuvarlak, küçük bir masada oturur buldum.</p>

  <p class="p41">"Bir şey yedin mi? Kahve ve portakal liköründe bana katılırsın herhalde. Restoranın purolarından dene bir tane. Düşündüğünden daha zararsızlar. Senden istediğim şeyleri getirdin mi?"</p>

  <p>"Burada, paltomun içindeler."</p>

  <p class="p35">"Mükemmel. Yaptıklarımı kısaca özetleyeyim ki bizi bekleyen görevi anlayabilesin. Evet, sanırım senin de bildiğin gibi, genç adamın cesedi vagonun üzerine <span class="t18">yerle</span><span class="t18">ş</span><span class="t18">tirilmi</span><span class="t18">ş</span><span class="t18">ti.</span> Bu kadarı, bir vagondan değil de tepesinden düşmüş olması gerektiğini anladığım anda belli olmuştu."</p>

  <p>"Peki vagonun üzerine bir köprüden filan düşmüş olamaz mı?"</p>

  <p>"Bana kalırsa, öyle bir şeyin olması imkânsız. Trenlerin çatılarını incelersen, hafiften yuvarlatılmış olduklarını, üstlerinde tutunacak hiçbir yerin olmadığını görürsün. Hiç çekinmeden, Genç Cadogan West'in oraya kasıtlı bir şekilde yerleştirdiğini söyleyebiliriz."</p>

  <p>"Nasıl yerleştirilebilirdi ki?"</p>

  <p>"Cevaplanması gereken soru oydu zaten. Tek bir yolu var. Metro, bildiğin gibi, West End civarında bir süreliğine tünellerden çıkıyor. Oradan geçtiğimde, hemen üstte pencereler görmüş olduğuma dair bir şeyler hatırlıyordum hayal meyal. Trenin o pencerelerden birinin altında durakladığını düşün -çatısına bir ceset koymak zor olur muydu?"</p>

  <p>"Bana sorarsan hiç olası görünmüyor."</p>

  <p>"Eski varsayımımızı hatırlayalım: 'Diğer ihtimaller boş çıkınca, ne kadar olanaksız görünürse görünsün, geriye kalan ihtimal her zaman doğru olmalıdır.' Bu vakada da diğer bütün ihtimaller boş çıktı. Kısa süre önce Londra'dan ayrılmış olan casusun, Metroya bakan evlerden birinde yaşadığını öğrendiğimde o kadar memnun oldum ki sen bile neşeli halime şaştın."</p>

  <p>"Ah, onun için miydi?"</p>

  <p>"Evet, onun içindi. Caulfield Gardens 13 numarada oturan Bay Hugo Oberstein yeni hedefimdi. Gloucester Road İstasyonu'ndan başladım. Yardımsever bir memur benimle birlikte hat boyunca gelip Caulfıeld Gardens'ın arka pencerelerinin raylara baktığını, daha da önemlisi, metronun, tren yoluyla kesişmesi sonucu tam da o noktada bazen dakikalar boyunca beklemek zorunda olduğunu öğrenmemi sağladı.</p>

  <p>"Harika bir şey Holmes! Olayı çözdün!"</p>

  <p>"Şimdilik -şimdilik Watson. İlerledik, ama hedefimiz hâlâ uzak. Neyse, Caulfıeld Gardens'ın arka tarafını gördükten sonra ön tarafına da uğrayıp kuşun gerçekten de yuvadan uçmuş olduğu konusunda emin oldum. Adamın kaldığı yer binanın üst katlarında bulunan büyük bir daire ve gördüğüm kadarıyla da mobilyasız. Oberstein orada, büyük ihtimalle suç ortağı da olan tek bir uşakla yaşıyordu. Unutmamamız gereken şey Oberstein'ın, malını satmak için anakaraya geçtiğidir; tutuklanma korkusundan değil. Evinin aranabileceği aklının ucundan bile geçmiyordu; oysa yapmak üzere olduğumuz şey tam olarak bu."</p>

  <p>"Bir arama emri çıkarsak da olayı yasallaştırsak?"</p>

  <p>"Elimizdeki kanıtlarla olmaz."</p>

  <p>"Ne bulmak umuduyla gidiyoruz?"</p>

  <p>"Bunu önceden söylemek imkânsız."</p>

  <p>"Bundan hiç hoşlanmadım Holmes."</p>

  <p>"Sevgili dostum, sen sokakta nöbet tutabilirsin. Yasadışı işleri ben hallederim. Boşa harcayacak zamanımız yok. Mycroft'un notunu düşün, haber bekleyen üst seviye yetkilileri, donanmayı, kabineyi düşün. Gitmek zorundayız, başka çaremiz yok."</p>

  <p>Cevabım masadan kalkmak oldu.</p>

  <p>"Haklısın Holmes, gitmek zorundayız."</p>

  <p>Holmes ayağa fırlayıp elimi sıktı.</p>

  <p class="p29">"Son dakikada korkup kaçmayacağını biliyordum," dedi. Bir an için, gözlerinde şefkate benzer bir şey belirmiştiyse de bir saniye sonra, tekrar eski mantıkçı, güçlü Holmes olmuştu.</p>

  <p class="p35">"Neredeyse bir kilometrelik yol, ama acelemiz yok, yürüyelim," dedi. "Yanındaki eşyaları düşürme lütfen. Şüpheli şahıs olarak tutuklanman büyük bir şanssızlık olur."</p>

  <p>Caulfıeld Gardens, Victoria döneminde Londra'nın batı yakasında her yere dikilen, düz sütunlu, revaklı binalardan biriydi. Yandaki evde galiba bir çocuk partisi vardı çünkü genç seslerden neşeli bir koro ve piyano sesi yankılanıyordu gecenin içinden. Hâlâ sis vardı ve bizi gözlerden saklamak için elinden geleni yapıyordu. Holmes, lambasını yakmış, kocaman kapıya bakıyordu.</p>

  <p>"Bu, önemli bir engel," dedi. "Kilitli olduğu gibi sürgülüdür de. Sanırım bodrumdan girmeye çalışsak daha iyi olacak. Böylece meraklı bir polis memuru gelecek olursa ruhu bile duymaz. Şuradan aşağı inelim."</p>

  <p>Bir dakika kadar sonra ikimiz de binanın bodrumundaydık. Karanlık gölgelere henüz sığınmıştık ki, yukarıdaki sisin içinde bir polisin hızlı adımları duyuldu. Sesler uzaklaşınca, Holmes arka kapının üzerinde çalışmaya başladı. Kilide eğildi ve çok geçmeden de yüksek bir çatırtı eşliğinde ardına kadar açıldı kapı. Kapıyı arkamızdan kapayarak karanlık bir koridora daldık. Holmes önde ben arkada, kıvrımlı, halisiz merdivenden yukarı çıktık. Sarı küçük ışığı alçak bir pencereyi aydınlattı.</p>

  <p>"İşte geldik Watson -burası olmalı." Pencereyi ardına kadar açtı ve birden kısık sesli, kaba bir mırıltıya benzer bir ses geldi kulağımıza, giderek yükseldi ve sonunda tren, altımızdaki karanlıkta büyük bir hızla akıp geçti. Holmes, ışığını pencereden aşağı sarkıttı. Eşik, geçen lokomotifin çıkardığı isten simsiyah olmuştu, ama bazı yerlerde bu siyahlık dağılmış, silinmişti.</p>

  <p>"Cesedi burada bekletmişler işte. Hey hey hey! Watson! Bu da ne? Bir kan izi olduğundan hiç şüphe yok." Pencerenin çerçevesinde görülen silik bir lekeyi gösteriyordu. "Merdivenin üzerinde de bir damla var. Kanıtlarımız tamam. Bir tren durana kadar bekleyelim."</p>

  <p>Bekleyişimiz uzun sürmedi. Gelen tren, tıpkı bir önceki gibi tünelden fırladı ama sonra yavaşladı ve inleyen frenlerle hemen altımızda durdu. Vagonların çatısıyla pencerenin arasında bir metre bile yoktu. Holmes pencereyi kapattı.</p>

  <p>"Buraya kadar haklı çıktık," dedi. "Ne düşünüyorsun Watson?"</p>

  <p>"Bir şaheser. Daha başarılı olduğun bir zamanı hatırlamıyorum."</p>

  <p>"Bu konuda sana katılamam. Cesedin, vagonun çatısında olduğunu anladığım anda -ki bu o kadar da zor değildi- gerisi zaten aydınlanmıştı. Ciddi sonuçları olan bir vaka olmasa, bu noktaya kadar yaptıklarımız önemsiz sayılacaktı. En zor aşamaları henüz bitirmedik. Ama belki de burada bize yardımcı olacak bir şeyler bulabiliriz."</p>

  <p class="p41">Mutfak merdiveninden aşağı inip ilk kattaki odaları dolaştık. İlk baktığımız yer, bir yemek odasıydı ve içinde kayda değer bir şey yoktu. İkinci oda bir yatak odasıydı ve o da boş çıktı. Son oda daha ümit verici görünüyordu ve dostum ayrıntılı bir araştırmaya girişti. Besbelli ki çalışma odası olarak kullanılan mekân, kitaplar ve gazetelerle dolup taşıyordu. Holmes, seri bir şekilde çalışarak çekmeceleri, dolapları teker teker boşalttıysa da ciddi gözlerine başarının parıltıları gelmedi. Bir saat çalışma sonunda hâlâ başladığımız yerdeydik.</p>

  <p>"Kurnaz tilki bütün izlerinin üzerini örtmüş," dedi Holmes. "Onu suçlamaya yarayacak hiçbir şey bırakmamış. Tehlikeli mektuplarının tümü ya yok edilmiş ya da götürülmüş. Son şansımız bu."</p>

  <p>Yazı masasının üzerinde duran küçük bir metal kutudan bahsediyordu Holmes. Onu keskiyle açtı. İçinde, üstleri rakam ve hesaplarla dolu rulo halinde birkaç kâğıt vardı. 'Su basıncı' ve 'basınç odası' gibi kelimelerin sürekli tekrar edilmiş olması, bir denizaltıyla ilintili olabileceklerini gösteriyordu, ama Holmes sabırsız bir şekilde hepsini yana fırlattı. Kutuda, içi gazete kupürleriyle dolu bir zarf kalmıştı sadece. Onları masanın üzerine boşaltır boşaltmaz, yüzünde, umutlarının yükseldiğini gösteren bir heyecan belirdi.</p>

  <p class="p29">"Bu nedir Watson? Ha? Nedir? Gazetelerden birinin ilan sayfasında çıkmış bir dizi mesaj. Harflere ve kullanılan kâğıda bakılırsa <span class="t18">Daily Telegraph</span>'ın şikâyetler köşesi. Tarih yok -ama mesajların arasında belli bir ilişki var. İlki bu olmalı:</p>

  <p>'<span class="t18">Haberini daha önce almay</span><span class="t18">ı</span> <span class="t18">bekliyordum. Ko</span><span class="t18">ş</span><span class="t18">ullar kabul edildi. Kartta verilen adrese yaz. - Pierrot.</span>'</p>

  <p>"Sonraki mesaj da şöyle: '<span class="t18">Anlat</span><span class="t18">ı</span><span class="t18">lamayacak kadar karmâ</span><span class="t18">ş</span><span class="t18">ı</span><span class="t18">k. Tam rapor laz</span><span class="t18">ı</span><span class="t18">m. Mallar</span><span class="t18">ı</span> <span class="t18">getirince burada sana bir</span> <span class="t18">ş</span><span class="t18">eyler var. - Pierrot.</span>'</p>

  <p>"Sonra da şu: '<span class="t18">Zaman daral</span><span class="t18">ı</span><span class="t18">yor. Sözle</span><span class="t18">ş</span><span class="t18">me imza</span><span class="t18">lanmad</span><span class="t18">ığı</span> <span class="t18">takdirde teklifi geri çekmek zorunday</span><span class="t18">ı</span><span class="t18">m. Mektupla randevu al.</span> <span class="t18">İ</span><span class="t18">lanla do</span><span class="t18">ğ</span><span class="t18">rulayaca</span><span class="t18">ğı</span><span class="t18">m. - Pierrot.</span>'</p>

  <p>"Sonuncusu: '<span class="t18">Pazartesi dokuzdan sonra. Kap</span><span class="t18">ı</span><span class="t18">y</span><span class="t18">ı</span> <span class="t18">iki defa çal. Sadece sen ve ben. Bu kadar</span> <span class="t18">ş</span><span class="t18">üpheci olma. Mallar teslim edilince nakit ödeme yap</span><span class="t18">ı</span><span class="t18">lacak. - Pierrot.</span>'</p>

  <p>"Her şey tutanaklara geçmiş Watson! Diğer taraftaki kişiyi bir bulsak!" Holmes derin düşüncelere daldı ve parmaklarını masanın üzerinde tıkırdatarak bir süre sessizce oturdu. Sonunda ayağa fırladı.</p>

  <p>"Evet, belki o kadar da zor olmayacak. Burada yapılacak bir iş kalmadı Watson. Şimdi <span class="t18">Daily Telegraph'a</span> uğrayıp güzel bir işgününe son noktayı koyalım."</p>

  <p class="p19">Ertesi gün, Mycroft Holmes ve Lestrade kahvaltıya davet edildi ve Holmes, bir gün önce yaptıklarımızı onlara anlattı. Müfettiş, yaptığımız soygunun itirafını dinledikten sonra kafasını salladı.</p>

  <p class="p41">"Biz merkeze bağlı olduğumuz için böyle şeyler yapamıyoruz, Bay Holmes," dedi. "Bizi aşan sonuçlar elde etmenize hiç şaşmamak gerek. Ama bir gün fazla ileri gidecek, kendi başını da dostunun başını da belaya sokacaksın."</p>

  <p>"Her şey İngiltere için -değil mi Watson? Ülkemiz için canımız feda. Ama söylesene Mycroft, yaptıklarımızla ilgili sen ne düşünüyorsun?"</p>

  <p>"Mükemmel Sherlock! Hayranlık uyandırıcı. Ama sonucunda bir şey elde edebilecek misin?"</p>

  <p>Holmes, masanın üzerinde duran <span class="t18">Daily Telegraph</span> gazetesini elini aldı.</p>

  <p>"Pierrot'nun bugünkü mesajını gördün mü?"</p>

  <p class="p15">"Ne? Bir tane daha mı var?"</p>

  <p>"Evet, işte burada: '<span class="t18">Bu gece. Ayn</span><span class="t18">ı</span> <span class="t18">saatte. Ayn</span><span class="t18">ı</span> <span class="t18">yerde. Kap</span><span class="t18">ı</span><span class="t18">ya iki kez vur. Son derece önemli. Hayat</span><span class="t18">ı</span><span class="t18">n tehlikede.</span>' - Pierrot.</p>

  <p>"İnanılmaz!" diye haykırdı Lestrade. "Mesaja göre hareket ederse adamımızı yakaladık demektir!"</p>

  <p>"İlanı verdiğimde aklımdaki de buydu zaten. İkiniz de saat sekiz civarında bizimle birlikte Caulfıeld Gardens'a gelirseniz iyi olur; belki çözüme biraz daha yaklaşabiliriz."</p>

  <p class="p30">Sherlock Holmes'ün en ilginç özelliklerinden biri, işe yarayacak herhangi bir şey yapamayacağı konusunda ikna olduğunda, kendini önemli olaylardan tamamen soyutlayıp tüm düşüncelerini daha hafif işlere yöneltebiliyor olmasıydı. O unutulmaz günün tamamı boyunca, Lassus'un Polifonik İlahileri üzerine bir incelemeye gömülüp diğer her şeyi bir yana bıraktığını çok iyi hatırlıyorum. Bana gelince; kendimi o şekilde soyutlama gibi bir yeteneğim olmadığı için, gün sanki sonsuza kadar sürecekmiş gibi gelmişti. Olayın ulusal önemi, hükümette yaşanan gerilim dolu bekleyiş ve sonucunu iple çektiğimiz deneyin kendisi -bütün bunlar sinirlerimi iyice germişti. Nihayet, hafif bir akşam yemeğinden sonra işe koyulabileceğimizi öğrendiğimde üstümden büyük bir yük kalkmıştı. Lestrade ve Mycroft, Gloucester Road İstasyonu'nda buluştu bizimle. Bir gece önce buraya geldiğimizde Oberstein'in bodrum kapısını açık bırakmıştık ama Mycroft Holmes kesin bir şekilde tırabzanı tırmanmayı reddettiği için ben içeri girip ön kapıyı açmak zorunda kaldım. Saat dokuz olunca hep birlikte çalışma odasında oturmuş, sabır içinde adamımızı beklemeye koyulmuştuk bile. Bir saat geçti, sonra bir saat daha. On birde çalmaya başlayan kilise çanının ölçülü çınlamaları, umutlarımızın tükenişini haber veriyor gibiydi. Lestrade ve Mycroft yerlerinde kıvranıyor, dakikada iki kez saatlerine bakıyorlardı. Holmes, gözleri yarı yarıya kapalı, sessiz sakin, ama duyuları tetikte oturuyordu. Ansızın kafasını kaldırdı. "Geliyor," dedi.</p>

  <p class="p15">Sessizce yürüyen biri geçmişti kapının önünden. Şimdiyse geri geliyordu. Kapının önünde durduğunu, ardından da kapıya iki kez vurduğunu duyduk. Holmes, olduğumuz yerde kalmamızı işaret ederek kalktı ve kapıya gitti. Holdeki lamba, sadece kendisini aydınlatacak kadar kısılmıştı. Kapıyı açtı; karanlık bir şekil yanından geçip eve girince de arkasından kapayıp sürgüledi. "Bu taraftan," dediğini duyduk ve bir saniye kadar sonra adam önümüzdeydi. Holmes hemen arkasından gelmişti. Adam şaşkınlıkla haykırarak arkasına döndüğünde onu yakasından tuttuğu gibi tekrar odanın içine itti. Mahkûmumuz, dengesini toparlayamadan Holmes kapıyı kapatıp önünü kesmişti. Adam etrafına baktı, sendeledi ve baygın bir şekilde yere düştü. Düşüşünün etkisiyle geniş kenarlı şapkası uçup gitti, yüzünü örten atkı boynuna indi; işte orada, karşımızda, hafif sakalları, yakışıklı yüzüyle Albay Valentine Walter yatıyordu.</p>

  <p>Holmes, şaşkınlıkla ıslık öttürdü.</p>

  <p>"Bu sefer tam anlamıyla afalladığımı yazabilirsin Watson," dedi. "Beklediğim kuş bu değildi."</p>

  <p>"Kim bu?" diye sordu Mycroft heyecanla.</p>

  <p>"Geçen hafta ölen, Denizaltı Departmanının eski başkanı Sir James Walter'ın kardeşi. Evet, evet; eksik parçaların yerlerine oturduğunu görebiliyorum. Kendine geliyor. Sorgulamasını bana bıraksanız iyi olacak."</p>

  <p>Baygın adamı koltuğa taşımıştık. Şimdi yattığı yerde doğruldu, dehşet dolu gözlerle etrafına bakındı ve gördüklerine inanamaz halde elini alnında dolaştırdı.</p>

  <p class="p15">"Neler oluyor?" diye sordu. "Ben Bay Oberstein'i görmeye gelmiştim."</p>

  <p>"Her şey bitti, Albay Walter," dedi Holmes. "Bir İngiliz beyefendisinin nasıl oldu da bu şekilde davranabildiğini kesinlikle anlayamıyorum, ama Oberstein'le mesajlaşmanızdan tutun da, Cadogan West'in ölümünü hazırlayan koşullara kadar, birlikte yaptığınız her şey tarafımızca biliniyor. Size tavsiyem, pişmanlık ve itirafla küçük de olsa kendinize bir itibar sağlamaya çalışmanız olacak; sonuçta sadece sizden öğrenebileceğimiz birkaç ayrıntı daha var hâlâ."</p>

  <p>Adam inledi ve yüzünü ellerine gömdü. Bir süre bekledik, ama o sessiz kaldı.</p>

  <p>"Sizi temin ederim ki," dedi Holmes, "önemli olan her şeyi zaten biliyoruz. Paraya ihtiyacınızın olduğunu, ağabeyinizin taşıdığı anahtarların birer kopyasını çıkardığınızı, mektuplarınıza, <span class="t18">Daily Telegraph</span> gazetesinin ilan sayfası vasıtasıyla cevap veren Oberstein'la mesajlaşmaya başladığınızı biliyoruz. Pazartesi gecesi sisin içinde ofise gittiğinizi ve sizden şüphelenmek için büyük bir ihtimalle önceden de bir sebebi olan Cadogan West'in sizi görüp takip ettiğinden de haberdarız. O, hırsızlığı gördü, ama kâğıtları Londra'daki ağabeyinize götürüyor olabileceğiniz için alarm veremedi. İyi bir vatandaş olarak bütün özel işlerini arkada bırakıp sisin içinde sizi takip etmeye başladı ve bu eve ulaşana kadar da peşinizi bırakmadı. Sizi de ilk olarak o zaman araya girip durdurmaya kalktı. <span class="t25">Ve</span> işte o zaman, Albay Walter, o zaman, hırsızlık suçuna çok daha korkunç bir suç olan cinayeti de eklediniz."</p>

  <p>"Hayır, yapmadım! Yapmadım! Tanrı aşkına, yemin ederim ki yapmadım!" diye bağırdı adam. Acınacak haldeydi.</p>

  <p>"O halde, tren vagonun üzerine koymadan önce Cadogan West'in nasıl öldürüldüğünü anlatın bize."</p>

  <p class="p15">"Anlatacağım. Yemin ederim anlatacağım. Söylediğiniz diğer şeyleri yaptım. İtiraf ediyorum. Tıpkı anlattığınız gibiydi. Ödenmesi gereken bir senet borcum vardı. Paraya ihtiyacım vardı. Oberstein bana beş bin sterlin teklif etti. İflastan kurtulacaktım o parayla. Ama cinayet konusunda en az sizin kadar masumum."</p>

  <p>"Peki neler oldu o halde?"</p>

  <p>"West, daha önce de benden şüphelenmişti ve demin söylediğiniz gibi beni takip etti. Kapıya geldiğimiz ana kadar hiçbir şeyin farkına varmamıştım. Sis çok yoğundu, üç metre ötesini bile göremiyordun. Kapıya iki kez vurmuştum, Oberstein da kapıya gelmişti. Genç adam birdenbire sisin içinden fırlayıp kâğıtlarla ne işimizin olduğunu sordu. Oberstein'in topuzlu bir bastonu vardır, hep yanında taşıdığı tek silahıdır bu. West, arkamızdan eve zorla girince Oberstein, bastonu kafasına indirdi. Ölümcül bir vuruştu. Genç adam birkaç dakika içinde hayatını kaybetmişti. Orada, holün ortasında yatıyordu ve biz ne yapacağımızı düşünmekten çıldırmak üzereydik. Oberstein'in aklına, penceresinin altında duraklayan trenler geldi. Ama önce benim getirmiş olduğum kâğıtları inceledi. Üçünün çok önemli olduğunu, onları almak zorunda olduğunu söyledi. 'Onları alamazsın,' diye atıldım. 'Geri götürmezsem Woolwich'te korkunç olaylar patlak verir.'</p>

  <p>'Onları almam gerekiyor; tamamen teknik belgeler olduğu için hızlı bir şekilde kopyalanmaları imkânsız,' dedi Oberstein. 'Yine de bu gece hepsi geri dönmüş olmak zorunda,' diye cevap verdim. Bir süre düşündü, sonra da 'Buldum,' diye haykırdı. 'Üçünü ben alacağım,' dedi. 'Diğerlerini de bu genç adamın cebine koyacağız. Onu bulduklarında, suç onun üzerine atılacak.'</p>

  <p class="p41">"Daha iyi bir çözüm göremediğim için söylediği gibi yaptık. Bir tren durana kadar pencerede yarım saat bekledik. Sisin sayesinde görünmez sayılırdık ve West'ın bedenini trenin üzerine bırakmakta hiç zorluk çekmedik. Evet, benim bildiklerim bu kadar."</p>

  <p>"Peki ya ağabeyiniz?"</p>

  <p>"Hiçbir şey söylemedi ama bir keresinde bendeki anahtarları görmüştü ve sanırım şüphelenmişti. Gözlerinden okuyordum şüphesini. Bildiğiniz gibi sonradan bir daha başı dik dolaşamadı."</p>

  <p class="p15">Odayı bir sessizlik kapladı ve sonunda konuşan Mycroft Holmes oldu.</p>

  <p>"Olayları düzeltemez misiniz? Bu hem vicdanınızı hem de cezanızı hafifletirdi."</p>

  <p>"Ne yapabilirim ki?"</p>

  <p>"Oberstein ve kâğıtlar nerede, onu söyleyin."</p>

  <p>"Bilmiyorum."</p>

  <p class="p15">"Size bir adres vermedi mi?"</p>

  <p>"Paris'teki Hötel du Louvre'a gönderilen mektupların eninde sonunda kendisine ulaşacağını söylemişti."</p>

  <p>"O halde Hâlâ düzeltebileceğiniz bir şeyler var," dedi Sherlock Holmes.</p>

  <p>"Elimden gelen her türlü yardıma hazırım. O adama karşı bir iyilik borçlu değilim. Benim hayatımı mahvetti."</p>

  <p>"Kâğıt ve kalemi alın, masaya oturun ve söylediklerimi yazın. Zarfın üzerine vereceğim adresi ekleyin. İşte böyle. Şimdi de mektuba başlayalım:</p>

  <p class="p85">"Saygıdeğer Beyefendi;</p>

  <p class="p38">"Yaptığımız alışverişte son derece önemli bir ayrıntının eksik kalmış olduğunu anlamış olmanız gerekirdi. Planı tamamlayacak son bir kopya var elimde. Ne var ki bunu çıkarmak için kendimi riske attım ve beş yüz sterlinlik bir avans daha istemek zorundayım. Planı postaya veremem ve karşılığında nakit paradan başka bir şey de kabul edemem. Yurtdışında seni görmeye gelebilirdim ama şimdi ülkeyi terk edersem şüpheleri üzerime çekerim. Cumartesi, öğlen, Charing Cross Otelinin lobisinde seni bekliyor olacağım. Sadece İngiliz sterlini ya da altın kabul edeceğimi unutma."</p>

  <p>"Çok güzel oldu. Adamımızı yakalamamıza yardım etmezse çok şaşırırım."</p>

  <p class="p30">Söylediği gibi oldu da! Hayatının darbesini tamamlama hevesi içindeki Oberstein'in yemi yutması ve bir İngiliz hapishanesinde on beş yıl geçirdiği tarihe yazıldı -ülkelerin, çoğu kez resmi tarihten kat be kat ilginç ve gizli, resmi olmayan tarihine tabii ki. Paha biçilmez Bruce-Partington planları, Oberstein'in sandığında bulundu; onları Avrupa'nın tüm büyük kentlerinde açık arttırmaya vermişti.</p>

  <p>Albay Walter, cezasının ikinci senesinin sonlarına doğru hapishanede öldü. Holmes'a gelince; o, yeni bir hevesle, Lassus'un çoksesli İlahileri'yle ilgili yazısına döndü, ki bu yazı daha sonra basıldı. Uzmanların söylediğine göre, konuyla ilgili son noktayı koyuyormuş. Birkaç hafta sonra, tesadüfi bir şekilde dostumun, bir gününü Windsor'da geçirdiğini öğrendim. Döndüğünde boynunda harikulade güzellikte zümrüt bir kravat iğnesi vardı. Onu satın alıp almadığını sorduğumda bana gülümsedi ve bir hanımefendinin küçük bir meselesini halletme şansını elde etmiş olması karşılığında kendisine hediye edilmiş olduğunu belirtti. Başka bir şey anlatmadı, ama o hanımefendinin onurlu ismini tahmin edebiliyorum ve zümrüt iğnenin de dostuma her zaman Bruce-Partington planlarıyla ilgili vakayı hatırlatacağından pek kuşkum yok.</p>

  <p class="p9"><span class="t1">&nbsp;</span></p>
</body>
</html>
