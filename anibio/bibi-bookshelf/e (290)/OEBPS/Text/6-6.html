<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-6.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x6-6.html" xml:lang="tr-TR">
    <div class="Basic-Text-Frame-3">
      <p class="x1" id="toc_marker-7"><span>Altıncı Bölüm</span></p>

      <p class="x2"><span>İNSANIN HISIMLIKLARI VE SOYKÜTÜĞÜ ÜZERİNE</span></p>

      <p class="KONULAR"><span>İnsanın hayvan serilerindeki durumu • Doğal sistem soybilimseldir • Uyarlanır ıraların</span> <span class="ITALIK">(adaptive characters)</span> <span>değeri azdır • İnsan ile dört-elliler</span> <span class="ITALIK">(Quadrumana)</span> <span>arasındaki benzerliğin çeşitli önemsiz yanları • İnsanın doğal sistemindeki aşaması • İnsanın doğum yeri ve eskiliği • Taşıl</span> <span class="ITALIK">(fosil)</span> <span>bağlantıların yokluğu • İlk olarak insanın hısımlıklarından ve ikinci olarak insanın yapılışından anlaşıldığı üzere, insanın soykütüğündeki daha aşağı evreler • Omurgalıların ilkel erdişi durumu • Sonuç.</span></p>

      <p class="paragraf"></p>

      <p class="paragraf">İnsan ile en yakın hısımı arasındaki vücut yapısı farkı, kimi doğa bilginlerinin savunduğu kadar büyük olsa bile, ve aralarındaki zihinsel güç farkının pek büyük olduğunu kabul etmek zorunda olsak da, daha önceki bölümlerde sunulan olgular, bağlantıların bugüne dek bulunmamış olmasına bakmayarak, insanın daha aşağı bir biçimin <span class="ITALIK">(form)</span> soyundan geldiğini en açık biçimde bildirir görünmektedir.</p>

      <p class="paragraf">İnsan, aşağı hayvanlar gibi, aynı genel nedenlerden ileri gelen, aynı genel yasalara uygun olarak yönetilen ve iletilen, sayısız hafif ve çeşitlenmiş değişimlere <span class="ITALIK">(variation)</span> uğramaktadır. İnsan öylesine çabuk çoğalmaktadır ki, zorunlu olarak yaşama savaşının ve onun yol açtığı doğal seçmenin etkisinde kalmaktadır. İnsan birçok ırka ayrılmıştır; bunların bazıları birbirinden öylesine farklıdır ki, doğa bilginleri çoğu zaman onları farklı türler gibi sınırlamıştır. İnsan vücudu, öbür memelilerinki gibi, aynı kökendeş <span class="ITALIK">(homologous)</span> plana göre yapılmıştır. İnsan, embriyonal gelişimin aynı evrelerinden geçer. Bir zamanlar işe yarar oldukları söz götürmeyen yararsız ve güdük parçaları çoktur. İnsanın eski atalarında bulunduklarına inanmamızı gerektiren ıralar, arada bir, onda yeniden görünmektedir. İnsanın kökeni bütün öbür hayvanlarınkinden tümü ile başka olsaydı, bu çeşit belirtiler yalnızca boş birer sanı olurdu; oysa böyle bir şeyi kabul etmek olanaksızdır. Öte yandan, bu belirtiler, insanın öbür memelilerle birlikte, aşağı ve bilinmeyen bir biçimin soyundan geldiği göz önünde bulundurulursa, anlaşılır olur.</p>

      <p class="paragraf">Kimi doğa bilginleri, insanın zihinsel ve ruhsal yetilerinden çok etkilendikleri için, bütün organik evreni İnsan, Hayvan, Bitki olmak üzere üç âleme ayırmışlar, böylece insana ayrı bir âlem bağışlamışlardır.<span class="dipnot"><a class="footnote-link" href="#footnote-225-321" id="footnote-225-321-backlink">321</a></span> Doğa bilgini ruhsal yetileri karşılaştıramaz ya da sınıflayamaz: ama, benim yaptığım gibi, insanın ve daha aşağı hayvanların zihinsel yetilerinin, aşama bakımından pek çok farklı olmakla birlikte, nitelik bakımından farklı olmadığını göstermeye çalışabilir. Nasıl olursa olsun, büyük bir aşama farkı, insanı ayrı bir âleme koyma hakkını bize vermez. Bu, belki, aynı sınıftan oldukları hiç söz götürmeyen iki böceğin, yani kabuklubit <span class="ITALIK">(coccus, scale-insect)</span> ile karıncanın zihinsel yetileri karşılaştırılarak çok güzel açıklanır. Buradaki fark, biraz başka bir çeşitten olmakla birlikte, insan ile en yukarı memeli arasındakinden daha büyüktür. Dişi kabuklubit, gençken, hortumu <span class="ITALIK">(proboscis)</span> ile bir bitkiye tutunur, özsuyunu emer, ama bir daha asla yerinden kımıldamaz; döllenir ve yumurtlar; bütün ömrü bu kadardır. Öte yandan Pierre Huber’in gösterdiği gibi, bir işçi karıncanın alışkanlıklarını ve zihinsel yetilerini anlatmak koca bir kitap yazmayı gerektirirdi; bununla birlikte, birkaç noktayı kısaca belirtebilirim: Karıncaların birbirlerine bilgi ilettikleri kesindir. Birkaç karınca, aynı işi yapmak ya da oynaşmak için birleşir. Aylarca ayrı kaldıktan sonra soydaşlarını tanırlar, ve aralarında duygudaşlık vardır. Büyük yapılar kurar, onları temiz tutar, akşamları kapılarını kapar ve bekçiler bırakırlar. Yollar, ırmakların altına tüneller, üstlerine birbirlerine tutunarak geçici köprüler yaparlar. Topluluk için besin toplarlar. Yuvaya getirdikleri bir nesne kapıdan geçmeyecek kadar büyük olunca, kapıyı büyütürler ve sonra gene eski durumuna getirirler. Tohumları çimlendirmeden saklar, nemli olanları kurutmak için yeryüzüne çıkarırlar. Yaprak bitlerini <span class="ITALIK">(aphides)</span> ve başka böcekleri, süt inekleri olarak besler ve onlara bakarlar. Düzenli takımlar halinde savaşa gider ve kamunun esenliği uğruna gönüllü olarak can verirler. Önceden saptanmış bir plana göre göç ederler. Köle yakalarlar. Yaprak bitlerinin yumurtalarını da, kendi yumurtaları ve kozaları gibi, çabuk açılabilmeleri için, yuvanın sıcak kesimlerine taşırlar. Bunlara benzer pek çok örnek verilebilir.<span class="dipnot"><a class="footnote-link" href="#footnote-225-322" id="footnote-225-322-backlink">322</a></span> Genellikle, karınca ile kabuklubit arasındaki zihinsel yeti farkı pek büyüktür; ama bu böcekleri ayrı âlemlere koymak şöyle dursun, ayrı sınıflara koymak bile hiç kimsenin aklından geçmemiştir. Kuşkusuz, arada kalan öbür böcekler bu farkı kapatmaktadır. Oysa insanla yukarı maymunların durumu böyle değildir. Ama serilerdeki kopmanın birçok biçimin tükenmiş olmasından ileri geldiğine inanmamız için her türlü gerekçe vardır.</p>

      <p class="paragraf">Prof. Owen, özellikle beynin yapısına dayanarak, memeliler serisini dört alt-sınıfa bölmüştür. Bunlardan birini insana ayırmıştır, bir başkasına ise keselilerle birlikte tekdeliklileri <span class="ITALIK">(Marsupials, Monotremata)</span> yerleştirmiştir; böylece, insanı bütün öbür memelilerden, bu son iki grubun birbirine yaklaştığından daha çok ayırmıştır. Bildiğim kadarı ile, kendi başına karar vermeye yetenekli hiçbir doğa bilgini bu görüşü benimsememektedir, ve bundan ötürü, burada onun görüşü üzerinde daha çok durmanın gereği yoktur.</p>

      <p class="paragraf"><span>Yalnız bir tek ıraya ya da organa –o organ beyin gibi olağanüstü karmaşık ve önemli bile olsa– ya da zihinsel yetilerin yüksek gelişimine dayanan bir sınıflamanın neden aşağı yukarı kesinlikle yetersiz olduğunu anlayabiliriz. Bu ilke, zarkanatlı</span> <span class="ITALIK">(hymenopterous)</span> <span>böceklerde gerçekten denenmiştir; ama onlar alışkanlıklarına ya da içgüdülerine göre sınıflanınca, sıralamanın tümü ile düzmece olduğu anlaşılmıştır.</span><span class="dipnot"><a class="footnote-link" href="#footnote-225-323" id="footnote-225-323-backlink">323</a></span> <span>Sınıflamalar, elbette, büyüklük, renk gibi herhangi bir ıraya ya da uygun görülen öğeye dayandırılabilir; ama doğa bilginleri, uzun zaman, doğal bir sistem bulunduğuna derin bir inanç duymuşlardır. Bugün genellikle kabul edilen bu sistem, başarılabildiği ölçüde, soybilimsel</span> <span class="ITALIK">(genealogical)</span> <span>olmalıdır, yani, aynı biçimin soyundan gelenler, herhangi bir başka biçimin soyundan gelenlerden ayrı olarak, hep birlikte bir grupta bulunmalıdır; ama ata-biçimler hısımsa, onların torunları da öyle olur, ve o iki grup, birlikte daha büyük bir grup oluşturur. Çeşitli gruplar arasındaki fark toplamı –yani her birinin geçirdiği değişikliklerin tutarı– cins</span> <span class="ITALIK">(genus),</span> <span>familya, takım</span> <span class="ITALIK">(order)</span> <span>ve sınıf gibi terimlerle anlatır. Soy çizgisinin belgeleri elimizde bulunmadığı için, soyağacı</span> <span class="ITALIK">(pedigree)</span> <span>ancak sınıflanması gereken varlıklar arasındaki benzerlik tutarları gözlenerek bulunabilir. Bu amaç için benzer noktaların pek çok olması, birkaç noktadaki benzerlik ya da benzemezlik tutarından çok daha önemlidir. Yapılışları ve sözcüklerinin çoğu bakımından birbirine benzeyen iki dil, yapılışlarının birkaç noktasında ve bazı sözcüklerde büyük ölçüde farklı olmalarına bakılmayarak, evrensellikle, ortak bir kökten gelmiş sayılır. Ama organik varlıklarda, benzer noktalar, benzer yaşama koşullarına uyarlanmaların</span> <span class="ITALIK">(adaptation)</span> <span>sonuçları olmak gerekmez; örneğin, vücutlarının tümü suda yaşamak için değişikliğe uğramış iki hayvan, doğal sistemde birbirine hiç de yakın düşmeyebilir. Bundan ötürü, çeşitli önemsiz yapılışlardaki, yararsız ve güdük, ya da artık iş görmez, ya da embriyolojik bir durumda bulunan organlardaki benzerliklerin, sınıflama için pek önemli olduğunu anlayabilmekteyiz; çünkü bunlar, geç bir dönemdeki uyarlanmalardan ileri gelmiş olamazlar; ve bundan dolayı da, soyun eski çizgilerini ya da gerçek hısımlığı açığa vurmaktadırlar.</span></p>

      <p class="paragraf">Herhangi bir ıradaki büyük bir değişiklik tutarının, herhangi iki organizmayı neden birbirinden açıkça ayırmamıza yol açmamak gerektiğini de anlayabiliriz. Öbür hısım biçimlerdeki aynı parçadan şimdi çok farklı olan bir parça, evrim teorisine göre, önceden çok değişmiştir; bunun sonucu olarak (organizma aynı kamçılayıcı koşulların etkisinde kaldığı sürece) aynı çeşit değişimlere uğrayabilir; ve bunlar, yararlı iseler, saklanırlar, ve böylece sürekli olarak artırılırlar. Birçok durumda, bir parçanın, örneğin bir kuşun gagasının, ya da bir memelinin dişlerinin sürekli gelişimi, o türe, besinini sağlarken, ya da başka bir amaç için, artık yardımcı olmaz; ama insanda, beynin ve zihinsel yetilerin sürekli gelişimi için –yarar söz konusu oldukça– belirli hiçbir sınır göremiyoruz. Bundan ötürü, insanın doğal ya da soybilimsel sistemdeki yerini belirlerken, beyninin pek çok gelişmiş olması, daha az önemli ya da hiç önemsiz başka noktalardaki bir yığın benzerlikten daha ağır basmamalıdır.</p>

      <p class="paragraf">İnsanın tüm yapısını zihinsel yetileri ile birlikte dikkate alan doğa bilginlerinin çoğu, Blumenbach’ı ve Cuvier’yi izlediler, ve insanı iki-elliler <span class="ITALIK">(Bimana)</span> adı altında, ayrı ve bundan dolayı dört-elliler <span class="ITALIK">(Quadrumana),</span> etçiller <span class="ITALIK">(Carnivord),</span> vb. takımları ile eşit bir takıma <span class="ITALIK">(order)</span> koydular. Son zamanlarda, en iyi doğa bilginlerimizin birçoğu, olağanüstü zekâsı ile önce Linnaeus’un önerdiği görüşe yeniden dönerek, insanı, maymunlar <span class="ITALIK">(Primates)</span> adı altında, dört-elliler ile birlikte aynı takıma yerleştirmiştir. Bu kararın haklılığı kabul edilecektir; çünkü, birincisi, beynin büyük gelişiminin sınıflama için az önemli olduğunu, ve insanla dört-ellilerin kafataslarındaki pek belirgin farkların (Bischoff, Aeby ve başkaları, son zamanlarda bunun üzerinde önemle durmuşlardır) görünüşte onların farklı yolda gelişmiş beyinlerinden ileri geldiğini unutmamalıyız. İkincisi, insan ile dört-elliler arasındaki daha önemli farkların aşağı yukarı hepsinin, örneğin insanın el, ayak ve leğen <span class="ITALIK">(pelvis)</span> yapısının, omurgasındaki eğriliğin, nitelikleri bakımından açıkça uyarlanır ve özellikle insanın dik duruşu ile ilişkili olduğunu göz önünde tutmalıyız. Fokgiller, uyarlanır <span class="ITALIK">(adaptive)</span> ıraların sınıflama için az önemli olduğunu gösteren güzel bir örnektir. Bu hayvanlar vücutlarının biçimi, ön ve art bacaklarının yapılışı bakımından, öbür etçillerin <span class="ITALIK">(Carnivord)</span> hepsinden farklıdır, ve bu fark, insan ile yukarı maymunlar arasındaki farktan daha büyüktür; ama sistemlerin pek çoğunda, Cuvier’ninkinden Flower’ın pek yakında önerdiği sisteme kadar,<span class="dipnot"><a class="footnote-link" href="#footnote-225-324" id="footnote-225-324-backlink">324</a></span> foklar, etçiller takımının yalnızca bir familyası sayılmıştır. İnsan kendinin sınıflayıcısı olmasaydı, kendini yerleştirmek için ayrı bir takım kurmayı asla düşünmezdi.</p>

      <p class="paragraf">İnsanın yapılış bakımından öbür maymunlarla uyuştuğu sayısız noktalarda ad vermek bile, konumun sınırları dışında kalır, ve bilgimi kesinlikle aşardı. Ünlü anatomicimiz ve düşünürümüz Prof. Huxley, bu konuyu eksiksiz tartışmış,<span class="dipnot"><a class="footnote-link" href="#footnote-225-325" id="footnote-225-325-backlink">325</a></span> ve insanın, oluşumunun bütün parçalarında, yukarı maymunlara, onların aynı grubun daha aşağı üyelerine benzediğinden daha çok benzediği sonucuna varmıştır. Bundan ötürü, “insanı başka bir takıma <span class="ITALIK">(order)</span> yerleştirmek için hiçbir özür yoktur.”</p>

      <p class="paragraf">Kitabımın ilk bölümlerinden birinde, insanın, yapılış bakımından, yukarı memelilerle ne kadar çok uyuştuğunu gösteren çeşitli olgular sunmuştum. Bu uyuşma, çok ince yapılış ve kimyasal bileşim bakımından yakın benzerliğimize bağlı olmak gerekir. Aynı hastalıklara yakalanabilmemizi, birbirleriyle hısım olan asalakların saldırısına uğrayabildiğimizi; aynı uyarıcılardan hoşlandığımızı, onlardan ve çeşitli ilaçlardan aynı biçimde etkilendiğimizi birer örnek olarak vermiştim.</p>

      <p class="paragraf">İnsan ile dört-elliler <span class="ITALIK">(Quadrumana)</span> arasındaki benzerliğin önemsiz ve küçük yanları sistematik çalışmalarında genellikle dikkate alınmadığı için, ve bunlar, sayıları pek çok olunca, hısımlığımızı kesinlikle açığa vurduğu için, böyle noktalardan birkaçını belirtmek isterim. Yüz çizgilerimizin ilişkin <span class="ITALIK">(relative)</span> konumu aynıdır; çeşitli heyecanlar, özellikle kaşların üzerindeki ve ağız çevresindeki kasların ve derinin epey benzer hareketleri ile açığa vurulur. Yüzdeki bazı anlamlar, gerçekten, aşağı yukarı aynıdır, belirli maymun çeşitlerinde ağlarken, ve bazılarında sesle gülerken, ağız köşeleri arkaya doğru çekilir, ve alt gözkapakları kırışır. Dış kulakların benzerliği şaşırtıcıdır. İnsanda burun, maymunlarda olduğundan çok daha ileri çıkıktır; ama küçük jibon’da <span class="ITALIK">(Hoolock Gibbon)</span> [bir uzun-kollu maymungil türü. –ç.] bir gagaburnun başlangıcını görebiliriz; ve bu, <span class="ITALIK">semnopithecus nasica’</span>da gülünç bir aşırılığa varır.</p>

      <p class="paragraf">Maymunların birçoğunun yüzleri sakal ve bıyık ile bezenmiştir. Bazı Semnopithecus türlerinde saç çok uzar;<span class="dipnot"><a class="footnote-link" href="#footnote-225-326" id="footnote-225-326-backlink">326</a></span> ve şapkalı maymunda <span class="ITALIK">(Macacus radiatus)</span> tepedeki bir noktada, merkezden çevreye yayılarak çıkar. Alnın insana soylu ve akıllı bir görünüş verdiği sık sık söylenir; oysa şapkalı maymunda saç aşağı doğru birden sona erer, ve yerini öylesine kısa ve ince kıllara bırakır ki, alın, çok yakından bakılınca bile, kaşlar hesaba katılmazsa tümü ile çıplak görünür. Hiçbir maymunun kaşları olmadığı, yanlışlıkla ileri sürülmüştür. Demin adları verilen türlerde, alnın çıplaklık derecesi farklı bireylerde farklıdır; ve Eschricht,<span class="dipnot"><a class="footnote-link" href="#footnote-225-327" id="footnote-225-327-backlink">327</a></span> çocuklarımızda, başın saçlı derisi ile çıplak alın arasındaki sınırın bazen belirgin olmadığını bildirmektedir; demek ki burada, alnı daha tümü ile çıplaklaşmamış bir ataya dönüşün önemsiz bir durumunu görmekteyiz.</p>

      <p class="paragraf">Kollarımızdaki kılların, yukarıdan ve aşağıdan, dirsekteki bir noktaya doğru birbirine yaklaştığı bilinir. Daha aşağı memelilerin pek çoğundakinden farklı olan bu garip sıralanış, goril, şempanze, orangutan, bazı Hylobates türleri, ve hatta Amerikan maymunlarının birkaçı için ortak bir özelliktir. Ama çevik-jibonda <span class="ITALIK">(Hylobates agilis),</span> ön koldaki kıllar, aşağı ya da bileğe doğru hiçbir özellik göstermeden yönelmiştir; ve ak-elli jibonda <span class="ITALIK">(Hylobates lar),</span> aşağı doğru ancak çok az yatık olup hemen hemen diktir; demek ki bu son türde geçiş <span class="ITALIK">(transition)</span> durumundadır. Memeli hayvanların pek çoğunda, sırttaki kılların sıklığının ve yönünün yağmuru akıtmaya uyarlandığından kuşkulanabilmek güçtür; köpeğin ön bacaklarındaki enine kıllar da, hayvan kıvrılıp uyurken, bu işe yarayabilir. Orangutanın alışkanlıklarını dikkatle incelemiş olan Bay Wallace, orangutanın kollarındaki kılların dirseğe doğru birbirine yaklaşmasının, yağmuru akıtmaya yaramakla açıklanabileceğini söylemektedir; çünkü bu hayvan, yağmurlu havalarda, kolları kıvrık olarak ve elleriyle bir dala sarılarak ya da ellerini başının üzerinde kenetleyerek oturur. Livingston’a göre, goril de “sağanaklar sırasında ellerini başının üzerine koyarak oturur”.<span class="dipnot"><a class="footnote-link" href="#footnote-225-328" id="footnote-225-328-backlink">328</a></span> Yukarıdaki açıklama doğru ise, ki öyle görünüyor, kollarımızdaki kıllar, eski durumumuzun garip bir belgesini sunmaktadır; çünkü kılların artık yağmuru akıtmaya yaradığını hiç kimse düşünmediği gibi, bugünkü dik durumumuzda, kılların yönlenişi de bu amaca uygun değildir.</p>

      <p class="paragraf">Bununla birlikte, insanda ve ilk atalarında kılların yönü konusunda, uyarlanma <span class="ITALIK">(adaptation)</span> ilkesine aşırı güvenmek sabırsızlık olur; çünkü insan dölütünde kılların düzeni (ki yetişkinlerdekinin aynıdır) konusunda Eschricht’in yayınladığı resimleri inceleyip de, başka ve çok daha karmaşık nedenlerin de işe karıştığı görüşünde bu değerli gözlemci ile uyuşmamak olanaksızdır. Yakınsama <span class="ITALIK">(convergence)</span> noktaları ile gelişim sırasında embriyonun en son kapanan noktaları arasında bir ilişki var gibi görünmektedir. Ön ve art bacaklardaki kılların düzeni ile onların iç kesimindeki atardamarlarımızın izlediği yol arasında da bir ilişki var gibidir.<span class="dipnot"><a class="footnote-link" href="#footnote-225-329" id="footnote-225-329-backlink">329</a></span></p>

      <p class="paragraf"><span>İnsan ile belirli maymunlar arasında, yukarıdaki ve başka birçok noktadaki bütün benzerliklerin –örneğin çıplak alınlı ve uzun saçlı olmak vb– ortak bir atadan sürekli soy çekimin, ya da sonradan ataya dönüşün sonucu olması kesinlikle gerekmez. Bu benzerliklerin çoğu, daha çok, başka bir yerde göstermeye çalıştığım gibi,</span><span class="dipnot"><a class="footnote-link" href="#footnote-225-330" id="footnote-225-330-backlink">330</a></span> <span>ortak atalı organizmaların benzer bir yapısı olmasının, ve benzer değişimlere yol açan benzer nedenlerin etkisine uğramasının sonucu olan görevdeş değişimden</span> <span class="ITALIK">(analogous variation)</span> <span>ötürü olabilir. İnsanın ve belirli maymunların ön kollarındaki kılların aynı yönlü olması, bu ıra aşağı yukarı bütün insan-biçimli</span> <span class="ITALIK">(anthropomorphous)</span> <span>maymunlarda ortak olduğu için, soyaçekime yorulabilir; ama bu, kesin değildir; çünkü aynı ıra çok farklı olan bazı Amerikan maymunlarında da görülmektedir.</span></p>

      <p class="paragraf">Gördüğümüz gibi, insanın kendisini yerleştirmek için ayrı bir takım <span class="ITALIK">(order)</span> kurmaya hakkı yoktur; bununla birlikte, belirli bir alt-takımı <span class="ITALIK">(sub-order)</span> ya da familyayı isteyebilir. Prof. Huxley, son kitabında,<span class="dipnot"><a class="footnote-link" href="#footnote-225-331" id="footnote-225-331-backlink">331</a></span> maymunları <span class="ITALIK">(Primates)</span> üç alt takıma, yani, yalnız insanın bulunduğu insanımsılara <span class="ITALIK">(Anthropoidae)</span> her çeşit maymunu içeren insanımsı maymungillere <span class="ITALIK">(Simiadae)</span> ve makilerin <span class="ITALIK">(lemurs)</span> çeşitlenmiş cinslerini <span class="ITALIK">(genera)</span> içeren makimsilere <span class="ITALIK">(Lemuridae)</span> ayırmaktadır. Yapılışın belirli ve önemli noktalardaki farkları söz konusu ise, insanın bir alt-takım aşamasını haklı olarak isteyebileceği söz götürmez; ve özellikle insanın zihinsel yetilerini dikkate alırsak, bu aşama aşırı aşağıdır. Bununla birlikte soybilimsel bir açıdan bakılınca, bu aşama aşırı yukarıdır, ve insan yalnızca bir familya, ya da ancak bir alt-familya oluşturmak gerekir. Ortak bir kökenden türeyen üç soy çizgisi düşünürsek, çağlar sonra, bunlardan ikisi pek az gelişip gene aynı cinsin <span class="ITALIK">(genus)</span> türleri olarak kalırken, üçüncüsünün pek çok değişikliğe uğrayıp ayrı bir alt-familya, ya da takım olarak bile sınıflanmaya yaraşır duruma gelebilmesi, gerçekten anlaşılırdır. Ama bu durumda, üçüncü soy, öbür ikisine benzerliğini, önemsiz pek çok noktada ve soyaçekim yolu ile, aşağı yukarı kesinlikle sürdürür. Öyleyse, burada, bugün çözülemeyen şu sorun ortaya çıkmaktadır: Birkaç noktadaki pek belirgin farklara, yani, geçirilmiş değişiklik tutarına; ve türeme çizgisini ya da soykütüğünü <span class="ITALIK">(genealogy)</span> gösterdikleri için, önemsiz pek çok noktadaki yakın benzerliğe, sınıflamamızda hangi ölçüde önem vermeliyiz? Az, ama belirgin farklara daha çok ağırlık vermek en açık ve belki en güvenilir yoldur, ama gerçekten doğal bir sınıflama yapmayı sağladıkları için, önemsiz birçok benzerliği önemle dikkate almak daha doğru görünmektedir.</p>

      <p class="paragraf">Bu konuda insanla ilgili bir karara varırken, insanımsı maymunlar <span class="ITALIK">(Catarhine)</span> ya da Eski Dünya maymunları ve yassı-burunlu maymungillerin <span class="ITALIK">(Simiadae)</span> sınıflanmasına bir göz atmalıyız. Aşağı yukarı bütün doğa bilginleri, bu familyayı, dar-burunlu maymunlar <span class="ITALIK">(Catarhine)</span> ya da Eski Dünya maymunları ve yassı-burunlu maymunlar <span class="ITALIK">(Platyrhine)</span> ya da Yeni Dünya maymunları diye iki gruba ayırmaktadırlar. Birincilerin ayırıcı özelliği (adlarından da anlaşıldığı gibi), burun deliklerinin <span class="ITALIK">(nostril)</span> garip yapısı ve her çenede dört küçük azı bulunması; ikincilerinki ise, burun deliklerinin farklı yapılışta olması ve her çenede altı küçük azı <span class="ITALIK">(premolars)</span> bulunmasıdır. Başka bazı küçük farklar da vardır. İnsan, diş düzeni <span class="ITALIK">(dentition)</span> ve bazı başka bakımlardan, hiç tartışmasız, dar-burunlu maymunlardan <span class="ITALIK">(Catarhine)</span> ya da Eski Dünya bölümündedir; pek önemli olmayan ve besbelli uyarlanır <span class="ITALIK">(adaptive)</span> nitelikte olan birkaç ıra dışında, yassı-burunlu maymunlara dar-burunlu maymunlara olduğundan daha çok benzer de değildir. Bundan ötürü, bazı Yeni Dünya türlerinin, eskiden, onların kendilerine özgü ayırıcı ıralarını yitirip Eski Dünya bölümüne özgü bütün ayırıcı ıraları edinmiş, insana-benzer bir yaratık türetmiş olması, bütün olanaklara aykırıdır. Bundan dolayı insanın Eski Dünyanın gerçek maymunlar <span class="ITALIK">(Simiae)</span> soyunun bir dalı olduğundan, soybilimsel bir görüşle, dar-burunlu maymunlarla birlikte sınıflanması gerektiğinden pek de kuşkulanılamaz.<span class="dipnot"><a class="footnote-link" href="#footnote-225-332" id="footnote-225-332-backlink">332</a></span></p>

      <p class="paragraf"><span>Doğa bilginlerinin pek çoğu, insan-biçimli</span> <span class="ITALIK">(anthropomorphous)</span> <span>maymunları, yani gorili, şempanzeyi, ve hylobatesi, öbür Eski Dünya maymunlarından bağımsız bir alt-grup olarak ayırmaktadır. Gratiolet’in beynin yapısına dayanarak, bu alt-grubun varlığını kabul etmediğini biliyorum. Bu görüşün değerden düştüğü söz götürmez. Bu bakımdan, Bay St. G. Mivart’ın dediği gibi</span><span class="dipnot"><a class="footnote-link" href="#footnote-225-333" id="footnote-225-333-backlink">333</a></span> <span>orangutan, “bu takımda bulunan en özel ve sapkın</span> <span class="ITALIK">(aberrant)</span> <span>biçimlerden biridir.” Kimi doğa bilginleri geri kalan insan-biçimsiz</span> <span class="ITALIK">(non-anthromorphous)</span> <span>Eski Dünya maymunlarını iki ya da üç küçük alt-gruba ayırmaktadırlar; Semnopithecus cinsi</span> <span class="ITALIK">(genus)</span> <span>kendine özgü torba biçimli midesi ile, bu alt-gruplardan birinin tipidir. Ancak, M. Gaudry’ın Attika’daki şaşırtıcı bulguları, orada, Miyosen dönemi boyunca, Semnopithecus ile Macacusu birleştiren bir biçimin yaşadığını göstermektedir; ve bu, belki öbür yukarı grupların bir zamanlar birbirleri ile nasıl kaynaşık olduklarını da açıklamaktadır.</span></p>

      <p class="paragraf">İnsan-biçimli <span class="ITALIK">(anthropomorphous)</span> maymunların doğal bir alt-grup oluşturduğu kabul edilirse, o zaman, insan yalnız tüm dar-burunlu maymunlar grubunda ortak olan ıraların hepsini taşıdığı için değil, kuyruksuzluk ve kabalarda nasırsızlık gibi başka özel ıralar ve genel görünüş bakımından da onlarla uyuştuğu için, insan-biçimli maymunların eski bir üyesinin insanı doğurduğu sonucunu çıkarabiliriz. Öbür daha aşağı alt-gruplardan birinin bir üyesinin, yukarı insan-biçimli maymunlara böyle pek çok bakımdan benzeyen insana-benzer bir yaratık doğurmuş olması, görevdeş değişim <span class="ITALIK">(analogous variation)</span> yasasına göre, olanaksızdır. İnsan kuşkusuz, hısımlarının pek çoğuna oranla, özellikle beyninin büyük gelişiminden ve dik durumundan ötürü, olağanüstü çok değişikliğe uğramıştır; bununla birlikte, insanın “maymunların <span class="ITALIK">(Primates)</span> ayral (istisnai) biçimlerinden ancak biri olduğunu”<span class="dipnot"><a class="footnote-link" href="#footnote-225-334" id="footnote-225-334-backlink">334</a></span> unutmamalıyız.</p>

      <p class="paragraf">Evrim ilkesine inanan her doğa bilgini, insanımsı maymungillerin <span class="ITALIK">(Simiadae)</span> iki ana bölümünün, yani dar-burunlu ve yassı-burunlu bütün maymunların, alt-grupları ile birlikte, pek eski bir atadan türediğini kabul edecektir. Bu atanın ilk torunları, birbirinden önemli ölçüde ayrılmadan önce, bir tek doğal grup oluştururdu; ama bazı türler ya da başlangıç durumundaki cinsler <span class="ITALIK">(genera),</span> ıraksayan <span class="ITALIK">(diverging)</span> ıraları ile, daha o zaman, dar-burunlu ve yassı-burunlu bölümlerin ayırıcı özelliklerini göstermeye başlardı. Bundan dolayı, bu varsayılı eski grubun üyeleri, diş düzenleri <span class="ITALIK">(dentition),</span> ya da burun deliklerinin yapılışı bakımından, belirli bir yönde, bugünkü dar-burunlu ve yassı-burunlu maymunlar kadar bir-biçimli <span class="ITALIK">(uniform)</span> olmazdı ve bu bakımdan, hısımları olan ve ağız-burun <span class="ITALIK">(muzzle)</span> biçimleri<span class="dipnot"><a class="footnote-link" href="#footnote-225-335" id="footnote-225-335-backlink">335</a></span> ve olağanüstü değişik diş düzenleri ile birbirinden pek çok ayrılan makigillere <span class="ITALIK">(Lemuridae),</span> benzerdi.</p>

      <p class="paragraf">Dar-burunlu ve yassı-burunlu maymunlar, hiç tartışmasız bir ve aynı takıma <span class="ITALIK">(order)</span> girmelerinden de anlaşıldığı üzere, ıralarının çoğunda uyuşmaktadır. Birbirinden ayrı böylesine çok sayıdaki türün, onların ortak ıralarını bağımsız olarak kazanmış olması pek beklenemez; bundan ötürü, bu ıralar soyaçekilmiş olmak gerekir. Ama bir doğa bilgini, dar-burunlu ve yassı-burunlu maymunların ortak ıralarının çoğunu taşıyan, öbür ıraları aracı <span class="ITALIK">(intermediate)</span> durumda, ve belki birkaçı bugün her iki grupta da bulunanlardan başka olan eski bir biçimi, kuşkusuz, bir maymun gibi sınıflardı. Ve insan soykütüğü bakımından dar-burunlu soydan ya da Eski Dünya kökeninden olduğu için, övüngenliğimize ne denli aykırı düşerse düşsün, ilk atalarımızın böyle adlandırmaya yaraşır olduğuna karar vermek zorundayız.<span class="dipnot"><a class="footnote-link" href="#footnote-225-336" id="footnote-225-336-backlink">336</a></span> Ama insanla birlikte tüm gerçek maymunlar <span class="ITALIK">(Simiae)</span> soyunun ilk atalarının, bugün varolan maymunlardan herhangi biriyle özdeş olduğunu ya da ona pek benzediğini sanmak yanılgısına da düşmemeliyiz.</p>

      <p class="x3" id="toc_marker-7-1"><span>İNSANIN DOĞUM YERİ VE ESKİLİĞİ ÜZERİNE</span></p>

      <p class="paragraf">Atalarımızın dar-burunlu maymunların kökeninden ayrıldığı zamanki türeme aşamasında bulunan insanın doğum yerinin neresi olduğunu elbette sormalıyız. Atalarımızın bu kökenden gelmesi, onların Avustralya’da, ya da coğrafi dağılım yasalarından da çıkarabileceğimiz gibi, herhangi bir okyanus adasında değil, Eski Dünyada yaşadıklarını göstermektedir. Dünyanın her büyük bölgesinde yaşayan memeliler, aynı bölgenin tükenmiş türleri ile yakın hısımdır.Bundan ötürü, eskiden Afrika’da, şempanze ve goril ile yakın hısım olan tükenmiş maymunlar yaşamış olabilir; ve bu iki tür, insanın yakın hısımları olduğu için, ilk atalarımızın herhangi bir yerden çok Afrika kıtasında yaşamış olmaları biraz daha çok beklenir. Ama bu konuda kurguda bulunmanın <span class="ITALIK">(speculation)</span> gereği yoktur; çünkü Miyosen Çağı boyunca, Avrupa’da iki ya da üç insan-biçimli <span class="ITALIK">(anthropomorphous)</span> maymun yaşamıştır. Bunlardan biri Lartet’in Dryopithecus’udur;<span class="dipnot"><a class="footnote-link" href="#footnote-225-337" id="footnote-225-337-backlink">337</a></span> bu maymun aşağı yukarı insan iriliğindedir ve Hylobates ile yakın hısımdır; ve o uzak dönemden beri dünya kuşkusuz, büyük devrimler geçirmiştir, ve pek geniş çapta göç etmek için bol bol zaman olmuştur.</p>

      <p class="paragraf">İnsan, kıl örtüsünü yitirdiği sırada, dönem ve yer ne zaman ve neresi olursa olsun, herhalde sıcak bir ülkede yaşamıştır; bu, örneksemeye <span class="ITALIK">(analogy)</span> göre, o çağda yemişlerle beslenen insanın geçimi için elverişli bir koşuldur. İnsanın dar-burunlu maymun kökeninden ilkin ne zaman ayrıldığını bilmiyoruz; ama bu, Eosen Dönemi kadar uzak bir çağda olmuş olabilir; çünkü yukarı maymunların aşağı maymunlardan Üst Miyosen kadar erken bir çağda ayrıldıkları, Dryopithecus’un varlığından anlaşılmaktadır. İster aşağı, ister yukarı aşamada bulunsunlar, organizmaların elverişli koşularda hangi hızla değişikliğe uğrayabildikleri konusunda kesinlikle bilgisiziz; bununla birlikte, bazılarının pek uzun bir zaman aynı biçimde kaldıklarını biliyoruz. Evcilleşmenin etkisinde olup bitenlerden, belirli bir dönemde, aynı türün yaşıt torunlarından bazılarının hiç değişmediğini, bazılarının biraz, bazılarının da büyük ölçüde değiştiğini öğreniyoruz. Yukarı maymunlara oranla, belirli ıraları bakımından pek büyük bir değişikliğe uğramış olan insanda da böyle olmuş olabilir.</p>

      <p class="paragraf">Organik zincirde, insan ile en yakın hısımları arasındaki o büyük ve tükenmiş ya da yaşayan türlerin hiçbiri ile kapatılamayan kopukluk, insanın daha aşağı bir biçimden <span class="ITALIK">(form)</span> türediği inancının karşısına, sık sık, aşılmaz bir engel gibi çıkarılmaktadır; oysa bu engel, genel nedenlerden ötürü genel evrim ilkesine inananlara çok önemli görünmez. Serilerin bütün kesimlerinde, sık sık, bazısı geniş, keskin ve belirgin, bazısı değişik ölçülerde daha az böyle olan kopukluklar görülmektedir; tıpkı orangutan ile yakın hısımları arasında –cadı maki <span class="ITALIK">(Tarsius)</span> ile öbür makigiller <span class="ITALIK">(Lemuridae)</span> arasında– filgiller arasında ve daha şaşırtıcı bir biçimde gagalı-memeli <span class="ITALIK">(Ornithorhyncus)</span> ya da karıncayiyen <span class="ITALIK">(Echidne)</span> ile bütün öbür memeliler arasında olduğu gibi. Ama bu kopukluklar, yalnızca tükenmiş olan hısım biçimlerin sayısına bağlıdır. Yüzyıllarla ölçülünce pek de uzak olmayan bir gelecek dönemde, uygar insan ırkları, bütün dünyada yabanıl insan ırklarını yok edip onların yerini kapacaktır. Aynı zamanda, Prof. Schauffhausen’ın belirttiği gibi<span class="dipnot"><a class="footnote-link" href="#footnote-225-338" id="footnote-225-338-backlink">338</a></span> insan-biçimli maymunlar da kesinlikle yok edilecektir. O zaman, insan ile en yakın hısımları arasındaki kopukluk daha da genişleyecektir, çünkü artık bugün zenci ya da Avustralyalı ile goril arasındaki kadar olacak yerde, daha uygar bir durumda Kafkasyalıdan <span class="ITALIK">(Caucasian)</span> daha değişmez olacağını umabileceğimiz insan ile babun kadar aşağı bir maymun arasında kalacaktır.</p>

      <p class="paragraf">İnsan ile onun maymuna-benzer atalarını birbirine bağlamaya yarayan taşıl <span class="ITALIK">(fosil)</span> kalıntıların yokluğuna gelince, Sir C. Lyell’in bütün omurgalı sınıflarında taşıl bulmanın çok yavaş ilerleyen şansa bağlı bir iş olduğunu kanıtladığı tartışmasını<span class="dipnot"><a class="footnote-link" href="#footnote-225-339" id="footnote-225-339-backlink">339</a></span> okuyan hiç kimse, bu olguyu pek önemsemeyecektir. İnsan ile maymuna-benzeyen tükenmiş bir yaratığı birbirine bağlayan kalıntıların en çok bulunabileceği bölgeleri yerbilimcilerin şimdiye dek araştırmadıkları da unutulmamalıdır.</p>

      <p class="x3" id="toc_marker-7-2"><span>İNSANIN SOYKÜTÜĞÜNDEKİ DAHA AŞAĞI EVRELER</span></p>

      <p class="paragraf">İnsanın, dar-burunlu maymunlardan ya da insanımsı maymungillerin <span class="ITALIK">(Simiadae)</span> Eski Dünya bölümünden, bunlar Yeni Dünya bölümünden ayrıldıktan sonra ayrıldığını görmüştük. Şimdi, özellikle çeşitli sınıflar ve takımlar <span class="ITALIK">(order)</span> arasındaki karşılıklı hısımlıklara güvenerek, ve biraz da, bilinebildiği kadarı ile, onların birbiri ardınca yeryüzünde göründükleri dönemlere başvurarak, insanın soykütüğünün <span class="ITALIK">(genealogy)</span> eski belirtilerini izlemeye çalışacağız. Makigiller <span class="ITALIK">(Lemuridae)</span> insanımsı maymungillerin <span class="ITALIK">(Simiadae)</span> aşağısında ve yakınında bulunmakta ve maymunların <span class="ITALIK">(Primates)</span> çok farklı bir familyasını, ya da, Häckel’e göre, farklı bir takımını <span class="ITALIK">(order)</span> oluşturmaktadırlar. Bu grup olağanüstü çok çeşitlenip parçalanmıştır, ve sapık <span class="ITALIK">(aberrant)</span> birçok biçimi içermektedir. Belki bundan ötürü, birçoğunun soyu tükenmiştir. Sağ kalanların pek çoğu, Malaya takımadaları ve Madagaskar gibi adalarda yaşamakta ve oralarda, birer canlı yığınağı durumunda olan kıtalarda görüldüğü kadar zorlu bir savaş vermemektedirler. Bu grup da, Huxley’in dediği gibi,<span class="dipnot"><a class="footnote-link" href="#footnote-225-340" id="footnote-225-340-backlink">340</a></span> “hayvansal yaradılışın doruğundan, etenlilerin <span class="ITALIK">(placental mammalia)</span> en aşağı, en küçük, en az zeki olanından ancak bir basamak yukarıda bulunan yaratıklara doğru sezilmeden inerek” birçok aşamalarını göstermektedir. Bu çeşitli nedenlerden ötürü, insanımsı maymungiller <span class="ITALIK">(Simiadae)</span> köken bakımından, bugün yaşayan makigillerin <span class="ITALIK">(Lemuridae)</span> atalarından; onlar da memeliler serisinde çok aşağıda bulunan biçimlerden gelişmiş olabilirler.</p>

      <p class="paragraf">Keseliler <span class="ITALIK">(Marsupialia),</span> önemli ıraların birçoğu bakımından, etenlilerden daha aşağıda bulunmaktadırlar. Daha eski bir yerbilimsel dönemde belirmişlerdir. Yayılma alanları, önceleri, bugünküne oranla çok daha genişti. Bundan dolayı, etenlilerin <span class="ITALIK">(Placentata)</span> etensizlerden <span class="ITALIK">(Implacentata)</span> ya da keselilerden <span class="ITALIK">(Marsupialia),</span> ama bugünkü keselilere çok benzeyen biçimlerden değil de, onların eski atalarından türediği genellikle varsayılmaktadır. Tekdelikliler <span class="ITALIK">(Monotremata)</span> keselilerle açıkça hısımdır ve büyük memeliler serisinde üçüncü ve daha aşağı bir bölüm oluşturmaktadır. Bugün yalnızca gagalı-memeli <span class="ITALIK">(Ornithorhyncus)</span> ve karıncayiyen <span class="ITALIK">(Echidna)</span> ile temsil edilmektedirler ve bu iki biçim, temsilcileri Avustralya’da elverişli bazı koşulların rastlaşması sonucu korunmuş çok daha büyük bir grubun kalıntıları sayılabilir. Tekdelikliler yapılışlarının önemli birkaç noktasında sürüngenler sınıfını başlattıkları için pek ilginçtirler.</p>

      <p class="paragraf">Memelilerin ve dolayısı ile insanın, soykütüğünü <span class="ITALIK">(genealogy)</span> hayvan serilerinde daha aşağılara doğru izlemeye çalışırken, gittikçe artan bir çapraşıklıkla karşılaşmaktayız; ama çok yetenekli bir bilirkişinin, Bay Parker’in belirttiği gibi, insanın dolaysız türeme çizgisinde hiçbir gerçek kuş ve sürüngen bulunmadığına inanmak için sağlam gerekçemiz vardır. Becerinin ve bilginin neler yapabileceğini görmek isteyen, Prof. Häckel’in kitabına başvurmalıdır.<span class="dipnot"><a class="footnote-link" href="#footnote-225-341" id="footnote-225-341-backlink">341</a></span> Ben, kendi payıma, birkaç genel sözle yetineceğim. Her evrimci, beş büyük omurgalı sınıfının, yani memelilerin, kuşların, sürüngenlerin, iki-yaşayışlıların <span class="ITALIK">(amphibia),</span> ve balıkların, bir tek ilk-örnekten <span class="ITALIK">(Prototyp)</span> türediğini kabul eder; çünkü hepsinin, özellikle embriyonal dönem boyunca, ortak yanları pek çoktur. Balıklar sınıfı organlanma bakımından en aşağı durumda bulunduğu, ve yeryüzünde öbürlerinden önce belirdiği için, omurgalılar âleminin bütün üyelerinin balığa benzer bir hayvandan türediği sonucuna varabiliriz. Maymun, fil, kolibri, yılan, kurbağa, balık vb. gibi birbirinden pek başka hayvanların hepsinin aynı ana-babadan türeyebildiği inancı, doğa tarihindeki son ilerlemeyi izlememiş kimselere pek garip görünecektir. Çünkü bu inanç, bugün birbirine hiç benzemeyen bu biçimlerin hepsini birbirine sıkıca bağlayan canlıların eskiden yaşamış olduğunu üstü kapalı olarak söylemek demektir.</p>

      <p class="paragraf">Bununla birlikte, büyük omurgalı sınıflarının birkaçını birbiriyle epey sıkıca bağlamaya elveren hayvan gruplarının yaşamış olduğu, ya da bugün yaşadığı kesindir. Bildiğimiz gibi, gagalı-memeli <span class="ITALIK">(Ornithorhynchus),</span> sürüngenlere doğru azar azar değişmektedir. Prof. Huxley, dinozorların, önemli ıraların çoğu bakımından, belirli sürüngenler ile belirli kuşlar arasında kaldığını bulmuştur. Söz konusu kuşlar, özdeve-kuşları (daha büyük bir grubun geniş ölçüde yayılmış bir kalıntısı) ve kertenkeleyi andıran kuyruğu ile Archeopteryx adındaki garip ilkel kuştur. Bundan başka, Prof. Owen’a<span class="dipnot"><a class="footnote-link" href="#footnote-225-342" id="footnote-225-342-backlink">342</a></span> göre ihtiyozorların –küreksi ayaklı büyük deniz kertenkeleleri– balıklarla, ya da Prof. Huxley’e göre, daha çok, en yukarı bölümünde sukurbağaları ile karakurbağaları bulunan ve parlakpullu balıklarla <span class="ITALIK">(ganoid fish)</span> açıkça hısım olan bir sınıfla, iki-yaşayışlılarla <span class="ITALIK">(amphibia)</span> hısımlıkları çoktur. Parlakpullu balıklar daha eski yerbilimsel dönemlerde pek çokturlar ve genellemiş tip denen bir yapılışta idiler, yani öbür organizma grupları ile çeşitli biçimlerde hısımlık göstermekte idiler. Balçıkbalıkları <span class="ITALIK">(Lepidosiren)</span> da, iki-yaşayışlılar ve balıklar ile öylesine yakın hısımdır ki, doğa bilginleri onları bu iki sınıftan hangisine koymak gerektiğini uzun zaman tartışmışlardır; balçıkbalığı ve parlakpullu balıkların birkaçı, sığınılacak yerler olan ve okyanusların enginlikleri ile adaların kıtalarla ilişkili olduğu gibi ilişkili olan ırmaklarda yaşayarak, kesinlikle tükenmekten korunmuştur.</p>

      <p class="paragraf">Son olarak, balıkların pek büyük ve çeşitlenmiş sınıfının bir tek üyesi, batrak ya da amphioxus, öbür balıkların hepsinden öylesine farklıdır ki, Häckel, onun omurgalılar âleminde ayrı bir sınıf oluşturması gerektiğini ileri sürmektedir. Bu balık olumsuz <span class="ITALIK">(negative)</span> ıraları bakımından ilgi çekicidir; beyni, omurgası, yüreği, vb. olduğunu söyleyebilmek güçtür; öyle ki eski doğa bilginleri onu solucanlarla <span class="ITALIK">(worms)</span> birlikte sınırlamışlardır. Yıllarca önce Prof. Goodsir, batrağın tulumlularla <span class="ITALIK">(Ascidians)</span> bazı yakınlıkları olduğunu sezmişti. Tulumlular omurgasız, erdişi <span class="ITALIK">(hermaphrodite),</span> bir desteğe sürekli yapışık yaşayan deniz yaratıklarıdır. Bunlar, hayvanlara pek benzemez, ve küçük çıkıntılı iki deliği olan basit, ama kayış gibi sert bir keseden oluşmuştur. Huxley onları büyük yumuşakçalar <span class="ITALIK">(Mollusca)</span> âleminin <span class="ITALIK">(kingdom)</span> aşağı bir bölümü olan yumuşakçasılardan <span class="ITALIK">(Molluscaida)</span> saymaktadır; ama son zamanlarda, kimi doğa bilginleri, onları solucan <span class="ITALIK">(worms)</span> ya da Vermes arasında sınıflamaktadır. Kurtçukları <span class="ITALIK">(larvae),</span> biçim bakımından iribaşlılara <span class="ITALIK">(tadpoles)</span> benzer<span class="dipnot"><a class="footnote-link" href="#footnote-225-343" id="footnote-225-343-backlink">343</a></span> ve yüzebilir. Bay Kovalovski,<span class="dipnot"><a class="footnote-link" href="#footnote-225-344" id="footnote-225-344-backlink">344</a></span> gelişim biçimleri, sinir sistemlerinin ilişkin <span class="ITALIK">(relative)</span> konumu, ve omurga hayvanların sırt ipliğine <span class="ITALIK">(chorda dorsalis)</span> benzer bir oluşumları bulunması bakımından, tulumluların kurtçuklarının omurgalılarla yakınlığı olduğunu son zamanlarda gözlemiştir. Daha sonra Prof. Kupffer bunu doğrulamıştır. Bay Kovalovski’nin bana Napoli’den yazdığına göre, kendisi şimdi bu gözlemlerini daha da ilerletmektedir, ve vardığı sonuçlar iyi kanıtlanırsa, tüm çalışmasından pek değerli bir buluş doğacaktır. Böylece, embriyolojiye güvenebilirsek, hiç değilse omurgalıların türediği kaynağa giden bir ize ulaşmış görünüyoruz.<span class="dipnot"><a class="footnote-link" href="#footnote-225-345" id="footnote-225-345-backlink">345</a></span> Öyleyse, pek eski bir dönemde, birçok bakımdan bugünkü tulumlulara <span class="ITALIK">(Ascidians)</span> benzeyen bir hayvan grubunun yaşadığına, bunların iki büyük dala ayrıldığına, birinci dalın gelişimde geri kalarak bugünün tulumluları oluşturduğuna, ikincininse omurgalıları doğurarak hayvanlar âleminin doruğuna yükseldiğine inanmakta haklı olduğumuz kabul edilmek gerekir.</p>

      <p class="paragraf">Buraya dek, omurgalıların karşılıklı hısımlılıklarından yararlanarak, onların soykütüğünü <span class="ITALIK">(genealogy)</span> kabaca izlemeye çalıştık. Şimdi insanı olduğu gibi inceleyelim. İlk atalarımızın birbirini izleyen dönemlerdeki yapılışını, uygun bir zaman sırasına göre olmasa bile, kısmen göz önüne getirebileceğimizi sanıyorum. Bu, insan vücudunda hâlâ bulunan güdüklüklerin <span class="ITALIK">(rudiment),</span> onda arada bir ataya dönüş <span class="ITALIK">(revertion)</span> sonucu beliren ıraların, biçimbilim ve embriyoloji ilkelerinin yardımı ile yapılabilir. Burada söz konusu edeceğim çeşitli olgular, daha önceki bölümlerde verilmiştir.</p>

      <p class="paragraf">İnsanın ilk ataları bir zamanlar kıllarla kaplı, her iki eşey de sakallı olmak gerekir. Onların kulakları herhalde sivriydi ve hareket edebiliyordu; ve vücutlarında, özel kasları olan bir kuyruk vardı. Kolları ve bacakları da, şimdi ancak arada bir yeniden ortaya çıkan, ama dört-ellilerde <span class="ITALIK">(Qudrumana)</span> normal olarak bulunan kaslarla hareket ediyordu. Bu dönemde ya da daha erken bir dönemde, büyük ön kol (ön bacak) atardamarı ve siniri, supra-condyloid bir delikten geçiyordu. Bağırsakta, bugün olduğundan çok daha uzun bir körbağırsak <span class="ITALIK">(diverticulum, caecum)</span> vardı. Dölütteki ayak başparmağının durumundan anlaşıldığına göre, ayak o zamanlar kavrayıcı <span class="ITALIK">(prehensile)</span> idi; ve atalarımız, kuşkusuz, ağaçlarda, sıcak ve ormanlarla kaplı bir ülkede yaşıyordu. Erkeklerin korkunç silahlar olarak yararlandıkları büyük köpekdişleri vardı. Çok daha erken bir dönemde dölyatağı çiftti; boşaltım bir dışkılıktan <span class="ITALIK">(cloaca)</span> yapılıyordu; göz, üçüncü bir gözkapağı ile ya da niktitant zar ile korunuyordu. Daha da erken bir dönemde, insanın ataları suda yaşamış olmalıdır; çünkü biçimbilim, akciğerlerimizin bir zamanlar yüzmeye yaramış ve değişikliğe uğramış bir yüzme kesesinden oluştuğunu açıkça göstermektedir. İnsan embriyonunun boynundaki yarıklar, solungaçların eskiden nerede bulunduğunu bildirmektedir. Bazı vücut görevlerimizin ayda ya da haftada bir yerine getirilmesi, besbelli ilk doğum yerimizden, gelgitlerin yıkadığı bir kıyıdan kalan ve hâlâ silinmeyen izlerdir. Aşağı yukarı aynı erken dönemde, Wolff cisimlerinin <span class="ITALIK">(corpora wolffiana)</span> yerini gerçek böbrekler aldı. Yürek, çarpan basit bir damar olarak vardı; ve omurganın yerinde sırt ipliği <span class="ITALIK">(chorda dorsalis)</span> belirdi. Zamanın karanlık kuytularında böylece beliren ilk atalarımız, bir batraktan <span class="ITALIK">(amphioxus)</span> bile daha basit bir organlanma göstermekteydiler.</p>

      <p class="paragraf">Üzerinde önemle durulmaya değer başka bir nokta daha var: Omurgalılar âleminde <span class="ITALIK">(kingdom),</span> eşeylerden birinin, üreme sisteminin karşıt eşeye özgü çeşitli yardımcı parçalarının güdüklerini taşıdığı çoktan beri bilinmektedir; ve şimdi, çok erken bir embriyonal dönemde her iki eşeyin de gerçek erkek ve dişi bezleri <span class="ITALIK">(gland)</span> bulunduğu anlaşılmıştır. Bundan ötürü, bütün omurgalılar âleminin <span class="ITALIK">(kingdom)</span> uzak bir atasının erdişi <span class="ITALIK">(hermaphrodite)</span> ya da iki eşeyli <span class="ITALIK">(androgynos)</span> olduğu ortaya çıkmaktadır.<span class="dipnot"><a class="footnote-link" href="#footnote-225-346" id="footnote-225-346-backlink">346</a></span> Ama burada bambaşka bir güçlükle karşılaşmaktayız. Memeliler sınıfında, erkeklerin prostat kesesinde <span class="ITALIK">(vesiculae prostaticae),</span> bir dölyatağının başlangıçları vardır; erkeklerde memenin de başlangıçları bulunmakta, ve bazı keselilerin <span class="ITALIK">(Marsupialia)</span> erkeklerinde kesenin izlerine rastlanmaktadır.<span class="dipnot"><a class="footnote-link" href="#footnote-225-347" id="footnote-225-347-backlink">347</a></span> Bunlara benzer başka olgular da anılabilir. Öyleyse, pek eski bir memelinin, kendi sınıfının ayırıcı özelliklerini kazandıktan sonra, ve bundan ötürü, omurgalılar âleminin <span class="ITALIK">(kingdom)</span> aşağı sınıflarından ayrıldıktan sonra da iki eşeyli <span class="ITALIK">(androugynous)</span> kaldığını mı varsaymalıyız? Bu çok olanaksız görünmektedir, çünkü hâlâ varolan iki eşeyli biçimler bulmak için, tüm sınıfların en aşağısında bulunan balıkları incelememiz gerekmektedir.<span class="dipnot"><a class="footnote-link" href="#footnote-225-348" id="footnote-225-348-backlink">348</a></span> Eşeylerden birine özgü olup karşıt eşeyde güdük bir durumda bulunan çeşitli parçalar, eşeylerden birinin böyle organları yavaş yavaş edinmiş, ve sonra eksik bir durumda öbürüne iletmiş olması ile açıklanabilir. Eşeysel seçme konusunu ele alınca, bu iletim biçiminin sayısız örnekleri ile karşılaşacağız. Erkek kuşların savaş aracı ya da bezek olarak edindikleri mahmuzlar, sorguçlar ve parlak renkler ve onların eksik ya da güdük bir durumda soyaçekimle dişilere de iletilmesi, bu örneklerden biridir.</p>

      <p class="paragraf">Erkek memelilerin işgörmez sütbezleri olması, bazı bakımlardan, özellikle ilgi çekicidir. Tekdeliklilerin <span class="ITALIK">(Monotremata)</span> delikleri de olan özel sütbezleri vardır, ama meme başları yoktur; ve bu hayvanlar memeliler serisinin ta tabanında bulundukları için, sınıfın atalarının da sütbezleri olmuş, ama meme başları olmamış olabilir. Bu sonuç, onların gelişim biçimleri üzerine olan bilgilerle de desteklenmektedir, çünkü Prof. Turner, Kölliker ile Langer’in bilirkişiliğine dayanarak, embriyonda meme başlarının en küçük bir belirtisi görülmeden önce, sütbezlerinin bütün ayrıntıları ile görülebildiğini bana bildirdi. Bireyde, birbirini izleyen parçaların gelişimi, genellikle, aynı soy çizgisinde birbirini izleyen varlıkların gelişimini gösterir ve ona uyar. Keseliler meme başlarının bulunması ile tekdeliklilerden ayrılır; bundan dolayı, keseliler bu organları önce tekdeliklilerden ayrıldıktan ve evrimde onları aştıktan sonra kazanmış ve sonra etenlilere <span class="ITALIK">(plasental mammals)</span> iletmiş olabilir.<span class="dipnot"><a class="footnote-link" href="#footnote-225-349" id="footnote-225-349-backlink">349</a></span> Hiç kimse, keselilerin bugünkü yapılışlarını aşağı yukarı edindikten sonra da iki eşeyli <span class="ITALIK">(androgynos)</span> olarak kaldığını düşünmez. Öyleyse erkek memelilerin memeleri olmasını nasıl açıklamalıyız? Memeler önce dişilerde gelişmiş ve sonra erkeklere iletilmiş olabilir, ama bunun tersi olamaz.</p>

      <p class="paragraf"><span>Bütün memeliler sınıfının atalarının iki eşeyli</span> <span class="ITALIK">(androgynos)</span> <span>olmaktan vazgeçtikten uzun zaman sonra, her iki eşeyin de süt verdiği, ve yavrularını böylelikle beslediği; keselilerde ise, her iki eşeyin de yavrularını keselerinde taşıdığı, başka bir görüş olarak söylenebilir. Bugünkü eşçeneli balıklarda</span> <span class="ITALIK">(syngnathous fish),</span> <span>erkeklerin, dişilerin yumurtalarını karın torbalarına alıp yavruların çıkmasını sağladıkları, ve sonra, kimilerinin inandığı gibi, onları beslediklerini;</span><span class="dipnot"><a class="footnote-link" href="#footnote-225-350" id="footnote-225-350-backlink">350</a></span> <span>–belirli başka erkek balıkların yumurtaları ağızlarında ya da solungaç yarıklarında kuluçkalandırdıklarını; –belirli erkek karakurbağalarının yumurta dizilerini dişilerden alıp kendi uyluklarına sardıklarını ve iribaşlar</span> <span class="ITALIK">(tadpole)</span> <span>doğuncaya dek orada sakladıklarını; –belirli erkek kuşların kuluçka işini tümü ile üstlendiklerini, ve erkek güvercinlerin, dişiler gibi, yavrularını kursaklarından çıkardıkları bir salgı</span> <span class="ITALIK">(secretion)</span> <span>ile beslediklerini düşünürsek, bu, baştan sona olanaksız görünmez. Ama yukarıdaki görüş, ilk kez, erkek memelilerdeki sütbezlerinin, üreme sisteminin her iki eşeyde de bulunan, ama onlardan birine özgü olan yardımcı parçalarının güdüklüklerinden çok daha tam gelişmiş olduklarını gözleyince aklıma geldi. Sütbezleri ve meme başları, memelilerde bulundukları durumları ile, gerçekten güdük sayılamaz; yalnızca tam gelişmemişlerdir ve işe yaramaz durumdadırlar. Onlar da, dişilerdeki aynı organlar gibi, belirli hastalıklara tutulma eğilimindedirler. Doğumda ve erginlik çağında, çoğu zaman, birkaç damla süt salgılamaktadırlar: Bu olgu, daha önce anılan o iki çift memesi olan genç adamda görülmüştür. İnsanın ve bazı başka memelilerin erkeklerinde, erginlik sırasında, bu organların bazen çok iyi gelişip epeyce süt verdiği bilinmektedir. Şimdi, erkek memelilerin, eski ve uzun sürmüş bir dönem boyunca, yavrularını emzirmede dişilerine yardım ettiklerini,</span><span class="dipnot"><a class="footnote-link" href="#footnote-225-351" id="footnote-225-351-backlink">351</a></span> <span>ve sonra herhangi bir nedenden ötürü (örneğin daha az sayıda yavru üretilmesinden ötürü), erkeklerin bu yardım işinden vazgeçtiklerini varsayarak, erginlik boyunca bu organların kullanılmaması, onların görev yapmaz duruma gelmelerine yol açardı; ve soyaçekimin çok iyi bilinen iki ilkesine göre, bu görev yapmazlık, erginliğin uygun bir çağındaki erkeklere iletilebilirdi. Ama daha erken bir çağda bu organlar oldukları gibi kalır, bundan ötürü her</span> <span>iki eşeyin de gençlerinde aşağı yukarı eşit ölçüde iyi gelişmiş olurlardı.</span></p>

      <p class="paragraf">Von Baer, bir canlının –ben, “erginleşmiş” bir canlının demeye eğilimliyim– çeşitli parçalarındaki farklılaşma ve özelleşme <span class="ITALIK">(specialisation)</span> tutarına dayanarak, organik aşamalanmadaki ilerlemeyi ya da gelişimi herkesten daha iyi tanımlamıştır. Organizmalar çeşitli yaşama biçimlerine doğal seçme yolu ile yavaş yavaş uyarlanırken, parçaları, fizyolojik işbölümüyle kazanılmış üstünlükten doğan çeşitli görevler için gittikçe daha çok farklılaşır ve özelleşir. Aynı parça, çoğu zaman, önce bir amaç için, ardından, uzun bir zaman sonra, başka ve kesinlikle farklı bir amaç için değişikliğe uğramış görünür. Böylece, bütün parçalar gittikçe daha karmaşık bir duruma gelir. Ama her organizma, ilk türediği atanın yapılışındaki genel tipi gene de sürdürür. Yerbilimsel kanıtlara başvurursak, bu görüşe uygun olarak, organlanmanın bütün dünyada genellikle ağır ve düzensiz adımlarla ilerlediği görülür. Omurgalıların büyük âleminde <span class="ITALIK">(kingdom),</span> organlanma insanda doruğuna varmıştır. Bununla birlikte, organik varlık gruplarının, başka ve daha tam gruplar doğurur doğurmaz her zaman yerlerinden olup ortadan kalktıkları sanılmamalıdır. Sonuncular, öncellerini (seleflerini) alt etseler de, doğa ekonomisindeki her yere daha iyi uyarlanmayabilirler. Bazı eski biçimler, çok zorlu bir savaşla karşılaşmadıkları korunmuş yerlerde yaşadıkları için sağ kalmış görünmektedir; ve bunlar, çoğu zaman, eski ve ortadan kalkmış grupların nasıl olduğu konusunda bizi açıkça aydınlatarak, soykütüklerimizi <span class="ITALIK">(genealogy)</span> düzenlememize yardımcı olmaktadır. Ancak, az organlanmış herhangi bir grubun yaşayan üyelerine, onların öncellerinin yetkin temsilcileri gözü ile bakmak yanılgısına düşmemeliyiz.</p>

      <p class="paragraf">Omurgalılar âleminde, belli belirsiz tanımayı başarabildiğimiz en eski atalar, görünüşe göre, bugünkü tulumluların <span class="ITALIK">(Ascidians)</span> kurtçuklarına benzeyen bir grup deniz hayvanından oluşuyordu.<span class="dipnot"><a class="footnote-link" href="#footnote-225-352" id="footnote-225-352-backlink">352</a></span> Bu hayvanlar, batrak gibi az organlanmış bir grup balığın doğumuna yol açmış olabilir; ve onlardan parlakpullu balıklar <span class="ITALIK">(Ganoidis),</span> ve onlardan da karamaruya <span class="ITALIK">(Lepidosiren)</span> benzer başka balıklar gelişmiş olmalıdır. Böyle balıklardan iki-yaşayışlılara <span class="ITALIK">(Amphibia)</span> geçmemize küçük bir adım yeter. Kuşların ve sürüngenlerin bir zamanlar sıkı sıkıya birbirine bağlı olduklarını; ve tekdeliklilerin <span class="ITALIK">(Monotremata)</span> bugün, memelilerle sürüngenleri önemsiz ölçüde birleştirdiğini görmüştük. Ama bugün, daha yukarı olan üç hısım sınıfın, yani memelilerin, kuşların ve sürüngenlerin daha aşağı omurgalı sınıflarından, yani iki-yaşayışlılardan ve balıklardan, hangi türeme çizgisini izleyerek doğduğunu hiç kimse söyleyemez. Memeliler sınıfında, eski tekdeliklilerden eski keseliler <span class="ITALIK">(Marsupialia),</span> ve onlardan etenlilerin <span class="ITALIK">(placental mammals)</span> ilk atalarına çıkan basamakları izlemek güç değildir. Böylece makigillere <span class="ITALIK">(Lemuridae)</span> yükselebilmekteyiz, ve onlarla insanımsı maymungiller <span class="ITALIK">(Simiadae)</span> arasındaki uzaklık çok büyük değildir. İnsanımsı maymungiller de iki büyük dala, Yeni Dünya ve Eski Dünya maymunlarına ayrılmıştır; ve sonunculardan, çok uzak bir dönemde, evrenin mucizesi ve övüncesi olan insan türemiştir.</p>

      <p class="paragraf">Böylece, insana pek uzun, ama soylu nitelikte olduğu söylenemeyecek bir soyağacı <span class="ITALIK">(pedigree)</span> bağışlamış oluyoruz. Dünya, sık sık söylendiği gibi insanın doğumu için uzun zaman hazırlanmış gibi görünmektedir; ve bu, bir bakıma tam anlamı ile doğrudur; çünkü insan, doğumunu uzun bir atalar dizisine borçludur. Bu zincirdeki halkalardan bir teki varolmasaydı, insan tam bugün olduğu gibi olamazdı. Gözlerimizi bile bile kapamadıkça, bugünkü bilgimizle, soyumuzu aşağı yukarı tanıyabiliriz; bundan utanç duymamız da gerekmez. En aşağı organizma, ayaklarımızın altındaki inorganik tozdan çok daha yukarı bir şeydir; ve önyargısız hiç kimse, herhangi bir canlı varlığı, o varlık ne denli aşağı olursa olsun, onun olağanüstü yapılışı ve özellikleri karşısında coşkuya kapılmadan inceleyemez.</p>

      <div class="footnotes">
        <div class="footnote">
          <p class="DIPNOT"><a class="footnote-anchor" href="#footnote-225-321-backlink" id="footnote-225-321">321</a> Isidore Geoffroy St.-Hilaire, çeşitli doğa bilginlerinin yaptıkları sınıflamalarda insana uygun gördükleri yer konusunda ayrıntılı bilgi vermektedir: <span class="ITALIK">Hist, Nat. Gén.,</span> tom. ii, 1859, s. 170-189.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-322-backlink" id="footnote-225-322">322</a> Karıncaların alışkanlıkları konusunda yayınlanmış en ilginç olgulardan birkaçını Bay Belt sunmaktadır: <span class="BOLDITALIK char-style-override-11">Naturalist in Nicaragua,</span> 1874. Şuralara da bkz: Bay Moggridge, <span class="BOLDITALIK char-style-override-11">Harvesting Ants,</span> vb., 1873, ve George Pouchet, “L’lnstinct chez les insectes”, <span class="BOLDITALIK char-style-override-11">Revue des Deux Mondes,</span> Feb. 1870, s. 682.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-323-backlink" id="footnote-225-323">323</a> Westwood, <span class="BOLDITALIK char-style-override-11">Modern Class of lnsects,</span> vol. ii, 1840, s. 87.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-324-backlink" id="footnote-225-324">324</a> <span class="BOLDITALIK char-style-override-11">Proc. Zoolog. Soc.,</span> 1863, s. 4.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-325-backlink" id="footnote-225-325">325</a> <span class="BOLDITALIK char-style-override-11">Evidence as to Man’s Place in Nature,</span> 1863, s. 70, <span class="BOLDITALIK char-style-override-11">et passim.</span></p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-326-backlink" id="footnote-225-326">326</a> Isid. Geoffroy, <span class="BOLDITALIK char-style-override-11">Hist. Nat. Gén.</span> tom. ii, 1850, s. 217.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-327-backlink" id="footnote-225-327">327</a> <span class="BOLDITALIK char-style-override-11">Ueber die Richtung der Haare,</span> vb. Müller, <span class="BOLDITALIK char-style-override-11">Archiv fürAnat. und Phys.</span> 1837, s. 51.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-328-backlink" id="footnote-225-328">328</a> Reade belirtiyor; <span class="BOLDITALIK char-style-override-11">The African Sketch Book,</span> vol. i, 1873, s. 152.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-329-backlink" id="footnote-225-329">329</a> Hylobates’te kıllar konusunda bkz: C.L. Martin, <span class="BOLDITALIK char-style-override-11">Nat. Hist of Mammals,</span> 1841, s. 415. Amerikan maymunları ve başkaları konusunda bkz: Isid. Geoffroy, <span class="BOLDITALIK char-style-override-11">Hist. Nat. Gén.</span> vol. ii, 1859, s. 216, 243, Eschricht, ibid. s. 46, 55, 61, Owen, <span class="BOLDITALIK char-style-override-11">Anat. of Vertebrates,</span> vol. iii, s. 619. Wallace, <span class="BOLDITALIK char-style-override-11">Contributions to the Theory of Natural Selection,</span> 1870, s. 344.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-330-backlink" id="footnote-225-330">330</a> <span class="ITALIK">Türlerin Kökeni,</span> Evrensel Basım Yayın, İstanbul, Eylül 2009<span class="BOLDITALIK char-style-override-11">,</span> s. 136</p>

          <p class="DIPNOT"><span class="BOLDITALIK char-style-override-11">The Variation of Animals and Plants under Domestication,</span> vol. ii, 1868, s. 348.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-331-backlink" id="footnote-225-331">331</a> <span class="BOLDITALIK char-style-override-11">An Introduction to the Classification of Animals,</span> 1869, s. 99.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-332-backlink" id="footnote-225-332">332</a> Bu, Bay St. George Mivart’ın geçici olarak benimsediği sınıflamanın <span class="ITALIK">(Transact. Philosoph. Soc.,</span> 1869, s. 300) aşağı yukarı aynıdır. Bay Mivart, makimsileri <span class="ITALIK">(Lemuridae)</span> ayırdıktan sonra, artakalan maymunları <span class="ITALIK">(Prima-tes)</span> dar-burunlu maymunları <span class="ITALIK">(Catarhines),</span> Yeni Dünya maymunlarına <span class="ITALIK">(Cebidae),</span> ve Hapalidae’ye karşılık olmak üzere, insangillere <span class="ITALIK">(Homminidse)</span> ve insanımsı maymungillere ayırmıştır. Cebidae ve Hapalidae, yassı-burunlu maymunlara <span class="ITALIK">(Platyrhines)</span> karşılıktır. Bay Mivart hâlâ aynı görüştedir; bkz: <span class="ITALIK">Nature,</span> 1871, s. 481.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-333-backlink" id="footnote-225-333">333</a> <span class="ITALIK">Transact. Zoolog. Soc.,</span> vol. vi, 1867, s. 214.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-334-backlink" id="footnote-225-334">334</a> Bay St. G. Mivart, <span class="ITALIK">Transact. Phil. Soc.,</span> 1867, s. 410.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-335-backlink" id="footnote-225-335">335</a> Messrs. Murie ve Mivart, makimsiler <span class="ITALIK">(Lemuroidea)</span> üzerine, <span class="ITALIK">Transact. Zoolog. Soc.,</span> vol. vii, 1869, s. 5.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-336-backlink" id="footnote-225-336">336</a> Häckel de aynı sonuca varmıştır. Bkz: “Ueber die Entstehung des Menschengeschlechts”, Virchow’un <span class="BOLDITALIK char-style-override-11">Sammlung. gemein. wissen. Vottrage,</span> 1868, s. 61. Ve gene Häckel, <span class="BOLDITALIK char-style-override-11">Natürliche Schöpfungsgeschichte,</span> 1868, Häckel, bu yapıtında insanın soykütüğü konusundaki görüşlerini ayrıntılı olarak sunmaktadır.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-337-backlink" id="footnote-225-337">337</a> Dr. C. Forsyth Major, “Sur les Singes Fossiles trouvés en Italie”, <span class="BOLDITALIK char-style-override-11">Soc. Ital. des Sc. Nat.,</span> tom. xv, 1872.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-338-backlink" id="footnote-225-338">338</a> <span class="BOLDITALIK char-style-override-11">Anthropological Review,</span> April, 1867, s. 236</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-339-backlink" id="footnote-225-339">339</a> <span class="BOLDITALIK char-style-override-11">Elements of Geology,</span> 1865, s. 583-585. <span class="BOLDITALIK char-style-override-11">Antiquity of Man,</span> 1863, s. 145.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-340-backlink" id="footnote-225-340">340</a> <span class="BOLDITALIK char-style-override-11">Man’s Place in Nature,</span> s. 105.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-341-backlink" id="footnote-225-341">341</a> Ayrıntılı tablolar <span class="BOLDITALIK char-style-override-11">Generalle Morphologie</span> adlı yapıtında verilmiştir. (B. ii, s. cliii ve s. 425): Özellikle insanla ilgili olanlar <span class="BOLDITALIK char-style-override-11">Natürliche Schöpfungsgeschichte</span> (1868) adlı kitabındadır. Prof. Huxley, bu sonuncu kitabı eleştirirken <span class="BOLDITALIK char-style-override-11">(The Academy,</span> 1869, s. 42), bazı noktalarda Häckel’den ayrıldığını, bununla birlikte, onu omurgalıların phylumunu ya da soy çizgilerini çok güzel tartışmış saydığını söylemektedir. Tüm yapıtın genel akışını ve özünü pek beğendiğini de bildirmektedir.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-342-backlink" id="footnote-225-342">342</a> <span class="BOLDITALIK char-style-override-11">Pakeontology,</span> 1860, s. 199.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-343-backlink" id="footnote-225-343">343</a> Falkland adalarında, 1883 Nisanında, ve bundan dolayı herhangi bir doğa bilgininden birkaç yıl önce, Synoicum ile yakın hısım ama cins <span class="BOLDITALIK char-style-override-11">(genus)</span> bakımından farklı olan bileşik <span class="BOLDITALIK char-style-override-11">(compound)</span> bir tulumlunun hareketli kurtçuğunu <span class="BOLDITALIK char-style-override-11">(larvea)</span> görme fırsatını bulmuştum. Kuyruğu, uzun başının aşağı yukarı beş katı kadardı, ve çok ince bir iplikle <span class="BOLDITALIK char-style-override-11">(filament)</span> sona eriyordu. Basit bir mikroskop kullanarak çizdiğim resimde açıkça görüldüğü gibi, enine, saydam olmayan perdelerle bölünüyordu. Bunlar Kovalevski’nin resmini çizdiği büyük gözeleri (hücreleri) göstermektedir sanırım. Gelişimin erken aşamasında, kuyruk, kurtçuğun başına sıkıca sarılı bir kangal gibiydi.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-344-backlink" id="footnote-225-344">344</a> <span class="BOLDITALIK char-style-override-11">Mémoires de l’Acad. des Sciences de St. Pétersbourg,</span> tom. x, no 15, 1866.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-345-backlink" id="footnote-225-345">345</a> “Tulumlu <span class="BOLDITALIK char-style-override-11">(Ascidia)</span> kurtçuğunun organlanması, bize, doğanın her varsayımın ve her teorinin ötesinde, uyarlanmanın tek zorunlu koşulu ile omurgalı tipin temel düzenini (bir sırt ipliğinin varlığı ile) nasıl yaratabileceğini gösteriyor; ve geçiş aşamasının bu basit olanağı, gerçekte o geçişin nerede olduğunu bilmesek bile, iki alt-âlem <span class="BOLDITALIK char-style-override-11">(sous-régnes)</span> arasındaki uçurumu ortadan kaldırıyor.” (M. Giard, <span class="BOLDITALIK char-style-override-11">Archives de Zoologie Expérimentale,</span> 1872, p. 281.)</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-346-backlink" id="footnote-225-346">346</a> Karşılaştırmalı anatominin en büyük ustalarından biri olan Prof. Gegenbauer’in vardığı sonuç şudur: bkz: <span class="BOLDITALIK char-style-override-11">Grundzüge der vergleich. Anat.,</span> 1870. s. 876. Bu sonuca özellikle iki-yaşayışlıların <span class="BOLDITALIK char-style-override-11">(Amphibia)</span> incelenmesiyle varılmıştır; ama Waldeyer’in araştırmalarına göre <span class="BOLDITALIK char-style-override-11">(Journal of Anat. and Phys.,</span> 1869, s. 161’e alındığı gibi), “yukarı omurgalıların eşeysel organları bile, ilk durumlarında erdişidir <span class="BOLDITALIK char-style-override-11">(hermaphrodite).”</span> Kimi yazarlar, uzun zaman buna benzer görüşlerde direnmişlerdir, ama yakın zamana dek sağlam dayanakları olmamıştır.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-347-backlink" id="footnote-225-347">347</a> Thylacinus’un (keseli kurdun) erkeği en iyi örnektir. Owen, <span class="BOLDITALIK char-style-override-11">Anatomy of Vertebrates,</span> vol. iii, s. 771.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-348-backlink" id="footnote-225-348">348</a> Erdişilik <span class="BOLDITALIK char-style-override-11">(hermaphroditism)</span> hanigil <span class="BOLDITALIK char-style-override-11">(Serranus)</span> türlerinde de, başka bazı balıklarda olduğu gibi, ya normal ve bakışımlı (simetrik), ya da anormal ve tek-yanlı olarak gözlenmektedir. Dr. Zouteveen bana bu konuda kaynaklar verdi ve özellikle Prof. Halbertsma’nın bir bildirisi üzerinde durdu: <span class="BOLDITALIK char-style-override-11">Transact. of the Dutch Acad. of Sciences,</span> vol. xvi. Dr. Günther olgudan kuşkulanmaktadır, ama bugün iyi, o denli çok gözlemci bu olguyu belgelemiştir ki, artık tartışmaya yer kalmamıştır. Dr. M. Lessona, bana yazdığına göre, Cavolini’nin hanigillerdeki gözlemlerini doğrulamıştır. Prof. Ercolani, yılan balıklarının iki eşeyle <span class="BOLDITALIK char-style-override-11">(Androgynous)</span> olduğunu yakınlarda göstermiştir: <span class="BOLDITALIK char-style-override-11">Acad. delle Scienze,</span> Bologna, Dec. 28, 1871.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-349-backlink" id="footnote-225-349">349</a> Prof. Gegenbaur <span class="BOLDITALIK char-style-override-11">(Jenaische Zeitschrift,</span> Bd. vii, s. 212), çeşitli memeli takımlarında <span class="BOLDITALIK char-style-override-11">(orders)</span> ayrı iki meme başı tipinin yaygın olduğunu, ama her ikisinin de keselilerin <span class="BOLDITALIK char-style-override-11">(Marsupials)</span> meme başlarından, onlarınkinin de tekdeliklerinkinden <span class="BOLDITALIK char-style-override-11">(Monotremata)</span> türediğinin apaçık anlaşılır olduğunu göstermiştir. Dr. Max Huss’un sütbezleriyle ilgili bir anısına da bkz: aynı yerde, B. viii, s. 176.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-350-backlink" id="footnote-225-350">350</a> Bay Lockwood <span class="BOLDITALIK char-style-override-11">(Quart. Journal of Science,</span> April, 1868, s. 269’a alındığı gibi) deniz atının <span class="BOLDITALIK char-style-override-11">(Hippocampus)</span> gelişimi ile ilgili gözlemlerine dayanarak, erkeğin karın kesesinin çeperlerinin herhangi bir biçimde besin verdiğine inanmaktadır. Yumurtaları ağızlarında kuluçkalandıran balıklar konusunda, Prof. Wyman’ın çok ilginç bir bildirisine bkz: <span class="BOLDITALIK char-style-override-11">Proc. Boston Soc. of Nat. Hist. Sept.</span> 15, 1857; ve Prof. Turner, <span class="BOLDITALIK char-style-override-11">Journal of Anat. and Phys.,</span> Nov. 1,1866, s. 78. Dr. Günther de bunlara benzer örnekler vermektedir.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-351-backlink" id="footnote-225-351">351</a> Maddle. C. Royer kitabında buna benzer bir görüş öne sürmektedir: <span class="BOLDITALIK char-style-override-11">Origine de l’Homme,</span> vb., 1870.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-352-backlink" id="footnote-225-352">352</a> Deniz kıyısında yaşayan canlılar, gelgitlerden büyük ölçüde etkilenmek gerekir; denizin <span class="BOLDITALIK char-style-override-11">ortalama</span> yükselme sınırı dolaylarında, ya da <span class="BOLDITALIK char-style-override-11">ortalama</span> alçalmasının dolaylarında yaşayan hayvanlar, on beş günde bir tam gelgitsel değişiklik döneminden geçerler. Bunun sonucu olarak, besin sağlayışları haftadan haftaya belirgin değişikliklere uğrar. Bu koşullarda birçok kuşak boyunca yaşayan böyle hayvanların yaşamsal eylemleri işleyişlerini düzenli haftalık dönemlere uydurmaktan pek kurtulamaz. Şimdi karasal <span class="BOLDITALIK char-style-override-11">(terrestrial)</span> olan yukarı omurgalılarda olduğu gibi, başka sınıflarda da, normal ve anormal birçok sürecin bir ya da daha çok tam haftalık dönemleri olması anlaşılmaz bir durumdur: Omurgalılar bugünkü gelgitsel <span class="BOLDITALIK char-style-override-11">(tidal)</span> tulumluların <span class="BOLDITALIK char-style-override-11">(Ascidians)</span> hısımı olan bir hayvandan türemişlerse, bu olgu anlaşılır olur. Böyle dönemli <span class="BOLDITALIK char-style-override-11">(periodic)</span> süreçlere birçok örnek verilebilir; memelilerde; gebelik süresi, ateşli hastalıkların süresi vb.. Kuşların kuluçka süreleri de güzel bir örnektir, çünkü, Bay Bartlett’e göre <span class="BOLDITALIK char-style-override-11">(Land and Water,</span> Jan. 7,” 1871), güvercin yavruları iki haftada, kanatlı kümes hayvanlarının yavruları üç haftada, ördeğinkiler dört, kazınkiler beş ve devekuşununkiler yedi haftada yumurtadan çıkar. Bilebildiğimiz kadarı ile, yinelenen bir dönem, herhangi bir süreç ya da görev için uygun bir uzunlukta ise, bir kez kazanılınca, değişme eğilimi göstermemektedir; bundan dolayı, aşağı yukarı bütün kuşaklara böylece iletilebilmektedir. Ama görev değişseydi, dönem de değişmek gerekirdi, ve neredeyse birdenbire bir tam hafta değişmek eğilimi gösterirdi. Bu sonuç, doğru ise, çok ilginçtir; çünkü her memelinin gebelik süresi, her kuşun kuluçka süresi, ve başka birçok yaşamsal süreçler, böylece bu hayvanların ilk doğum yerlerini bize açıklar.</p>
        </div>
      </div>
    </div>
  </div>
</body>
</html>
