<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-3.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x6-3.html" xml:lang="tr-TR">
    <div class="Basic-Text-Frame-3">
      <p class="x1" id="toc_marker-4"><span>Üçüncü Bölüm</span></p>

      <p class="x2"><span>İNSANIN VE AŞAĞI HAYVANLARIN ZİHİNSEL YETİLERİNİN KARŞILAŞTIRILMASI</span></p>

      <p class="KONULAR"><span>En yukarı maymun ile en aşağı yabanıl insanın zihin gücü arasındaki fark pek büyüktür • Belirli içgüdüler ortaktır • Heyecanlar • Merak • Benzenme • Dikkat • Bellek • Hayalgücü • Sağduyu • İlerleyici evrim • Hayvanların kullandığı âletler ve silahlar • Soyutlama, bilinç • Dil • Güzellik duygusu • Tanrı inancı, ruhsal araçlar, boş inançlar.</span></p>

      <p class="paragraf"></p>

      <p class="paragraf">Son iki bölümde, insanın, vücut yapılışında aşağı bir biçimden türediğinin izlerini taşıdığını gördük; ama insan zihin gücü bakımından bütün öbür hayvanlardan öylesine farklıdır ki, varılan bu sonuçta bir yanlışlık olabileceği ileri sürülebilir. Kuşkusuz dörtten daha büyük sayıları anlatmak için dilinde hiçbir sözcük bulunmayan, ve bayağı nesneler ya da duygulanmalar için hiçbir soyut terim kullanmayan en aşağı yabanıl insanı,<span class="dipnot"><a class="footnote-link" href="#footnote-225-155" id="footnote-225-155-backlink">155</a></span> en yüksek ölçüde organlanmış maymunla bile karşılaştırsak, bu bakımdan pek çok fark vardır. En yukarı maymunlardan biri, bir köpeğin kendi ata-biçimine <span class="ITALIK">(parent-form),</span> kurda ya da çakala oranla ilerlediği ya da uygarlaştığı kadar uygarlaşsa bile, bu fark, kuşkusuz yine pek büyük olur. Ateş Ülkeliler, en aşağı barbarlardan sayılır; ama ben, İngiltere’de birkaç yıl kalmış, ve biraz İngilizce konuşabilen, ve Majestelerinin Gemisi Beagle’da bulunan üç yerlinin, eğilim ve zihinsel yetilerimizin pek çoğu bakımından bize ne denli çok benzediklerini gördükçe şaşıyordum. İnsandan başka hiçbir organik varlıkta zihin gücü olmasaydı, ya da insanın yetileri daha aşağı hayvanlarınkilerden tümü ile bambaşka nitelikte olsaydı, o zaman, yüksek yetilerimizin aşama aşama gelişmiş olduğuna inanamazdık. Oysa böyle köklü bir fark bulunmadığı gösterilebilir. Irmak taşemeni <span class="ITALIK">(Lampetra fluviatilis)</span> ya da batrak <span class="ITALIK">(Amphioxus lanceolatum)</span> gibi en aşağı balıklardan biri ile en yukarı maymunlardan biri arasında, bir maymun ile insan arasındakinden çok daha büyük bir zihin gücü farkı olduğunu da kabul etmeliyiz; ne var ki, bu açıklık sayısız aşamalarla doldurulmaktadır.</p>

      <p class="paragraf">Bir barbarla, örneğin eski denizci Byron’un anlattığı o bir sepet deniz kestanesini düşürdüğü için çocuğunu kayalara çarpan adam ile, bir Howard ya da Clarkson arasındaki ahlaksal tutum farkı; ve hiçbir soyut terim kullanmayan yabanıl bir insan ile bir Newton ve Shakespeare arasındaki zekâ farkı da az değildir. En yukarı ırkların en üstün insanları ile en aşağı yabanıl insanlar arasındaki bu türlü farklar, pek küçük aşamalarla birbirine bağlıdır. Bundan ötürü, birinden öbürüne geçilebilir ve gelişilebilir.</p>

      <p class="paragraf">Bu bölümdeki amacım, zihinsel yetileri bakımından insan ile yukarı memeliler arasında köklü hiçbir fark olmadığını göstermektir. Bu konunun her bölümü ayrı bir deneme olarak genişletilebilirdi, ama burada kısaca işlenmeleri gerekiyor. Zihinsel yetilerin evrensellikle kabul edilmiş bir sınıflaması olmadığından, söyleyeceklerimi amacıma en uygun biçimde sıralayacağım; ve okuru etkileyebilirler umudu ile, beni en çok etkilemiş olguları seçeceğim.</p>

      <p class="paragraf">Sınıflamada çok aşağılarda bulunan hayvanlara gelince, <span class="ITALIK">Eşeysel Seçme’</span>de, onların zihinsel yetilerinin beklendiğinden çok daha yüksek olabildiğini gösteren ek birkaç olgu vereceğim. Aynı türün bireylerindeki yetilerin değişkenliği, bizim için önemli bir noktadır ve burada yalnız birkaç örnek verilerek geçilecektir. Bu konunun ayrıntılarına girmek gereksiz olur; çünkü yaptığım soruşturmalar, kuşlarla ve çeşitli hayvanlarla uzun süre uğraşmış olan herkesin, bireylerin bütün zihinsel özellikler bakımından çok farklı oldukları kanısını paylaştığını gösterdi. Zihinsel yetilerin en aşağı organizmada ilk kez nasıl başladığını araştırmak, yaşamın kendisinin ilkin nasıl başladığını araştırmak kadar umutsuz bir çabadır. Bunlar, günün birinde çözülebilse bile, herhalde çok uzak bir geleceğin problemleridir.</p>

      <p class="paragraf"><span>İnsanda da hayvanlardaki duyuların aynıları bulunduğu için, başlıca sezgileri</span> <span class="ITALIK">(intuition)</span> <span>de aynı olmalıdır. Ortak içgüdülerden birkaçı, örneğin, benliğini koruma, eşeysel sevgi</span> <span class="ITALIK">(sexuall love),</span> <span>ananın yeni doğmuş yavrusuna olan sevecenliği, yavrunun anasını emme tutkusu, vb. insanda da vardır. Ama insanın içgüdüleri, serisinde kendine en yakın olan hayvanlarınkilerden belki birkaç tane eksiktir. Doğu adalarındaki orangutanlar, Afrika’daki şempanzeler, sahanlığa benzer yerler yapıp oralarda uyurlar; ve, her iki tür de aynı alışkanlığı gösterdiğinden, bunun içgüdüden ileri geldiği öne sürülebilir, ama bunun o hayvanların benzer istekleri ve benzer düşünme güçleri olmasından ileri gelmediğini kesinlikle bilmiyoruz. Bu maymunların, tropikal kuşaktaki ağılı yemişlerin birçoğunu yemekten sakındıklarını kabul edebiliriz. Ama evcil hayvanlarımız, yabancı bir yere götürülünce, ve kış sonunda otlağa ilk salınınca, ağılı otları önceleri yiyip sonraları yemekten sakındıkları için, maymunların yemiş seçmeyi kendi yaşantılarından mı, yoksa atalarınınkinden mi öğrendiğini güvenle söyleyemeyiz. Bununla birlikte, biraz sonra göreceğimiz gibi, maymunların, ve belki başka hayvanların, yılanlardan korkması içgüdüseldir.</span></p>

      <p class="paragraf"><span>Yukarı hayvanlardaki içgüdülerin aşağı hayvanlardaki içgüdülere oranla basitliği ve daha az sayıda olması dikkat çekmektedir. Cuvier, içgüdü ile zekânın birbiri ile ters orantılı olduğunu ileri sürmüştür; ve kimileri, yukarı hayvanlardaki zihinsel yetilerin içgüdülerden ve yavaş yavaş geliştiğini düşünmektedir. Ama Pouchet, ilginç bir denemesinde,</span><span class="dipnot"><a class="footnote-link" href="#footnote-225-156" id="footnote-225-156-backlink">156</a></span> <span>gerçekte böyle ters bir orantı bulunmadığını göstermiştir. En şaşırtıcı içgüdüleri olan böceklerin en zeki oldukları besbellidir. Omurgalılar serisinde, en az zeki üyelerin, yani balıkların ve iki-yaşayışlıların</span> <span class="ITALIK">(Amphibia),</span> <span>karmaşık içgüdüleri yoktur; memeliler arasında içgüdüleri ile göze en çok çarpan hayvan, yani kunduz, Bay Morgan’ın değerli yapıtını</span><span class="dipnot"><a class="footnote-link" href="#footnote-225-157" id="footnote-225-157-backlink">157</a></span> <span>okuyan herkesin kabul edeceği gibi, pek zekidir.</span></p>

      <p class="paragraf">Bay Herbert Spencere’e göre,<span class="dipnot"><a class="footnote-link" href="#footnote-225-158" id="footnote-225-158-backlink">158</a></span> zekânın ilk belirtileri yansıların <span class="ITALIK">(reflex)</span> çoğalması ve düzenbirliği <span class="ITALIK">(co-ordination)</span> ile gelişmiş olmakla birlikte ve basit içgüdülerin birçoğu giderek yansılara dönüşüyor ve, yavruların analarını emmelerinde olduğu gibi, onlardan ayırt edilemiyorsa da, daha karmaşık içgüdüler zekâdan bağımsız doğmuş görünmektedir. Bununla birlikte, içgüdüsel eylemlerin değişmez ve öğretilmemiş olma niteliğini yitirebileceğini, ve onların yerini istençli eylemlerin alabileceğini yadsımak istiyor değilim. Öte yandan, zekâ eylemleri, birkaç kuşak boyunca uygulana uygulana, okyanus adalarındaki kuşların insandan sakınmayı öğrendikleri gibi, içgüdülere dönüşür ve soyaçekimle iletilir. Öyleyse, bu eylemlerin özelliklerinin bozulmuş olmak gerektiği söylenebilir, çünkü artık sağduyu ile ya da yaşantıya dayanılarak yapılmamaktadırlar. Oysa daha karmaşık içgüdülerin çoğu, bambaşka bir yoldan, basit içgüdüsel eylem değişimlerinin doğal olarak seçilmesi ile kazanılmış görünmektedir. Böyle değişimler, beyin oluşumunu etkileyen ve vücudun öbür parçalarında da hafif değişimlere ya da bireysel farklara yol açan aynı bilinmedik nedenlerden doğuyor gibidir; ve bilgisizliğimiz yüzünden, bu değişimlerin kendiliğinden olduğu sık sık söylenmektedir. Daha karmaşık içgüdülerin kökenine gelince, yaşantının ve değişiklik geçirmiş alışkanlıkların etkilerini soyaçekimle kendilerine iletebilecekleri hiçbir döl bırakmayan işçi karıncaların ve arıların o pek şaşırtıcı içgüdülerini düşünürsek, başka bir sonuca varamayız sanırım.</p>

      <p class="paragraf">Yukarıda adı geçen böceklerden ve kunduzdan öğrendiğimiz gibi, yüksek bir zekâ karmaşık içgüdülerle kesin olarak bağdaştırılabilirse de, ve başlangıçta istenerek öğrenilmiş eylemler, alışkanlıkla, bir yansı <span class="ITALIK">(reflex)</span> çabukluğu ve kesinliği ile yapılabilirse de, bağımsız zekânın ve içgüdünün gelişimi arasında belirli ölçüde bir girişim <span class="ITALIK">(interference)</span> olabilir, ve bu, kalıtsal bir beyin değişikliği demektir. Beynin görevleri üzerine bilinenler çok azdır, ama zihinsel yetiler büyük ölçüde gelişmiş olunca, beynin çeşitli kesimlerinin, en kolay iletişim <span class="ITALIK">(intercommunication)</span> için, çok karışık kanallarla birbirine bağlanması gerektiğini anlayabiliriz; ve bunun sonucu olarak, beynin her ayrı kesimi özel duyumlara ya da çağrışımlara belirli ve kalıtsal –yani içgüdüsel– biçimde yanıt vermeye daha az elverişli olma eğilimi gösterebilir. Zekânın düşüklüğü ile pekişmiş, ama soyaçekilerek edinilmemiş alışkanlıklar oluşturma eğilimi arasında bir ilişki bile var gibidir: çünkü, anlayışlı bir hekimin bana söylediği gibi, biraz aptal olan kimseler, her şeyi göreneğe göre ya da alışkanlıkla yapmaya eğilimlidirler; ve böyle davranmaya yüreklendirilirlerse daha çok mutlu olurlar.</p>

      <p class="paragraf">Burada konudan ayrılmanın uygun olduğunu düşündüm, çünkü yukarı hayvanların ve insanın geçmiş olguların anısına, sağgörüye (basirete), sağduyuya ve hayalgücüne dayanan eylemlerini, aşağı hayvanların onlara tümü ile benzeyen eylemleri ile karşılaştırdığımız zaman, yukarı hayvanların ve özellikle insanın zihinsel yetilerini kolayca eksik değerlendirebiliriz; sonuncuların böyle eylemlerde bulunma yeterliği, ardışık her kuşakta, hayvanın bilinçli zekâsı olmaksızın, zihinsel organların değişimi ve doğal seçme yolu ile azar azar kazanılmıştır. Kuşkusuz, Bay Wallace’in gösterdiği gibi,<span class="dipnot"><a class="footnote-link" href="#footnote-225-159" id="footnote-225-159-backlink">159</a></span> insanın zekice yaptığı işlerin çoğu, sağduyunun değil, benzenmenin <span class="ITALIK">(imitation)</span> sonucudur; ama insanın eylemleri ile aşağı hayvanların eylemlerinin çoğu arasında şu büyük fark vardır: İnsan, benzenme gücü ile, örneğin bir taş baltayı ya da kayığı, ilk denemesinde yapamaz. İşini yapa yapa öğrenmesi gerekir; öte yandan, kunduz setini ya da kanalını, kuş yuvasını ilk yapışında, yaşlı ve deneyimli çağındaki kadar, ya da aşağı yukarı o kadar, ve örümcek o güzel ağını gerçekten o kadar güzel yapar.<span class="dipnot"><a class="footnote-link" href="#footnote-225-160" id="footnote-225-160-backlink">160</a></span></p>

      <p class="paragraf">Gene konumuza dönelim; aşağı hayvanlar da, insan gibi, açıkça haz ve acı, mutluluk ve mutsuzluk duyarlar. Mutluluk, hayvan yavrularında, örneğin, çocuklarımız gibi birbirleri ile oynaşan kedi ve köpek eniklerinden, kuzulardan daha iyi gözler önüne serilmemiştir. Böcekler bile, başarılı gözlemci P. Huber’in anlattığı gibi,<span class="dipnot"><a class="footnote-link" href="#footnote-225-161" id="footnote-225-161-backlink">161</a></span> birbirleriyle oynaşır: Huber, karıncaların da köpek enikleri gibi birbirini kovaladığını ve ısırıyormuş gibi yaptığını gözlemiştir.</p>

      <p class="paragraf">Aşağı hayvanların da, bizim gibi, aynı heyecanlarla coştukları öylesine güzel saptanmıştır ki, burada okuru birtakım ayrıntılarla yormak gereksiz olacaktır. Korku, bizde olduğu gibi, onlarda da kasların titremesine, yüreğin aşırı çarpmasına, büzgen kasların <span class="ITALIK">(sphincter)</span> gevşemesine, tüylerin diken diken olmasına yol açarak etkisini gösterir. Korkunun sonucu olan kuşku, yabanıl hayvanların pek çoğunda apaçık görülen bir durumdur. Sir E. Tennent’in tuzaklarda çığırtkan olarak kullanılan dişi fillerin davranışları üzerine yazdıkları, onların bile bile hile yaptıklarını, orada ne için bulundurulduklarını çok iyi bildiklerini kabul etmeden okunamaz sanırım. Gözüpeklik ve korkaklık, köpeklerimizde açıkça görüldüğü gibi, aynı türün bireylerinde pek değişken olan niteliklerdir. Bazı köpekler ve atlar hırçındır, çabuk huylanır; bazıları ise yumuşak başlıdır; ve bu niteliklerin soyaçekimle edinildiği kesindir. Hayvanların korkunç öfkelenebildiklerini ve bunu açıkça belli ettiklerini herkes bilir. Çeşitli hayvanların, uzun süre bekleyip ustaca öç aldıklarını anlatan birçok ve belki de gerçek öykü yayınlanmıştır. Rengger ve Brehm,<span class="dipnot"><a class="footnote-link" href="#footnote-225-162" id="footnote-225-162-backlink">162</a></span> besledikleri evcil Amerika ve Afrika maymunlarının, kendilerinden kesinlikle öç aldıklarını bildirmektedirler. Titizliğini birçok kimsenin bildiği bir hayvanbilimci, Sir Andrew Smith, bana kendisinin de görgü tanıkları arasında bulunduğu şu öyküyü anlattı: Umut Burnunda, bir subay bir babunun sık sık canını sıkıyormuş. Bir pazar günü, subayın geçit töreni için yaklaştığını gören hayvan, bir çukura su doldurup çabucak koyu bir çamur karmış ve yanından geçerken, yakında bulunan birçok kimsenin alaylı bakışları arasında, subayın üzerine atmış. Ve ondan sonra, uzun süre, subayı her görüşünde sevinç çığlıkları atarak bu başarısını kutlamış.</p>

      <p class="paragraf">Köpeğin efendisine olan sevgisini bilmeyen yoktur. Eski bir yazar şöyle demektedir.<span class="dipnot"><a class="footnote-link" href="#footnote-225-163" id="footnote-225-163-backlink">163</a></span> “Bu dünyada kendisinden çok seni seven biricik varlık köpektir.”</p>

      <p class="paragraf"><span>Köpeğin can çekişirken bile, efendisini sevgi ile yaladığı bilinmektedir. Vivisection* sırasında acıdan kıvranırken, bu işlemi yapan kimsenin elini yalayan köpeğin öyküsünü herkes işitmiştir. Ve o adam taş yürekli değil idiyse ve yaptığı işlem bilgimize gerçekten katkıda bulunmadıysa, ömrünün sonuna dek, yaptığına acınmış olmalıdır.</span></p>

      <p class="paragraf">Whewell,<span class="dipnot"><a class="footnote-link" href="#footnote-225-164" id="footnote-225-164-backlink">164</a></span> haklı olarak şöyle sormaktadır: “Bütün ulusların kadınları ve bütün hayvanların dişileri üzerine sık sık anlatılan ana sevecenliğinin dokunaklı örneklerini okuyan kimse, davranış ilkesinin insanda ve hayvanlarda aynı olduğundan kuşkulanabilir mi?” Ana sevecenliğinin en küçük ayrıntılarda gösterildiğini görüyoruz; örneğin Rengger, yavrusuna tebelleş olan sinekleri dikkatle kovan bir Amerikan maymunu <span class="ITALIK">(Cebus)</span> görmüştür; ve Duvaucel, bir derede yavrularının yüzlerini yıkayan bir Hylobates’i gözlemiştir. Yavrularını yitiren dişi maymunların çektikleri acı öylesine büyüktür ki, Brehm’in Kuzey Afrika’da kafeste beslediği belirli maymun çeşitlerinde hep ananın ölümüne yol açmıştır. Ve öbür maymunlar, hem dişiler hem erkekler, öksüz yavruları her zaman benimseyip özenle korumuşlardır. Dişi bir babun öylesine yufka yürekli çıkmıştır ki, yalnız öbür maymun türlerinin yavrularını benimsemekle kalmamış, yavru kedileri ve köpekleri aşırıp hep öteye beriye taşımıştır. Ne var ki onun sevecenliği, besinini böylelikle edindiği yavruları ile paylaşacağı kadar ileri gitmemiş ve bu, maymunları her şeyi kendi öz yavruları ile her zaman ve gerçekten eşit olarak paylaştığından, Brehm’i şaşırtmıştır. Edindiği kedi eniklerinden biri, bu sevecen babunu tırmalamıştır. Söz konusu babunun ince bir zekâsı olduğu besbellidir; çünkü tırmalanmasına çok şaşmış ve eniğin ayaklarını çabucak inceledikten sonra, ses çıkarmadan, tırnaklarını ısırarak koparmıştır.<span class="dipnot"><a class="footnote-link" href="#footnote-225-165" id="footnote-225-165-backlink">165</a></span> Hayvanat bahçesinde, yaşlı bir babunun (<span class="ITALIK">C.</span> <span class="ITALIK">chacma)</span> bir al-yanaklı maymunu <span class="ITALIK">(Rhesus)</span> benimsediğini; ama kafesine bir yavru dril ve mandril konunca, başka türlerden olan bu maymunların daha yakın hısımları olduğunu sezdiğini, çünkü al-yanaklı maymunu hemen bırakıp onları benimsediğini, bakıcısından işittim. Al-yanaklı maymun yavrusu, ben gördüğümde, böyle bırakılıvermekten çok üzgündü ve haşarı bir çocuk gibi, yavru drile ve mandrile fırsat buldukça saldırıp onların canını sıkıyor ve bu, yaşlı babunu çok öfkelendiriyordu. Brehm’e göre, saldırıya uğrayan efendilerini olduğu gibi, bağlandıkları köpekleri de başka köpeklerin saldırısından korurlar. Ama burada, daha sonra üzerinde duracağım duygudaşlık ve sevgi bağlılığı konusuna girmekteyiz. Brehm’in bazı maymunları, sevmedikleri yaşlı bir köpeğe olduğu gibi, başka hayvanlara da zekice takılıyorlardı.</p>

      <p class="paragraf">Karmaşık duyguların pek çoğu, yukarı hayvanlarda ve bizde ortaktır. Köpeğin, efendisinin sevgisini başka yaratıklardan nasıl kıskandığını herkes görmüştür; ve ben, aynı olguyu maymunlarda da gözledim. Bu, hayvanların yalnız sevmekle kalmayıp, sevilmek de istediklerini gösterir. Hayvanlarda başkalarına imrenme de vardır. Beğenilmeyi ve övülmeyi severler; ve efendisinin sepetini taşıyan köpek, bundan büyük kıvanç ve övünç duyar. Köpeğin, korkudan başka, utanç ve pek sık yiyecek isteyince, sıkılganlığa çok benzer bir şey duyduğundan kuşkulanılamaz sanırım. İri bir köpek, ufak bir köpeğin hırlamalarına aldırmaz: Buna gönül yüceliği denebilir. Birkaç gözlemci, maymunların gülünmeyi sevmediklerini ve bazen, olmadık şeylerden alındıklarını bildirmiştir. Hayvanat bahçesinde gördüğüm bir babun, bakıcısı bir mektup ya da kitap çıkarıp ona yüksek sesle okuyunca hep öfkeleniyordu; birinde öylesine korkunç öfkelendi ki, kendi bacağını kanatıncaya kadar ısırdığına tanık oldum. Köpeklerin, oyunculuklarının dışında, şakacı bir yanları da vardır. Köpeğe bir çomak atılırsa, çoğu zaman onu alıp biraz uzağa götürür; ve yere bıraktığı çomağın yanıbaşına çöküp efendisinin onu almak için ta yanına gelmesini bekler, sonra çomağı kaptığı gibi kaçar ve bu şakayı apaçık bir sevinç içinde sürdürür.</p>

      <p class="paragraf"><span>Şimdi anlama gücü ile sıkı ilişkisi bulunan heyecanlara ve yetilere dönüyoruz. Bunlar, yüksek zihinsel yetilerin gelişim temelini oluşturdukları için, çok önemlidir. Hayvanlar, köpeklerde görüldüğü gibi ve Rengger’e göre, maymunlarda olduğu gibi, coşkunluktan hoşlanırlar ve can sıkıntısı çekerler.</span> <span class="ITALIK">Şaşmak,</span> <span>bütün hayvanlarda görülür. Ve hayvanların birçoğu</span> <span class="ITALIK">meraklıdır.</span> <span>Bu sonuncu nitelik yüzünden, bazen, örneğin avcı garip davranışlarda bulununca, onun hareketlerine kapılıp canlarından olurlar. Bunu geyiklerde gözledim. Ve açıkgöz dağ keçileri ile bazı yaban ördeği çeşitleri de böyledir. Brehm, maymunların içgüdüsel yılan korkusu üzerine ilginç bilgiler vermektedir; ama maymunların merakı öylesine büyüktür ki, arada bir, yılanların kapatıldığı sandığın kapağını kaldırarak, insanlar gibi, kana kana korkmaktan kendilerini alamazlar. Bunları öğrenince pek şaştım. Çöreklenmiş biçimde doldurulmuş bir yılan alıp hayvanat bahçesindeki maymunluğa gittim. Bunun yarattığı heyecan, o zamana dek gördüğüm en ilginç görünümlerden biri oldu. En çok korkan, üç uzun-kuyruklu maymun</span> <span class="ITALIK">(Cercopithecus)</span> <span>türü idi. Kafeslerinde oraya buraya sıçrıyor ve öbür maymunların anladığı keskin tehlike çığlıkları atıyorlardı. Yılana aldırmayan, yalnız birkaç yavru maymun ile bir Anubis babunu oldu. Sonra, doldurulmuş yılanı büyük bölmelerden birine, yere koydum. Bir süre sonra, bütün maymunlar, gözlerini doldurulmuş yılandan ayırmaksızın, onun çevresinde bir çember konumunda toplandılar. Pek gülünç bir durumları vardı. Aşırı ürkektiler, öyle ki, öteden beri oynadıkları bir oyuncak olan tahta bir top yarı örtülü durduğu samanların altında nasılsa kımıldayınca, irkiliverdiler. Bu maymunlar, kafeslerine ölü balık, fare, canlı kaplumbağa ve alışmadıkları başka şeyler konunca çok başka türlü davrandılar;</span><span class="dipnot"><a class="footnote-link" href="#footnote-225-166" id="footnote-225-166-backlink">166</a></span> <span>çünkü önce korkmakla birlikte, çabucak onlara yaklaşıyor, dokunuyor ve onları inceliyorlardı. Daha sonra, içine canlı yılan koyduğum bir kesekâğıdını, ağzını gevşekçe kapayıp, büyük bölmelerden birine bıraktım. Maymunlardan biri hemen yaklaştı, kesekâğıdının ağzını sakınarak biraz araladı, içine bir göz atıp geriye sıçradı. O zaman, Brehm’in anlattığı şeye tanık oldum: Maymunlar, birbiri ardınca, başlarını yukarı kaldırarak ve bir yana çevirerek, diklemesine duran kesekâğıdının içine, onun dibinde sessiz yatan o korkunç nesneye şöyle bir göz atmaktan kendilerini alamadılar. Maymunların sanki hayvanbilimsel hısımlıklar üzerine biraz bilgisi var gibidir, çünkü Brehm’in beslediği maymunlar, zararsız kertenkeleler ve kurbağalar karşısında garip, ama yanlış bir içgüdüsel korku göstermişlerdir. Bir orangutanın da, kaplumbağayı ilk görüşünde çok korktuğu bilinmektedir.</span><span class="dipnot"><a class="footnote-link" href="#footnote-225-167" id="footnote-225-167-backlink">167</a></span></p>

      <p class="paragraf"><span class="ITALIK">Benzenme (imitation)</span> ilkesi, insanda ve, kendi gözlemlerime göre, özellikle yabanıl insanlarda kuvvetlidir. Beynin belirli bozukluklarında bu yönseme olağanüstü ileri götürülür: yarım inmeli <span class="ITALIK">(hemiplegiç)</span> hastalar ve başkaları, beynin yangılı <span class="ITALIK">(inflammatory)</span> yumuşamasının başlangıcında, ister kendi dillerinden, ister yabancı dillerden olsun, söylenen her sözcüğü ve yanlarında yapılan her hareketi bilinçsiz olarak yinelerler.<span class="dipnot"><a class="footnote-link" href="#footnote-225-168" id="footnote-225-168-backlink">168</a></span> Desor<span class="dipnot"><a class="footnote-link" href="#footnote-225-169" id="footnote-225-169-backlink">169</a></span> şunu önemle belirtmiştir: Çok hoş birer yansılayıcı olan maymunların bulunduğu aşamaya çıkılıncaya dek, hiçbir hayvan, insanın herhangi bir davranışını isteyerek örnek tutmaz. Oysa hayvanlar, bazen, davranışlarında birbirine benzenirler. Böylece, köpeğin emzirip büyüttüğü iki kurt türü, bazen çakalın da yaptığı gibi, havlamayı öğrenmiştir,<span class="dipnot"><a class="footnote-link" href="#footnote-225-170" id="footnote-225-170-backlink">170</a></span> ama buna isteyerek benzenme denip denmeyeceği ayrı bir sorundur. Kuşlar öterken ana-babalarına ve arada bir başka kuşlara benzenir; ve papağanlar, herkesin bildiği gibi, sık sık işittikleri herhangi bir sesi örnek tutarlar. Dureau de la Malle,<span class="dipnot"><a class="footnote-link" href="#footnote-225-171" id="footnote-225-171-backlink">171</a></span> bir kedinin emzirip büyüttüğü bir köpeğin tıpkı kedi gibi pençelerini yalayıp sonra kulaklarını ve yüzünü silmeyi öğrendiğini anlatmaktadır; ünlü doğa bilgini Audouin de buna tanık olmuştur. Ve bana, bunları doğrulayan başka örnekler de bildirildi. Bunların birinde, köpeği kedi emzirmemişti, ama köpek bir kedinin yanında, kedi enikleri ile birlikte büyümüştü; ve bundan ötürü, yukarıda sözü geçen alışkanlığı kazanmış ve on üç yıllık ömrü boyunca da hiç bırakmamıştı. Dureau de la Malle’ın köpeği ise, kedi eniklerinden, topla oynamayı öğrenmişti; topu ön pençeleri ile yuvarlıyor, sonra topun üzerine atılıyordu. Bir arkadaş, evindeki kedinin, süt kabının ağzı başını sokamayacağı kadar dar olduğu için pençelerini süte daldırıp çıkardıktan sonra yalamaya alıştığını bildirdi. Bu kedinin eniklerinden biri de aynı kurnazlığı çabucak öğrenmiş ve fırsat buldukça uygulamaktan geri durmamıştı.</p>

      <p class="paragraf">Yavrularındaki benzenme ilkesine ve özellikle onların içgüdüsel ya da soyaçekimle edinilmiş yönsemelerine güvenen birçok hayvanın onları eğittiği söylenebilir. Kedi, eniklerine canlı fare getirince bunun böyle olduğunu görürüz. Dureau de la Malle, yukarıda anılan yazısında, yavrularını eğiten atmacalarla ilgili dikkate değer gözlemlerini de anlatmaktadır: Atmacalar yavrularına uzaklığı kestirmeyi olduğu gibi, becerilerini de öğretmek için, önce onlara havadan ölü fareler ve serçeler atmaktadırlar (yavrular bunları genellikle yakalayamaz); ve sonra canlı kuşlar getirip salıvermektedirler.</p>

      <p class="paragraf">İnsanın zihinsel ilerlemesi için <span class="ITALIK">dikkat</span>ten daha önemli bir yeti yok gibidir. Bir deliğin yakınında bekleyip avının üzerine atılmaya hazırlanan kedide görüldüğü gibi, hayvanlarda bu yetinin bulunduğu besbellidir. Yaban hayvanları kendilerini bu işe öylesine verirler ki, yanlarına kolayca yaklaşılabilir. Bay Bartlett, bana, bu yetinin maymunlarda pek değişken olduğunu gösteren ilginç bir kanıt verdi. Maymunlara oyunlarda rol yapmayı öğreten bir adam, Zoological Society’den bayağı maymun türleri satın alırmış ve maymun başına beş pound ödermiş. Ama içlerinden birini seçmesi için üç-dört maymunu birkaç gün alıkoymasına izin verilirse, fiyatı iki katına çıkaracağını bildirmiş. Belirli bir maymunun iyi bir oyuncu olup olamayacağını nasıl böylesine çabuk öğrenebildiği sorulunca, bunun tümü ile onların dikkat yetisine bağlı olduğunu söylemiş. Bir maymuna herhangi bir şeyi anlatırken ya da açıklarken maymunun dikkati kolayca dağılırsa, örneğin hayvan duvardaki bir sinekle ya da önemsiz başka bir şeyle ilgilenirse, onu yetiştirme umudu yokmuş. Dikkatsiz bir maymunu, rolünü yapması için cezalandırınca, hayvan küsmüş. Öte yandan, onu dikkatle dinleyen bir maymun, her zaman eğitilebilirmiş.</p>

      <p class="paragraf">Hayvanların kişileri ve yerleri çok güzel <span class="ITALIK">bellediklerini</span> söylemenin pek de gereği yoktur. Sir Andrew Smith, Umut Burnunda bir babunun dokuz aylık bir ayrılıktan sonra kendisini sevinçle tanıdığını bildirdi. Hiçbir yabancıya sokulmayan sert bir köpeğim vardı. Beş yıl iki gün süren bir ayrılıktan sonra, onun belleğini bile bile sınadım. Yattığı kulübeye yaklaşıp onu eskiden yaptığım gibi çağırdım. Sevinmedi, ama kalkıp yanıma geldi ve sanki yarım saat önce ayrılmışız gibi, ne dediysem yaptı. Zihninde beş yıldır uyuyan eski bir izlenim dizisi birdenbire uyanmıştı. P. Huber’in açıkça gösterdiği gibi,<span class="dipnot"><a class="footnote-link" href="#footnote-225-172" id="footnote-225-172-backlink">172</a></span> karıncalar bile, aynı topluluktan olan soydaşlarını dört aylık bir ayrılıktan sonra tanımaktadır.</p>

      <p class="paragraf">Hayalgücü, insanın en önemli üstünceliklerinden <span class="ITALIK">(prerogative)</span> biridir. İnsan, bu yeti ile, eski hayalleri (imgeleri) ve düşünceleri istençsiz olarak birleştirir ve böylece parlak ve yeni sonuçlara ulaşır. Jean Paul Richter’in belirttiği gibi,<span class="dipnot"><a class="footnote-link" href="#footnote-225-173" id="footnote-225-173-backlink">173</a></span> “Bir tipe evet mi yoksa hayır mı dedirteceğini düşünmesi gereken şairi Allah kahretsin; yalnızca aptal bir ölüdür o.” Bu yeti konusunda bizi en iyi aydınlatan şey, düş görmektir. Gene Jean Paul’un dediği gibi, “Düş, istenmeden yaratılan şiir türüdür.” Hayalgücü ürünlerimizin değeri, elbette, izlenimlerimizin çokluğuna, doğruluğuna, açıklığına, bağdaşımları seçerkenki yargımıza ve beğenimize ve belirli bir ölçüde de, onları isteyerek bağdaştırma gücümüze bağlıdır. Köpekler, kediler, atlar ve belki bütün yukarı hayvanlar, kuşlar bile,<span class="dipnot"><a class="footnote-link" href="#footnote-225-174" id="footnote-225-174-backlink">174</a></span> düş gördükleri ve bunu davranışları ve çıkardıkları sesler ile gösterdikleri için, onların da biraz hayalgücü olduğunu kabul etmeliyiz. Köpeklerin, geceleri, özellikle ay ışığında, dikkati çeken o iç karartıcı ulumalarına yol açan özel bir şey olmalıdır. Bütün köpekler böyle ulumaz; ve Houzeau’ya göre,<span class="dipnot"><a class="footnote-link" href="#footnote-225-175" id="footnote-225-175-backlink">175</a></span> köpekler o sırada aya değil, çevrene (ufka) yakın ve kımıldamayan bir noktaya bakmaktadır. Houzeau, çevredeki nesnelerin belirsiz çizgilerinin onların hayalgüçlerini bulandırdığını ve karşılarında gerçeksiz <span class="ITALIK">(fantastic)</span> görüntüler doğmasına yol açtığını sanmaktadır: Böyle ise, onların duyguları boş inanç gibi bir şeydir denebilir.</p>

      <p class="paragraf">İnsanın zihinsel yetilerinin doruğunda <span class="ITALIK">sağduyunun</span> durduğu kabul edilecektir sanırım. Hayvanların biraz yargılama gücü olduğunu bugün ancak birkaç kişi tartışmaktadır.</p>

      <p class="paragraf">Hayvanların ikirciklendiği, düşündüğü ve çözüme vardığı her zaman görülebilir. Bir doğa bilgininin belirli bir hayvanın alışkanlıklarını inceledikçe, giderek sağduyuya daha çok ve öğrenilmemiş içgüdülere daha az şey yorması, anlamlı bir olgudur.<span class="dipnot"><a class="footnote-link" href="#footnote-225-176" id="footnote-225-176-backlink">176</a></span></p>

      <p class="paragraf">Gelecek bölümlerde, pek aşağı birkaç hayvanın açıkça ve belirli bir ölçüde sağduyu gösterdiğini göreceğiz. Kuşkusuz, yargılama yetisi ile içgüdüyü ayırt etmek çoğu zaman güçtür. Örneğin Dr. Hayes, <span class="ITALIK">The Open Polar Sea</span> adlı yapıtında, köpeklerinin ince buz üzerine gelince kızakları topluca çekmediklerini, birbirlerinden uzaklaşıp yayıldıklarını ve böylece ağırlıklarını düzgün olarak dağıttıklarını ikide bir söylemektedir. Bu, çoğu zaman, buzun inceldiğini ve tehlikenin başladığını kutup yolcularına bildiren ilk belirtidir. Bu örnekte, köpekler, her bireyin yaşantısının sonucu olarak mı, daha yaşlı ve deneyimli köpekleri örnek alarak mı, yoksa soyaçekimle edinilmiş bir alışkanlıkla mı, yani içgüdü ile mi böyle davranmaktadır? Bu içgüdü, çok önceden oranın yerlileri kızaklarına köpek koşmaya başladıklarından beri gelişmiş; ya da, Eskimo köpeklerinin ataları olan kutup kurtlarını, buz incelince, avlarına topluca saldırmaktan alıkoyan içgüdüden kazanılmış olabilir.</p>

      <p class="paragraf"><span>Davranışların içgüdüden mi, sağduyudan mı, yoksa yalnızca çağrışımdan mı ileri geldiğini, ancak onların yerine getirildiği koşullardan anlayabiliriz. Ama, bu sonuncu ilke sağduyu ile sıkıca bağlantılıdır. Prof. Möbius</span><span class="dipnot"><a class="footnote-link" href="#footnote-225-177" id="footnote-225-177-backlink">177</a></span> <span>balık dolu bir akvaryumdan bir cam levha ile ayrılmış turna balığı</span> <span class="ITALIK">(Esox lucius)</span> <span>ile ilgili dikkate değer bir örnek vermektedir: Turna balığı, öbür balıkları yakalamaya çalışırken, cam bölmeye hızla, sık sık ve öylesine zorlu çarpmıştır ki, bazen baygınlık geçirmiştir. Turna balığı bunu üç ay sürdürmüş, ama sonunda önlemli olmayı öğrenip böyle yapmaktan vazgeçmiştir. Ondan sonra cam levha kaldırılmış, ama akvaryuma yeni bırakılan balıkları yiyen turna balığı, orada öteden beri bulunan balıklara saldırmamıştır, zorlu bir sarsıntı geçirme düşüncesi, onun güçsüz zihninde, eski komşularına saldırmak ile böylesine sıkıca birleşmiştir. Cam levha görmemiş yabanıl bir insan, cama bir kez bile çarpsa, ondan sonra, pencere çerçevesi ile çarpmayı uzun zaman zihninde birleştirir; ama turna balığından çok farklı olarak, belki engelin niteliği üzerinde düşünür ve benzer durumlarda önlemli olur. Maymunlarda, bir kez yapılmış bir işten edinilen acı ya da yalnızca hoş olmayan bir izlenim, bazen hayvanı o işi bir daha yapmaktan alıkoymaya yeter. Maymun ile turna balığı arasındaki bu farkı, turna balığı çok daha zorlu acılara sık sık katlanmışsa da, yalnızca birleşimin</span> <span class="ITALIK">(association)</span> <span>birinde öbüründen daha kuvvetli ve kalıcı olduğuna yorarsak, buna benzer bir farkın, insan zihninin temelinden farklı olduğunu dolayısıyla gösterdiğini ileri sürebilir miyiz?</span></p>

      <p class="paragraf">Houzeau,<span class="dipnot"><a class="footnote-link" href="#footnote-225-178" id="footnote-225-178-backlink">178</a></span> Texas’ta geniş ve kurak bir ovayı aşarken, iki köpeğinin çok susuzluk çektiğini ve su aramak için otuz-kırk kez çukurlara koştuğunu anlatmaktadır. Akarsu yatağı olmayan o çukurlarda ağaç bulunmadığı gibi, bitki örtüsünde de herhangi bir fark yoktu; kesinlikle kuru oldukları için, oralarda nemli toprak kokusu da olamazdı. Köpekler, çukurların su bulmaya en elverişli yerler olduğunu biliyormuş gibi davranmışlardı ve Houzeau, aynı davranışa başka hayvanlarda da tanık olmuştu.</p>

      <p class="paragraf">Hayvanat bahçesinde, fillerden birinin, erişemeyeceği bir yere küçük bir nesne atılınca, hortumu ile o nesnenin ötesine, yere üflediğini, böylece her yandan yansıyan hava akımının onu filin erişebildiği alana sürüklediğini gördüm. Ve ünlü bir budunbilimci <span class="ITALIK">(ethnologist),</span> Bay Westropp Viyana’da bir ayının, kafesinin parmaklıklarına çok yakın bir suda pençesi ile akıntı yaratarak, yüzen bir ekmek parçasını ulaşabildiği alana çektiğini gördüğünü bana bildirdi. Filin ve ayının bu davranışları, içgüdüye ya da soyaçekimle edinilmiş alışkanlığa yorulamaz, çünkü bunlar, doğal durumdaki hayvanın pek az işine yarar. Peki, kültürsüz bir insan ve yukarı hayvanlardan biri böyle yapınca, onların davranışları arasındaki fark nedir?</p>

      <p class="paragraf">Yabanıl insan ve köpek, suyu çoğu zaman çukur yerlerde bulmaktadır ve su ile çukur, onların zihinlerinde birleşmektedir. Kültürlü bir insan, belki konunun genel bir açıklamasını yapar; ama yabanıl insanlar üzerine olan bütün bilgimiz gösteriyor ki, onların böyle yapması kuşkuludur, köpek ise kesinlikle böyle yapmamaktadır. Yabanıl insan, köpeğin aradığı gibi arar, ama umudu çoğu zaman boşa çıkar. Konu bilinçli ve genel olarak önceden açıklanmış olsa da olmasa da, sağduyu ikisinde de eşit ölçüde işe karışıyor görünmektedir.<span class="dipnot"><a class="footnote-link" href="#footnote-225-179" id="footnote-225-179-backlink">179</a></span> Aynı şey, havada ve suda akıntılar yaratan fil ve ayı için de geçerlidir. Yabanıl insan, istenen hareketi etkileyen yasaları ne bilir, ne de umursar; bununla birlikte kaba bir yargılama süreci, en uzun tümdengelim zincirinin bir filozofa sağladığı güvenle, onun davranışına kılavuzluk eder. Kuşkusuz, onunla yukarı hayvanlardan biri arasında şu fark vardır: O, çok küçük olgulara ve çok az etkili koşullara dikkat eder ve çok daha kısa bir denemeden sonra, onlar arasında herhangi bir bağlantı görür ve bu, olağanüstü önemlidir. Çocuklarımdan birinin davranışlarını günü gününe not ettim. Oğlum aşağı yukarı on bir aylıkken ve bir tek sözcük söyleyemezken, her türlü nesnelerin ve seslerin onun zihninde birbirleri ile bildiğim en zeki köpektekinden çok daha çabuk birleşivermiş olması, beni sürekli olarak şaşırtıyordu. Oysa yukarı hayvanlar da, birleştirim <span class="ITALIK">(association)</span> gücü bakımından olduğu gibi, sonuç çıkarma ve gözlemleme gücü bakımından da, turna balığı gibi aşağı hayvanlardan tıpkı böyle ayrılır.</p>

      <p class="paragraf">Sağduyunun çok kısa bir denemeden sonraki yaptırımları, kendi takımlarında aşağı durumda olan Amerika maymunlarının şu davranışlarından çok güzel görülmektedir: Pek titiz bir gözlemci olan Rengger, Paraguay’da, maymunlarına ilk kez yumurta verdiği zaman, hayvanların yumurtaları ezdiklerini ve çoğunu ziyan ettiklerini; ama ondan sonra, yumurtanın bir ucunu sert bir nesneye yavaşça vurup kırdıklarını ve kabuk parçalarını parmakları ile koparıp aldıklarını bildirmektedir. Keskin herhangi bir âletle kendilerini yalnız <span class="ITALIK">bir kez</span> yaraladıktan sonra, o âlete ya bir daha dokunmamışlar, ya da ellerine alırken pek dikkatli davranmışlardı. Maymunlara sık sık, kâğıda sarılı şeker topakları veriliyordu, ve Rengger, arada bir kâğıda canlı bir eşek arısı koyuyor, ve arı kâğıdı çabuk çabuk açan maymunları sokuyordu. <span class="ITALIK">Bir kez</span> sokulduktan sonra, maymunlar, kâğıdı önce kulaklarına götürüp içinde herhangi bir kıpırtı olup olmadığını anlamaya çalıştılar.<span class="dipnot"><a class="footnote-link" href="#footnote-225-180" id="footnote-225-180-backlink">180</a></span></p>

      <p class="paragraf">Aşağıdaki örnekler köpeklerle ilişkilidir. Bay Colquhoun,<span class="dipnot"><a class="footnote-link" href="#footnote-225-181" id="footnote-225-181-backlink">181</a></span> iki yaban ördeğini kanadından yaralamıştı. Ördekler ırmağın karşı kıyısına düşmüştü; av köpeği, ikisini birden getirmeyi denedi ama başaramadı; bunun üzerine, ördeklerden birini hiç duraksamadan öldürüp (oysa daha önce bir avın tek bir tüyünü kırıştırdığı bile görülmemişti) öbürünü ırmaktan geçirdi ve ölü ördeği almak için geri döndü. Albay Hutchinson, bir atışta iki keklik vurduğunu, birinin öldüğünü, kanadından yaralanan öbürünün kaçmaya başladığını, ve ölü kekliği getirmekte olan köpeğinin onu yakaladığını anlattıktan sonra şöyle demektedir; “Köpek durdu, çok şaşırdığı belliydi; bir-iki kez denedikten sonra, yaralı kekliği kaçırmadan taşıyamayacağını anladı, bir an düşündü, ve sonra zorlu bir ısırışla kekliği öldürdü, ve kekliklerin ikisini birden getirdi. Bu, onun bile bile kötülük ettiğini bildiğim biricik avdı.” Burada, sağduyu ile karşı karşıyayız; ama bu, yetkin bir sağduyu değildir, çünkü köpek, bundan önceki örnekteki gibi, önce yaralı kekliği getirebilir ve sonra ölü kekliği almaya gidebilirdi. Yukarıdaki olguları, iki ayrı tanığın gözlemleri oldukları için; ve av köpekleri, her ikisinde de, düşündükten sonra, soyaçekimle edindikleri bir alışkanlığı (avı öldürmeden getirme alışkanlığını) yendikleri için; ve yerleşik bir alışkanlığı alt edebildiklerine göre yargılama yetilerinin ne denli kuvvetli olmak gerektiğini göstermek için veriyorum.</p>

      <p class="paragraf">Sözümü ünlü Humboldt’un<span class="dipnot"><a class="footnote-link" href="#footnote-225-182" id="footnote-225-182-backlink">182</a></span> bir gözlemini anarak bağlamak istiyorum: “Güney Amerika’daki katırcılar, ‘Size ayağına en çabuk katırı değil, <span class="ITALIK">la mas racional</span>’i –en anlayışlı olanı– vermek isterim’, derler.” Ve Humboldt’un eklediği gibi, “Uzun yaşantının ürünü olan bu halk deyimi, hayvanların canlı makineler olduğu görüşüne, belki kurgusal <span class="ITALIK">(speculative)</span> felsefenin bütün kanıtlarından daha iyi karşı durmaktadır”. Bununla birlikte, kimi yazarlar, bugün bile, yukarı hayvanlarda biraz sağduyu olduğunu yadsıyıp, yukarıdakilere benzer bütün olguları boş sözlerle açıklamaya çabalamaktadırlar.<span class="dipnot"><a class="footnote-link" href="#footnote-225-183" id="footnote-225-183-backlink">183</a></span></p>

      <p class="paragraf">İnsanın ve yukarı hayvanların, özellikle maymunların <span class="ITALIK">(Primates)</span> ortak birkaç içgüdüleri olduğu artık gösterilmiştir sanıyorum. Hepsinin duyuları, duyumları, sezgileri aynıdır; acıları, duygulanmaları; kıskançlık, kuşku, imrenme, gönül borcu ve gönül yüceliği gibi daha karmaşık olanları bile benzerdir. İnsan ve yukarı hayvanlar, hile yapar ve hınçlanıp öç alırlar; bazen alay edilmekten alınırlar; ve hepsinin şakacı bir yanları bile vardır. Şaşarlar ve merak ederler. Hepsinde aynı yetiler, benzenme, dikkat, yargılama, seçme, bellek, hayalgücü, birleştirim <span class="ITALIK">(ascosiation)</span> ve sağduyu, çok farklı ölçülerde olmakla birlikte, vardır. Aynı türün bireyleri, zekâ bakımından, kesin aptallıktan üstün zekâlılığa kadar farklı aşamalarda bulunur. Hepsi de, insandan daha seyrek olmakla birlikte, çıldırabilir.<span class="dipnot"><a class="footnote-link" href="#footnote-225-184" id="footnote-225-184-backlink">184</a></span> Yine de, birçok yazar insanın zihinsel yetileri bakımından aşağı hayvanlardan aşılmaz engellerle ayrıldığını üsteleyerek savunmaktadır. Bir zamanlar derlediğim bu türlü özlü sözlerin sayısı yirmiyi aşmıştı. Ama böyle sözler hemen hemen değersizdir; çünkü büyük farklılıkları ve çok sayıda olmaları, girişilen işin olanaksızlığını değilse bile, güçlüğünü göstermektedir. İlerleyici evrime yalnız insanın yetenekli olduğu; ateşi ve âletleri yalnız onun kullandığı; başka hayvanları yalnız onun evcilleştirdiği, ya da mal edindiği; hiçbir hayvanın soyutlama, ya da genel kavramlar geliştirme yetisi olmadığı; hiçbir hayvanın kendi varlığının bilincine varmadığı; hiçbir hayvanın dil kullanmadığı; güzellik duygusunun yalnız insanda bulunduğu; yalnız insanın geçici hevesi <span class="ITALIK">(caprice)</span> olabileceği, yalnız onun gönül borcu ve giz <span class="ITALIK">(mystery)</span> vb. duyabildiği; Tanrıya inandığı, ya da buluncun (vicdanın) yalnız ona bağışlanmış olduğu ileri sürülmektedir. Bunların en önemli ve ilginç olanları üzerine birkaç söz söylemek ataklığını göstereceğim.</p>

      <p class="paragraf">Başpiskopos Sumner,<span class="dipnot"><a class="footnote-link" href="#footnote-225-185" id="footnote-225-185-backlink">185</a></span> önceleri, ilerleyici evrime yalnız insanın yetenekli olduğunu ileri sürüyordu. İnsanın, büyük ve daha hızlı bir ilerleme için herhangi bir hayvanla karşılaştırılamayacak kadar yetenekli olduğu söz götürmez. Bu, özellikle onun konuşma yetisinin ve edinilmiş bilgisini kuşaktan kuşağa iletmesinin sonucudur. Hayvanlarda, önce bireyleri dikkate alırsak, tuzak kurmada biraz deneyimli olan herkes, genç hayvanların yaşlılardan çok daha kolay yakalanabildiğini bilir. Ve genç hayvanlara düşmanları da çok daha kolay yaklaşabilir. Yaşlı hayvanlara gelince, aynı yerde ve aynı çeşit tuzakla birçoğunu yakalamak, ya da aynı ağı ile öldürmek olanaksızdır; hepsinin ağılanması ve hepsinin bir tuzağa düşürülmesi ise daha da olanaksızdır. Yakalanmış ya da ağılanmış soydaşlarını göre göre, önlemli olmayı öğreniyor olmalıdırlar. Kürklü hayvanların çok uzun süre kovalandığı Kuzey Amerika’da, bütün gözlemcilerin ortak tanıklığına göre, bu hayvanlar, inanılmaz ölçüde sağgörü, önlem ve kurnazlık göstermektedir; ama orada öylesine uzun bir zamandır tuzağa başvurulmaktadır ki, soyaçekim işe karışmış olabilir. Herhangi bir bölgeye telgraf götürülünce, kuşların tellere çarpıp öldükleri, ama birkaç yıl içinde, öyle görünüyor ki, arkadaşlarının öldüğünü göre göre bu tehlikeden sakınmayı öğrendikleri, bana, çeşitli yerlerden bildirildi.<span class="dipnot"><a class="footnote-link" href="#footnote-225-186" id="footnote-225-186-backlink">186</a></span></p>

      <p class="paragraf">Ardışık kuşakları, ya da ırkları, göz önünde bulundurunca, kuşların ve başka hayvanların, insana ve öbür düşmanlarına karşı önlemli olmayı giderek öğrendikleri ve unuttukları söz götürmez;<span class="dipnot"><a class="footnote-link" href="#footnote-225-187" id="footnote-225-187-backlink">187</a></span> ve bu önlemin çoğu, soyaçekilmiş alışkanlık ya da içgüdüdür, ama birazı da bireysel yaşantının sonucudur. İyi bir gözlemci, Leroy’un<span class="dipnot"><a class="footnote-link" href="#footnote-225-188" id="footnote-225-188-backlink">188</a></span> bildirdiğine göre tilkilerin çok avlandıkları bölgelerde inlerinden ilk kez çıkan genç tilkiler, tilkilerin çok avlanmadığı bölgelerdeki yaşlı tilkilerden çok daha sakıngan olmaktadır.</p>

      <p class="paragraf">Evcil köpeklerimiz, kurtlardan ve çakallardan türemiştir.<span class="dipnot"><a class="footnote-link" href="#footnote-225-189" id="footnote-225-189-backlink">189</a></span> Kurnazlıkta onlardan ileri gitmemiş, sakınganlığı ve kuşkuyu yitirmiş olabilirler, ama duygulanma, güvenilirlik, ölçülülük ve belki genel anlayış gibi belirli içlek <span class="ITALIK">(moral)</span> niteliklerde ilerlemişlerdir. Bayağı sıçan <span class="ITALIK">(Common rat),</span> bütün Avrupa’da, Kuzey Amerika’nın bazı kesimlerinde, Yeni Zelanda’da, ve son zamanlarda, Kıta Çini’nde olduğu gibi, Formoza’da da, başka türlerin birkaçını geriletmiş ve yenmiştir. Bu son iki ülkedeki durumu anlatan Bay Swinhoe,<span class="dipnot"><a class="footnote-link" href="#footnote-225-190" id="footnote-225-190-backlink">190</a></span> bayağı sıçanın iri <span class="ITALIK">Mus coninga’</span>yı yenmesini onun üstün kurnazlığına yormaktadır. Ve bu son nitelik, kendi soyunu insana yok ettirmemeye çabalarken bütün zihinsel yetilerini sürekli çalıştırmış olmasına, ve bu uğraşı sırasında, az kurnaz ya da geri zekâlı sıçanların sürekli olarak kırılmasına yorulabilir. Bununla birlikte, bayağı sıçanın başarısı, insanın yaşamına katılmadan önce, yakını olan türlerden çok daha kurnaz olmasından da ileri gelmiş olabilir. Hiçbir hayvanın çağlar boyunca, zekâ ve öbür zihinsel yetiler bakımından ilerlemediğini hiçbir sağlam kanıta dayanmadan ileri sürmek, türlerin evrimi sorununu kapanmış saymaktadır. Oysa, Lartet’e göre, çeşitli takımlardan <span class="ITALIK">(order)</span> olan bugünkü memelilerin Üçüncü Zamanda yaşamış eski ilk-örneklerinden <span class="ITALIK">(prototype)</span> daha büyük beyinli olduğunu görmüştük.</p>

      <p class="paragraf">Hiçbir hayvanın herhangi bir âlet kullanmadığı sık sık söylenegelmiştir; oysa doğal durumdaki şempanze, cevize benzer yöresel bir yemişi taşla kırmaktadır.<span class="dipnot"><a class="footnote-link" href="#footnote-225-191" id="footnote-225-191-backlink">191</a></span> Rengger, bir Amerikan maymununa sert hurma çekirdeklerini böyle açmayı kolayca öğretmiştir.<span class="dipnot"><a class="footnote-link" href="#footnote-225-192" id="footnote-225-192-backlink">192</a></span> Ve ondan sonra, maymun, başka çeşit yemişleri ve kutuları da açmak için kendiliğinden taş kullanmıştır. Maymun, hoş kokmayan yumuşak yemiş kabuğunu da böylece çıkarıp atmıştır. Başka bir maymun, büyük bir sandığın kapağını sopa ile açmayı öğrenmiş, ve sonra, ağır nesneleri kaldırmak için sopayı kaldıraç gibi kullanmıştır. Genç bir orangutanın, bir sopayı bir yarığa soktuğunu, elini sopanın öbür ucuna kaydırıp onu tıpkı kaldıraç gibi kullandığını kendi gözlerimle gördüm. Hindistan’da, evcilleşmiş fillerin sinekleri kovmak için ağaçların dallarını kırıp kullandıkları bilinmektedir. Ve doğal durumdaki bir filin de böyle yaptığı gözlenmiştir.<span class="dipnot"><a class="footnote-link" href="#footnote-225-193" id="footnote-225-193-backlink">193</a></span> Kırbaçlanacağını sanınca, battaniye ya da buğday sapları ile örtünüp kendini koruyan genç bir orangutan görmüştüm. Bu birkaç örnekte, taşlar ve sopalar birer âlet gibi kullanılmaktadır; ama bunların silah gibi kullanıldıkları da olur. Brehm,<span class="dipnot"><a class="footnote-link" href="#footnote-225-194" id="footnote-225-194-backlink">194</a></span> ünlü gezgin Schimper’in tanıklığına dayanarak, Habeşistan’da, bir babun türü (<span class="ITALIK">C</span>. <span class="ITALIK">gelada)</span> sürülerinin tarlaları yağma etmek için dağlardan inerek bazen başka bir türün <span class="ITALIK">(C. hamadryas)</span> sürüleri ile karşılaştıklarını ve dövüştüklerini anlatmaktadır. Geladalar büyük taşları aşağıya yuvarlamakta, Hamadryaslar ise taşlardan sakınmaya çalışmaktadır. Ve bunun ardında, her iki tür, büyük bir gürültü kopararak, birbirlerine çılgınca saldırmaktadır. Brehm, Coburg-Gotha Dükü’ne yoldaşlık ederken, Habeşistan’daki Mensa geçidinde, bir saldırı sırasında babun sürülerinden birine ateşli silahlarla yardım etmiştir. Babunlar, bazıları insan başı büyüklüğünde olan birçok taşı dağdan aşağı yuvarlayarak buna karşılık vermiş; saldıranların çarçabuk kaçması gerekmiştir. Ve geçit, kervan için bir süre gerçekten kapalı kalmıştır. Babunların o sırada birlik içinde davranmış olmaları belirtilmeye değer. Bay Wallace,<span class="dipnot"><a class="footnote-link" href="#footnote-225-195" id="footnote-225-195-backlink">195</a></span> üç vesile ile, dişi orangutanların, yavrularının da desteği ile, şöyle davrandığını görmüştür: “Aşırı öfkenin bütün belirtilerini göstererek, kopardıkları dalları ve Durianların büyük dikenli yemişlerini bir sağanak gibi üzerimize yağdırarak ağaca yaklaşmamızı önlediler.” Benim de birçok kez gördüğüm gibi, şempanze, kendisini öfkelendirenlere, eline ne geçerse atar. Daha önce sözünü ettiğimiz Umut Burnundaki babun, bu amaçla çamur karmıştır.</p>

      <p class="paragraf">Hayvanat bahçesinde, dişleri çürümüş bir maymun, sert kabuklu yemişleri taşla kırıyordu; ve bakıcıların bana kesinlikle bildirdiğine göre, taşı kullandıktan sonra sapların altına saklıyor, öbür maymunların ona dokunmasına izin vermiyordu. Demek ki burada mal edinme düşüncesi ile karşılaşmaktayız; ama bu düşünce, bir kemiği olan her köpekte ve yuvası olan kuşların pek çoğunda ortaktır.</p>

      <p class="paragraf">Arglly Dükü,<span class="dipnot"><a class="footnote-link" href="#footnote-225-196" id="footnote-225-196-backlink">196</a></span> bir âleti özel bir amaca uydurmanın yalnızca insana özgü olduğunu söylemektedir. O, bunun insan ile hayvan arasında aşılmaz bir uçurum yarattığı düşüncesindedir. Bu, elbette çok önemli bir farktır; ama bana öyle geliyor ki, çakmaktaşlarını önce herhangi bir amaçla kullanan insanın, onları istemeyerek kırmış ve sonra keskin kenarlarını kullanmış olabileceğine dikkat çeken Sir J. Lubbock’un sözlerinde<span class="dipnot"><a class="footnote-link" href="#footnote-225-197" id="footnote-225-197-backlink">197</a></span> daha çok gerçek payı vardır. Bu adımdan sonra, çakmaktaşını bile bile kırmaya küçük bir adım ve onları kabaca işlemeye ise biraz daha büyük bir adım kalır. Bununla birlikte, cilalıtaş dönemi insanları taş avadanlıklarını sürterek bilemeyi ve parlatmayı düşünmeden önce geçen zaman aralığının ne denli uzun olduğunu göz önüne alırsak, o son adımın atılması, uzun çağlar almış olabilir. Sir J. Lubbock’un da belirttiği gibi, çakmaktaşlarını kırarken kıvılcımlar çıkar ve onları sürterek bilerken ısı doğar. “Ateş yakmanın o bilinegelen iki yöntemi böylelikle bulunmuş olabilir.” Lavların arada bir orman içlerinden aktığı yanardağsal bölgelerde, ateşin niteliği tanınmış olmalıdır. İnsan-biçimli <span class="ITALIK">(anthropomorphous)</span> maymunlar, belki içgüdü ile, kendilerine geçici sahanlıklar (yataklar) yapmaktadır; ama içgüdülerin birçoğu sağduyu ile denetlendiği için, basit içgüdüler, örneğin böyle bir yatacak yer yapma içgüdüsü, çabucak, istençli ve bilinçli bir eyleme dönüşebilir. Orangutanın geceleri Pandanus yaprakları ile örtündüğü bilinmektedir. Ve Brehm, babunlarından birinin, başına bir hasır parçası dolayarak kendini güneşten korumaya alıştığını bildirmektedir. Bu birkaç alışkanlıkta, belki, insanın ilkel ataları arasında belirdikleri durumları ile, kaba mimarlık ve giyim gibi basit bazı sanatlara doğru atılan ilk adımları görmekteyiz.</p>

      <p class="x3" id="toc_marker-4-1"><span>SOYUTLAMA, GENEL KAVRAMLAR, BİLİNÇ, ZİHİNSEL BİREYSELLİK</span></p>

      <p class="paragraf">Hayvanların bu zihinsel yetilerin belirtilerini hangi ölçüde gösterdiklerini belirlemek, benden çok daha bilgili biri için bile çok güçtür. Bu güçlük, bir hayvanın zihninden geçenleri bilmenin olanaksızlığından doğmaktadır; ve yazarların yukarıdaki terimlere büyük ölçüde farklı anlamlar vermesi de başka bir güçlüğe yol açmaktadır. Bu yakınlarda yayınlanan yazılara göre, soyutlama ya da genel kavramlar geliştirme gücünün hayvanlardaki varsayılı kesin yokluğuna pek büyük önem veriliyor gibidir. Oysa bir köpeğin, uzaktaki başka bir köpeği görünce, onun soyut anlamı ile bir köpek olduğunu algıladığı çoğu zaman bellidir; çünkü biraz yakınına sokulunca, o köpek arkadaşı ise, davranışı tümüyle değişiverir. Yeni bir yazar, böyle durumların hepsinde, hayvanlardaki zihinsel işleyişin, özünde insandaki ile aynı nitelikte olmadığını öne sürmenin yalnızca bir varsayım olduğunu söylemektedir; ikisinden biri, duyuları ile algıladığı bir şey için zihinsel bir kavrama başvuruyorsa, ikisi de böyle yapıyor demektir.<span class="dipnot"><a class="footnote-link" href="#footnote-225-198" id="footnote-225-198-backlink">198</a></span> Av köpeğime, sert bir sesle, “Hani, nerde o?” deyince (bu denemeyi birçok kez yaptım), o, bunu ardına düşmesi gereken bir şey olduğunun belirtisi gibi anlar, ve genellikle çabucak dört yanına bakar, ve sonra herhangi bir av kokusu almak için, en yakın çalılığa koşar, ama hiçbir şey bulamayınca, yakınımızdaki ağaçlardan birinin dallarına bakarak sincap arar. Bu davranışları, onun zihninde herhangi bir hayvanın bulunması ya da kovalanması gerektiği konusunda genel bir düşünce ya da kavram bulunduğunu açıkça göstermez mi?</p>

      <p class="paragraf"><span>Bilinç teriminden anlaşılan, hayvanın, nereden gelip nereye gittiğini, ya da ölümün ve dirimin ne olduğunu, vb. düşünmesi ise, hiçbir hayvanın bilinçli olmadığı açıkça kabul edilebilir. Peki ama, yetkin bir belleği ve, düşlerinden de anlaşıldığı gibi, biraz hayalgücü olan kocamış bir köpeğin, eskiden av kovalarken duyduğu sevinçleri ya da üzüntüleri hiç düşünmediğini kesinlikle nasıl bilebiliriz? Bu bir bilinç biçimidir. Öte yandan, Büchner’in</span><span class="dipnot"><a class="footnote-link" href="#footnote-225-199" id="footnote-225-199-backlink">199</a></span> <span>de belirttiği gibi yalnız birkaç soyut sözcük kullanan ve ancak dörde kadar sayabilen Avustralyalı bir yerlinin ağır işler görmüş karısı, bilincini ne kadar az kullanır, ya da kendi öz varlığının niteliği üzerinde ne kadar az düşünebilir; yukarı hayvanlarda bellek, dikkat, birleştirim</span> <span class="ITALIK">(association)</span> <span>ve biraz hayalgücü ile sağduyu bile bulunduğu genellikle kabul edilmektedir. Farklı hayvanlarda çok farklı olan bu yetiler, gelişmeye yetenekli iseler, soyutlamanın ve bilincin yüksek biçimleri, vb. gibi karmaşık yetilerin, basit yetilerin gelişimi ve birleşimiyle evrimi hiç de büyük bir olanaksızlık gibi görünmemektedir. Burada savunulan görüşe karşı, giderek yükselen basamakların hangisinde hayvanların soyutlamaya güç yetirebildiğinin söylenemeyeceği ileri sürülmüştür. Peki ama, öz çocuklarımızda bunun hangi yaşta başladığını kim söyleyebilir? Hiç değilse, çocuklarda böyle yetilerin göze çarpmayan aşamalarla geliştiğini görmekteyiz.</span></p>

      <p class="paragraf">Hayvanların zihinsel bireyselliklerini korudukları söz götürmez. Benim sesim yukarıda söz konusu ettiğim köpeğimin zihninde eski bir birleşim zincirini uyandırdıkça, beş yıl içinde onun beyninin her atomu belki birkaç kez değişmiş ise de, köpeğim zihinsel bireyselliğini korumuş olmak gerekir. O köpek, bütün evrimcileri sıkıştırmak için son zamanlarda başvurulan kanıta dikkatleri çekebilir ve şöyle diyebilirdi: “Bütün zihinsel durumların ve maddesel değişikliklerin ortasında olduğum gibi kalıyorum. ... Atomların, boşalttıkları yerlere geçen başka atomlara kendi izlenimlerini kalıt olarak bıraktığını öne süren öğreti, bilincin açığa vurulması ile çelişmektedir, ve bundan ötürü yanlıştır; bunun yanlış bir varsayım olması, evrimciliğin gerektirdiği öğretinin sonucudur.”<span class="dipnot"><a class="footnote-link" href="#footnote-225-200" id="footnote-225-200-backlink">200</a></span></p>

      <p class="x3" id="toc_marker-4-2"><span>DİL</span></p>

      <p class="paragraf">Bu yeti, haklı olarak, insan ile aşağı hayvanlar arasındaki başlıca farklardan biri sayılmaktadır. Oysa insan, çok yetkili bir bilirkişinin, Başpiskopos Whatley’in dediği gibi, “Zihninden geçenleri anlatmak için dili kullanabilen ve başka birinin de böyle anlattığı şeyi az çok anlayabilen biricik hayvan değildir.”<span class="dipnot"><a class="footnote-link" href="#footnote-225-201" id="footnote-225-201-backlink">201</a></span> Paraguay’da, <span class="ITALIK">Cebus azarae,</span> heyecanlanınca, öbür maymunlarda da benzer heyecanlar uyandıran en az altı farklı ses çıkarmaktadır.<span class="dipnot"><a class="footnote-link" href="#footnote-225-202" id="footnote-225-202-backlink">202</a></span> Rengger’in ve başkalarının bildirdikleri gibi, maymunların el yüz hareketlerini anlarız, ve onlar da bizimkileri kısmen anlar. Köpeğin, evcilleşmesinden beri, en az dört-beş değişik tonda havlamayı öğrenmiş olması,<span class="dipnot"><a class="footnote-link" href="#footnote-225-203" id="footnote-225-203-backlink">203</a></span> daha da dikkate değer bir olgudur. Havlamak yeni bir beceri olmakla birlikte, köpeğin yabanıl ata-türlerinin, duygularını çeşitli bağırtılarla anlattıkları söz götürmez. Evcil köpeğin, örneğin av kovalarken olduğu gibi, istek havlaması, öfke havlaması ya da hırlaması; kapatıldığı zamanki gibi, acı acı havlaması (çenilemesi) ya da umutsuzluk iniltisi; gece uluması; efendisi ile yürüyüşe çıktığı zamanki gibi, sevinç havlaması; bir kapının ya da pencerenin açılmasını isterken olduğu gibi, apayrı bir dilek ya da yalvarı havlaması vardır. Bu konuya özel ilgi göstermiş olan Houzeau’ya göre kanatlı evcil kümes hayvanları, en az bir düzine anlamlı ses çıkarmaktadır.<span class="dipnot"><a class="footnote-link" href="#footnote-225-204" id="footnote-225-204-backlink">204</a></span></p>

      <p class="paragraf">Bununla birlikte, eklemli <span class="ITALIK">(articulate)</span> dilin sürekli kullanımı insana özgüdür; ama insan, aşağı hayvanlar gibi, amacını anlatmak için eklemsiz <span class="ITALIK">(inarticulate)</span> çığlıklardan da yararlanır ve onları yüz kaslarının ve ellerinin hareketleri ile destekler.<span class="dipnot"><a class="footnote-link" href="#footnote-225-205" id="footnote-225-205-backlink">205</a></span> İnsanın yüksek zekâsı ile az bağlantılı olan basit ve derin duyguların anlatımında özellikle bu yola başvurulur. Uygun davranışlarla birlikte, acı, korku, şaşma, öfke çığlıklarımız ve bir ananın sevgili çocuğuna mırıltısı, herhangi bir sözcükten çok daha anlamlıdır. İnsanı aşağı hayvanlardan ayırt eden, eklemli sesleri anlaması değildir, çünkü, herkesin bildiği gibi, köpekler de birçok sözcüğü ve tümceyi anlamaktadır. Onlar, bu bakımdan, birçok sözcüğü ve kısa tümceyi anlayan, ama bir tek sözcük söyleyemeyen 10-12 aylık çocuklarla aynı gelişim aşamasındadır. Yalnızca eklemleme <span class="ITALIK">(articulation),</span> bizim ayırt edici özelliğimiz değildir, çünkü bu yeti papağanlarda ve başka kuşlarda da vardır. Belirli seslerle belirli düşünceleri birbirine bağlamamız da ayırt edici özelliğimiz değildir, çünkü konuşma öğretilmiş bazı papağanların, sözcüklerle nesneleri, ve kişilerle olguları yanılmadan birbirine bağladıkları bellidir.<span class="dipnot"><a class="footnote-link" href="#footnote-225-206" id="footnote-225-206-backlink">206</a></span> İnsan aşağı hayvanlardan, yalnızca en çeşitli sesleri ve düşünceleri birbiriyle birleştirme gücünün aşağı yukarı sonsuz büyük olması ile ayrılır; ve bu, besbelli, insanın zihinsel yetilerinin pek çok gelişmiş olmasına bağlıdır.</p>

      <p class="paragraf">Filolojinin kurucularından biri olan Horne Tooke’ın gözlediği gibi, konuşmak, bira yapmak ya da ekmek pişirmek gibi bir ustalıktır; ama yazmak, bu benzetmeye daha elverişlidir. Konuşmanın gerçek bir içgüdü olmadığı besbellidir; çünkü her dilin öğrenilmesi gerekir. Bununla birlikte, bayağı ustalıkların hepsinden büyük ölçüde farklıdır, çünkü küçük çocuklarımızın agularından da anladığımız gibi, insanın konuşmaya içgüdüsel bir yönsemesi vardır; oysa hiçbir çocuğun, bira yapmaya, ekmek pişirmeye, yazmaya, içgüdüsel yönsemesi yoktur. Kaldı ki, bugün hiçbir filolog, dilin düşünülerek türetildiğini sanmamaktadır. Dil, yavaş yavaş, bilinçsiz olarak ve birçok aşamadan geçilerek geliştirilmiştir.<span class="dipnot"><a class="footnote-link" href="#footnote-225-207" id="footnote-225-207-backlink">207</a></span></p>

      <p class="paragraf"><span>Kuşların çıkardığı sesler, birkaç bakımdan, dile pek benzemektedir; çünkü aynı türün bütün üyeleri, heyecanlarını aynı içgüdüsel seslerle belli etmektedir; ve ötücü çeşitlerin hepsi, yetilerini içgüdüsel olarak kullanmakta; ama gerçek şakımayı ve çağın seslerini bile, ana-babalarından ya da kendilerini besleyen kuşlardan öğrenmektedir. Daines Barrington’un</span><span class="dipnot"><a class="footnote-link" href="#footnote-225-208" id="footnote-225-208-backlink">208</a></span> <span>gösterdiği gibi, bu sesler, “dilin insanda olduğundan daha çok doğuştan değildir”. İlk şakıma çabaları, “çocuğun yarı anlaşılır sözcükler söylemek için gösterdiği eksik çabaya” benzetilebilir. Erkek yavrular, 10-12 ay, şakımaya ya da kuşçuların dediği gibi “belleğine yazmaya” çalışır durur. İlk denemelerinde, gelecekteki “türkülerinin ana çizgileri sezilmez”; ama yaşları ilerlerken, ereklerinin ne olduğunu anlayabiliriz; ve sonunda, “türkülerinin çevresinde şakıyarak öttükleri” söylenir. Başka bir türün yolunda şakımayı öğrenen kanatlanmamış yavrular, Tiroller’de yetiştirilen kanaryalar gibi, bu yeni şakıma yolunu kendi döllerine de öğretir. Aynı türün başka başka bölgelerde yaşayan bireylerinde görülen olağan şakıma farkları, Barrington’un belirttiği gibi, çok yerinde olarak, “bölgesel diyalektlere” benzetilebilir; ve onların hısımı olan başka türlerin şakımaları ise, ayrı insan ırklarının dilleri ile karşılaştırılabilir. Yukarıdaki ayrıntıları, bir ustalığı kazanmaya olan içgüdüsel yönsemenin insana özgü olmadığını göstermek için verdim.</span></p>

      <p class="paragraf">Eklemli dilin kökenine gelince, Bay Hensleigh Wedgwood’un, Sayın F. Farrar’ın ve Prof Schleicher’in<span class="dipnot"><a class="footnote-link" href="#footnote-225-209" id="footnote-225-209-backlink">209</a></span> pek ilginç yapıtlarını, ve Prof. Max Müller’in ünlü ders notlarını okuduktan sonra, dilin başlangıcının, çeşitli doğal seslerin, başka hayvanların bağırtılarının ve insanın kendi içgüdüsel çığlıklarının, işaretlerden ve el hareketlerinden de yararlanılarak örnek tutulması ve onlarda biraz değişiklik yapılması olduğundan kuşkulanmıyorum. Eşeysel seçmeden <span class="ITALIK">(sexual selection)</span> söz ederken, en eski insanın, daha doğrusu insanın eski atalarından birinin, bugün bazı uzun-kollu maymunların <span class="ITALIK">(gibbonape)</span> yaptığı gibi, belki sesini önce gerçek müziksel düzenlilikler yaratmak, yani türkü çağırmak için kullandığını göreceğiz. Pek yaygın bir benzerliğe dayanarak bu yetinin özellikle eşeyleri kendilerini birbirine beğendirmeye çalıştıkları sırada, sevi, kıskançlık, başarı sevinci gibi çeşitli duyguları anlatmak için kullanıldığı, ve hasımlara meydan okumaya yaradığı sonucuna varabiliriz. Bundan dolayı, müziksel çığlıkların eklemli seslerle örnek tutulması, karmaşık çeşitli duyguları dile getiren sözcüklerin doğmasına yol açmış olabilir. En yakın hısımlarımız olan maymunlarda, ufak kafalı doğuştan-aptallarda<span class="dipnot"><a class="footnote-link" href="#footnote-225-210" id="footnote-225-210-backlink">210</a></span> ve insan soyunun barbar ırklarında, benzenme konusunda bildirildiği gibi, işitip dikkate değer buldukları her şeyi örnek tutmaya karşı kuvvetli bir yönseme vardır. Maymunlar insanın kendilerine söylediği çok şeyi kesinlikle anladıklarına ve doğal durumda iken, soydaşlarını tehlike çığlıkları atarak uyardıklarına göre,<span class="dipnot"><a class="footnote-link" href="#footnote-225-211" id="footnote-225-211-backlink">211</a></span> ve kanatlı kümes hayvanları yerde ya da gökte yırtıcı kuş tehlikesi bulunduğunu bildirmek için ayrı ayrı işaretler verdiğine göre (köpekler bu iki çığlığı olduğu gibi, bir üçüncüsünü de anlayabilmektedir),<span class="dipnot"><a class="footnote-link" href="#footnote-225-212" id="footnote-225-212-backlink">212</a></span> maymuna-benzer akıllı bir hayvan, yırtıcı bir hayvanın homurtusunu örnek tutarak, arkadaşlarına onları bekleyen tehlikenin niteliğini anlatamayabilir miydi? Dilin gelişimindeki ilk adım bu olmuş olmalı.</p>

      <p class="paragraf">Ses gittikçe daha çok kullanılırken, ses organları, kullanmanın kalıtsal etkileri ile kuvvetlenmiş ve yetkinleşmiş, bu da konuşma yetisini etkilemiş olmalıdır. Ama dilin sürekli kullanımı ile beynin gelişimi arasındaki ilişki elbette çok daha önemlidir. İnsanın eski bir atasının zihinsel yetileri, dili en eksik biçimi ile kullanmaya güç yetiremeden önce bile, bugünkü herhangi bir maymunun zihinsel yetilerinden pek çok daha gelişmiş olmak gerekir; ama bu yetinin sürekli kullanımının ve ilerlemesinin, zihnin kendisini de, onun düşünce zincirlerini uzatmasını sağlayarak etkilediğine güvenle inanabiliriz. Sözcükler ister söylensin ister söylenmesin, karmaşık bir düşünce zinciri, onların yardımı olmaksızın, cebir işaretleri olmadan yapılan uzun bir hesaptan daha çok sürdürülemez. Bayağı bir düşünce zincirinin bile, dilin herhangi bir biçimini gerektirdiği, ya da onun aracılığı ile büyük ölçüde kolaylaştırıldığı bellidir; çünkü dilsiz, sağır ve kör bir kız olan Laura Bridgman’in düş görürken parmaklarını kullandığı gözlenmiştir.<span class="dipnot"><a class="footnote-link" href="#footnote-225-213" id="footnote-225-213-backlink">213</a></span> Bununla birlikte, köpeklerin düş görürken yaptıkları hareketlerden de anlayabildiğimiz gibi, açık ve bağlantılı düşüncelerin uzun bir ardışımı <span class="ITALIK">(succession),</span> dilin herhangi bir biçiminin yardımı olmadan da zihinden geçebilir. Hayvanların, dil yardımı olmaksızın belirli bir ölçüde düşünebildiklerini de görmüştük. Şimdi bizde olduğu gibi iyi gelişmiş bir beyin ile düşünme yetisi arasındaki sıkı bağlantıyı, konuşmanın özellikle bozulduğu, adları anımsama gücünün tümü ile yitirildiği, oysa öbür sözcüklerin doğru kullanıldığı, ya da belirli bir sınıftan olan adların, ya da, adların ve özel adların baş harfleri dışında bütün adların unutulduğu beyin hastalıkları çok güzel göstermektedir.<span class="dipnot"><a class="footnote-link" href="#footnote-225-214" id="footnote-225-214-backlink">214</a></span> Zihin ve ses organlarının sürekli olarak kullanılmasının o organların yapılışında ve görevlerinde kalıtsal değişmelere yol açmaması, kısmen elin biçimine ve kısmen de zihin düzenine bağlı olan elyazısı örneğindekinden daha eksik bir olasılık değildir; ve elyazısı kesinlikle kalıtsaldır.<span class="dipnot"><a class="footnote-link" href="#footnote-225-215" id="footnote-225-215-backlink">215</a></span></p>

      <p class="paragraf">Bu yakınlarda birkaç yazar, özellikle Prof. Max Müller,<span class="dipnot"><a class="footnote-link" href="#footnote-225-216" id="footnote-225-216-backlink">216</a></span> dil kullanmanın genel kavramlar geliştirme yetisini de içerdiğini; ve bu yetinin hiçbir hayvanda bulunmadığı sanıldığı için, insanla hayvanlar arasında aşılmaz bir engel belirdiğini üsteleyerek ileri sürmüştür.<span class="dipnot"><a class="footnote-link" href="#footnote-225-217" id="footnote-225-217-backlink">217</a></span> Hayvanlara gelince, onlarda bu yetinin hiç değilse kaba olarak ve başlangıç durumunda bulunduğunu daha önce göstermeye çalışmıştım. 10-12 aylık çocukların ve sağır dilsizlerin, zihinlerinde önceden genel düşünceler gelişmeksizin, belirli sesleri belirli genel düşüncelerle birleştirebildikleri, bana inanılmaz görünüyor. Aynı düşünce, zeki hayvanları da kapsayabilir; Bay Leslie Stephan’ın gözüne çarptığı gibi,<span class="dipnot"><a class="footnote-link" href="#footnote-225-218" id="footnote-225-218-backlink">218</a></span> “Bir köpek, genel bir kedi ya da koyun kavramı kurar, ve onlara karşılık olan sözcükleri bir filozof gibi bilir. Ve anlamaya yetenek, konuşmaya yetenek gibi, sesle ilişkili zekânın –bu zekâ aşağı bir aşamada bulunsa da– iyi bir kanıtıdır.”</p>

      <p class="paragraf">Başlangıçta, konuşmak için neden başka birkaç organın değil de, bugün bu amaçla kullanılan organların yetkinleşmiş olduğunu anlamak güç değildir. Karıncaların diline bütün bir bölüm ayıran Huber’in gösterdiği gibi, karıncaların, duyargaları ile iletişim yetileri epey gelişmiştir. Biz de parmaklarımızı bu amaç için etkili birer araç olarak kullanabilirdik; çünkü açık bir toplantıda, el yatkınlığı olan bir kimse, yapılan konuşmanın her sözcüğünü sağır birine çabucak iletebilir: Ama böyle kullanırken ellerimizi yitirmiş olmamız, önemli bir eksiklik olurdu. Bizim ses organlarımız gibi aynı genel plana göre yapılmış organlar, bütün yukarı memelilerde bulunduğuna ve bir iletişim aracı olarak kullanıldığına göre, iletişim yetisinin güçlendirilmesi gerekseydi, besbelli o organlar daha da gelişebilirdi; ve bu, onlara bitişik ve iyi uyarlanmış parçaların, yani dilin ve dudakların yardımı ile kolaylaşırdı.<span class="dipnot"><a class="footnote-link" href="#footnote-225-219" id="footnote-225-219-backlink">219</a></span> Yukarı maymunların ses organlarını konuşmak için kullanmamaları, kuşkusuz, zekâlarının yeterince ilerlememiş olmasındandır. Uzun bir çalışmadan sonra konuşmak için kullanılabilir olan, ama bu amaçla kullanılmayan organların yukarı maymunlarda bulunması, şakımaya elverişli organları olup da hiç şakımayan kuşların durumunu andırmaktadır. Bülbülün ve karganın ses organları benzer yapılıştadır, ama birincisinin çeşit çeşit şakımak için kullandığı bu organları, ikincisi yalnız gaklamak için kullanmaktadır.<span class="dipnot"><a class="footnote-link" href="#footnote-225-220" id="footnote-225-220-backlink">220</a></span> Maymunların zekâlarının niçin insanınki kadar gelişmemiş olduğu sorulsaydı, bunun yanıtında ancak genel nedenler gösterilebilirdi. Her yaratığın geçtiği evrim aşamaları konusundaki bilgisizliğimiz dikkate alınırsa, daha kesin bir yanıt beklemek mantıksızlık olur.</p>

      <p class="paragraf"><span>Farklı dillerin ve başka başka türlerin oluşumu, ve ikisinin de aşamalı bir süreçle gelişmiş olduklarının kanıtları, az rastlanır bir benzerlik göstermektedir.</span><span class="dipnot"><a class="footnote-link" href="#footnote-225-221" id="footnote-225-221-backlink">221</a></span> <span>Ama birçok sözcüğün biçimlenişini, türlerinkinden çok daha gerilere kadar izleyebilmekteyiz; çünkü onların çeşitli seslerin örnek tutulmasından nasıl doğduğunu gerçekten anlayabiliyoruz. Başka başka dillerde, kaynak ortaklığından ileri gelen kökendeşlikler</span> <span class="ITALIK">(homology),</span> <span>ve benzer bir oluşum sürecinden ileri gelen görevdeşlikler bulmaktayız. Bazı harfler ya da sesler değişince, belirli harflerin ya da seslerin değişme biçimi, karşılıklı gelişime çok benzemektedir. Dillerde ve türlerde, parçaların ikizlenmesi, çok uzun süre kullanmanın etkileri, vb. sık sık görülmektedir. Güdüklüklerin türlerde de, dillerde de sık sık görülmesi ise çok daha ilginçtir. [İngilizcede –ç.]</span> <span class="ITALIK">am</span> <span>sözcüğündeki</span> <span class="ITALIK">m</span> <span>harfi</span> <span class="ITALIK">I</span> <span>(ben) demektir; öyleyse</span> <span class="ITALIK">I am</span> <span>deyiminde yersiz ve gereksiz bir başlangıç olarak alıkonmuştur. Sözcüklerin yazılışında da, eski söyleyişin izleri olarak kalmış harflere sık sık rastlanmaktadır. Diller, organik varlıklar gibi, gruplara ayrılan gruplar konumunda sınıflanabilir; ve diller, kaynaklarına göre doğal olarak sınıflanabildiği gibi, başka ıralarına göre yapma olarak da sınıflanabilir. Başat</span> <span class="ITALIK">(dominant)</span> <span>diller ve diyalektler çok yayılır, ve öbür dillerin yavaş yavaş ortadan kalkmasına yol açar. Sir C. Lyell’in belirttiği gibi, bir kez ortadan kalkan bir dil, tıpkı tükenmiş bir tür gibi, asla yeniden ortaya çıkmaz. Aynı dilin asla iki doğum yeri yoktur. Ayrı ayrı diller birbirleri ile melezlenebilir ve kaynaşabilir.</span><span class="dipnot"><a class="footnote-link" href="#footnote-225-222" id="footnote-225-222-backlink">222</a></span> <span>Değişkenliği ve yeni yeni sözcüklerin ortaya çıkıvermesini bütün dillerde görmekteyiz; ama bellek gücünün de bir sınırı olduğu için, tek tek sözcükler, tüm diller gibi yavaş yavaş ortadan kalkar. Max Müller’in</span><span class="dipnot"><a class="footnote-link" href="#footnote-225-223" id="footnote-225-223-backlink">223</a></span> <span>çok güzel belirttiği gibi “Her dilde, sözcükler ve dilbilgisel</span> <span class="ITALIK">(grammatical)</span> <span>biçimler arasında, kesiksiz bir yaşama savaşı sürmektedir. Daha iyi, daha kısa, daha kolay biçimler, hep üstün gelmektedir. Ve onlar, bu başarılarını özlerinde bulunan güce borçludur.” Belirli sözcüklerin sağ kalmasının bu önemli nedenlerine, yenilik ve moda da eklenebilir; çünkü insan zihninin her şeyde hafif değişikliklere güçlü bir ilgisi vardır. Var olma savaşından kayırılmış belirli sözcüklerin sağ kalması ya da tutulması, doğal seçmedir.</span></p>

      <p class="paragraf"><span>Barbar ulusların birçoğunun dillerinin baştan sona kurallı ve olağanüstü karmaşık olması, ya o dillerin göksel kökeninin, ya da kurucularının ustalığının ve eski uygarlığının büyüklüğünün bir kanıtı olarak sık sık ileri sürülmüştür. F. von Schlegel, bundan ötürü, şöyle yazmıştır: “En aşağı kültür basamağında görünen bu dillerde, çoğu zaman, dilbilgisi bakımından çok yüksek ve ince bir ustalık görmekteyiz. Bu, özellikle Bask ve Lapon dillerinde ve Amerikan dillerinin birçoğunda böyledir.”</span><span class="dipnot"><a class="footnote-link" href="#footnote-225-224" id="footnote-225-224-backlink">224</a></span> <span>Ama ustaca ve yöntemli olarak geliştirildiği için herhangi bir dilden bir sanatmış gibi söz etmek elbette yanlıştır. Filologlar, şimdi, eylem ve ad çekimlerinin vb. başlangıçta ayrı sözcükler olduğunu, sonradan birbirleri ile birleştiğini; ve nesnelerle kişiler arasındaki en açık ilişkileri dile getirdikleri için, pek çeşitli ırklardan olan insanların bu sözcükleri en eski çağlar boyunca kullandıklarını kabul etmektedirler. Yetkinliğe gelince, bu konuda nasıl kolayca yanılabileceğimizi şu örnekler çok güzel göstermektedir: Bir deniz lalesi, bazen 150.000’i aşkın parçadan oluşur.</span><span class="dipnot"><a class="footnote-link" href="#footnote-225-225" id="footnote-225-225-backlink">225</a></span> <span>Bütün bu parçalar, bir noktadan çıkan ışınların yetkin bakışımı</span> <span class="ITALIK">(symmetry)</span> <span>ile sıralanmıştır. Ama bir doğa bilgini, böyle bir hayvanı, ona oranla daha az parçadan oluşmuş, vücudunun karşıt yanları dışında hiçbir parçası birbirine benzemeyen iki yanlı</span> <span class="ITALIK">(bilateral)</span> <span>bir hayvandan daha yetkin saymaz. Doğa bilgini, haklı olarak, organların farklılaşmasını</span> <span class="ITALIK">(differentiation)</span> <span>ve özelleşmesini</span> <span class="ITALIK">(specialisation)</span> <span>yetkinliğin ölçüsü sayar. Dillerde de böyledir: En düzenli ve en karmaşık diller, üstün gelmiş, yayılmış ya da göçmen ırklardan zengin anlamlı sözcükleri ve yararlı yapı biçimlerini almış, yalınlaşmış, arılığını yitirmiş olanlardan daha yüksek bir aşamaya konmamalıdır.</span></p>

      <p class="paragraf">Bu yetersiz birkaç düşünceden şu sonucu çıkarıyorum: Barbar dillerin birçoğunun aşırı karmaşık ve düzenli yapısı, o dillerin kökenlerini özel bir yaratma eylemine borçlu olduklarının kanıtı değildir.<span class="dipnot"><a class="footnote-link" href="#footnote-225-226" id="footnote-225-226-backlink">226</a></span> Ve, gördüğümüz gibi eklemli konuşma yetisinin kendisi, insanın aşağı bir biçimden gelişmiş olduğu inancına yenilmez hiçbir engel çıkarmamaktadır.</p>

      <p class="x3" id="toc_marker-4-3"><span>GÜZELLİK DUYGUSU</span></p>

      <p class="paragraf">Bu duygunun yalnız insana özgü olduğu ileri sürülmüştür. Burada, yalnızca belirli renk, biçim ve seslerin verdiği ve haklı olarak, güzelin yarattığı bir duygu denebilen kıvanca değiniyorum. Bununla birlikte, kültürlü insanlarda, böyle duyumlar, karmaşık düşünceler ve düşünü zincirleri ile sıkıca ilişkilidir. Alımlı teleklerini ya da parlak renklerini dişisinin karşısında sergileyen bir erkek kuşa bakarken, bu türlü bezekleri olmayan başka kuşların böyle bir gösteri yapmadığını düşünürsek, o dişi kuşun, erkeğinin güzelliğine hayranlık duyduğundan kuşkulanamayız. Kadınlar, her yerde, bu teleklerle bezendikleri için, böyle bezeklerin güzellikleri tartışılamaz. İleride göreceğimiz gibi, kolibrigillerin <span class="ITALIK">(trochilidae)</span> yuvaları ve kameriye kuşlarının <span class="ITALIK">(bowerbird)*</span> gezinti yerleri, parlak renkli nesnelerle ve beğeni ile bezenmiştir ve bu, o kuşların böyle nesneleri seyretmekten hoşlandığını göstermektedir. Bununla birlikte, anlayabildiğimiz kadarı ile, hayvanların pek çoğunun güzellikten hoşlanması, yalnız karşıt eşeyi çekme konusundadır. Erkek kuşların birçoğunun sevişme dönemi boyunca tatlı tatlı şakıması, dişileri kesinlikle hayran bırakmaktadır. Bu olgunun kanıtı ileride verilecektir. Dişi kuşlar erkeklerin güzel renklerinin ve seslerinin değerini bilme yeteneğinden yoksun olsaydı, erkekler onların önünde çekiciliklerini gösterme çabasından ve tutkusundan tümü ile vazgeçerdi. Dişilerin bu yetenekten yoksun olduğu kabul edilemez. Belirli parlak renklerden niçin hoşlanıldığı, belirli tatların ve kokuların neden güzel bulunduğundan daha çok açıklanamaz sanırım. Ama sonuç alışkanlıkla ilgilidir; çünkü duyularımıza hoş gelmeyen bir şey, sonunda hoşa gider, ve alışkanlıklar kalıtsaldır. Seslere gelince, Helmholtz, uyumların ve perdelerin neden güzel bulunduğunu, fizyolojik ilkelere dayanarak, belirli bir ölçüde açıklamıştır. Bundan başka, gece geminin bordasına düzensiz olarak çarpan bir halatın çıkardığı sesi dinlemiş herkesin kabul edeceği gibi, düzensiz aralıklarla sık sık yinelenen sesler hiç hoş değildir. Aynı ilke, görmede de geçerli görünmektedir, çünkü göz, bakışımı <span class="ITALIK">(symmetry)</span> ve düzenli yinelenen biçimleri üstün tutar. En aşağı yabanıl insanlar bile, bu çeşit örnekleri bezek olarak kullanır; ve böyle örnekler, bazı erkek hayvanların bezenmesi için, eşeysel seçme <span class="ITALIK">(sexual selection)</span> yolu ile geliştirilmiştir. Görmekten ya da işitmekten bu yolda hoşlanmaya herhangi bir gerekçe gösterebilsek de gösteremesek de, insan ve aşağı hayvanların birçoğu, aynı renklerden, çekici renk çeşitlenmelerinden ve biçimlerden ve aynı seslerden hoşlanmaktadır.</p>

      <p class="paragraf">Güzelden hoşlanma, hiç değilse kadın güzelliği ile ilgili olduğu ölçüde, özel bir nitelik göstermemektedir; çünkü farklı insan ırklarında büyük ölçüde farklıdır, ve aynı ırktan olan farklı uluslarda bile tümü ile aynı değildir. Yabanıl insanların pek çoğunun hayran olduğu çirkin bezekler, ve aynı ölçüde çirkin müzik dikkate alınırsa, onların estetik yetisinin belirli hayvanlardaki kadar, örneğin kuşlardaki kadar çok gelişmemiş olduğu ileri sürülebilir. Yıldızlı bir gökyüzü, güzel bir kır görünümü gibi sahnelere, ya da incelmiş müziğe hiçbir hayvanın hayran kalamayacağı besbellidir; böyle yüksek duygular kültürle kazanılır ve karmaşık çağrışımlara bağlıdır. Barbarlar ya da eğitilmemiş kimseler, onların güzelliğine varmaz.</p>

      <p class="paragraf">Aşamalı evrimi için insana kestirilemeyecek kadar yararlı olmuş yetilerin birçoğu, örneğin hayalgücü, şaşma, merak, sınırsız bir güzellik duygusu, benzenme yönsemesi, coşku ve yenilik sevgisi, geçici heveslere bağlı görenek ve moda değişikliklerine yol açabilir. Bu noktayı söz konusu etmem, yeni bir yazarın<span class="dipnot"><a class="footnote-link" href="#footnote-225-227" id="footnote-225-227-backlink">227</a></span> kaprisi “yabanıl insanlarla hayvanlar arasındaki en dikkate değer ve tipik farklardan biri” olarak seçmesinden ötürüdür. Ama yalnız çatışan çeşitli etkilerin insanı nasıl kaprisli ettiğini değil, ileride göreceğimiz gibi, aşağı hayvanların da, sevgilerinde, tiksintilerinde ve güzellik duygusu bakımından kaprisli olduğunu kısmen anlayabiliyoruz. Yeniliği ise yenilik uğruna sevdiklerini sanmamız için gerekçe vardır.</p>

      <p class="x3" id="toc_marker-4-4"><span>TANRI İNANCI - DİN</span></p>

      <p class="paragraf">Her şeye gücü yeten bir tanrının varlığına olan yüceltici inanca insanın ta başlangıçta eriştirildiğini gösteren hiçbir kanıt yoktur. Tersine, öyle gelip geçici gezginlerden değil, yabanıl insanlar arasında uzun süre kalmış kimselerden sağlanan ayrıntılı kanıtlar, bir ya da birden çok tanrı üzerine hiçbir düşüncesi olmayan, dillerinde böyle bir düşünceyi anlatmak için hiçbir sözcük bulunmayan sayısız ırkların yaşamış ve yaşamakta olduğunu göstermektedir.<span class="dipnot"><a class="footnote-link" href="#footnote-225-228" id="footnote-225-228-backlink">228</a></span> Sorun, evrenin bir yaratıcısı ve yöneticisi olup olmadığı sorunundan, o yüksek sorundan elbette tümü ile başkadır; bugüne dek gelip geçmiş en yüksek zekâlardan kimisi, bu soruya olumlu yanıt vermiştir.</p>

      <p class="paragraf">Bununla birlikte, “din” teriminden, görünmeyen ya da ruhsal araçlara <span class="ITALIK">(spiritual agency)</span> inancı anlarsak, durum bambaşka olur; çünkü bu inanç en az uygarlaşmış ırklarda evrensel görünmektir. Bu inancın nasıl doğduğunu açıklamak da güç değildir. Hayalgücü, şaşma, merak gibi önemli yetiler, biraz sağduyu ile birlikte, kısmen gelişir gelişmez, insan, çevresinde ne olup bittiğini elbette anlamak ister, ve kendi öz varlığı üzerinde belli belirsiz kurguda <span class="ITALIK">(speculation)</span> bulunur. Bay M’Lennan’ın dediği gibi,<span class="dipnot"><a class="footnote-link" href="#footnote-225-229" id="footnote-225-229-backlink">229</a></span> “Yaşam olaylarını biraz açıklamak için, insan kendini örnek tutmak zorundadır, ve yaşamın evrenselliğini çözmek için insanların aklına ilk gelen en basit varsayım, doğal olayları, insanların kendilerinde bulunduğunu sezdikleri o etkinliğe zorlayan ruhların hayvanlarda, bitkilerde ve nesnelerde de bulunduğuna yormak olarak görünüyor.” Bay Tylor’un gösterdiği gibi, ruh kavramının doğmasına ilk kez düşler yol açmış olabilir; çünkü yabanıl insanlar, öznel ve nesnel izlenimleri birbirinden ayırt edecek durumda değildir. Yabanıl bir insan düş görünce, onun önünde beliren biçimlerin uzaktan geldiğine ve onun üzerinde durduğuna inanılır; ya da “düş görenin ruhu çıkıp dolaşır, ve yerine dönünce gördüklerini anımsar.”<span class="dipnot"><a class="footnote-link" href="#footnote-225-230" id="footnote-225-230-backlink">230</a></span> Ama hayalgücü, merak, sağduyu, vb. gibi yetiler insan zihninde gereği gibi gelişinceye dek, insanın gördüğü düşler, onun ruhlara inanmasına, bir köpekte olduğundan daha çok yol açmazdı.</p>

      <p class="paragraf">Yabanıl insanların doğal nesnelere ve araçlara ruhsal ya da yaşayan özlerin <span class="ITALIK">(essence)</span> can verdiğini düşünme yönsemesi, birinde gözüme çarpan küçük bir olgu ile belki açıklanır: Eksiksiz gelişmiş ve çok duygan bir hayvan olan köpeğim, sıcak bir günde, çimlerin üzerinde yatıyordu. Ortalık sessizdi, ama hafif bir esinti biraz uzaktaki açık bir güneşliği arada bir sallıyordu. Güneşliğin yakınında biri bulunsaydı, hayvan bunu hiç umursamazdı. Güneşlik ne zaman hafifçe kımıldasa, köpeğim öfkeli öfkeli hırlıyor ve havlıyordu. Bence, köpeğim, görünür hiç nedeni olmayan o hareketin yabancı bir canlı etkenin varlığını gösterdiğini, ve kendi toprağında bulunmaya hiçbir yabancının hakkı olmadığını çabuk ve bilinçsiz bir yoldan düşünmüş olmalıdır.</p>

      <p class="paragraf">Ruhsal araçlara inanç, bir ya da birden çok tanrının varlığı inancına kolayca dönüşür. Çünkü yabanıl insanlar, normal olarak, kendilerinin duyduğu aynı tutkuları, aynı öç alma isteğini ya da adaletin en basit biçimini, sevgileri, ruhlara yorar. Ateş Ülkeliler, bu bakımdan, bir geçiş durumunda bulunuyor görünmektedirler. Çünkü “Beagle” gemisindeki cerrah, örnek olarak saklamak amacı ile birkaç ördek palazı vurduğu zaman, York Minster pek büyük bir ciddilikle, “Oh, Bay Bynoe, çok yağmur, çok kar, çok esmek” demişti. Ve bu, besbelli, insan besininin boşa harcanmasına karşılık olan ceza idi. York Minster, erkek kardeşi “azgın bir adamı” öldürdüğü zaman zorlu ve uzun fırtınalar olduğunu, çok yağmur ve kar yağdığını da söylemişti. Bununla birlikte, Ateş Ülkelilerin bizim Tanrı diyebileceğimiz herhangi bir şeye inandıklarını ya da herhangi bir dinsel tören yaptıklarını asla ortaya çıkaramadık. Ve Jemmy Button, ülkesinde hiç şeytan bulunmadığını, haklı bir övünçle üsteleyerek öne sürdü. Bu, daha çok dikkate değer; çünkü yabanıl insanlar arasında, kötü ruhlara inanmak, iyilere inanmaktan çok daha yaygındır.</p>

      <p class="paragraf">Sevgiden, yüceltilmiş ve giz dolu bir üste <span class="ITALIK">(superior)</span> kesinlikle boyun eğmekten, kuvvetli bir bağımlılık duygusundan,<span class="dipnot"><a class="footnote-link" href="#footnote-225-231" id="footnote-225-231-backlink">231</a></span> korkudan, saygıdan, gönül borcundan, gelecek umudundan ve belki daha başka öğelerden oluşan sofuluk duygusu, pek karmaşık bir duygudur. Hiçbir varlık, zihinsel ve içlek <span class="ITALIK">(moral)</span> yetileri hiç değilse orta derecede yüksek bir düzeye erişmeden önce, böylesine karmaşık bir heyecanı yaşamaz. Bununla birlikte, bir köpeğin efendisine duyduğu, ve eksiksiz boyun eğme, biraz korku, ve belki başka duygularla da birleşik olan o derin sevgide, zihnin bu durumuna belli belirsiz bir yaklaşım görmekteyiz. Uzun bir ayrılıktan sonra bir köpeğin efendisine, ve diyebilirim ki, bir maymunun sevgili bakıcısına davranışı, kendi soydaşlarına davranışından açıkça farklıdır. İkinci durumda, sevinç gösterileri daha azdır, ve eşitlik duygusu bütün hareketlerde gösterilir. Prof. Braubach, bir köpeğin efendisine bir tanrı gözü ile baktığını savunacak kadar ileri gitmektedir.<span class="dipnot"><a class="footnote-link" href="#footnote-225-232" id="footnote-225-232-backlink">232</a></span></p>

      <p class="paragraf">İnsanın önce ruhsal araçlara, sonra putçuluğa <span class="ITALIK">(fetishism),</span> çoktanrıcılığa <span class="ITALIK">(polytheism),</span> ve sonunda tektanrıcılığa <span class="ITALIK">(monotheism)</span> inanmasına yol açan aynı yüksek zihinsel yetiler, insanın düşünme yetileri az gelişmiş kaldıkça, onu çeşitli boş inançlara ve garip törelere götürür. Bunlardan bazılarını –örneğin kan seven bir tanrıya insanların kurban edilmesini; suçsuz kimselerin ateşle ya da ağı ile sınanmasını, büyüyü, vb.– düşünmek bile korkunçtur. Ama bazen bu boş inançlar üzerinde düşünmek iyidir; çünkü onlar, aklımızın evrimine, bilime ve birikmiş bilgimize olan gönül borcumuzun ödenmezliğini göstermektedir. Sir J. Lubbock’un çok iyi gözlediği gibi, “bilinmeyen kötülüğün iğrenç korkusu, yabanıl insanın yaşamına kara bir bulut gibi çökmüştür ve bütün sevinçleri acıya dönüştürmektedir demek, aşırı ileri gitmek değildir.”<span class="dipnot"><a class="footnote-link" href="#footnote-225-233" id="footnote-225-233-backlink">233</a></span> Yüksek yetilerimizin bu acıklı ve dolaylı sonuçları, aşağı hayvanların içgüdülerinin arada bir görülen geçici yanılgıları ile karşılaştırılabilir.</p>

      <div class="footnotes">
        <div class="footnote">
          <p class="DIPNOT"><a class="footnote-anchor" href="#footnote-225-155-backlink" id="footnote-225-155">155</a> Bu noktalarda ilgili kanıtlar için bkz: Lubbock, <span class="BOLDITALIK char-style-override-11">Prehistoric, Times,</span> s. 354, vb.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-156-backlink" id="footnote-225-156">156</a> L’Instinct chez les Insectes; <span class="BOLDITALIK char-style-override-11">Revue des Deux Mondes,</span> Feb. 1870, s. 690.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-157-backlink" id="footnote-225-157">157</a> <span class="BOLDITALIK char-style-override-11">The American Beaver and His Works,</span> 1868.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-158-backlink" id="footnote-225-158">158</a> <span class="BOLDITALIK char-style-override-11">The Principles of Psychology,</span> 2nd edit. 1870, s. 418-443.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-159-backlink" id="footnote-225-159">159</a> <span class="BOLDITALIK char-style-override-11">Contributions to the Theory of Natural Selection,</span> 1870, s. 212.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-160-backlink" id="footnote-225-160">160</a> Bunun kanıtı için Bay J. Traherne Moggridge’in en ilginç yapıtına bkz: <span class="BOLDITALIK char-style-override-11">Harvesting Ants and Trap-door Spiders,</span> 1873, s. 126, 128.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-161-backlink" id="footnote-225-161">161</a> <span class="BOLDITALIK char-style-override-11">Recherches sur les Mœurs des Fourmis,</span> 1810, s. 173.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-162-backlink" id="footnote-225-162">162</a> Bu iki doğa bilgininin bilirkişiliğine dayanılarak verilen aşağıdaki bilgiler şu kaynaklardan alınmıştır: Rengger, <span class="BOLDITALIK char-style-override-11">Naturgesch. der Säugethiere von Paraguay,</span> 1830, s. 41-57, ve Brehm, <span class="BOLDITALIK char-style-override-11">Thierleben,</span> B. i, s. 10-87.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-163-backlink" id="footnote-225-163">163</a> Dr. Lauder Lindsay aktarmıştır: “Physiology of Mind in the Lower Animals”, <span class="BOLDITALIK char-style-override-11">Journal of Mentol Science,</span> April 1871, s. 38.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-164-backlink" id="footnote-225-164">164</a>* Vivisection: Latince, <span class="BOLDITALIK char-style-override-11">Vivus,</span> canlı + <span class="BOLDITALIK char-style-override-11">sectio</span> kesme. Bilimsel amaçla canlı bir hayvan üzerinde yapılan açım işlemi, canlı açımı. –ç.n.</p>

          <p class="DIPNOT"><span class="BOLDITALIK char-style-override-11">Bridgewater Treatise, s.</span> 263.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-165-backlink" id="footnote-225-165">165</a> Bir eleştirmen yapıtımı yermek için, Brehm’in anlattığı bu işin olasılığını hiçbir şeye dayanmadan tartışmaktadır <span class="BOLDITALIK char-style-override-11">(Quarterly Review,</span> July 1871, s. 72). Bundan dolayı, aşağı yukarı beş haftalık bir kedi eniğinin keskin ve küçük tırnaklarını kendi dişlerimle tutmayı denedim ve başarıverdim.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-166-backlink" id="footnote-225-166">166</a> Onların bu durumdaki davranışlarını <span class="BOLDITALIK char-style-override-11">Expression of the Emotions</span> (s. 43) adlı kitabımda kısaca anlattım.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-167-backlink" id="footnote-225-167">167</a> W.C.L. Martin, <span class="BOLDITALIK char-style-override-11">Nat. Hist. Of Mammalia,</span> 1841, s. 405.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-168-backlink" id="footnote-225-168">168</a> Dr. Bateman, <span class="BOLDITALIK char-style-override-11">On Aphasia,</span> 1870, s. 110.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-169-backlink" id="footnote-225-169">169</a> Vogt aktarmıştır. <span class="BOLDITALIK char-style-override-11">Mémoire sur les Mierocéphales,</span> 1867, s. 168.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-170-backlink" id="footnote-225-170">170</a> <span class="BOLDITALIK char-style-override-11">The Variation of Animals and Plants under Domestication,</span> vol. i, s. 27.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-171-backlink" id="footnote-225-171">171</a> <span class="BOLDITALIK char-style-override-11">Annales des Sc. Nat.</span> (ist Series), tom. xxii, s. 397.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-172-backlink" id="footnote-225-172">172</a> <span class="BOLDITALIK char-style-override-11">Les Mœurs des Fourmis,</span> 1810, s. 150.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-173-backlink" id="footnote-225-173">173</a> Dr. Maudsley, <span class="BOLDITALIK char-style-override-11">Physiology and Pathology of Mind</span> adlı kitabına aktarmıştır, 1868, s. 19, 220.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-174-backlink" id="footnote-225-174">174</a> Dr. Jerdon, <span class="BOLDITALIK char-style-override-11">Birds of lndia,</span> vol. i, 1862, s. xxi. Houzeau, parokeetlerinin ve kanaryalılarının düş gördüğünü söylemektedir: <span class="BOLDITALIK char-style-override-11">Facultés Mentales,</span> tom. ii, s. 136.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-175-backlink" id="footnote-225-175">175</a> <span class="BOLDITALIK char-style-override-11">Facultés Mentales des Animaux,</span> 1872, tom, ii, s. 181.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-176-backlink" id="footnote-225-176">176</a> Bay L.H. Morgan, <span class="BOLDITALIK char-style-override-11">The American Beaver</span> adlı kitabında (1818), bu noktayı çok güzel anlatmaktadır. Bununla birlikte, içgüdünün gücünü aşırı küçümsediğini düşünmekten kendimi alamıyorum.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-177-backlink" id="footnote-225-177">177</a> <span class="BOLDITALIK char-style-override-11">Die Bewegungen der Thiere,</span> vb., 1873, s. II.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-178-backlink" id="footnote-225-178">178</a> <span class="BOLDITALIK char-style-override-11">Facultés Mentales des Animaux,</span> 1872, tom. ii, s. 265.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-179-backlink" id="footnote-225-179">179</a> Prof. Huxley, metinde verdiğim örneğe benzer durumlarda, köpeğin de, insanın izlediği zihinsel aşamalardan geçerek bir sonuca vardığını şaşılacak bir açıklıkla göstermiştir. Makalesine bkz: “Mr. Darwin’s Critics”, <span class="BOLDITALIK char-style-override-11">Contemporary Review,</span> 1871, s. 462. Ve yine bkz: Huxley, <span class="BOLDITALIK char-style-override-11">Critiques and Essays,</span> 1873, s. 279.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-180-backlink" id="footnote-225-180">180</a> Bay Belt, <span class="BOLDITALIK char-style-override-11">The Naturalist in Nicaragua</span> (1874, s. 119) adlı ilginç yapıtında evcilleşmiş bir Cebus’un çeşitli davranışlarını anlatmaktadır. Bunlar, o hayvanın biraz sağduyusu olduğunu açıkça göstermektedir sanırım.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-181-backlink" id="footnote-225-181">181</a> <span class="BOLDITALIK char-style-override-11">The Moor and the Loch, s.</span> 45. Col. Hutchinson, <span class="BOLDITALIK char-style-override-11">Dog Breaking,</span> 1850, s. 46.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-182-backlink" id="footnote-225-182">182</a> <span class="BOLDITALIK char-style-override-11">Personal Narrative,</span> İngilizce çevirisi, vol. iii, s. 106.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-183-backlink" id="footnote-225-183">183</a> Bay Leslie Stephen gibi titiz bir düşünürün, insanın ve aşağı hayvanların zekâları arasındaki varsayılı aşılmaz engellerden söz ederken, “Saptanan farklar, bize, metafiziksel pek çok farktan daha sağlam temellere dayanır görünmüyor; bu, iki şeye ayrı adlar verilebildiği için o iki şeyin farklı nitelikte olmak gerektiğini varsaymaktır. Köpek beslemiş, ya da fil görmüş birinin, bir hayvanın düşünmenin temel işlemlerini yerine getirme gücü olduğundan kuşkulanabileceğini anlamak güçtür” <span class="BOLDITALIK char-style-override-11">(Darwinism and Divinity, Essays on Free-thinking,</span> 1873, p. 80) demesi beni sevindirdi.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-184-backlink" id="footnote-225-184">184</a> Bkz: Dr. W. Lauder Lindsay, “Madness in Animals”, <span class="BOLDITALIK char-style-override-11">Journal of Mental Science,</span> July 1871.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-185-backlink" id="footnote-225-185">185</a> Sir C. Lyell aktarmıştır: <span class="BOLDITALIK char-style-override-11">Antiquity of Man,</span> s. 497.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-186-backlink" id="footnote-225-186">186</a> Ayrıntılı başka kanıtlar için bkz: M. Houzeau, <span class="BOLDITALIK char-style-override-11">Les Facultés Mentales,</span> Tom. ii, 1872, s. 147.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-187-backlink" id="footnote-225-187">187</a> Okyanus adalarındaki kuşlarla ilgili olarak şu kitaplarıma bkz: <span class="BOLDITALIK char-style-override-11">Journal of Researches during the voyage of the “Beagle”,</span> 1845, s. 198. <span class="BOLDITALIK char-style-override-11">Türlerin Kökeni,</span> s. 321.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-188-backlink" id="footnote-225-188">188</a> <span class="BOLDITALIK char-style-override-11">Lettresphil. sur l’intelligence des animaux,</span> Nouvelle édit., 1802.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-189-backlink" id="footnote-225-189">189</a> Bunun kanıtı için bkz: <span class="BOLDITALIK char-style-override-11">On the Variation of Animals and Plants under Domestication,</span> chap. i, vol. i.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-190-backlink" id="footnote-225-190">190</a> <span class="BOLDITALIK char-style-override-11">Proc. Zoolog. Soc,</span> 1864, s. 186.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-191-backlink" id="footnote-225-191">191</a> Savage ve Wyman, <span class="BOLDITALIK char-style-override-11">Boston Journal of Nat Hist,</span> vol. iv, 1834-44, s. 383.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-192-backlink" id="footnote-225-192">192</a> <span class="BOLDITALIK char-style-override-11">Saeugethiere von Paraguay,</span> 1830, s. 51-56.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-193-backlink" id="footnote-225-193">193</a> <span class="BOLDITALIK char-style-override-11">The Indian Field,</span> March 4, 1871.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-194-backlink" id="footnote-225-194">194</a> <span class="BOLDITALIK char-style-override-11">Thierleben,</span> B. i, s. 79, 82.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-195-backlink" id="footnote-225-195">195</a> <span class="BOLDITALIK char-style-override-11">The Malay Archipelago,</span> vol. i, 1869, s. 87.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-196-backlink" id="footnote-225-196">196</a> <span class="BOLDITALIK char-style-override-11">Primeval Man,</span> 1869, s. 145, 147.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-197-backlink" id="footnote-225-197">197</a> <span class="BOLDITALIK char-style-override-11">Prehistoric Times,</span> 1865, s. 473. vb..</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-198-backlink" id="footnote-225-198">198</a> Bay Hookham, Prof. Max Müller’e yazdığı mektubunda, <span class="BOLDITALIK char-style-override-11">Birmingham News,</span> May 1873.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-199-backlink" id="footnote-225-199">199</a> <span class="BOLDITALIK char-style-override-11">Conférences sur la Théorie Darwinienne,</span> Fransızca çevirisi, 1869, s. 132.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-200-backlink" id="footnote-225-200">200</a> The Rev. Dr. J. M’Cann, <span class="BOLDITALIK char-style-override-11">Anti-Darwinism,</span> 1869, s. 13.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-201-backlink" id="footnote-225-201">201</a> <span class="BOLDITALIK char-style-override-11">Anthropological Review</span>’da belirtilmiştir, 1864, s. 158.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-202-backlink" id="footnote-225-202">202</a> Rengger, ibid. s. 45.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-203-backlink" id="footnote-225-203">203</a> <span class="BOLDITALIK char-style-override-11">Variation of Animals and Plants under Domestication,</span> vol. i, s. 49.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-204-backlink" id="footnote-225-204">204</a> <span class="BOLDITALIK char-style-override-11">Facultés Mentales des Animaux,</span> tom. ii, 1872, s. 346-349.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-205-backlink" id="footnote-225-205">205</a> Bu konunun tartışılması için Bay E.B. Tylor’un çok ilginç kitabına bkz: <span class="BOLDITALIK char-style-override-11">Researches into the Early History of Mankind,</span> 1865, chap, ii-iv.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-206-backlink" id="footnote-225-206">206</a> Bu konuda ayrıntılı bilgiler aldım. Dikkatli bir gözlemci olduğunu bildiğim Amiral Sir B.J. Sulivan, uzun zamandır babasının evinde beslenen, bir Afrika papağanının, ev halkından olan kimseleri ve konukları hep adları ile çağırdığını bildiriyor. Papağan, kahvaltıda herkese, “günaydın” ve gece, odadan ayrılanlara “iyi geceler” diyor ve bu esenlemeleri asla birbiriyle karıştırmıyordu. Sir B.J. Sulivan’ın babasına “günaydın” dedikten sonra kısa bir tümce daha söylemeye alışmıştı, ve onun ölümünden sonra bu tümceyi bir kez olsun söylemedi. Açık pencereden odaya giren yabancı bir köpeği korkunç azarlamıştı; kafesinden çıkıp yemek masasındaki elmaları gagalamaya başlamış başka bir papağanı da, “seni yaramaz Polly seni” diyerek azarlamıştı. Aynı konuda şu kaynağı da bkz: Houzeau, <span class="BOLDITALIK char-style-override-11">Facultés Mentales,</span> tom. ii, s. 309. Dr. A. Moschkau, bana bildirdiğine göre, gelen kimselere Almanca “günaydın”, gidenlere ise “güle güle eski arkadaş” derken asla yanılmamış bir sığırcık bilmektedir. Bunlara benzer başka örnekler de ekleyebilirdim.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-207-backlink" id="footnote-225-207">207</a> Prof. Whitney’in bu konudaki bazı güzel irdelemeleri için bkz: <span class="BOLDITALIK char-style-override-11">Oriental and Linguistic Studies,</span> 1873, s. 354. Prof. Whitney, insanlar arasındaki iletişim <span class="BOLDITALIK char-style-override-11">(communication)</span> tutkusunun, dilin gelişimini “hem bilinçli hem de bilinçsiz olarak” etkileyen canlı bir güç olduğunu; “bilinçli olarak, şimdi varılmak gereken amaca göre; bilinçsiz olarak, eylemin daha sonraki sonuçlarına göre” etkisini gösterdiğini düşünüyor.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-208-backlink" id="footnote-225-208">208</a> Hon. Daines Barrington, <span class="BOLDITALIK char-style-override-11">Philosoph. Transactions,</span> 1773, s. 262. Dure au de la Maile, <span class="BOLDITALIK char-style-override-11">Ann, des. Sc. Nat,</span> 3rd series, <span class="BOLDITALIK char-style-override-11">Zoolog.</span> Tom. x, s. 119.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-209-backlink" id="footnote-225-209">209</a> H. Wedgwood, <span class="BOLDITALIK char-style-override-11">On the Origin of Language,</span> 1867. Rev. F. W. Farrar, <span class="BOLDITALIK char-style-override-11">Chapters on Language,</span> 1865. Bu yapıtlar pek ilginçtir. Şuraya da bkz: Albert <span class="BOLDITALIK char-style-override-11">Lemoine, De la Phys. et de Parole,</span> 1865, s. 190. Dr. Bikkers, Prof. Aug. Schleicher’in bu konudaki kitabını <span class="BOLDITALIK char-style-override-11">Darwinism tested by the Science of Language</span> adı ile İngilizceye çevirmiştir (1869).</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-210-backlink" id="footnote-225-210">210</a> Vogt, <span class="BOLDITALIK char-style-override-11">Mémoire sur les Microcephales,</span> 1867, s. 169. Yabanıllarla ilgili olarak ben de bazı olgular vermiştim: <span class="BOLDITALIK char-style-override-11">Journal of Researches,</span> vb.. 1845, s. 206.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-211-backlink" id="footnote-225-211">211</a> Bu konudaki açık kanıtlar için, Brehm’in ve Rengger’in sık sık başvurulan kitaplarına bakınız.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-212-backlink" id="footnote-225-212">212</a> Houzeau, bu konudaki gözlemlerinin çok ilgi çekici bir özetini vermiştir: <span class="BOLDITALIK char-style-override-11">Facultés Mentales des Animaux,</span> tom. ii, s. 348.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-213-backlink" id="footnote-225-213">213</a> Dr. Maudsley’in bu konudaki düşünceleri için bkz: <span class="BOLDITALIK char-style-override-11">The Physiology and Pathology of Mind,</span> 2nd edit. 1868, s. 199.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-214-backlink" id="footnote-225-214">214</a> Bu konuda belgelendirilmiş birçok olgu vardır. Örneğin bkz: Dr. Bateman, <span class="BOLDITALIK char-style-override-11">On Aphasia,</span> 1870 s. 27, 31, 53, 100, vb. Dr. Abercrombie <span class="BOLDITALIK char-style-override-11">Inquiries Concerning the Intellectual Powers,</span> 1838, s. 150.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-215-backlink" id="footnote-225-215">215</a> <span class="BOLDITALIK char-style-override-11">The Variation of Animals and Plants under Domestication,</span> vol. ii, s. 6.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-216-backlink" id="footnote-225-216">216</a> <span class="BOLDITALIK char-style-override-11">Lectures on Mr. Darwin’s Philosophy of Language,</span> 1873.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-217-backlink" id="footnote-225-217">217</a> Prof. Whitney gibi seçkin bir filoloğun yargısı, bu noktaya benim söyleyebileceğim herhangi bir şeyden daha çok ağırlık kazandıracaktır. Prof. Whitney <span class="BOLDITALIK char-style-override-11">(Oriental and Linguistic Studies,</span> 1873, s. 297), Bleek’in görüşlerinden söz ederken şöyle diyor: “Dil, düşüncenin büyük ölçüde gerekli yardımcısı, düşünme yetisinin gelişimi için ve bilincin tam egemenliği, bilgilerin açıklığı, çeşitliliği ve karmaşıklığı için zorunlu olduğuna göre, Bleek, düşünme yetisi ile onun aracını bir tutarak, dilsiz düşünceyi ister istemez olanaksız görmektedir. Aynı mantıkla, bir âlet olmadan insan elinin de iş göremeyeceğini ileri sürebilirdi. Böyle bir öğretiden hareket ederek, Müller’in o pek kötü aykırı-düşüncelerini (paradokslarını), yani henüz konuşmayan bir çocuğun (infant, <span class="BOLDITALIK char-style-override-11">in fans,</span> konuşmayan) insan olmadığını, ve sağır-dilsizin parmakları ile konuşmayı öğreninceye dek sağduyudan yoksun olduğunu kabul etmekten kaçınamaz.” Max Müller <span class="BOLDITALIK char-style-override-11">(Lectures on Mr. Darwin’s Philosophy of Language,</span> 1873, third lecture) aşağıdaki özlü sözü italikle vermektedir: “<span class="ITALIK">Sözcükler olmadan düşünce, düşünce olmadan sözcükler olmaz.</span>” Burada düşünce sözcüğünün ne denli garip bir tanımı yapılmıştır!</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-218-backlink" id="footnote-225-218">218</a> <span class="BOLDITALIK char-style-override-11">Essays on Free-thinking,</span> vb., 1873, s. 32.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-219-backlink" id="footnote-225-219">219</a> Dr. Maudsley’in bu konudaki yerinde bazı sözleri için bkz: <span class="BOLDITALIK char-style-override-11">The Physiology and Pathology of Mind,</span> 1868, s. 199.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-220-backlink" id="footnote-225-220">220</a> Macgillivray, <span class="BOLDITALIK char-style-override-11">Hist. of British. Birds,</span> vol. ii, 1839, s. 29. Değerli bir gözlemci, Bay Blackwall, saksağanın tek tek sözcükleri, ve hatta kısa tümceleri, Britanya’nın öbür kuşlarından daha kolay öğrendiğini söylemektedir; bununla birlikte, saksağanın alışkanlıklarını uzun süre ve yakından inceledikten sonra, onun doğal durumda iken olağanüstü bir benzenme <span class="BOLDITALIK char-style-override-11">(imitation)</span> yetisi göstermediğini de eklemektedir. <span class="BOLDITALIK char-style-override-11">Researches in Zoology,</span> 1834, s. 158.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-221-backlink" id="footnote-225-221">221</a> Türlerin ve dillerin gelişimi arasındaki çok ilginç benzerlik için bkz: Sir C. Lyell, <span class="BOLDITALIK char-style-override-11">The Geolog. Evidences of the Antiquity of Man,</span> 1863 chap. xxiii.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-222-backlink" id="footnote-225-222">222</a> Rev. F. W. Farrar’ın bu konudaki sözleri için “Philology and Darwinism” başlıklı ilginç makalesine bakınız. <span class="BOLDITALIK char-style-override-11">Nature,</span> March 24th, 1870, s. 628.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-223-backlink" id="footnote-225-223">223</a> <span class="BOLDITALIK char-style-override-11">Nature,</span> January 6th, 1870, s. 257.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-224-backlink" id="footnote-225-224">224</a> C. S. Wake belirtiyor. <span class="BOLDITALIK char-style-override-11">Chapters on Man,</span> 1868, s. 101.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-225-backlink" id="footnote-225-225">225</a> Buckland, <span class="BOLDITALIK char-style-override-11">Bridgewater Treatise, s.</span> 411.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-226-backlink" id="footnote-225-226">226</a> Dillerin basitleşmesi konusu ile ilgili bazı yerinde düşünceler için bkz: Sir. J. Lubbock, <span class="BOLDITALIK char-style-override-11">Origin of Civilization,</span> 1870, s. 278.</p>

          <p class="DIPNOT">* Kargagillerin hısımı olan bu Avustralyalı kuşlarda, erkek, dişiyi çekmek için bir kameriye yapar ya da belirli bir yeri bezeklerle donatır. –ç.n.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-227-backlink" id="footnote-225-227">227</a> <span class="BOLDITALIK char-style-override-11">The Spectator,</span> <span class="char-style-override-20">Dec. 4th, 1869, s. 1430.</span></p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-228-backlink" id="footnote-225-228">228</a> Rev. F. W. Farrar’ın bu konudaki çok güzel bir makalesi için bkz: <span class="BOLDITALIK char-style-override-11">Anthropological Review,</span> Aug. 1864, s. ccxvii. Başka olgular için bkz: Sir J. Lubbock, <span class="BOLDITALIK char-style-override-11">Prehistoric Times</span> 2nd edition, 1869, s. 564. Ve özellikle din konusunda yine onun <span class="BOLDITALIK char-style-override-11">Origin of Civilization</span> (1870) adlı kitabına bakınız.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-229-backlink" id="footnote-225-229">229</a> “The Worship of Animals and Plants”, <span class="BOLDITALIK char-style-override-11">Fortnightly Review,</span> Oct. 1, 1869. s. 422.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-230-backlink" id="footnote-225-230">230</a> Tylor, <span class="BOLDITALIK char-style-override-11">Early History of Mankind,</span> 1865, s. 6. Lubbock’un <span class="BOLDITALIK char-style-override-11">Origin of Civilization</span> (1870) adlı kitabında Dinin Gelişimi konusundaki ilgi çekici üç bölüme de bakınız. Bay Herbert Spencer de, <span class="BOLDITALIK char-style-override-11">Fortnightly Review’</span>daki (May 1st, 1870, s. 535) usta işi denemesinde, dinsel inancın yeryüzündeki ilk biçimlerinin, insanın düşler, yansılar ve başka nedenler dolayısıyla kendini vücut ve ruh bakımından çift varlıklı görmesinden doğduğunu açıklamaktadır. Ruhsal varlığın ölümden sonra da yaşadığı ve güçlü olmak gerektiği sanıldığı için, çeşitli armağanlarla ve törenlerle ona yaranılır ve onun yardımı dilenir. Bay Spencer, daha sonra, bir boyun eski atalarına ya da kurucularına verilen hayvan ve nesne adlarının, uzun bir zaman aralığından sonra o boyun gerçek atasını temsil ettiğinin sanıldığını; derken böyle bir hayvanın ya da nesnenin bir ruh gibi hâlâ yaşadığına doğal olarak inanıldığını, onun kutsal sayıldığını, ona bir tanrı gibi tapıldığını göstermektedir. Bununla birlikte, güç ve hareket gösteren her şeyin bir çeşit canı olduğunun bizimkilere benzer zihinsel yetilerle düşünüldüğü daha eski ve daha kaba bir aşama olduğunu sanmaktan kendimi alamıyorum.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-231-backlink" id="footnote-225-231">231</a> Bay L. Owen Pike’ın “Physical Elements of Religion” adlı makalesi, Bkz: <span class="BOLDITALIK char-style-override-11">Anthropolog. Review,</span> April, 1870, s. lxiii.</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-232-backlink" id="footnote-225-232">232</a> <span class="BOLDITALIK char-style-override-11">Religion, Moral, etc, der Darwin’schen Art-Lehre,</span> 1869, s. 53. Uzun zaman önce Bacon’ın ve Ozan Burns’ün aynı sanıda olduğu söylenmektedir (Dr. W. Lauder Lindsay, <span class="BOLDITALIK char-style-override-11">Journal of Mental Science.</span> 1871, s. 43).</p>
        </div>

        <div class="footnote">
          <p class="DIPNOT"><a class="footnote-anchor" href="#footnote-225-233-backlink" id="footnote-225-233">233</a> <span class="BOLDITALIK char-style-override-11">Prehistoric Times,</span> 2nd edit. s. 571. Bu kitapta (s. 571), yabanılların garip ve kaprisli birçok geleneği çok güzel anlatılmaktadır.</p>
        </div>
      </div>
    </div>
  </div>
</body>
</html>
