<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.1" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <h1 id="sigil_toc_id_27">ÜÇÜNCÜ KISIM</h1>

  <h2 id="sigil_toc_id_28">YİRMİ ALTI</h2>

  <p>Quebec şehrine uzanan otoban, gidiş geliş ikişer şeritten oluşuyordu ve çok az sokak lambasıyla aydınlatılmıştı. Ayrıca Luke&rsquo;un alıştığından daha fazla trafik vardı; bütün Aroostook bölgesinde nadiren iki şeritli yollar olduğu düşünülürse bu normaldi. Yine de, otoban düz ve monoton olduğundan, Luke düşüncelere dalabilmişti.</p>

  <p>Yapraksız ağaçlar ve son derece sıradan manzara, Luke&rsquo;a eski karısının Michigan&rsquo;ın ıssız kuzey köşesinde yerleştiği minik kasaba Marquette&rsquo;i hatırlatmıştı. Luke, Tricia&rsquo;nın çocukluk sevgilisiyle (tipik olarak Luke adama karşı zihinsel bir blok oluşturmuştu ve dolayısıyla da adını hatırlamıyordu) birlikte yaşamaya başlamasından sonra bir kez kızlarını görmek için oraya gitmişti. Tricia, sevgilisi ve&nbsp; Luke&rsquo;un iki kızı, şimdi Tricia&rsquo;nın sevgilisinin çiftlik evinde yaşıyorlardı; o da vişne yetiştiren başka bir aile çiftliğiydi. Adamın oğlu ve kızı haftada birkaç gece onlarla birlikte kalıyordu. Luke evin tahta kiremitlerinin kasvetli bir gri tonuna boyandığını, bakana fırtınalı bir geceyi çağrıştırdığını hatırlıyordu.</p>

  <p>Luke ziyareti sırasında&nbsp; Tricia&rsquo;nın, sevgilisiyle kendisiyle birlikteyken olduğundan daha mutlu görünmediğini düşünmüştü ya da belki de eski kocasının kendisini önünde iki yaşında bir Camaro duran yıkık dökük evde görmesinden utanmıştı. Belki Tricia fark etmemişti ama</p>

  <p>Luke bu evin Andrews&rsquo;daki evinden daha kötü göründüğünü düşünmemişti. Kimseyi aşağı görmek gibi bir niyeti de olmamıştı.</p>

  <p>Kızları Winona ve Jolene (kızlara Country tarzı müzik yapan iki şarkıcının ismini vermek konusunda Tricia ısrarcı davranmıştı) mutsuzlardı ama sonuçta bu beklenen bir şey değil mi? Kasabaya daha yeni taşınmışlardı ve kimseyi tanımıyorlardı. Orada olmak, onlarla birlikte öğle yemeği yedikleri bir pizzacıda oturmak neredeyse Luke&rsquo;un kalbini kırmıştı. Sessiz ve kimi suçlayacaklarını ya da kime kızacaklarını bilemeyecek kadar küçüklerdi. Luke onları dışarı çıkarmaya çalıştığında surat asmış,&nbsp; annelerine geri dönme düşüncesine tahammül edememişlerdi. Hepsi o kadar üzgünken vedalaşmak da çok zor olmuştu. Bunun engellenemeyeceğini biliyordu; yaşadıkları şey bir hafta sonunda çözümlenemezdi.</p>

  <p>Orada geçirdiği sürenin sonunda Tricia&rsquo;nın ön kapısındaki beton basamaklarda onlarla vedalaşırken, işler kızlar ve onun için biraz olsun iyileşebilmişti. Panikleri yatışmış, minik ayaklarının altında biraz sağlam bir zemin bulmuşlardı. Vedalaşırken onlara sarıldığında bekleyebileceği gibi ağlamışlar, Luke kiralık&nbsp; arabasıyla uzaklaşırken el sallamışlar ama Luke&rsquo;un kalbi yine de paramparça olmuştu.</p>

  <p>&ldquo;Benim iki kızım var,&rdquo; diye patladı Luke aniden. Lanny oturduğu yerden ona baktı. &ldquo;Fotoğraflarını gördüm. Evinde. Kaç yaşındalar?&rdquo;</p>

  <p>&ldquo;Dört ve beş.&rdquo; Babalığıyla ilgili içinde kalan son gurur kırıntılarını hissetti. &ldquo;Şimdi anneleriyle birlikte yaşıyorlar.Ve evlenmeyi planladığı adamla.&rdquo; Artık kızlarına başka biri bakıyordu; bunu Lanny&rsquo;ye söyleyemezdi.</p>

  <p>Lanny oturduğu yerde hafifçe ona doğru döndü. &ldquo;Ne kadar süre evli kaldın?&rdquo;</p>

  <p>&ldquo;Altı yıl. Ama boşandık,&rdquo; diye ekledi bunu söylemesinin muhtemelen gereksiz olduğunu hissetmesine rağmen. &ldquo;Evlenmemin bir hata olduğunu şimdi anlıyorum. Detroit&rsquo;teki ihtisaasımı daha yeni bitirmiştim. Annemle babamın sağlığı kötüleşiyordu ve St. Andrews&rsquo;a döneceğimi biliyordum. Sanırım tek başıma dönmek istememiştim. Herkesi tanıdığım küçük kasabada evlenecek birini bulabileceğime&nbsp; inanmıyordum. Sanırım Tricia&rsquo;yı son şansım olarak görmüştüm.&rdquo; Gizemli yolcusu omuz silkip, kendi endişeleriyle kaşlarını çattı. Luke bu kadar fazla dürüstlüğün de onu rahatsız ettiğini hissetti. &ldquo;Ya sen? Hiç evlendin mi?&rdquo; diye sordu ve Lanny bu soruya gülerek karşılık verdi.</p>

  <p>&ldquo;Bütün&nbsp; bu&nbsp; süre boyunca dünyanın geri kalanından gizlendiğimi mi sanıyorsun? Hayır, zaman içinde aklım başıma geldi. Benimle hayatını birleştirmeyeceğini anladım. Bu içinde yoktu; yani, benimle ilgili öyle duygular hissetmiyordu.&rdquo;Luke morgdaki adamı düşündü. Kadınlar öyle erkekler için köle olurdu. Çok fazla arzu, çok fazla tutku. Öyle bir adamın tek bir kadına bağlanması nasıl beklenebilirdi ki?Lanny&rsquo;nin Jonathan&rsquo;dan kendisine sadık kalacak kadar sevimesini beklemesi doğaldı ama Lanny&rsquo;yi hayal kırıklığına uğrattı diye adam suçlanabilir miydi?</p>

  <p>&ldquo;Yani başka birini bulup ona mı âşık oldun?&rdquo; Luke sesindeki umudu gizlemeye çalışıyordu. Lanny yine güldü. &ldquo;Umutsuzluktan evlenip sonunda boşanan bir adam olarak, iflah olmaz bir romantik gibi konuşuyorsun. Evlendiğimi söyledim, âşık olduğumu söylemedim.&rdquo; Lanny yine olduğu yerde kıpırdanarak Luke&rsquo;a arkasını döndü. &ldquo;Bu pek doğru sayılmaz. Hepsini sevdim, bütün kocalarımı, ancak hiçbirine karşı Jonathan&rsquo;a hissettiklerimi hissetmedim.&rdquo;</p>

  <p>&ldquo;Hepsi mi? Kaç kez evlendin ki?&rdquo; Luke yine Dunratty&rsquo;nin yerindeki&nbsp; yatağa bakarken hissettiği huzursuzluğu hissetti.</p>

  <p>&ldquo;Dört kez. Bir kız yaklaşık her elli yılda bir kendini yalnız hisseder,&rdquo; dedi kendiyle alay ettiği belli bir şekilde sırıtarak. &ldquo;Hepsi kendi tarzlarında tatlı adamlardı. Benimle ilgilenmişlerdi. Beni olduğum gibi kabul etmiş, onlarla paylaşabileceklerime razı olmuşlardı.&rdquo;</p>

  <p>Lanny&rsquo;nin hayatıyla ilgili bir şeyleri öğrenmek, Luke&rsquo;un avuçlarını daha da kaşındırmıştı. Direksiyonda ellerini kaydırdı. &ldquo;Onlarla ne kadar şey paylaştın? Onlara Jonathan&rsquo;dan söz etmiş miydin?&rdquo;</p>

  <p>Lanny yüzünü gizlemeye devam ederek başını arkaya atarak saçlarını salladı. &ldquo;Daha önce kimseye kendimle ilgili gerçeği açıklamadım, Luke. Asla. Sen ilk ve teksin.&rdquo;</p>

  <p>Bunu beni mutlu etmek için mi söylüyor? diye merak etti Luke. Lanny başkalarının duymak isteyeceği şekilde konuşmayı öğrenmişti. Asırlar boyunca keşfedilmeden hayatta kalırsanız, bu geliştirmek zorunda olduğunuz bir yetenekti. İnsanları hayatına katma, onları kendine bağlama, senden hoşlanmalarını hatta seni sevmelerini sağlama sanatı.</p>

  <p>Otobanın kenarındaki bir lokantada durdular ve Luke, haberlere bakıp e-posta kutusunu kontrol etmek&nbsp; için Lanny&rsquo;nin dizüstü bilgisayarını ödünç aldı. Hastane yöneticilerinden gelen alışıldık mesajlar dışında (&ldquo;Çalışanların kar toplama için kullanılan doğu otoparkına araçlarını bırakmamaları rica olunur.&rdquo;) kimse bir şey göndermemişti. Cep telefonunu da kontrol etti ve her zamanki gibi kimsenin kendisini aramadığını gördü. Kimse onun yokluğunu fark etmemiş gibiydi. Luke oyalanmak için imleci masaüstü ekranında amaçsızca dolaştırdı; iki kez kontrol etmesini gerektirecek hiçbir şey yoktu. Tam bilgisayarı kapatmak üzereyken bir sinyal sesi duydu. Biri ona e-posta mesajı göndermişti.</p>

  <p>Çöp mesaj olmasını bekliyordu. Belki de bankası bir otomatik mesaj göndermiş veya aynı ölçüde değersiz başka bir şey gelmişti. Hastanedeki anestezi uzmanı arkadaşı Peter&rsquo; dan geldiğini görünce bir an sevindi. Dürüst olmak gerekirse, Peter bir dosttan çok iş arkadaşıydı ama bölgede az sayıda anestezi uzmanı bulunduğu ve Luke bir acil servis doktoru olduğu için birbirlerini çoğu doktordan daha sık görüyorlardı.</p>

  <p>&ldquo;Selam, Luke, nasılsın? Her şey yolunda mı? Coun General&rsquo;daki son vardiyandan sonra kimse senden haber alamamış. Konuşmak istersen buradayım. Salı günü acil serviste görüşürüz.&rdquo;</p>

  <p>Peter&rsquo;ın mesajını kapatırken Luke dişlerini sıktı. Kafayı sıyırdığından korktukları için Peter onu kontrol ediyordu. Kasabadaki insanlar onun yanındayken nefeslerini tutuyor, Tricia&rsquo;dan, boşanmadan veya ölen ailesinden bahsetmekten korkuyorlardı. Hayatındaki mutsuzluklarla başa çıkabileceğine inanmıyorlardı. Luke bu kadınla birlikte kasabadan ayrıldığından beri kendi mutsuzluğunu düşünmediğini ilk kez o an fark etti. Aylardır sefil durumdaydı. İlk kez ağlama dürtüsü hissetmeden kızlarını düşünebiliyordu.</p>

  <p>Luke derin bir nefes alıp uzun uzun verdi.&nbsp; Kendi kendine çıkarımlarda bulunma, diye düşündü. Peter sadece nazik davranmaya çalışıyor.&nbsp; Peter, şimdi Luke&rsquo;un hayatında en dengeli kişiydi ama Luke, bunun muhtemelen Peter&rsquo;ın St. Andrews&rsquo;da yeni olmasından kaynaklandığını düşünüyordu. Genç doktor henüz kasabanın tuhaflığından, soğuk mesafeliliğinden, Püriten yargısallığından etkilenmemişti.</p>

  <p>Luke bir an için Peter&rsquo;ı aramayı düşündü. Peter onun gerçek dünyayla, bu kadının polisten kaçmasına yardım etmesinden, fantastik hikâyesini dinlemesinden ve bir hastayla yatmasından önceki dünyasına tek bağlantısıydı. Peter, Luke' u bulunduğu zor durumdan çekip çıkarabilirdi. Yine derin bir nefes aldı. Asıl soru şuydu; Bu durumdan çıkmayı istiyor muydu?</p>

  <p>Peter&rsquo;ın e-posta mesajını tekrar açarak &ldquo;cevap&rdquo; ikonuna tıkladı. &ldquo;Ben iyiyim,&rdquo; diye yazdı. &ldquo;Bir Kanada yolculuğuna çıktım.&rdquo; Yazdıklarını düşündü ve &ldquo;Kanada&rdquo; kelimesini silmeye karar verdi. Herhangi bir ipucu vermenin anlamı yoktu.Salı günü ameliyat vardı; doğru, ameliyat yönetimiyle bağlantı kurup operasyonu yeniden programlaması gerekiyordu. Ya da ona ameliyatı yeni stajyer ortopedist Aswani&rsquo;ye yaptırmasını söyleyecekti. Luke zamanında geri dönebileceğini sanmıyordu.</p>

  <p>Luke tuvalete girdikten sonra kamyonete döndüğünde, Lanny çoktan ön koltuğa oturmuş, keyifsiz bir gülümsemeyle dik dik ileri bakıyordu. &ldquo;Sorun nedir?&rdquo; diye sordu Luke kontağı çevirirken.</p>

  <p>&ldquo;Bir şey yok.&rdquo; Lanny bakışlarını indirdi ve bir an Luke&rsquo;a söyleyip söylememek konusunda tereddüt etti. &ldquo;Sen tuvaletteyken hesabı ödemeye gittiğimde, tezgâhın arkasındaki satılık içkileri gördüm. Bir şişe Glenfiditch istedim ama kadın bana satış yapmadı. Satın almak için babamın tuvaletten çıkmasını beklemem gerektiğini söyledi.&rdquo;</p>

  <p>Luke kapının koluna uzandı. &ldquo;Eğer istiyorsan...&rdquo;</p>

  <p>&ldquo;Boş ver. Sadece... bu sürekli oluyor. Artık bıktım, hepsi bu. Sürekli beni ergen sanıp çocuk muamelesi yapıyorlar. Çocuk gibi görünebilirim ama çocuk gibi düşünmüyorum ve bazen öyle davranılmasını da istemiyorum. Bunun benim kostümüm gibi olduğunu biliyorum ve hayatıma devam etmemi kolaylaştırıyor ama Tanrım...&rdquo; Başım iki yana salladı ve omuzlarını arkaya attı. &ldquo;En iyisi ona bir gösteri yapıp aklını başından alalım.&rdquo;</p>

  <p>Luke cevap veremeden, Lanny onun ceketini yakasından yakalayarak kendine çekti. Dudaklarını Luke&rsquo;unkilere bastırarak uzun bir öpücük verdi. Öpüşmeleri Luke&rsquo;un başı dönene kadar devam etti. Lanny&rsquo;nin omzunun üzerinden baktığında, tezgâhın arkasındaki kadının ağzı açık kalmış gözleri dehşetten iri iri açılmış halde onlara baktığını gördü. Lanny gülerek Luke&rsquo;u bıraktı ve konsola bir tokat indirdi. &ldquo;Haydi, baba, gidip deli gibi düzüşebileceğimiz bir otel bulalım.&rdquo;</p>

  <p>Quebec&rsquo;e ulaştıklarında neredeyse gece yarısı olmuştu. Lanore, Luke&rsquo;a kasabanın eski kesiminin en iyi oteli gibi görünen bir yere götürdü. Tepesinde parmaklıkları olan, soğuk gece rüzgârında bayrağı dalgalanan yüksek ve şato gibi bir yerdi. Eski kamyonetinin durumundan utanan Luke, valeye anahtarları verdi. Bir hamal, Lanore&rsquo;un tek&nbsp; bavulunu alırken,otelin önündeki eski halının üzerinde bekledi. Kendi bagajı olmadığından, Lanore&rsquo;un peşinden elini kolunu sallayarak lobiye girdi.</p>

  <p>Otel odası şimdiye kadar kaldığı&nbsp; en lüks yerdi ve balayını geçirdiği oteli gölgede bırakıyordu. Kuş tüyü bir yatak, yarım düzine yastık, ipek çarşaflar vardı. Yatağa uzanırken bir uzaktan&nbsp; kumandayı kaparak&nbsp; televizyona doğru tuttu. Yerel kanallar Maine&rsquo;deki bir hastaneden kaçan bir cinayet zanlısından bahsetmiyordu. Belki de St. Andrews, Quebec&rsquo;te haber olamayacak kadar uzak, hikâye de önemsizdi.</p>

  <p>Belki Presque Isle&rsquo;deki televizyon kanalıydı. Ama neden onu aramıyorlardı? Bir katil zanlısıyla aynı anda ortadan kaybolmuştu ve adı hiçbir yerde geçmiyordu.Bakışlarını Lanore&rsquo;un yatağın ayak ucunda duran dizüstü bilgisayarına çevirdi. İnternette bir şeyler olup olmadığına bakabilirdi. Ama Luke aniden bir korkuya kapıldı.İnternette isimlerini ve haberi araştırırsa bir şekilde kendilerini&nbsp; ele verebilir, yetkililer internet bağlantısı ve şüphe uyandırıcı kelimeleri kullanarak izlerini bulabilirdi. Bunun mümkün olmadığını bilmesine rağmen kalbi yerinden fırlayacakmış gibi atıyordu. Hiçbir neden olmamasına rağmen, neredeyse paranoyadan gözleri kararıyordu.</p>

  <p>Lanore ılık bir buhar bulutu içinde banyodan çıktı. Sarındığı otel bornozu üzerine neredeyse iki beden büyük geliyordu. Omuzlarına&nbsp; bir havlu örtmüş, ıslak saçlarını aşağı almıştı. Çantasından bir sigara paketi çıkardı. Yakmadan önce bir tane Luke&rsquo;a uzattı ama Luke başını iki yana salladı.</p>

  <p>&ldquo;Su basıncı muhteşem,&rdquo; dedi Lanore yangın musluğu takılmış tavana doğru dumanı üflerken. &ldquo;Uzun, güzel, sıcak bir banyo yapmalısın.&rdquo;</p>

  <p>&ldquo;Birazdan,&rdquo; dedi Luke.</p>

  <p>&ldquo;Televizyonda ne var? Bizimle ilgili bir şeyler mi arıyorsun?&rdquo; Luke başıyla onayladı ve ayağını plazma ekrana doğru uzattı.</p>

  <p>Kız arkasını dönerek yine sigara dumanını üfledi. &ldquo;Bir şey bulamazsın. Umurlarında değil, inan bana.&rdquo;</p>

  <p>&ldquo;Elbette umurlarında. Joe Duchesne senin katil olduğunu düşünüyor. Ortadan kaybolmana öylece izin vermez. Pek akıllı olmayabilir ama tamamen sorumsuz da değildir.&rsquo;&rsquo;</p>

  <p>&ldquo;Beceriksizliğini düşündün mü? Çünkü kalın kafalının teki ve ne yapacağını bilmiyor. İkiyle ikiyi toplayamıyor. Benim hastaneden kaçmama yardım ettiğini anlamış olamaz. Muhtemelen asla öyle bir şey yapabileceğini düşünmemiştir.&rdquo;</p>

  <p>Sözleri soğuk bir tokat gibiydi. Luke da öyle bir şey yapacağını asla düşünmemişti. Belki de mutsuz, zor yaşamıyla başa çıkmakta zorlanıyordu.</p>

  <p>&ldquo;Pekâlâ, bunun için üzgünüm. Şerife karşı adil olmak gerekirse, neyle karşı karşıya olduğu konusunda hiçbir fikri olmadığından eminim.&rdquo; Lanore, bir Cheshire kedisi&nbsp; gibi sinsice gülümsedi. &ldquo;Güven bana. Kaçmak konusunda uzmanım, Henüz seni aramıyorlar.&rdquo;</p>

  <p>&ldquo;Yani hâlâ geri dönebilirim.&rdquo;</p>

  <p>&ldquo;Bir sürü soru soracaklardır,&rdquo; dedi Lanore omzunun üzerinden. &ldquo;Ama&nbsp; altından kalkamayacağın bir şey değil. İstediğinin bu olup olmadığını düşündün mü? St. Andrews&rsquo;a geri dönmek istiyor musun? Ailenin çiftliğine, onların eşyalarıyla dolu eve, çocuklarının yokluğuna? Nankör komşularınla ilgilenmek için hastaneye dönmek istiyor musun?&rdquo; Luke&rsquo;un huzursuzluğu giderek artıyordu. &ldquo;Bunu konuşmak istemiyorum.&rdquo;</p>

  <p>&ldquo;Dinle beni, Luke. Ne düşündüğünü biliyorum.&rdquo; Lanny, Luke&rsquo;un uzaklaşmasına izin vermeden yatakta hemen yanına oturdu. Luke ondan yayılan sabun kokusunu algıladı.</p>

  <p>&lsquo;&rsquo;Geri dönmek istemenin tek nedeni, bildiğin şeyin orası olması. Tamdık bir yer, tanıdık şeyler, tanıdık insanlar. Ve sen yorgun, üstelik de baskı altındasın. Ailenle ve eski eşinle bir sürü şey yaşadın. Orada seni bekleyen bir şey yok. Sadece bir kapan. St. Andrews&rsquo;a geri dönersen bir daha asla ayrılamazsın. Seni hiç umursamayan insanlarla sarılmış halde yaşlanır gidersin. Ne hissettiğini biliyorum. Yalnızsın ve hayatının&nbsp; geri kalanını koca bir evde, konuşacak kimsen olmadan tek başına geçirmekten korkuyorsun. Yaşamın yüklerini omuzlamana yardım edecek kimse olmadan, birlikte yemek yiyeceğin, günlük hikâyelerini paylaşacağın kimse olmadan.Yaşlılıktan korkuyorsun; yaşlandığında yanında kim olacak? Senin ailenle ilgilendiğin gibi seninle ilgilenecek, ölüm zamanın geldiğinde elini tutacak biri.&rdquo; Lanore&rsquo;un söyledikleri son derece doğruydu ama&nbsp; Luke&rsquo;u rahatlatmak için kolunu omzuna attığında Luke zorlukla dayanabildi. Luke geri çekilmeyince Lanore onu kendine çekti ve yüzünü omzuna yasladı.</p>

  <p>&lsquo;&lsquo;Ölmekten korkmakta haklısın. Ölüm bütün arkadaşlarımı aldı. Son anlarına kadar ellerini tuttum, onları teselli ettim ve arkalarından ağladım. Yalnızlık korkunç bir şey.&rdquo; Genç kadının sözleri tuhaftı ama hüznü neredeyse elle tutulur şekildeydi. &ldquo;Ben daima yanında olabilirim, Luke. Asla gitmem. Hayatının geri kalanında seninle birlikte olurum; eğer olmamı istersen.&rdquo;</p>

  <p>Luke ondan uzaklaşmadı; sadece Lanore&rsquo;un söylediklerini düşündü. Aşk teklif etmiyordu- değil mi?- hayır, Luke aptal değildi, bunu biliyordu. Ama tam olarak arkadaşlık da değildi. Eş ruhlar gibi birbirlerine çekildiklerini düşüneci kadar kibirli değildi. Tanışalı henüz otuz altı saat bile olmamıştı. Bu güzel genç kadının ne önerdiğini anlıyordu. Onun bir yoldaşa ihtiyacı vardı. Luke sahip olduğunu bilmediği bir dürtüyle hareket etmişti. Lanore bunun işe yarayabileceğini görüyordu. Buna karşılık, elektrik şirketindeki hesabını bile iptal etmekle uğraşmadan eski hayatını geride bırakabilirdi.Ve Luke da bir daha asla yalnız olmazdı.</p>

  <p>Kızdan ayrılmadan sırtını okşamasına izin verdi ve zarif elinin tekrarladığı hareketinin tadını çıkardı. Luke&rsquo;un zihni netleşmeye başlamış, şerifin Lanore&rsquo;u acil servise getirdiği andan beri ilk kez huzur duymasını sağlamıştı.</p>

  <p>Çok fazla düşünürse sisin&nbsp;&nbsp; geri döneceğini biliyordu, Kendini&nbsp; bir peri masalındaki karakterlerden biri gibi hissediyordu ama durup olanları düşünürse, hikâyeyle sürüklenmeyi reddederse, kafası karışıyordu. Önüne serilen, görünmeyen dünyayı sorgulamamak istiyordu. Kızın söylediklerinin doğruluğunu kabul ederse, o zaman ölümle ilgili kendi inançları bir yalan olurdu. Ama bir doktor olarak, Luke birinin hayatının sonuna defalarca tanık olmuş, canı bedeninden çekilen hastaların yanında durmuştu. Ölümü hayatın mutlak gerçeklerinden biri olarak görüyordu ve şimdi öyle olmadığı söyleniyordu. Hayatın sonuyla ilgili zorunluluklar görünmez mürekkeple yazılmış gibiydi. Ölüm mutlak değilse, hayatı boyunca öğrendiği binlerce gerçek ve inanç arasında daha ileri yalan olabilirdi?</p>

  <p>Tabii kızın hikâyesi doğruysa. Kızı itaatkâr bir şekilde takip etmiş olmasına rağmen, Luke hâlâ kandırıldığı duygusunu içinden&nbsp; atamıyordu. Birçok psikopat gibi, kız da insanları kullanmak konusunda çok becerikli olabilirdi.</p>

  <p>Başını hafifçe lavanta kokan yastığa koydu ve Lanore&rsquo;un ılık vücuduna sokuldu. &ldquo;Endişelenmene&nbsp; gerek yok. Henüz hiçbir yere gitmiyorum. Öncelikle, bana hikâyenin gerisini anlatmadın. Geri kalanını da dinlemek istiyorum.&rdquo;</p>

  <h2 id="sigil_toc_id_29">YİRMİ YEDİ</h2>

  <p><b>Boston</b></p>

  <p>St. Andrews&rsquo;a dönüş yolculuğumu planlarken ancak cenaze için olabileceği kadar hevesliydim. Oradan ayrılırken Adair&rsquo;in bana verdiği para kesesini kullanarak Boston&rsquo;dan Camden&rsquo;a&nbsp; giden bir yük gemisine bilet aldım. Camden&rsquo;den geri kalan&nbsp; yolu da kiralık arabayla aşacaktım. St. Andrews&rsquo; ulaşım normalde sadece bakkalın arabasıyla sağlanıyor, o yılda iki kez Watford&rsquo;ların dükkânına mal götürüyordu. St. Andrews&rsquo;a gösterişli bir şekilde dönmeyi planlıyordum; bu&nbsp; yüzden pencereleri perdeyle örtülü, sert kanepeleri minderle yumuşatılmış güzel bir araba kiraladım. Oradaki herkesi artık farklı biri olduğumu gösterecektim.</p>

  <p>Ancak hava da önemli bir etkendi. Sonbahar başlarıydı ve Boston soğuk ve nemliyken, Aroostok&rsquo;un kuzey kesimlerine çoktan kar yağmıştı bile. St. Andrews&rsquo;un&nbsp; karlarını özlediğimi fark etmek&nbsp; beni şaşırtmıştı. Yüksek kayalıklar, inişli çıkışlı arazi, ayak basılmamış bembeyaz bir karla&nbsp; örtülüydü. Her&nbsp; yerde bembeyaz örtüler kıvrılarak uzanıyordu. Çocukken ailemin kulübesinin donmuş pencerelerinden dışarı bakar, karın yağışını izler, ateşle ve diğer beş bedenin sıcaklıklığyla ısınan kulübeye şükrederdim.</p>

  <p>O sabah Boston limanında durmuş, beni Camden&rsquo;a götürecek gemiye binmeyi beklerken, şartlar son derece farklıydı. Güzel giysiler ve hediyelerle dolu iki sandığım, bütün köyün beş yılda görebileceğinden daha fazla parayla dolu bir kesem ve lüks yolculuk imkânlarım vardı. St. Andrews&rsquo;dan geleceği olmayan, küçük düşmüş bir kadın olarak ayrılmıştım ama şimdi zenginliğe boğulmuş kaliteli bir hanımefendi olarak dönüyordum.</p>

  <p>Adair&rsquo;e çok şey borçlu olduğum&nbsp; açıktı. Ama bu, yapmak üzere olduğum&nbsp; şeyle ilgili üzüntümü yine de azaltmıyordu.</p>

  <p>Denizdeyken suçluluk duygusuyla dolu halde kamarama gizlendim. Duygularımı bastırmak için elimde bir martini şişesiyle oturuyor, kendimi eski sevgilime ihanet etmediğime inandırmaya çalışarak kadeh kadeh içiyordum. Jonathan&rsquo;a Adair&rsquo;in adına bir teklif yapmaya gidiyordum; kimsenin hayal bile edemeyeceği bir armağan; Sonsuz yaşam.Böyle bir armağanı herkes düşünmeden kabul eder, hatta gücü yetiyorsa karşılığında bir servet öderdi. Görmediği bir dünyaya kabul edilmek üzere seçilmişti. Hayatta bildiklerimizden çok daha fazlasının olduğunu öğrenecekti. Ona götürdüğüm şey için şikâyet etmesi mümkün değildi.</p>

  <p>Ancak, bu alternatif boyutun bir bedeli olduğunu da biliyordum. O bedelin ne olduğunu henüz kendim de anlamıyordum. Adair ve Tilde&rsquo;nin -hatta Alejandro&rsquo;nun- aksini kendimi ölümlülerden üstün görmüyordum.&nbsp; Kendimi bir Tanrıça gibi hissetmiyordum ve hissedeceğimi de sanmıyordum. Tam aksine, insanların dünyasından ayrılarak daha düşük bir yere geçtiğimi hissediyordum; utanç verici sırlar ve pişmanlıklarla dolu karanlık bir yeraltı âlemi, bir ceza dünyasına. Ama kişi cezalandırılmak için gönderilebiliyorsa günahlarının bedelini ödemesi, tövbe edip bağışlanması da mümkün olmalıydı, değil mi?</p>

  <p>Camden&rsquo;a ulaştığımda, arabayı kiralayarak tek başıma kuzeyin yolunu tuttum. Adair&rsquo;e karşı gelme düşüncesi yine zihnime&nbsp; girmeye&nbsp; başlamıştı.&nbsp; Sonuçta buralar Boston&rsquo;a hiç benzemiyordu ve Adair çok uzaklarda kalmıştı. Ama kızın kaçmasına yardım ettiğim için aldığım cezayı hâlâ hatırlıyordum. Ona karşı gelme düşüncesi içime derin bir korku dolduruyordu. Kendi kendimle pazarlık ediyordum. St. Andrews&rsquo;a ulaştıktan sonra Jonathan&rsquo;ın hayatında mutlu, ailesine&nbsp; ve çocuk yaşta evlendiği karısına bağlı olduğunu görürsem, ona dokunmayacaktım. Sonuçları kendi üzerime alabilirdim. Jonathan olmadan Boston&rsquo;a geri dönemeyeceğim için kendi yoluma gider ve izimi kaybettirirdim. İşin ilginç tarafı, Adair&rsquo;in kendisi bana kaçma imkânını vermişti; param ve giysilerim vardı. Uzaklarda bir yerde iyi bir başlangıç yapabilirdim. Ama bu hayaller kısa ömürlüydü; Adair&rsquo;in bana emrettiğini yapmadığım takdirde başıma gelecekleri unutamıyordum. Adair kaçmama asla izin vermezdi.</p>

  <p>Bu mutsuz halimde kendimi toparlayarak o ekim günü öğleden sonra, hayatta olduğum için ailemin ve tanıdıklarımın şaşkınlığıyla karşılaşmaya ve sonunda dönüştüğüm şeye duyacakları hayal kırıklığına hazır halde St. Andrews&rsquo;a indim.</p>

  <p>Bir pazar günüydü ve hava kasvetliydi. Mevsim normalde olacağı kadar zorlu olmadığı ve kar geçişe izin verdiği için şanslıydım. Hava daha ılık, dolayısıyla daha ıslaktı. Kar yerine yağmurluydu, ki bu da bana uygundu. Herhangi bir ve ıslak New England gününü tercih ederdim. Ağaçlar yapraksızdı. Dallara tutunan&nbsp; son yapraklar da kupkuru, büzüşmüş, tavandan sarkan yarasalara benzemişlerdi. Gökyüzü neredeyse koyu gri bir renkteydi.</p>

  <p>Kilisede ayin yeni bitmişti. Halk ortak alana doluşuyordu. Ailemin çoğunun onların arasında olmayacağını bilmek beni rahatlatmıştı; onlar hâlâ kasabanın diğer ucundaki katolik kilisesinin karanlık nişinde dizlerinin üzerinde durmuş, dua ediyor olmalıydılar. Gelişimden birkaç saat daha haberleri olmayacaktı.</p>

  <p>Cemaattekiler soğuğa ve rüzgâra rağmen her zamanki gibi gruplar halinde toplanmış, birbirlerinden ayrılıp evlerine dönmekte isteksizdiler. Babamdan iz yoktu; belki de ayine gelirken yanında kimse olmayacağı için o da artık Katolik&nbsp; kilisesine devam ediyordu. Jonathan neredeydi? Sonunda onu gördüm. Görür görmez de kalp atışlarım hızlandı. Ortak alanın kenarında, atların ve arabaların beklediği yerdeydi. Ve kardeşleriyle birlikte sırayla arabaya biniyordu. Annesi ve yüzbaşı neredeydi? Onları görememek beni endişelendirmişti. Kolunda yorgunluktan rengi atmış ufak tefek bir genç kadın vardı. Jonathan onun arabanın ön koltuğuna binmesine yardım etti. Kadının kollarında bir bebek vardı. Karısı Jonathan&rsquo;a benim veremediğim bir şey vermişti. Bebeği görünce neredeyse bütün cesaretimi kaybederek arabacıya geri dönmesini söyleyecektim.</p>

  <p>Ama bunu yapmadım.</p>

  <p>Araba kalabalığa yaklaştı ve hemen herkesin merakını çekti. Arabacı işaretimle dizginleri çekti ve yüreğim ağzımda bir halde arabadan fırlayıp, toplanan kalabalığa daldım. &ldquo;Selam!&rdquo; diye bağırdım elimi havaya kaldırarak &ldquo;Kaçak kıza merhaba yok mu?&rdquo;</p>

  <p>Beni tahmin ettiğimden daha sıcak karşıladılar. Yen giysilerime, gösterişli saçlarıma ve kiralık arabaya rağmen beni tanımışlardı. Bana neredeyse hiç önem vermediğini düşündüğüm insanlar etrafımı sarmıştı; Watford&rsquo;lar, demirci Tinky Talbot ve sümüklü çocukları, Jeremiah Jacobs ve yüzünü hatırladığım ama adını unuttuğum yeni eşi. Peder Gilbert&nbsp; giysilerini rüzgârda savurarak kilisenin basamaklarından inip öne çıkarken, eski komşularım etrafımda fısıldaşıyordu. &ldquo;Lanore Mcllvrae, capcanlı karşımızda duruyor!&rdquo;</p>

  <p>&ldquo;Bir baksanıza, ne kadar süslü!&rdquo;</p>

  <p>Tokalaşmak için kalabalıktan eller uzandı ama&nbsp; göz ucumla ileride bir yerlerde dillerini şaklatanları ve başlarını sallayanları da görüyordum. O sırada kıpkırmızı bir yüzle gelen Peder Gilbert&rsquo;a yol vermek için kalabalık ikiye ayrıldı.</p>

  <p>&ldquo;Ulu Tanrım, bu sen misin, Lanore?&rdquo; diye sordu ama onu duymadım bile, çünkü görünüşü daha çok dikkatimi çekmişti. Gilbert ne kadar da yaşlanmıştı! Şişkin karnı incelmiş, vücudu sönmüştü ama yaşlı yüzü soğuk bir kilerde unutulmuş elma gibi buruş buruş olmuş, romatizmalı gözleri kızarmıştı. Şefkat ve heyecanla elimi tuttu. &ldquo;Ailen seni gördüğüne çok sevinecek! Senin...&rdquo; -yanlış bir söz söylememeye çalışır bi kızardı- &ldquo;...kaybolduğunu sanıyorduk. Ama işte geri döndün. Üstelik de açıkça görülen bir zenginlikle.&rdquo;</p>

  <p>Ailemden söz edilince etraftakilerin yüz ifadeleri değişti ama kimse tek kelime etmedi. Ulu Tanrım, aileme ne olmuştu? Neden herkes çok daha yaşlı görünüyordu? Bayan Watford&rsquo;un saçlarında daha öncesinden hatırlamadığım beyaz teller vardı. Ostergaard&rsquo;ın oğulları yetişkin olmuş, başkalarının küçülmüşlerinin içine zor girmiş gibi görünüyor, el bilekleri ceketlerinin fazla kısa gelen kollarından dışarı fırlıyordu.</p>

  <p>Arka taraftaki kargaşayla kalabalık yine ikiye ayrıldı ve çemberin içine Jonathan girdi. Ah, ne kadar değişmişti. Çocuksuluğundan, koyu renk gözlerindeki umursamaz bakışlardan ve cakasından eser kalmamıştı. Hâlâ yakışıklıydı ve çok ciddi görünüyordu. Beni baştan aşağı süzerek değişiklikleri inceledi ve sanki bunlara üzülmüş gibi baktı. Kasvetli havasını dağıtmak için gülerek boynuna sarılmak istedim ama yapamazdım.</p>

  <p>Ellerimi ellerine aldı. &ldquo;Ulu Tanrım, seni tekrar göreceğimizi hiç sanmıyordum!&rdquo; Neden herkes bunu söyleyip duruyordu? &ldquo;Görünüşe bakılırsa Boston sana iyi gelmiş.&rsquo;&rsquo;</p>

  <p>&ldquo;Öyle oldu,&rdquo; diye karşılık verdim, merakını çekmek istediğim için henüz hiçbir şey açıklamadan.</p>

  <p>Kucağında bebeğini taşıyan genç karısı kalabalığın arasından yaklaşmıştı ve Jonathan&rsquo;ın dirseğinin dibinde duruyordu. Jonathan geri uzanarak onu çağırdı.</p>

  <p>&ldquo;Lanny, Evangeline McDougal&rsquo;ı hatırlarsın. Sen gittikten kısa süre sonra evlendik ama sen gittiğinden beri ilk çocuğumuzu yapacak kadar zamanımız oldu!&rdquo; Gerginlikten kaynaklandığının farkında olduğum bir şekilde güldü. &ldquo;Bir kız, inanabiliyor musun? İlk çocuğum bir kız oldu! Şansım yokmuş ama bir dahaki sefere düzelteceğiz, değil mi?&rdquo; dedi yanakları kızaran Evangeline&rsquo;e.</p>

  <p>Jonathan&rsquo;ın evli olacağını ve şimdiye kadar bir çocuğu olması gerektiğini mantıken biliyordum. Ama karısını ve kızını görmek, hayal ettiğimden çok daha zordu. Ciğerlerim kasılıyordu. Uyuşmuştum ve tek kelime bile edemiyordum! Her şey nasıl bu kadar hızlı değişmiş olabilirdi? Ben gideli daha aylar olmuştu.</p>

  <p>&ldquo;Babalığın çok erken göründüğünü biliyorum,&rdquo; dedi Jonathan, ellerinde tuttuğu şapkasına bakarak, &ldquo;ama yaşlı Charles ölmeden önce hayatımı düzene soktuğumu görmeye çok istekliydi.&rdquo;</p>

  <p>Boğazımda bir şeyler düğümlendi. &ldquo;Baban öldü mü?&rdquo;</p>

  <p>&ldquo;Ah, evet, unuttum, sen duymuş olamazsın. Düğünden hemen önce. Sanırım yaklaşık iki yıl oldu.&rdquo; Jonathan bunları söylerken sakindi. &ldquo;Sen gittikten sonra hastalandı.&rdquo; Ben gittiğimden beri iki yıldan uzun zaman mı geçmişti? Bu nasıl olabilirdi? Bir peri masalı gibiydi. Dünyanın kalanı hayata devam&nbsp; ederken ben bir yerlerde büyülenerek uyuyup kalmış mıydım? Konuşamıyordum. Jonathan elimi sıkarak beni düşüncelerimden uzaklaştırdı. &ldquo;Seni tutmayalım, aileni görmek istersin. Ama en yakın zamanda bize akşam yemeğine gel. Hangi maceralar yüzünden geri dönemediğini duymak istiyorum. Şimdiye kadar yani.&rdquo;</p>

  <p>Aniden sersemliğimi üzerimden attım. &ldquo;Evet, elbette.&rdquo; Zihnim başka yerlerdeydi. Jonathan&rsquo;ın ailesi bu kadar değişmişse, benim aileme neler olmuştu acaba? Onlar ne tür talihsizlikler yaşamıştı? Ve Jonathan&rsquo;ın söylediklerini düşünürsem, köyden ayrıldığımdan beri geçen süre birkaç aydan çok fazlaydı ama bu hiç mantıklı gelmiyordu. Burada zaman daha mı hızlı akmıştı, yoksa Boston&rsquo;da geceler partilerle ve Adair&rsquo;in odalarının şehvetiyle geçerken zaman daha mı yavaş ilerlemişti?</p>

  <p>Arabacıya ailemin evinin yanından geçen yolda durmasını söyledim. Kulübenin değiştiği açıktı. Ben giderken mütevazı bir yerdi ama benim yokluğumda&nbsp; iyice köhne bir yere dönüşmüştü. Babam diğer öncüler gibi kulübeyi kendi inşa etmişti. Bu konuda tek istisna, kaliteli evini yaptırmak için Camden&rsquo;dan marangozlar getirtmiş olan yüzbaşıydı. Babam daha sonra geliştirilmek üzere tek odalı bir kulübe yapmıştı. Ve daha sonra geliştirmeye de devam etmişti. Nevin&rsquo;ın yatak alanı için ana odanın arkasına konan bir niş ve biz kızlar için yıllar boyunca bir rafa dizilmiş oyuncak bebekler gibi yanyana yattığımız bir tavan arası eklenmişti.</p>

  <p>Ev şimdi yaşlanmış iyi bir at gibi sarkmıştı. Kütüklerin arasından sıva parçaları dökülmüş, delikler açılmıştı. Çatı birkaç kiremit düşmüştü. Dar verandada bir moloz yığını oluşmuş, bacanın tuğlaları gevşemişti. Evin arka tarafında ağaçların arasında kızılımsı noktalar görüyordum; bu,&nbsp; sığırların hâlâ uzak otlaklarda dolaştığı anlamına geliyordu. Ailem en azından sürünün bir kısmını korumuştu ama evin durumuna bakılırsa, gelirlerinde ciddi bir değişiklik olmuştu. Neredeyse çulsuz kalmış gibiydiler.</p>

  <p>Evi inceledim. Ailem kiliseden eve dönmüştü -araba ahırın yanında boş duruyordu ve ağılda dolaşan kestane rengi yaşlı atı görebiliyordum- ama evin etrafında hiç hareket yoktu. Sadece bacadan duman yükseliyordu. Soğuk bir günde zayıf bir ateşti. Odun yığınına baktım. İhmal edilmişti, Kış gelirken yakacak odunlar sadece üç sıra yüksekliğindeydi.</p>

  <p>Sonunda arabacıya eve yaklaşmasını söyledim. İçeriden bir hareket bekledim ama hiçbir şey olmayınca cesaretimi toplayarak arabadan inip kapıya yaklaştım ve vurdum.</p>

  <p>Kapıyı Maeve açtı. Ağzı açık halde beni bir an baştan aşağı süzdükten sonra bir çığlık atarak boynuma atladı, sesi kulaklarımı doldururken eşikte dans ederek içeri girdik.</p>

  <p>&lsquo;&lsquo;Ulu Tanrım, hayattasın! Sevgili Lanny, seni bir daha görebileceğimizi hiç sanmıyorduk!&rdquo; Maeve yanaklarındaki mutluluk gözyaşlarını önlüğünün kenarıyla sildi. &ldquo;Senden haber alamayınca rahibeler annemle babama yazdılar ve onlara çok büyük olasılıkla kaybolduğunu bildirdiler.&rdquo; Maeve gözlerini kırpıştırdı.</p>

  <p>&ldquo;Kaybolmak mı?&rdquo; diye sordum.</p>

  <p>&ldquo;Ölmüş. Öldürülmüş.&rdquo; Maeve bana ciddi bir yüzle baktı. &ldquo;Bunun Boston&rsquo;da sık sık olduğunu söylediler. Şehre gelenler haydutlar tarafından kaçırılıp öldürülüyormuş.&rdquo;</p>

  <p>&ldquo;Saçmalık,&rdquo; dedim aynı şeyin benim için de söylenebileceğini anlamadan önce. Ben de kaçırılmıştım ve şimdi zengin bir cesede dönüşmüş olsam da, öldürülmüş sayılırdım.Yine de, manastırın beni şehrin aldatmacalarıyla başa çıkamayan aptal bir masum olarak görmesine içerlemiştim. &ldquo;Manastırın konuyla gevşek şekilde ilgilenmesinden&nbsp; dolayı annemle ve babama uydurma bir hikâye anlatılmış.&rdquo;</p>

  <p>Maeve bana huşu dolu gözlerle baktı. &ldquo;Kaybolmadıysan, ablacığım, neler oldu? Üç yıldır neredeydin?&rdquo;</p>

  <p>Üç yıl! Yine afalladım. Adair&rsquo;den ayrı geçen zamanımda dünyanın geri kalanı kendi takvimini izleyen bir tren gibi devam etmiş, benim için yavaşlamaya gerek bile görmemişti.</p>

  <p>Annem önlüğüne topladığı birkaç patatesle kilerin kapısından gelirken bir açıklama yapmak zorunda kalmaktan kurtuldum. Beni görünce kâğıt gibi bembeyaz oldu ve diğer her şeyi unuttu.</p>

  <p>&ldquo;Bu olamaz!&rdquo;</p>

  <p>Kalbim duracakmış gibi hissettim. &ldquo;Oldu, anne. Kızın karşında duruyor.&rdquo; &ldquo;Ölümden dönmüş!&rdquo;</p>

  <p>&ldquo;Hayalet filan değilim,&rdquo; dedim gözyaşlarımı tutmaya çalışırken dişlerimi sıkarak. Ona sarıldığımda yaşlı vücudundaki isteksizliğin yavaşça silindiğini hissettim. Kalan bütün gücüyle o da bana sarıldı; hatırladığımdan çok daha zayıf görünüyordu.</p>

  <p>Konuşurken o da gözyaşlarını siliyordu. Omzunun üzerinden kız kardeşime baktı ve başıyla onayladı. &ldquo;Git, Nevini çağır.&rdquo;</p>

  <p>İçim burkuldu. &ldquo;Bu kadar çabuk mu?&rdquo;</p>

  <p>Annem yine başıyla onayladı. &ldquo;Evet, mecburuz. Artık evin erkeği o. Sana babanın öldüğünü söylemek zorunda olduğum için üzgünüm, Lanny.&rdquo;</p>

  <p>Böyle bir habere nasıl tepki vereceğinizi asla bilemezsiniz. Her ne kadar babama öfkeli olsam da, çok kötü bir şey olduğundan şüphelenmeye başlasam da, annemin haberi yine de yüzüme inen bir şamar gibiydi. Bir sandalyeye çöktüm. Annem ve kız kardeşlerim ellerini birleştirmiş halde etrafımda duruyordu.</p>

  <p>&ldquo;Bir yıl önce oldu,&rdquo; dedi annem ciddi bir tavırla. &ldquo;Boğalardan biri. Babanın başına çifte attı. Çok ani oldu. Acı çekmedi.&rdquo;</p>

  <p>Ama o zamandan beri hepsi acı çekiyordu. Bunu sertleşmiş yüzlerinde, giysilerinin ve evin durumunda görebiliyordum. Annem etrafı incelediğimi fark etmişti.</p>

  <p>&ldquo;Nevin için çok zordu. Çiftliği yönetmek için sorumluğu üzerine aldı ve tek kişi için çok zor bir iş olduğunu biliyorsun.&rdquo; Annemin bir zamanlar nazik olan ağzı şimdi gergindi, bu onun zor şartlara dayanma tarzıydı.</p>

  <p>&ldquo;Neden yardımcı&nbsp; tutmuyorsunuz;&nbsp; başka&nbsp; çiftliklerden &nbsp;&nbsp; büyük&nbsp; bir çocuğu neden kiralamıyorsunuz? Ya da araziyi kiraya verebilirsiniz. Köyde birilerinin genişlemek isteyeceğinden eminim,&rdquo; dedim.</p>

  <p>&ldquo;Ağabeyin böyle bir şeyi duymak bile istemedi, bu yüzden onun yanında bu kadar rahat konuşma. Ne kadar gururlu olduğunu bilirsin,&rdquo; dedi annem ifadesinin sertliğini görmemem için başını çevirerek. Ağabeyimin gururu, onların talihsizliği olmuştu.</p>

  <p>Konuyu değiştirmem gerekiyordu. &ldquo;Glynnis nerede?&rdquo;</p>

  <p>Maeve kızardı. &ldquo;Şimdi Watford&rsquo;larda. Çalışıyor. Bugün rafları yerleştirmek için onu çağırdılar.&rdquo;</p>

  <p>&ldquo;Şabat günü mü?&rdquo; diye sordum bir kaşımı kaldırarak. &ldquo;Açıkçası, borçlarımızı ödemek için çalışıyoruz,&rdquo; dedi annem patateslerle uğraşırken yine iç çekerek.</p>

  <p>Adair&rsquo;in para kesesinin ağırlığını hissediyordum. Benim için çok anlamsızdı -sadece araçtı- ve aileme yardım&nbsp; etmem gerekeceğini, yüklerini hafifletmek için Adair&rsquo;in zenginliğini kullanacağımı düşünmemiştim. Parayı onlara verirsem sonrasında sonuçlarına katlanmak zorunda kalacağım kesindi. Kapı ardına kadar savrularak açıldı ve Nevin dev gibi vücuduyla loş ışıklı kulübeye girdi. Arkasından gelen ışığa gözlerimin alışması ve Nevin&rsquo;in kendisini görebilmem için birkaç dakika geçmesi gerekti. Kilo vermiş, incelmiş ve sertleşmişti. Saçlarını neredeyse tıraşlanmış gibi görünecek kadar kısa kestirmişti. Yara izleriyle dolu yüzü ve elleri pislik içindeydi. Bana bakarken kaşları ayrıldığım günkü gibi çatıktı. Somurtkanlığı o zamandan beri yaşadıkları yüzünden daha da artmıştı.</p>

  <p>Beni görünce boğazının arkasında bir ses çıkarıp yıkanma kovasına geçerek ellerini suya daldırdı.</p>

  <p>Ona dik dik baktım. &ldquo;Selam, Nevin.&rdquo;</p>

  <p>Homurdanarak ellerini bir paçavraya kuruladıktan sonra eski ceketini çıkardı. Sığır, toprak ve yorgunluk kokuyordu.&nbsp; &ldquo;Lanore&rsquo;la yalnız konuşmak istiyorum,&rdquo; dedi. Annem ve kız kardeşim birbirlerine baktıktan sonra kapıya yöneldi.</p>

  <p>&ldquo;Hayır, durun,&rdquo; diye seslendim arkalarından. &ldquo;Biz Nevin&rsquo;la dışarı çıkalım. Siz sıcak ortamda kalın.&rdquo;</p>

  <p>Annem başını iki yana salladı. &ldquo;Hayır, akşam yemeğinden önce yapmamız gereken şeyler var. Siz konuşun.&rdquo; Kız kardeşimi önüne katarak kapıdan çıktı.</p>

  <p>Açıkçası, Nevin&rsquo;la yalnız kalmaktan korkuyordum. Bana karşı duyduğu tiksinti gayet açıktı; bana tutunacak yer bırakmıyordu. Tavırları, zihnine veya kalbine ulaşmaya çalışmaktansa, kapıdan çıkıp gitmemin daha iyi olacağını söylüyordu.</p>

  <p>&ldquo;Demek geri döndün,&rdquo; dedi bir kaşını kaldırarak. &ldquo;Ama kalmak için değil.&rdquo; &ldquo;Hayır.&rdquo; Ona yalan söylememe gerek yoktu. &ldquo;Artık evim Boston&rsquo;da.&rdquo;</p>

  <p>Bana üstünlük taslayan bir tavırla baktı. &ldquo;Süslü giysilerine bakılırsa ne yaptığını tahmin etmek zor değil. Annemin benim, hayatını nasıl utanç verici bir hale getirdiğini bilmek isteyeceğimizi mi sanıyorsun? Neden geri döndün?&rdquo; İşte bu sorudan korkuyordum.</p>

  <p>&ldquo;Herkesi tekrar görmek için,&rdquo; dedim yalvaran bir ses tonuyla. &ldquo;Ölmediğimi öğrenmeniz için.&rdquo;</p>

  <p>&ldquo;Böyle haberler bir mektuba da sığabilirdi. Yıllardır senden hiç haber alamadık.&rdquo; &ldquo;Bunun için sadece özür dileyebilirim.&rdquo;</p>

  <p>&ldquo;Hapiste miydin? Bu yüzden mi yazamadın?&rdquo; diye sordu alaycı bir tavırla.</p>

  <p>&ldquo;Yazmadım, çünkü hoş karşılanacağımdan emin değildim.&rdquo; Ne yazabilirdim ki? Bir daha benden haber alamamalarının en iyisi olduğuna inanmıştım. Alejandro da aynı tavsiyede bulunmuştu. Geçmişini geride bırakabileceğini ve asla peşinden gelmeyeceğini düşünmek ancak gençlerin yapacağı türden bir hatadır.</p>

  <p>Bahaneme güldü. &ldquo;Sessizliğinin annemi ve babamı nasıl etkileyebileceğini hiç düşündün mü? Annemi neredeyse öldürüyordu. Babam da bu yüzden öldü.&rdquo;</p>

  <p>&ldquo;Annem, babamın bir boğa...&rdquo;</p>

  <p>&ldquo;Evet, öyle öldü. Bir boğa kafasını patlattı ve kanı çamurlara aktı. Ama babamın hayvanların yanında dikkatli davranmaya başladığını biliyor muydun? Hayır. Bunun nedeni kalbinin kırık olmasıydı. Rahibelerden o mektubu aldıktan sonra bir daha asla aynı olmadı. Seni gönderdiği için kendini suçluyordu; hayatta olduğunu bilseydi hâlâ yanımızda olabilirdi!&rdquo; Masaya yumruğunu indirdi.</p>

  <p>&ldquo;Sana üzgün olduğumu söyledim. Beni engelleyen bazı şeyler.&rdquo;</p>

  <p>&ldquo;Bahanelerini duymak istemiyorum. Hapishanede olmadığını söyledin. Boston&rsquo;un en zengin fahişesi gibi geri döndün. Son üç&nbsp; yılın senin için ne kadar zor geçtiği konusunda bazı fikirlerim var. Daha fazlasını duymak istemiyorum.&rdquo; Kanlanan yumruğunu ovalayarak bana arkasını döndü, &ldquo;Sormayı unuttum; bebek nerede? Pezevengine mi bıraktın?"</p>

  <p>Yanaklarım alev alev olmuştu.&nbsp; &ldquo;Çocuğun daha doğmadan öldüğünü bilmek&nbsp; seni mutlu edebilir. Düşük yaptım.&rdquo;</p>

  <p>&ldquo;Ah, işte Tanrı&rsquo;nın lütfü. O koca evdeki şeytan St. Andrew&rsquo;la işbirliği yapmanın, kötülüğünün cezası.&rdquo; Nevin haberimi aldığı ve beni yargılayabildiği için mutlu bir şekilde sırıtıyordu. &ldquo;Senin gibi akıllı bir kızın St. Andrew alçağına nasıl kandığını ve beni neden dinlemediğini asla anlayamadım. Ben de onun gibi bir erkeğim ve bir erkeğin nasıl düşündüğünü bilirim.&rdquo; Öfkeye kapılarak sustu. Onun Jonathan gibi olmadığını, onu asla anlayamayacağını, ona olan aşkıma neden ihtiyaç duyduğumu bilemeyeceğini yüzüne haykırmak istiyordum. Nevin&rsquo;ın yüzündeki kibirli sırıtışı silmek istiyordum ama hiçbirini yapamazdım. Haklı olabilirdi. Belki de Jonathan&rsquo;ın zihnini benden daha iyi görüp anlıyordu. Bütün yıllar boyunca sadece beni korumaya çalışmıştı. Başarıszlığım onun da başarısızlığı olmuştu.</p>

  <p>Yine yumruğunu sildi. &ldquo;Eh, ne kadar kalmayı planlıyorsun?&rdquo; &ldquo;Bilmiyorum. Birkaç hafta.&rdquo;</p>

  <p>&ldquo;Annem temelli geri dönmediğini biliyor mu? Yine gideceğini?&rdquo; diye sordu Nevin, ancak annemin kalbini yine kıracağımı öğrendiği için sesi keyifliydi.</p>

  <p>Başımı iki yana salladım.</p>

  <p>&ldquo;Çok uzun süre kalamazsın,&rdquo; diye uyardı, &ldquo;yoksa kar yüzünden bahara kadar mahsur kalırsın.&rdquo;</p>

  <p>Jonathan&rsquo;ı benimle birlikte Boston&rsquo;a gelmeye ikna etmem ne kadar zamanımı alırdı? Koca bir kışı St. Andrews&rsquo;te hapsolmuş halde geçirebilir miydim? Uzun, karanlık kış günlerini kar yüzünden ağabeyimle aynı kulübede mahsur kalmış halde geçirmek düşüncesi bile beni boğuyordu.</p>

  <p>Nevin kanlı yumruğunu su kovasına soktu ve benimle konuşurken yarasıyla ilgilendi. &ldquo;Ziyaretin süresince burada kalabilirsin. Seni kulağından tutup dışarı atmayı tercih ederim ama komşulara dedikodu malzemesi vermeyeceğim. Ancak, bütün bu süre boyunca davranışlarına dikkat etmek zorundasm, yoksa kendini sokakta bulursun.&rdquo;</p>

  <p>&ldquo;Elbette.&rdquo; Gergin bir tavırla eteğimin kumaşını sıvazladım.</p>

  <p>&ldquo;O alçak St. Andrew&rsquo;u da buralara getirmeyeceksin. Benim çatım altında kalırken onunla görüşmeni yasaklardım ama yine de ona gideceğini ve bana bu konuda yalan söyleyeceğini biliyorum.&rdquo;</p>

  <p>Elbette ki haklıydı. Ama şimdilik pişman gibi davranmak zorundaydım. &ldquo;Sen nasıl istersen, ağabey. Teşekkür ederim.</p>

  <p>Nevin omuzlarını geri atıp çenesini kaldırarak dimdik durdu. &ldquo;Pekâlâ. Kalabilirsin.&rdquo;</p>

  <h2 id="sigil_toc_id_30">YİRMİ SEKİZ</h2>

  <p>Evde geçirdiğim o ilk akşam çok zordu. Bir taraftan, neşeli bir yemek yediğimizi hiç hatırlamıyorum. Glynnis Watford&rsquo;da geçirdiği günden sonra eve döndüğünde, hepimiz (beni asla bağışlamayacak olan Nevin dışında) içimizi mutlulukla dolduran bir kavuşma daha yaşadık. Bisküviler pişerken hediyelerini sandığımdan çıkardım ve Noel gibi hediyelerini dağıttım. Maeve ve Glynnis, Çin ipeği kumaşlarına sarılarak ortada dönüyor, onunla yapacakları gösterişli elbiselerin hayalini kuruyordu. Annem şalını görünce neredeyse mutluluktan ağlayacaktı. Onların&nbsp; mutluluğu Nevin&rsquo;ı daha da öfkelendiriyordu; Tanrı&rsquo;ya şükür&nbsp; ona bir şey getirmemiştim (ateşe atacağını biliyordum), yoksa muhtemelen beni kulaklarımdan tutup kıçımın üzerine oturturdu. Tabaklar temizlendikten, mumlar iyice küçüldükten sonra bile&nbsp; masanın etrafında oturuyorduk. Annem ve kız kardeşlerim bana yokluğumda köyde olan her şeyi anlatıyorlardı. Kuruyan ekinler, hastalıklar, yeni gelen birkaç aile. Elbetteki ölümler, doğumlar ve evlilikler de. Konuyla ilgili her şeyi bilmek isteyeceğimi düşünerek bana Jonathan&rsquo;ın düğününün detaylarım da anlatmışlardı; nasıl gösterişli yemek verildiğini (hayal edemeyecekleri kadar egzotik şeyler yiyip içtiğimi elbette ki bilmiyorlardı), St. Andrew&rsquo;ların nehrin karşı tarafından gelen iş bağlantılarını.</p>

  <p>&ldquo;Yüzbaşının görememesi çok üzücü oldu,&rdquo; dedi annem.</p>

  <p>Ve bebek! Annemin ve kız kardeşlerimin ondan söz edişini duysanız, bebeğin köyün ortak ürünü&nbsp; olduğunu sanırdınız. Herkes -yine Nevin dışında- bebekle yakından ilgileniyor gibiydi.</p>

  <p>&ldquo;Jonathan ona ne isim verdi?&rdquo; diye sordum, ekmeğimin son parçasını dana yağına batırırken. &ldquo;Ruth, annesi gibi,&rdquo; dedi Glynnis, kaşlarını kaldırarak, &ldquo;Güzel bir Hıristiyan adı,&rdquo; dedi annem. &ldquo;İncil&rsquo;den isim istediklerinden eminim.&rdquo;</p>

  <p>Parmağımı hepsine doğru salladım. &ldquo;Ne Jonathan ne Evangeline, bahse girerim. Bebeğin adını annesi seçmiş bana güvenin.&rdquo;</p>

  <p>&ldquo;Belki de mümkün olduğunca kısa süre içinde çocuk sahibi olma fikri Bayan St. Andrew&rsquo;un fikriydi.&rdquo; Maeve bir an için nefesini tuttu. Devam etmeden önce cesaret almak için Glynnis&rsquo;e baktı. &ldquo;Çok zor bir doğumdu, Lanny. Neredeyse Evangeline&rsquo;i kaybediyorlardı. O kadar...&rdquo;</p>

  <p>&ldquo;Gençti ki...&rdquo;</p>

  <p>Herkes başıyla onayladı. &ldquo;Çok gençti,&rdquo; dedi Maeve, iç çekerek. &ldquo;Ebenin ona bir süre başka çocuk yapmamasını söylediğini duydum.&rdquo;</p>

  <p>&ldquo;Bu doğru,&rdquo; diye ekledi Glynnis.</p>

  <p>&lsquo;Yeter!&rdquo; Nevin bıçağının ucunu masaya vurarak kadınları&nbsp; sıçrattı. &ldquo;Bir adam akşam yemeğini köyün saçma sapan dedikodularını dinlemek zorunda&nbsp; kalmadan, huzur içinde yiyemez mi?&rdquo;</p>

  <p>&ldquo;Nevin...&rdquo; diye başladı annem ama Nevin onun sözünü kesti.</p>

  <p>&ldquo;Bunları daha fazla dinlemek istemiyorum. Kızla evlenmesi kendi hatası. Bir skandal ama açıkçası ondan&nbsp; daha iyisinide beklemiyordum zaten,&rdquo; diye homurdandı Nevin. Bir an, annemi ve kız kardeşlerimi bebekler hakkında&nbsp; daha fazla konuşmamı engellemek için azarladığına inanabilirdim. Başlangıçta köyden neden ayrıldığım konusunda sorgulanmamıştım. Nevin&rsquo;ın akşam boyunca onları tek tek bir kenara çekerek haberi verdiğinden şüpheleniyordum. Masadan kalkarak şöminenin yanında duran, babamızın eskiden yemekten sonra oturduğu koltuğa yöneldi. Onun babamın piposuyla kolltuğa oturduğunu görmek bana tuhaf gelmişti.</p>

  <p>Ayın gökyüzündeki konumuna bakılırsa, uyuyamadığımiçin tavan arasından indiğimde saat gece yarısına yaklaşıyordu. Kalan zayıf ateşin ışığı duvarlarda dans ediyordu. Ev annemin ve kardeşlerimin kokularıyla doluydu. Dumanlı havayı dolduran nefesleri, vücut yağlarının ve terlerinin kokusu... Her biri diğerlerinden farklıydı. Hayvani kokularındaki bir şey beni huzursuz etmişti. Kulübede daha fazla kapalı kalamazdım.</p>

  <p>Arkadaşa ihtiyacım vardı. Genellikle gecenin bu saatinde o geceki partide refakatçim olan kişiyle oturur veya yatağında geçireceğim geceye hazırlık yapmak için Adair&rsquo;in odasını havalandırırdım. Bir yere yerleştiğimde fiziksel rahatlığa ihtiyaç duyduğumu hissettim. Elimden geldiğince sessiz bir şekilde giyinip çıktım. Arabacım üzerine dağ gibi battaniyeleri örtmüş halde ahırda uyuyor, ısınmak için çatıyı paylaşan bir düzine sığırın sıcaklığından da yararlanıyordu. Ailemin kestane rengi atını eyerleyip zavallı adama niyetim olmadığından, aklıma gelen tek yönde köye doğru yürümeye başladım. Diğer herkes için böyle bir yürüyüş intihar demek olabilirdi. Hava dondurucu ölçüde soğuktu ve rüzgâr sertti&nbsp; ama havaya aldırmadan ve hiç yorgunluk hissetmeden yürümeye devam ettim. Çok geçmeden köyün kıyısındaki evlere ulaştım.</p>

  <p>Nereye gidecektim? St.Andrews büyük bir şehir değildi. Çok az kulübenin penceresinde ışık vardı. Bütün köy uyuyordu. Evlerin yanından geçerken, içerideki kalpler atışlarını duyduğuma ve sıcaklıklarını algıladığıma yemin edebilirdim. Isaiah Gilbert ve karısı, rahip evinde. Demir Tinky Talbot ve yedi çocuğu, ocaktaki&nbsp; korların sıcaklığında evlerinde. Watford kardeşlerin varlığını zayıf ve yarı soğuk şekilde algıladım; bunun ciddi şekilde hasta veya ölüm döşeğinde oldukları anlamına gelip gelmediğini merak ettim.</p>

  <p>Daniel Daugherty&rsquo;nin hanı hâlâ açıktı ve tek penceresinden ışık süzülüyordu. Boston&rsquo;daki en iyi hanlara gitmiş biri olarak, Daugherty&rsquo;nin yerinin kötü olduğunu artık biliyordum ama yine de, köylülerin neşelenmek için gidebildikleri tek yerdi. Kapının yanında dururken, bu saatte ortalıkta görünmenin akıllıca olup olmayacağını merak ettim. Daugherty&rsquo;nin yerine çok az kadın giderdi ve hiçbiri de yalnız olmazdı. Nevin olayı öğrenirse sıradan bir fahişe olduğuma da fazla inanırdı. Ne var ki içerideki o sıcak bedenler, tatılı sohbetler, arada bir patlayan kahkahalar çok çekiciydi. Ayakkabılarımdaki çamuru silkeleyerek içeri girdim. Sadece birkaç müşteri vardı, yerin ne kadar küçük olduğu düşünülürse, bu elbette ki iyi bir şeydi. Jonathan&rsquo;ın yanında çalışan iki oduncu ve Sophia&rsquo;nın kaba saba babası Tobey Ostergaard (kırpmadığı gözleri ve gri teniyle adamın kendisi yürüyen ölüye benziyordu). İçeri girdiğimde bütün başlar bana doğru döndü ve Daugherty özellikle çirkin bir bakış attı.</p>

  <p>&ldquo;İçecek bir şey,&rdquo; dedim gereksiz bir şekilde. Sonuçta listede sadece tek bir içecek vardı.</p>

  <p>Han bir zamanlar Daugherty&rsquo;nin evinin bir parçasıydı.Karısının itirazları üzerine bar kısmı ayrılmış, küçük bir masa tabureler konmuştu. Taburelerin bir bacağı diğerlerinden daha kısaydı ve her birinin durumu aynıydı. Daha sıcak aylarda oyunlar oynanır, bazen evden çamurlu bir patikayla ayrılan ahırda horoz dövüşü düzenlenirdi. Müşterilerin çoğu kalmaz, evde yemekle içmek için bira alırdı, çünkü bira yapımı zor bir işti ve Daugherty -herkesin ortak fikriyle- köyde işi en iyi bilen kişiydi.</p>

  <p>&ldquo;Geri döndüğünü duydum,&rdquo; dedi Daugherty uzattığım parayı alırken. &ldquo;Görünüşe bakılırsa Boston sana iyi davranmış.&rdquo; Giysilerimi açıkça tepeden tırnağa süzdü. &ldquo;Senin gibi bir köylü kızı, bu kadar kaliteli giysiler alacak parayı nasıl kazandı?&rdquo;</p>

  <p>Ağabeyim gibi, Daugherty de zengin olmamı sağlayan şeyi tahmin etmiş olmalıydı; daha doğrusu muhtemelen tahmin etmişti. Kimse beni açıkça suçlayacak cesarete sahip değildi. Daugherty&rsquo;nin imaları beni öfkelendirmişti; müştelerine gösteriş yapıyordu. Yine de, bu şartlar&nbsp; altında ne yapabilirdim ki? Ona kupamın üzerinden anlaşılmaz bir gülüsemeyle baktım. &ldquo;İmkânları olan insanlarla dostluk kurdum Bay Daugherty.&rdquo;</p>

  <p>Odunculardan biri benim gelişimden kısa süre sonra kalktı ama diğeri yanıma yaklaşarak masasını paylaşmamı teklif etti. Daugherty&rsquo;nin Boston&rsquo;dan söz ettiğini duymuş ve yakın zamanda orada olan birileriyle sohbet etmeyi istiyordu. Gençti, belki yirmi yaşındaydı. St. Andrew&rsquo;un; yanında çalışanların çoğunun&nbsp; aksine, temiz görünüşlü ve sempatikti. Bana Boston yakınlarındaki mütevazı bir aileden geldiğini söyledi. Maine&rsquo;e sadece çalışmaya gelmişti.İyi para kazanıyordu ama yalnızlık onu öldürüyordu; şehrin çeşitliliğini ve eğlence seçeneklerini özlüyordu. Güneşli bir Şubat günü Halk Bahçesi&rsquo;ni ve dolunayda Charles Nehri&rsquo;nin siyah yüzeyini tarif ettiğimde gözleri doldu.</p>

  <p>&ldquo;Kar yağmadan buradan gitmeyi umuyordum,&rdquo; ded bardağına bakarak. &ldquo;Ama St. Andrew&rsquo;un kış boyunca kalacak işçilere ihtiyacı olduğunu ve iyi para ödeyeceğini duydum.Ama kışın burada kalanlar çok yalnızlık çektiklerini söylüyorlar.&rdquo;</p>

  <p>&ldquo;Sanırım bu bakış açısıyla ilgili bir şey.&rdquo;</p>

  <p>Daugherty tezgâhın üzerine bir kupayı vurarak ikimizi irkiltti. &ldquo;İçkilerinizi bitirin. Artık uyku zamanı.&rdquo; Daugherty&rsquo;nin sürgüsü çekilmiş kapısının önünde durarak rüzgârdan korunmak için birbirimize sokulduk. Yabancı ağzını kulağıma yaklaştırdığından, nefesin sıcaklığı yanağımdaki ince tüyleri ayağa kaldırıyordu. Bana uzun zamandır bir kadınla birlikte olmadığını açıkladı. Çok az parası olduğunu söyledi ve yine de onunla birlikte olmak isteyip istemeceğimi sordu. &ldquo;Umarım mesleğinizle ilgili tahminimde küstahlık etmiyorumdur,&rdquo; dedi gergin bir tavırla gülümseyerek. &ldquo;Ama tek başınıza Daugherty&rsquo;nin yerine gelince...&rdquo; İtiraz edemedim; kendine göre çok haklıydı.</p>

  <p>Daugherty&rsquo;nin ahırına girdik; ahırdaki hayvanlar gece saatlerde birilerinin gelmesine alışkın olduklarından hiç huysuzlanmadılar. Genç oduncu giysilerini ayarladı, pantolonunun önünü açtı ve aletini elime verdi. Ben masaj yaparken, o çok geçmeden kendini zevke kaptırmıştı bile. Sanırım St.&nbsp; Andrews&rsquo;a dönüp Jonathan&rsquo;ı tekrar&nbsp; görmek kanımı kaynatmıştı. Vücudumda dolaşan el oduncunun olabilirdi ama aklımdaki&nbsp; kişi Jonathan&rsquo;dı. O gece kendime Jonathan&rsquo;ı düşünmek için izin vermekle umursamaz davranmıştım ama o gece, etle anıların birleşimi bana nasıl olabileceğini hatırlatmış, iştahımı daha da artırmıştı. Bu yüzden genç adamı kendime çektim ve bir ayağımı saman balyalarından birinin üzerine koyarak, eteğimin altına ulaşmasını kolaylaştırdım.Genç adam nazik elleri ve sert erkekliğiyle içime yüklendi. Onun Jonathan olduğunu &nbsp; hayal etmeye çalışıyordum ama illüzyonu sürdüremiyordum. Belki de Adair haklıydı belki de Jonathan&rsquo;ı bizden biri yapmak çok şey kazandırabilirdi. Korkunç bir açlık bana ya bunun için çabalamam gerektiğini ya da hayatımın geri kalanında, yani sonsuza kadar tatmin olamayacağımı söylüyordu.</p>

  <p>Oduncu boşalırken iç çekerek titredi ve bir mendil çıkararak bana uzattı. &ldquo;Açıksözlülüğüm için özür dilerim, hanımefendi,&rdquo; diye fısıldadı kulağıma, &ldquo;ama bu şimdiye kadar yaşadığım en muhteşem düzüşmeydi. Boston&rsquo;daki en yetenekli fahişe olmalısınız!&rdquo;</p>

  <p>&ldquo;Saray cariyesi,&rdquo; diye düzelttim nazikçe.</p>

  <p>&ldquo;Size alışkın olduğunuz her zamanki bir bedel ödeyebileceğimi iddia edemem.&rsquo;&rsquo;dedi elini para çıkarmak için cebine sokarken ama elimi koluna koyarak onu durdurdum.</p>

  <p>&ldquo;Boş ver. Paran sende kalsın. Sadece kimseye bu konuda tek kelime etmeyeceğine dair bana söz ver,&rdquo; dedim.</p>

  <p>&ldquo;Ah, hayır, Hanımefendi, asla... Ama ben hayatım boyunca unutmayacağım, bundan emin olabilirsiniz!&rdquo;</p>

  <p>&ldquo;Ben de öyle,&rdquo; dedim hafta bitene kadar unutacağımı bilmeme rağmen. Bu tatlı yüzlü çocuk birçoklarından biri olacaktı sadece; belki de sonuncusu, çünkü eğer şanslıysam Jonathan onun yerini alacak ve sadece Jonathan olacaktı,&nbsp; Genç oduncunun gecenin karanlığında gözden kayboluşunu izledim. St. Andrew&rsquo;ların arazisine giden yola yönelmişti.</p>

  <p>Paltoma sıkıca sarınarak ben de aksi yönde yürümeye başladım. Sıcaklığını hâlâ bacaklarımın arasında hissediyor, çaresiz bir adamın cinsel ihtiyaçlarını&nbsp; karşılamasına yardım etmenin mutluluğunu da duyuyordum. O zevki Jonathan&rsquo;la yaşamak ve onu yeni becerilerimle şaşırtmak için de sarbırsızlanıyordum.</p>

  <p>Yolum beni &nbsp; demirci dükkânının yanından&nbsp; geçiriyordu ve alışkanlıktan, Magda&rsquo;nın kulübesine doğru baktım. Pencerenin üzerine astığı şalın arkasından gelen ışığı görünce uyanık olduğunu anladım. Bir zamanlar onun kulübesine gıpta etmem ne gülünçtü; ama şimdi görünce kalp atışlarımın hızlanmasına bakılırsa sanırım hâlâ gıpta ediyordum. Adair&rsquo;in malikânesi lüksle dolu olabilirdi ama eşikten geçtiğiniz anda özgürlüğünüzü kaybediyordunuz. Magda, kendi evinin hanımıydı ve bunu ondan kimse alamazdı.</p>

  <p>Patikanın tepesinde dururken ön kapı açıldı ve odunculardan biri (Tanrı&rsquo;ya şükür, çünkü Magda&rsquo;yla işini bitirdikten sonra dışarı çıkan komşularımdan biri olsaydı rezil olurdum) dışarı çıktı. Magda&rsquo;nın kendisi de adamın hemen arkasından geldi ve bir an için açık kapıdan süzülen ışıkta göründüler. İkisi gülüyordu. Magda müşterisini el sallayarak geçirirken omuzlarına bir pelerin örtmüştü. Oduncuyu mahcup etmemek için gölgelerin arasına hızla geri çekildim ama Magda beni fark etmişti bile.</p>

  <p>&ldquo;Kim var orada?&rdquo; diye seslendi. &ldquo;Şimdi sorun yaşamayalım, ha?&rdquo; Karanlıktan çıktım. &ldquo;Benimle sorun yaşamazsınız, Bayan Magda.&rdquo;</p>

  <p>&ldquo;Lanore?&nbsp; Bu sen misin?&rdquo; Boynunu uzattı. Koşar adım uzaklaşan oduncunun yanından geçerek merdiveni tırmanıp Magda&rsquo;ya sarıldım. Kolları her zamankinden daha zayıftı. Beni içeri alırken, &ldquo;Ulu Tanrım, bana seni kaybettiğimizi söylemişlerdi,&rdquo; dedi. Oda minik şöminede yanan ateş ve az önce iş üzerinde olan iki bedenin sıcaklığıyla boğucu ölçüde ısınmıştı. Oduncular temizliklerine pek dikkat etmediklerinden, ekşi ter kokuları girdikleri ortamda uzun süre kalabiliyordu.&nbsp; Bu yüzden paltomu çıkardım. Magda omuzlarımdan tutarak beni olduğum yerde çevirdi ve gösterişli elbisemi inceledi.</p>

  <p>&ldquo;Bak, bak, bak, Bayan Mcllvrae, ne de güzel olmuşsun. Anlaşılan kendine iyi bakmışsın kızım.&rdquo;</p>

  <p>&ldquo;Gurur duyduğum bir şey olduğunu söyleyemem,&rsquo;&rsquo; dedim.</p>

  <p>Magda bana azarlayan gözlerle baktı. &ldquo;Talihinin genç bir hanım için beklenebileceği şekilde değiştiğini mi düşünmeliyim?&rdquo; Ben cevap vermeyince sert bir hareketle pelerinini çıkardı. &ldquo;Eh,&nbsp; bu konuda bakış&nbsp; açımı biliyorsun. Önünde açık olan tek iş fırsatını değerlendirip başarılı olduğun için seni kimse suçlayamaz. Tanrı fahişe olarak hayatını kazanmanı istemeseydi, geçinmek için bize başka kaynaklar verirdi. Ama öyle olmadı.&rdquo;</p>

  <p>&ldquo;Aslında tam olarak fahişe sayılmam.&rdquo; Neden durumumu ona açıklama zorunluluğu duymuştum ki? &ldquo;Bana bu imkânları sağlayan bir adam var.&rdquo;</p>

  <p>&ldquo;Evlendin mi yoksa?&rdquo; Başımı iki yana salladım.</p>

  <p>&ldquo;O halde metresisin.&rdquo; Beni sorgulamıyordu; sadece bana bir gerçeği ifade ediyordu. İki minik kadehe cin koydu. İçkilerimizi içerken ona Boston&rsquo;daki hayatımı ve Adair&rsquo;i anlattım.</p>

  <p>Birine ondan bahsedebilmek beni rahatlatmıştı; elbette ki bazı kısımları değiştirmek zorunda kalmıştım. Öfke patlamalarını, ruh halindeki inanılmaz değişiklikleri, arada yatağına bir erkek aldığını. Ona yakışıklı, zengin bir adam olduğunu ve benden çok hoşlandığını söyledim. Magda hikayemi dinlerken başıyla onayladı. &ldquo;Senin adına sevindim, Lanore. Sana harcadığı paranın bir kısmını kenara ayırmaya dikkat et.&rdquo;</p>

  <p>Mum ışığında Magda&rsquo;nın yüzünü daha net görebiliyordum. Ya bu üç yıl onu çok fazla yormuştu ya da tanıştığımızda&nbsp; sandığımdan daha yaşlıydı. Yumuşak teni ağzının ve boğazının kenarlarında sarkmış, siyah saçları neredeyse yarı yarıya beyazlamıştı. Bir zamanlar güzel olan korsesi şimdi griye çalmış ve lime lime olmuştu. Köydeki tek fahişe olsun ya da olmasın, mesleğine çok daha uzun süre devam edemeyeceği belliydi. Genç oduncular artık onu ziyaret etmiyordu ve daha yaşlı olanlar da ona nazik davranmıyorlardı. Yakında hayatın çok zor olduğu bir köyde hiç dostu olmayan yaşlı bir kadın olacaktı.</p>

  <p>Adair&rsquo;in bir hediyesi olan inci bir broşu elbiseme iliştirmiştim. Ailem mücevherler hakkında bir şey bilmediklerinden, onların yanında rahatça takabiliyordum ama Magda&rsquo;nın broşun küçük bir servet değerinde olduğunu bildiğinden emindim. Önce onu aileme vermem gerektiğini düşünmüştüm; sadece arkadaşım olan bir kadından daha çok hak ediyorlardı. Ama sonunda onlara oldukça yüksek miktarda olan paramı bırakmaya karar verdim. Dolayısıyla broşu elbisemden sökerek Magda&rsquo;ya uzattım.</p>

  <p>Magda başını yana yatırdı. &ldquo;Ah, hayır, Lanore. Bunu yapman kesinlikle gereksiz. Parana ihtiyacım yok.&rdquo;</p>

  <p>&ldquo;Almanı istiyorum.&rdquo;</p>

  <p>Uzanmış elimi geri itti. &ldquo;Ne düşündüğünü biliyorum, Yakında emekli olmayı planlıyorum. Burada geçirdiğim zaman içinde biraz para biriktirdim;&nbsp; yaşlı Charles St. Andrew bazı adamlarının maaşlarını doğruca bana göndermeliydi, çünkü bu kulübede geçirdikleri bütün süre boyunca zaten bana verdiler. Üstelik bir-iki günlüğüne ceplerinde taşıma zahmetinden de kurtulurlardı,&rdquo; dedi gülerek. &ldquo;Hayır, onu kendine saklamanı tercih ederim. Genç ve güzel olduğun, bir erkek senin yakınlığına değer verdiği için şimdi bana inanmayabilirsin ama bir gün bütün o şeyler geçecek ve o broşun getirebileceği paraya ihtiyaç duyabilirsin.&rdquo;</p>

  <p>Elbette ki ona öyle bir günün benim için asla gelmeyeceğini söyleyemezdim. Broşu tekrar yerine takarken kendimi zorlayarak gülümsedim.</p>

  <p>&ldquo;Hayır, baharda güneye taşınmayı planlıyorum. Sahile yakın bir yere,&rdquo; diye devam etti. Hangi eşyalarını yanına alıp hangilerini geride bırakması gerektiğine karar vermeye çalışıyormuş gibi odanın içine bakındı. &ldquo;Belki nazik bir dul bulur yine yuva kurarım.&rdquo;</p>

  <p>&ldquo;Şansının iyi gideceğinden şüphem yok, Magda, ne yapmayı seçersen seç. Çünkü çok cömert bir kalbin var,&rdquo; diyerek ayağa kalktım. &ldquo;Dinlenmene izin vermeliyim ve benim de ailemin yanına dönmem gerekiyor. Seni gördüğüme çok sevindim, Magda.&rdquo;</p>

  <p>Yine sarıldık ve eliyle, sıcak bir tavırla sırtımı sıvazladı. &lsquo;&rsquo;Kendine iyi bak, Lanore. Dikkatli ol. Ne yaparsan yap, ama sakın âşık olma. Konu aşka geldiğinde biz kadınlar kötü seçimleri yapıyoruz.&rdquo; Beni kapıdan geçirip arkamdan el salladı. Ama gerçekçi tavsiyesi kalbime bir ağırlık bindirmişti. Ormandan geçerken önceki kadar keyifli değildim.</p>

  <h2 id="sigil_toc_id_31">YİRMİ DOKUZ</h2>

  <p>Ertesi gün uyandığımda, alt kattaki mutfaktan gelen gürültüleri duydum. Annem ve Maeve beni uyandırmamak için aralarında fısıldaşıyorlardı. Onların gözünde tembel biri olmalıydım; battaniyelerin altında kıvrılmış, günün en verimli saatlerini boşa harcıyordum. Gökyüzünde yükselmiş olan güneş öğle saatini gösteriyordu ama yine de uzun zamandır ilk kez bu kadar erken kalkıyordum. Elbette ki fedakârlığı takdir etmelerini beklemiyordum.</p>

  <p>&ldquo;Hey, bakın kim kalkmış,&rdquo; diye seslendi annem, yukarıda homurdandığımı duyunca.</p>

  <p>Omzuma attığım bir battaniyeyle merdivenden inerken, &ldquo;Nevin uyku alışkanlığım konusunda da birkaç yorumda bulunur,&rdquo; diye karşılık verdim. Geceliğimin altından genç adamın sperm kalıntılarının kokusunu alıyordum.</p>

  <p>&ldquo;Seni ayaklarından tutup yataktan sürüyerek çıkarmamak için kendimizi zor tuttuk,&rdquo; dedi</p>

  <p>Maeve ısınması için ateşin yanında duran bir sandalyeye konmuş olan giysilerimi getirirken. &ldquo;Şey, evet, dün gece uyuyamadım ve köyde biraz yürüyüş yaptım,&rdquo; diye itiraf ettim.</p>

  <p>&ldquo;Lanore!&rdquo; Annem neredeyse elindeki bıçağı düşürüyordü. &ldquo;Sen aklını mı kaçırdın? Soğuktan donup ölebilirdin! Tabii başına daha kötü bir şey gelebileceğinden söz etmiyorum bile,&rdquo; dedi kız kardeşimle bakışırken; korumam gereken bir şeyim kalmadığını ikisi de biliyordu.</p>

  <p>&ldquo;Bu kadar kuzeyde geceleri ne kadar soğuk olduğunu utmuşum,&rdquo; dedim. &ldquo;Nereye gittin peki?&rdquo;</p>

  <p>&ldquo;Kilise olmadığına bahse girerim,&rdquo; dedi Maeve gülerek. &ldquo;Hayır, kilise değil. Daugherty&rsquo;nin yerine gittim.&rdquo;</p>

  <p>&ldquo;Lanore...&rdquo;</p>

  <p>&ldquo;Issız bir saatte konuşacak birilerini aradım, istediğim sadece buydu. Bu kadar sessiz ve erken saatlere alışkın değilim. Boston&rsquo;daki hayatım oldukça farklı. Bana katlanmak zorundasınız.&rdquo; Eteğimin iplerini belimin etrafına&nbsp; çektikten sonra annemin yanma gidip alnına bir öpücük kondurdum.</p>

  <p>&ldquo;Artık Boston&rsquo;da değilsin, hayatım,&rdquo; diye uyardı annem.</p>

  <p>&ldquo;O kadar endişelenecek bir şey yok,&rdquo; dedi Maeve. &lsquo;&lsquo;Sanki Nevin arada bir Daugherty&rsquo;nin yerine gitmiyor mu? Erkekler gidebiliyorsa, en azından arada bir senin de gitmemen için bir neden göremiyorum.&rdquo; Tepki verip vermediğini görmek için anneme bir bakış attı. &ldquo;Ve buna alışırız.&rdquo; Demek Nevin, Daugherty&rsquo;nin yerine gidiyordu; bu haber dikkatimi çekmişti. Dikkatli olmak zorundaydım; tuhaf davranışlar sergilersem, bir oduncuyla sık sık dışarı çıkarsam, kulağına gidebilirdi. Biri Nevin&rsquo;ın yanında bir imada bulunursa, sonu benim için hiç iyi olmazdı.</p>

  <p>O sırada kapının vuruluşuyla sohbetimiz bölündü. St. Andrew&rsquo;un hizmetkârlarından biri, üzerinde adım yazılı yaz bir zarf uzattı. İçinde Jonathan&rsquo;ın&nbsp; annesinin titiz elyazısıyla yazılmış bir akşam yemeği daveti vardı. Hizmetkâr cevabımı almak için kapıda bekledi.</p>

  <p>&ldquo;Ona ne diyeyim?&rdquo; diye sordum, annemin cevabının olacağını bilmeme rağmen. Maeve ve annem, baloya gideceğini öğrenmiş Cinderella gibi dans ediyordu.</p>

  <p>&ldquo;Ben St. Andrew&rsquo;ların evine en son...&rdquo; diye başladı annem.</p>

  <p>&ldquo;Yüzbaşı öldüğünde gitmiştin,&rdquo; diye hatırlattı Maeve. Annem ciddi bir tavırla başıyla onayladı.</p>

  <p>&ldquo;Peki, ya Nevin? Gitmeyi reddedeceğinden eminim,&rsquo;&rsquo; dedim. &ldquo;Şüphesiz. Genel prensipten dolayı,&rdquo; dedi Maeve.</p>

  <p>&ldquo;Keşke ağabeyinin daha iyi&nbsp; bir iş kafası olsa,&rdquo; diye homurdandı annem. &ldquo;Bu fırsattan yararlanıp, Jonathan&rsquo;ın bizden daha düzenli alışveriş yapması için konuşabilirdi.&rdquo;</p>

  <p>&ldquo;Arkadaşlığımdan yararlanmanızı istemiyorum.&rdquo;</p>

  <p>&ldquo;Köyün yarısı hayatını o aile sayesinde kazanıyor, Bunun ne zararı var ki? Etimizi başka kim alacak? Doyurmaları gereken o kadar adam varken, elbette onlar...&rdquo; Muhtemelen çalışanlarını kendi arazilerinde avlanan hayvanların etiyle doyurdukları için St. Andrew&rsquo;lar hakkında kötü düşünüyor olmalıydı.</p>

  <p>Kapıya geri dönerek hizmetkâra baktım. &ldquo;Lütfen Bayan Andrew&rsquo;a daveti kabul etmekten mutluluk duyacağımızı akşam yemeğine dört kişi geleceğimizi söyleyin.&rdquo;</p>

  <p>O akşam&nbsp; yemek daveti benim için gerçek dışı bir şeydi.İkimizin de aileleri oradaydı. Çocukluğumuzda Jonathan&rsquo;la arkadaşken böyle bir şey hiç olmamıştı ve o akşam yemeğini çalışma odasındaki şöminenin yanına kurulmuş&nbsp; bir sofrada sadece ikimiz yesek mutlu olurdum. Ama bu hiç hoş olmazdı, çünkü artık Jonathan&rsquo;ın bir karısı ve çocuğu vardı.</p>

  <p>Kız kardeşleri artık neredeyse evde kalmış denecek yaşta ve aşırı ciddi tavırlar içindeydiler; onlardan daha hareketli ve canlı olan kız kardeşlerime, evin içine salınmış maymunlarmış gibi bakıyorlardı. Zihinsel engelli ağabeyi zavallı Benjamin, dudaklarını büzmüş, bakışlarını tabağına dikmiş halde annesinin yanında oturuyor, kendini hareketsiz durmaya zorluyordu.</p>

  <p>Annesi arada bir Benjamin&rsquo;in elini tutarak okşuyor, görünüşe bakılırsa bu hareketi zavallı çocuğu yatıştırııyordu.</p>

  <p>Jonathan&rsquo;ın sol tarafındaysa Evangeline oturuyor, yetişkinlerin masasına oturmasına izin verilmiş bir çocuk gibi görünüyordu. Önündeki gümüş takımları nasıl kullanması gerektiğini bilmiyormuş gibi, pembe parmaklarıyla çatal bıçakların her birine dokunuyor, düzeltiyordu. Arada bir bakışlarını kocasının yüzüne çeviriyor, efendisinin yanında güvence arayan bir köpeği andırıyordu.</p>

  <p>Jonathan&rsquo;ın bu şekilde, her zaman kendisine dayanan bir aileyle sarılmış olduğunu görmek beni üzmüş ve yormuştu.</p>

  <p>Yemekten sonra -bol miktarda geyik eti ve bir düzine kızarmış bıldırcından oluşmuştu ve dolayısıyla bütün tabaklar kemiklerle doluydu- Jonathan masanın etrafında oturan ve neredeyse hepsi kadın olan gruba bakarak, beni şimdi kendisinin kullandığı babasının eski çalışma odasına davet etti. Annesi itiraz etmek için ağzını açtığında Jonathan araya girdi. &ldquo;Burada pipo içmek için bana katılacak bir erkek yok.Mümkünse Lanny&rsquo;yle biraz yalnız konuşmak istiyorum. Ayrıca, aksi takdirde burada çok sıkılacağından eminim.&rdquo; Ruth&rsquo;un kaşları kalktı ama Jonathan&rsquo;ın kız kardeşleri herhangi bir şeye alınmış gibi görünmüyorlardı. Belki de onları benim tuhaf varlığımdan kurtarmak istiyordu; onların da fahişe olduğumu sandıklarını biliyordum. Jonathan muhtemelen onların itirazlarına rağmen davet etmişti.</p>

  <p>Kapılar kapandıktan sonra bize viski doldurup iki pipoya tütün hazırladı. Ateşin yanındaki koltuklara oturdu. Önce Boston&rsquo;da nasıl ortadan kaybolduğumu öğrenmek istedi. Ona hikâyemi aileme anlattığımdan daha detaylı anlattım. Zengin bir Avrupalının yanında Amerikalı refakatçisi olarak çalıştığımı açıkladım. Jonathan şüpheci bir tavırla dinlerken anlattıklarıma inanıp inanmamak konusunda tereddüt etmekle hikâyemi zevkle dinlemek arasında gidip geldiğini hissedebiliyordum.</p>

  <p>&lsquo;&lsquo;Boston&rsquo;a taşınmayı düşünmelisin. Orada hayat çok kolay,&rdquo; dedim pipomu yakarken. &ldquo;Zengin bir adamsın.Büyük bir şehirde yaşarsan, hayatın bütün zevklerinden yararlanabilirsin.&rdquo;</p>

  <p>Başını iki yana salladı. &ldquo;St. Andrews&rsquo;dan ayrılamayız.Kereste işi devam etmeli;&nbsp; yaşam kaynağımız o. Ben gidersem kereste işini kim yönetecek?&rdquo;</p>

  <p>&ldquo;Şimdi yaptığı gibi Bay Sweet yönetecek. Ya da belki başka bir kâhya. Birçok zengin yatırımlarıyla bu şekilde ilgileniyor. Senin ve ailenin burada zor kış&nbsp; mevsimlerinde acı çekmenize ve mahrumiyet yaşamanıza hiç gerek yok.&rdquo; Jonathan bakışlarını ateşe dikerek piposunu tüttürdü.</p>

  <p>&lsquo;&rsquo;Annemin kendi ailesinin yanına dönmeyi isteyeceğini düşünebilirsin ama onu St. Andrews&rsquo;dan asla götüremeyiz. İtiraf etmeyebilir, fakat buradaki sosyal pozisyonuna alıştı, Boston&rsquo;da sıradan bir zengin dul olacak. Hatta &lsquo;vahşi doğada&rsquo; çok fazla zaman geçirdiği için sosyal açıdan zarar da görecektir. Ayrıca, Lanny, biz gidersek köye neler olabileceğini hiç düşündün mü?&rdquo;</p>

  <p>&ldquo;İşin hâlâ&nbsp; burada olacak. Şimdi yaptığın gibi çalışmaları karşılığında köy halkına para ödemeye devam edeceksin. Tek fark, senin ve ailenin hak ettiği tarzda bir yaşam sürecek olmanız. Benjamin&rsquo;le ilgilenecek doktorlar olacak. Şehrin seçkinlerinden biri olarak pazar günleri komşularınla buluşabilir, partilere gidebilir, her gece kâğıt oynayabilirsin.&rdquo; Jonathan bana hayretle baktı; annesiyle ilgili söylediklerini bahane olarak algıladığımın farkındaydı. Belki de St. Andrews&rsquo;dan, hayatı boyunca bildiği tek yerden vazgeçmek büyük bir gölde küçük bir balığa dönüşmekten korkan kendisiydi.</p>

  <p>Ona doğru eğildim. &ldquo;Ödülün bu olmamalı mı, Jonathan? Bu serveti yaratmak için babanla birlikte çalıştın. Hapishane duvarları kadar kalın bu ormanın dışında seni nelerin beklediğini bilmiyorsun.&rdquo;</p>

  <p>Kırılmış gibiydi. &ldquo;St. Andrews&rsquo;dan hiç ayrılmadığımı sanma. New Fredericton&rsquo;a gitmiştim.&rdquo; St. Andrew&rsquo;ların New Fredericton&rsquo;da iş bağlantıları vardı. Kütükler Allagash&rsquo;tan St. Johns</p>

  <p>Nehri&rsquo;ne sürukleniyor, New Fredericton&rsquo;da işleniyor, tahta plakalara veya kömüre dönüştürülüyordu. Jonathan henüz ergenlik çağındayken Charles onu bir iş gezisine götürmüştü ama&nbsp; kerestecilerden birinin&nbsp; Charles&rsquo;ı çocuklarını evlendirmeye ikna etmeye çalışması dışında pek bir şey&nbsp; bilmiyordum. Şimdi düşününce, Jonathan&rsquo;ın kendi minik köyümüz dışında kalan dünyayı çok merak etmediğini anlayabiliyordum.</p>

  <p>&ldquo;New Fredericton pek Boston sayılmaz,&rdquo; dedim. &ldquo;Ayrıca, Boston&rsquo;a gelirsen, işverenimle tanışma fırsatın da olur. Avrupalı bir kraliyet ailesinden geliyor; bir prens. Ama daha da önemlisi, tam bir zevk uzmanı. Aynen sana benzeyen bir adam.&rdquo; Kurnazca gülümsemeye çalıştım. &ldquo;Hayatının sonsuza dek değiştireceğine garanti veririm.&rdquo;</p>

  <p>Beni baştan aşağı süzdü. &ldquo;Bir zevk uzmanı mı? Sen bunu nereden biliyorsun, Lanny? Onun refakatçisi olduğunu sanıyordum.&rdquo;</p>

  <p>&lsquo;&rsquo;Kişi bir başkası için birçok konuda aracılık yapabilir.&rdquo;</p>

  <p>&ldquo;Beni meraklandırdığını itiraf etmeliyim,&rdquo; dedi memnun bir tavırla. Bir yandan, Jonathan&rsquo;ın yeni sorumluluklar altında ezildiğini ve önerdiğim şeylerin en azından merak uyandırdığını görmek kalbimi kırmıştı. Ama eski Jonathan&rsquo;ın hâlâ orada olduğundan da emindim; sadece onu uyandırmam gerekiyordu.</p>

  <p>Sonrasında çoğu geceyi Jonathan&rsquo;la birlikte geçirdik. Neden geçilmeyecektik ki; Jonathan&rsquo;ın başka arkadaşı olmadığını çabucak anlamıştım. Jonathan&rsquo;ın yakınında olmanın kazandıracağı sosyal statüden ve olası maddi kazançlardan yararlanmak istemeyecek bir erkek düşünemediğim için bunun nedenini anlayamıyordum. Ancak, Jonathan aptal da değildi. Bu adamlar, çocukken onun yakışıklılığından, pozisyonundan ve zenginliğinden nefret edenlerdi. Babalarının maaşları veya kiraları ödemek için yüzbaşıya muhtaç olmaları hoşlarına gitmiyordu.</p>

  <p>Çalışma odasında kapalı kapılar ardında kaliteli tütün içerek&nbsp; geçirdiğimiz o gecelerden birinde, &ldquo;Gittiğinde seni özleyeceğim,&rdquo; dedi Jonathan.&nbsp; &ldquo;Kalmayı düşünür müsün? Eğer mesele paraysa, Boston&rsquo;a dönmek zorunda değilsin. Sana bir iş verebilirim ve baban artık öldüğüne göre, sen de burada kalıp ailene yardım edebilirsin.&rdquo;</p>

  <p>Jonathan&rsquo;ın bu teklifi ciddi şekilde düşünüp düşünmediğini merak ettim; bana uygun bir iş bulsa bile, annesi yoldan çıkmış bir kadının oğlunun yakınında olmasına asla vermezdi. Ancak, bunun ailemin durumunun düzelmesi için bir fırsat olduğu konusunda haklıydı ve içten içe eğilim duydum. Ne&nbsp; var ki Adair&rsquo;in emirlerine itaat etmememin sonuçlarından korkuyordum.</p>

  <p>&ldquo;Artık bir kez gördükten sonra şehir hayatından vazçemem. Sen de aynı şekilde hissederdin.&rdquo; &ldquo;Sana zaten açıkladım...&rdquo;</p>

  <p>&ldquo;Hızlı bir karar vermek zorunda değilsin. Sonuçta bütün evini Boston&rsquo;a taşımak kolay bir iş değil. Sadece görmek için benimle gel. Ailene bir iş yolculuğuna çıktığını söyle. Şehrin sana uygun olup olmadığını kendin gör.&rdquo;</p>

  <p>Bir telle piponun sapını ustaca&nbsp; temizlemiştim -Adair&rsquo;in&nbsp; nargilesinin bakımını&nbsp; yaparken kazandığım bir beceriydi- ve külleri temizlemek için piponun kâsesini gümüş bir tepsiye vurdum. &ldquo;İş açısından da senin için iyi olabilir. Adair sana etrafı gösterir, seni kereste işiyle uğraşan kişilerle tanıştırır. Seni ortamına sokar. St. Andrews&rsquo;da hiç kültür yok! Kaçırdığın şeyi bilmiyorsun bile. Tiyatro, konserler... Kesinlikle hoşlanacağını düşündüğüm şey şu ki...&rdquo; Öne eğilerek büyük bir sır paylaşıyormuş gibi başımı onunkine yaklaştırdım, &ldquo;konu erkek zevklerine geldiğinde, Adair sana çok benziyor.&rdquo;</p>

  <p>&ldquo;Diyorsun.&rdquo; Yüz ifadesi bana devam etmem için yalvarıyordu.</p>

  <p>&ldquo;Kadınlar önünde seriliyor. Her türde kadın. Sosyete kadınları, sıradan kadınlar ve onlardan sıkıldığında her zaman ceylanlar var.&rdquo;</p>

  <p>&lsquo;&rsquo;Ceylan mı?&rdquo;</p>

  <p>&lsquo;&rsquo;Fahişeler. Boston&rsquo;da her türde fahişe bulabilirsin. Gösterişli genelevler. Sokakta iş kovalayanlar. Lüks odalar ve karşılığında memnuniyetle metresin olacak aktrist ve şarkıcılar.&rsquo;&rsquo;</p>

  <p>&lsquo;&rsquo;Arkadaşlığımı isteyecek bir kadın bulmak için aktrist veya şarkıcıların peşinde koşmak zorunda mıyım?&rdquo;&nbsp; diye sordu başını çevirerek. Bu cüretkâr sorusu karşısında bir an ne diyeceğimi bilemedim ve ben cevap veremeden devam etti.&ldquo;Yani Boston&rsquo;da, bir erkeğin bir kadınla birlikte olmak için para ödediğini mi söylüyorsun?&rdquo;</p>

  <p>&ldquo;Eğer ilgisini sadece kendisi için istiyorsa,&rdquo; dedim kendimi toparlamaya çalışarak. Kurnaz bir tavırla, &ldquo;Bu kadınlar aşk sanatında çoğundan daha yetenekli,&rdquo; dedim. Merakını uyandırmayı umuyordum. Artık Adair&rsquo;in hediyelerinden birini vermenin zamanı gelmişti. &ldquo;İşverenimden bir hediye,&rdquo; dedim ona kırmızı ipeğe sarılmış küçük bir paketi uzatırken. Müstehcen resimlerden oluşan kâğıt destesi. &ldquo;Bir beyefendiden diğerine.&rdquo;</p>

  <p>Kâğıtlara tek&nbsp; tek&nbsp; bakarken, &ldquo;İlginç,&rdquo; dedi.&nbsp; &ldquo;New Frericton&rsquo;a gittiğimde böyle bir deste görmüştüm ama bu kadar ... yaratıcı değildi.&rdquo; Kâğıtları tekrar sarmak için desteye uzandığında, getirdiğimi unuttuğum ikinci hediyeyi çıkardım.</p>

  <p>Jonathan keskin bir şekilde nefes aldı. &ldquo;Ulu Tanrım,&nbsp; Lanny, bu kim?&rdquo; Elinde Uzra&rsquo;nın minyatür bir portresi duruyordu. &ldquo;Bu bir hayalet mi, bir sanatçının yaratımı filan mı?&rdquo;</p>

  <p>Ses tonuna aldırmadım -hiçbir centilmen, değer verdiğini iddia ettiği bir kadının yanında bu şekilde konuşmaz ama başka ne yapabilirdim ki? Portrenin onu etkilemesi gerekiyordu ve görünüşe bakılırsa öyle de olmuştu.</p>

  <p>&ldquo;Ah, hayır, inan bana, bu kadın gerçek. İşverenimin cariyesi; ipek yolunda beraberinde getirdiği bir odalık.&rsquo;&rsquo;</p>

  <p>&ldquo;İşvereninin ilginç bir ev hayatı var anlaşılan.&rdquo; Jonathan bakışlarını resimden ayırıp bana çevirirken kaşlarını çattı. &ldquo;Anlamıyorum. İşverenin neden bana hediyeler gönderiyor. Ona benimle ilgili ne anlattın ki?&rdquo;</p>

  <p>&ldquo;Kendine uygun bir arkadaş arıyor ve senin benzer eğilimlerin olabileceğini hissetti.&rdquo; Jonathan şüphelenmişti; belki de tanımadığı bir adamın gösterdiği ilginin servetinden kaynaklanıyor olabileceğinden korkuyordu. &ldquo;Doğrusunu istersen, sanırım Bostonlular onu hayal kırıklığına uğratmış. Oldukça sıkıcı insanlar. Kendisininkine yakın bir kişiliğe sahip birini bulamamış; merakını çeken şeyleri paylaşabilecek birini arıyor.&rdquo;</p>

  <p>Ama Jonathan söylediklerimi dinlemiyordu. Beni kadar dikkatli inceliyordu ki&nbsp; farkında olmadan onu gücendirecek bir şey söylemiş olduğumdan korkuyordum. &ldquo;Ne oldu?&rdquo; diye sordum.</p>

  <p>&ldquo;Sadece... sen... çok değişmişsin,&rdquo; dedi sonunda. &ldquo;Buna itiraz etmeyeceğim.&nbsp; Tamamen değiştim. Asıl soru şu ki bu değişiklik seni hayal kırıklığına mı uğrattı?&rdquo;</p>

  <p>Koyu renk gözlerinde belli belirsiz bir acıyla gözlerini kırpıştırdı. &ldquo;Sadece evet, belki biraz. Bunu seni incitmeden söyleyebileceğimi bilmiyorum ama buradan giden kız değilsin artık. Çok dünyevi olmuşsun; sen bu adamın metresisin değil mi?&rdquo; diye sordu tereddütle.</p>

  <p>&ldquo;Pek sayılmaz.&rdquo; Aklıma yıllar öncesinden bir terim geldi. &ldquo;Sanırım ruh eşiyim.&rdquo; &ldquo;Ruh eşi mi?&rdquo;</p>

  <p>&ldquo;Hepimiz öyleyiz. Odalık, ben, Tilde...&rdquo; Jonathan&rsquo;ın ev düzenimize nasıl tepki vereceğini bilemediğim için Alejandro ve Dona&rsquo;dan şimdilik söz etmemeye karar verdim. &ldquo;Aynı evde üç karısı mı var?&rdquo;</p>

  <p>&ldquo;Birlikte olduğu diğer kadınları saymazsak.&rdquo; &ldquo;Bunu sorun etmiyor musun?&rdquo;</p>

  <p>&ldquo;İstediği kişiyle ilgilenebilir; biz de öyle. Düzenimizin benzerini daha önce ne görmüş ne de duymuşsundur ama benim için sorun değil.&rdquo;</p>

  <p>&ldquo;Tanrım, Lanny, senin yıllar önce kilisenin vestiyerinde öptüğüm kız olduğuna inanamıyorum.&rdquo; Nasıl davranacağını bilemiyormuş gibi bana mahcup bir bakış attı. &ldquo;Sanırım bütün bu özgür yaşam konuşmaları düşünülürse, isteyeceğim şey çok da uygunsuz kaçmaz. Bir öpücük daha? Sadece senin hâlâ tanıdığım Lanny olduğuna inanmam için.&rdquo;</p>

  <p>Bir kız böyle bir isteği nasıl geri çevirebilirdi ki? Yerinden kalkarak yanıma gelip üzerime eğildi ve yüzümü ellerinin arasına aldı. Ama öpücüğü tereddütlüydü.</p>

  <p>Elimi elinin üzerine koydum. &ldquo;Dudaklarını dudaklarımda hissetmek bir yana, seni bir daha göremeyeceğimi düşündüğümü bilmelisin, Jonathan. Sana duyduğum özlemden öleceğimi sandım.&rdquo; Yüzünü incelerken, Jonathan&rsquo;ı tekrar görme umudumun beni hayatta tutan tek şey olduğunu anladım. Şimdi birlikteydik ve aldatılmayacaktım. Yerimden kalkarak ona sarıldım. Bir an tereddüt ettikten sonra o da bana karşılık verdi. Beni hâlâ arzuladığı için mutluydum ama son bir araya gelişimizden beri onunla ilgili her şey değişmişti. Saçlarının ve teninin kokusu, belime sarılırken ellerindeki güç.&nbsp; Öpüştüğümüzde dudaklarının tadı. Hepsi değişmişti. Şimdi daha yavaş, daha yumuşak, daha hüzünlüydü. Sevişmemiz tatlı olsa da, ateşini kaybetmişti. Belki de bunun nedeni ailesinin evinde olmamız, kilitli kapının diğer tarafında eşinin ve annesinin dolaştığını bilmesiydi. Belki de zavallı Evangeline&rsquo;e ihanet ettiğini düşündüğü için gergindi. Yine de, onu eski haline döndürebileceğimden emindim, çünkü onun hâlâ tanıdığım ve arzuladığım eski Jonathan olduğunu biliyordum.</p>

  <p>Jonathan boşaldıktan sonra sedire uzandık. Başını göğüslerimi örten kaliteli ipek kumaşa yasladı. Hâlâ bacaklarımın&nbsp; arasında, eteğime ve iç eteğime dolanmış halde yatıyordu. Kalbim mutlulukla atarken saçlarını okşadım. Evet, arzularına yenik düşmesini sağlamanın coşkusunu da yaşıyordum. Kapının diğer tarafında saygıyla bekleyen karısına gelince; neticede başlangıçta Jonathan&rsquo;ı benden çalan o değil miydi? Üstelik Jonathan hâlâ beni isterken, kalbi hâlâ bana aitken, bir evlilik yemininin çok da anlamı yoktu. Jonathan&rsquo;ın bana duyduğu arzunun kanıtıyla vücudum ürperiyordu.</p>

  <p>Ayrı geçirdiğimiz üç yılda hayatlarımızda ne olursa olsun, aramızdaki bağın bozulmadığına her zamankinden çok inanmıştım.</p>

  <h2 id="sigil_toc_id_32">OTUZ</h2>

  <p>O mutlu kavuşmamız birbirimizi son görüşümüz olmayacaktı. Şartlar uygunsuz olsa da -en iyi tanımıyla- buluşabilmek için elimizden geleni yapıyorduk. Modern zamanların aksine, bir öğle üzeri randevusu için kullanabileceğimiz bir otel odası veya bir arkadaşımızın garsoniyeri yoktu. Hayır,otlağın kenarında kurutulmuş yonca (ama hepsini giysilerimizden dikkatle temizlemek zorunda kalıyorduk) bir samanlık ya da St. Andrew&rsquo;ların evinin yakınında bir at ahırı (o zaman da sıkışık alanda birbirimize sımsıkı kenetleniyor, koşumların ve dizginlerin arasında sessizce sevişiyorduk) vardı.</p>

  <p>Jonathan&rsquo;la birlikte geçirdiğim böyle zamanlarda, onun nefesini soluyup terini yüzümde hissederken bile, Adair&rsquo;in düşüncelerime süzülebilmesine şaşırıyordum. Kendi tarzımızda sevgili olduğumuz için sanki ona ihanet ediyormuşum gibi hissederek suçluluk duyuyordum. Üstelik Adair&rsquo;in beni cezalandırmasından da korkuyordum; başka bir adamla yattığım için değil, başka bir adamı sevdiğim için. Sadece onun istediğini yaparken neden suçluluk ve korku duyacaktım ki?</p>

  <p>Belki de kalbimde sevdiğim kişinin Jonathan, sadece Jonathan olduğunu bildiğim için. Her seferinde o üstün geliyordu.</p>

  <p>Bir sevişmemizden sonra samanların üzerine uzanıp dinlenirken elimi öperek, &ldquo;Lanny,&rdquo; diye fısıldadı Jonathan, &lsquo;&rsquo;Sen bundan daha iyisini hak ediyorsun.&rdquo;</p>

  <p>&ldquo;Seninle ormanda, bir mağarada, bir tarlada buluşurdum,&rdquo; dedim, &ldquo;seni görebilmemin tek yolu buysa. Nerede olduğumuzun önemi yok. Önemli olan tek şey birlikte olmamız.&rdquo;</p>

  <p>Güzel sözlerdi; sevgililere has sözler. Ama samanlıkta birlikte yatarken ve onun yanağını okşarken, zihnimden sürekli düşünceler geçiyordu. Düşüncelerim tehlikeli yerlere geliyor, dokunulmaması gereken konuları deşiyordu; yıllar önce St. Andrews&rsquo;dan aniden ayrılışım ve Jonathan&rsquo;ın o olayla ilgili sessiz kalması gibi. Köye döndüğümden beri bana bebeği bir kez bile sormamıştı. Aramızda gergin bir sessizlik olduğu her an, bana hüzünlü bir ciddiyetle yandan bakışlar attığı her an, beni sorgulamak istediğini hissediyordum.</p>

  <p>Sen St. Andrews &rsquo;dan ayrıldıktan&nbsp; sonra...Ama kelimeler dudaklarından dökülmüyordu. Kilisedeki o gün yapacağımı söylediğim gibi bebeği aldırdığımı düşünüyor olmalıydı. Sonuçta şimdi yanımda bir çocuk yoktu ve konudan kaçmıyordum. Her şey yolundaydı ama onun sormasını istiyordum; belki de bilmesini istediğim için.</p>

  <p>&ldquo;Jonathan,&rdquo; dedim yumuşak bir sesle, parmaklarımın arasındaki siyah tüylerle oynarken, &ldquo;babamın beni buradan neden gönderdiğini hiç merak ettin mi?&rdquo;</p>

  <p>Nefesini tuttuğunu, bir an tereddüt ettiğini hissettim. Biraz sonra cevap verdi; &ldquo;Olduğunu öğrenene kadar gittiğini bilmiyordum. Kışın sonlarında senden hiç haber almamıştım ama kar yağdığında yolculuk yapmanın ne kadar zor olduğu düşünülürse, bu o kadar da tuhaf bir durum değildi. Yine de, seni soruşturmamamın, başının dertte olup olmadığını öğrenmememin yanlış olduğunu itiraf ediyorum.&rdquo; Dalgın bir tavırla korsemin bağcıklarıyla oynamaya başladı, &ldquo;Ailem beni göndermelerini nasıl açıkladı?&rdquo; diye sordum.</p>

  <p>&ldquo;Hasta bir akrabanızla ilgilenmek için gittiğini söylediler. Sen gittikten sonra hepsi eve kapandı, kendi içlerine döndü. Bir defasında kız kardeşlerinden birine senden haber alıp almadıklarını ve seninle yazışabilmem için bir adres verip veremeyeceğini sormuştum ama hiçbir şey söylemeden kaçıp gitmişti.&rdquo; Başını karnımdan kaldırdı. &ldquo;Gerçek bu değil mi? Birine bakmıyor muydun?&rdquo;</p>

  <p>Saflığına neredeyse gülecektim. &ldquo;Bakıma&nbsp; ve ilgiye ihtiyacı olan tek kişi bendim. Beni çocuğu doğurmam için gönderdiler. Burada birinin konuyu öğrenmesini istemediler.&rdquo; &ldquo;Lanny!&rdquo; Bir elini yüzüme bastırdı ama başımı sertçi iki yana sallayarak elini ittim. &ldquo;Peki, sen...?&rdquo;</p>

  <p>&ldquo;Çocuk filan yok. Düşük yaptım.&rdquo; Artık bu sözleri duygusuzca, sesim titremeden, boğazımda bir şeyler düğümlenmeden söyleyebiliyordum.</p>

  <p>&ldquo;Bütün yaşadıkların için çok üzgünüm, üstelik de tek başına..&rsquo;&rsquo;Bakışlarını benden ayıramadan doğrulup oturdu.</p>

  <p>&ldquo;Bunların şu adamla tanışmanla bir ilgisi var mı? Şu Adair&rsquo;le?&rdquo;</p>

  <p>Yüz ifademin çok sertleştiğinden eminim. &ldquo;Bunu konuşmak istemiyorum.&rdquo;</p>

  <p>&ldquo;Zavallı cesur Lanny, ne zorluklar yaşadın sen? Bana yazmalı, durumunu bildirmeliydin. Senin için her şeyi yapardım, gücümün yettiği her şeyi.&rdquo; Bana sarılmak için uzandı-ki bunu çok istiyordum- sonra vazgeçerek geri çekildi.&rsquo;&rsquo;Ben aklımı mı kaçırdım? Ne yapıyorum ben? Seni yeterince üzmedim mi? Bu bir oyunmuş gibi seninle tekrar başlamaya ne hakkım var?&rdquo; Jonathan başını ellerinin arasına aldı. &ldquo;Beni bencilliğim için bağışlamalısın. Aptallığım için.&rdquo;</p>

  <p>&ldquo;Beni zorlamadın ki,&rdquo; dedim onu sakinleştirmeye çalışarak. &ldquo;Bunu ben de istedim.&rdquo; Keşke sözlerimi geri alabilseydim; çocuk konusunu açmakla hata yapmıştım. Jonathan&rsquo;ın acı çektiğimi bilmesini ve yaşadığım sıkıntılardaki kendi payını kabullenmesini istemiştim ama geri tepmişti.</p>

  <p>&ldquo;Böyle devam edemeyiz. Bu, hayatımda istediğim en son karmaşa,&rdquo; dedi ve yuvarlanarak benden uzaklaşıp ayağa kalktı. Şaşkın ve kırgın ifademi görünce devam etti: &ldquo;Açıksözlülüğüm için beni affet, sevgili Lanny. Ama bir ailem, bir karım, bir kız bebeğim, görmezden gelemeyeceğim sorumluluklarım olduğunu biliyorsun. Seninle gizli zevk anları yaşamak için onların mutluluğunu tehlikeye atamam. Ve bizim için bir gelecek yok, asla da olamaz. Devam etmemiz seni incitir ve sana haksızlık olur.&rdquo;</p>

  <p>Zorlukla yutkundum. Sözleri beni çok kızdırmıştı.</p>

  <p>Bütün bunları ancak şimdi, gizli ilişkimize tekrar başladıktan sonra mı anlıyordu yani? Yoksa beni Evangeline için ikinci kez gözden&nbsp; çıkarmasına mı öfkeleniyordum?&nbsp; Beni yanımda kalmasına yetecek kadar sevmiyordu! Bu gerçek, kalbime uzun ve keskin bir bıçak gibi saplandı. Öyle afallamış halde otururken aklıma gelen ilk düşüncenin intikam olduğunu itiraf etmeliyim. Terk edilen kadınların neden kendilerini şeytana verdiğini şimdi daha iyi anlıyorum; böyle anlarda intikam ihtiyacı çok güçlü oluyor ama intikam alma imkânı pek olmuyor.&nbsp; Lucifer o anda karşıma&nbsp; çıksa ve ruhum karşılığında Jonathan&rsquo;ın cehennemde sonsuz acılar çekeceğine söz verse memnuniyetle kabul ederdim. Sadakatsiz sevgilimden intikamımı almak için şeytanla anlaşırdım!</p>

  <p>Ya da belki şeytanı çağırmaya, alevler içinde bir anlaşma yaparak kanımla imzalamama gerek yoktu. Belki de bunu zaten yapmıştım.</p>

  <p>Şimdi ne yapacağımı, Adair&rsquo;in planını nasıl uygulayacağımı bilmiyordum. Adair&rsquo;i hayal kırıklığına uğratabileceğimi anlamak içimi korkuyla doldurmuştu. Jonathan&rsquo;ı aşkım ve seks oyunlarıyla Boston&rsquo;a sürükleyebileceğimi sanmıştın! ama bu plan bozulmuştu. Pişmanlık ve acıma duygusu sevgilimi benden&nbsp; uzaklaştırmıştı ama gerekirse sonsuza&nbsp; dek dostum ve koruyucum olacağına söz vermişti. Jonathan&rsquo;ın fikrini değiştirerek bana geri dönüp dönmeyeceğini görmeyi bekliyordum ama günler geçtikçe, bunu yapmayacağı giderek daha da belirginleşti.</p>

  <p>Bir ziyaret, diye yalvarıyordum, sadece Boston &rsquo;a bir ziyaret. Ama Jonathan direniyordu. Bir gün kendisi yokken annesinin köy işlerini berbat edebileceğinden korktuğunu bahane ediyor, başka bir gün işleriyle ilgilenmesini gerektiren bazı sorunlar çıktığını söylüyordu. Ama sonunda onu Boston&rsquo;a gitmekten alıkoyan şey daima kızı oluyordu. &ldquo;Evangeline&rsquo;i uzun süre ailemle yalnız bırakırsam beni asla bağışlamaz ve bebekle birlikte o kadar yolculuğu da kaldıramaz,&rdquo; diyordu. Sanki gerçekten karısının&nbsp; ve bebeğinin merhametine kalmış gibi. Sanki sadık eş ve baba olarak kendi isteklerini asla onlarınkinin önüne geçiremiyor gibiydi. Bu tür bahaneler başka bir erkek için inandırıcı olabilirdi ama tanıdığım Jonathan onlardan biri değildi.</p>

  <p>Ancak, yaklaşan kar beni bir an önce gitmeye zorluyordu. Kışı St. Andrews&rsquo;da geçirirsem korkunç şeyler&nbsp; olabileceğini hissediyordum. Adair&nbsp; kendisini kandırdığımı düşünerek av köpeklerini toplayıp köye gelebilirdi. Böyle bir durumda, karanlık yürekli bu canavarların kar yüzünden dış dünyayla bağlantısı kesilen masum St. Andrews halkına neler yapabileceğini de ancak Tanrı bilirdi. Alejandro ve Dona&rsquo;nın bana Adair&rsquo;in barbarca geçmişiyle ilgili anlattıkları hikâyeyi&nbsp; hatırlıyordum; köylere nasıl akınlar düzenlediğini, direnen halkı nasıl katlettiğini, bakirelere nasıl tecavüz ettiğini. Dahası, bana uyuşturucu vererek beni nasıl zevk oyuncağı haline getirdiğini de hatırlıyordum. Boston yüksek sosyetesine katılmak Adair&rsquo;in zalim eğilimlerini bir şekilde kontrol etmesine neden olmuştu, fakat kar yüzünden izole olmuş köyde neler olabileceğini kimse kestiremezdi.&nbsp; Üstelik komşularıma bu belayı getiren kişi ben olurdum.</p>

  <p>Bir akşam Daugherty&rsquo;lerin yerinde bu sorunu düşünüyor, ziyaretimin başlarında tanıştığım nazik oduncuyla karşılaşmayı umuyordum ki Jonathan içeri girdi. Yüzündeki ifadeyi görmüştüm. Daugherty&rsquo;lerin yerine geliş nedeni arkadaş arayışı değildi. Bir işten dönmüştü.</p>

  <p>Beni görünce irkildi ama beni görmüşken, selam vermeden gitmesi pek mümkün değildi. Masanın karşı tarafındaki tabureye oturarak sırtını şömineye verdi. &ldquo;Lanny, burda ne işin var? Burası bir hanımın tek başına sık sık takılabileceği bir yer değil.&rdquo;</p>

  <p>&ldquo;Ah, ama ben de hanım değilim, değil mi?&rdquo; dedim ama bu tersliğime hemen pişman oldum. &ldquo;Başka nereye gidebilirim ki? Annemin ve ağabeyimin yanında içki içemem; yüz ifadelerine dayanamıyorum. Sen en azından her zaman büyük evine dönüp çalışma odana kapanabilirsin. Tabii ordaki içkiler de daha iyidir. Her neyse, senin bu saatte evinde karınla birlikte olman gerekmez mi? Bu akşam bir şeyin peşinde gibisin. Kokusunu alabiliyorum.&rdquo;</p>

  <p>&ldquo;Senin yerinde olsaydım, yargılamakta bu kadar acele etmezdim,&rdquo; dedi. &ldquo;Pekâlâ. Sorduğuna göre, sana gerçeği söyleyeceğim. Başka bir kadınla birlikteydim. Sen beklenmeyen şekilde geri dönmeden önce biriyle ilişkim vardı. Yani benim de bir metresim var. Anna Kolsted.&rdquo;</p>

  <p>&ldquo;Anna Kolsted evli bir kadın.&rdquo; Jonathan omuz silkti.</p>

  <p>Öfkeden titredim. &ldquo;Yani bana geçen gün çektiğin o nutuktan sonra bile bu kadınla ilişkini bitirmedin, öyle mi?&rsquo;&rsquo;</p>

  <p>&ldquo;Be-ben... neler olduğunu açıklamadan onu öyle aniden bırakamam.&rdquo;</p>

  <p>&ldquo;Yani ahlaki açıdan düzelmeye karar verdiğini mi söylüyorsun? Onu bir daha görmemeye karar verdiğini mi?&rdquo; diye sordum, bunu yapmaya hakkım varmış gibi.</p>

  <p>Sessiz kaldı.</p>

  <p>Buz gibi bir sesle, &ldquo;Sen hiç ders almaz mısın, Jonathan? Bunun sonu iyi olmayacak,&rdquo; dedim, Jonathan yüzünü asarak bakışlarını kaçırdı. &ldquo;Bana her seferinde söylediğin şey bu, değil mi?&rdquo; Adını söylemese de, Sophia&rsquo;dan söz ettiğini ikimiz de biliyorduk.</p>

  <p>&ldquo;Bu da aynı şekilde bitecek. Sana âşık olacak ve sadece onunla olmanı isteyecek.&rdquo; Sophia&rsquo;yı nehirde bulduğum gün olduğu gibi yine bütün benliğimi korku ve üzüntü kaplamıştı, yaşadığım onca şeyden sonra, o görüntünün hâlâ beni etkileyebileceğini hiç düşünmemiştim; belki de bazen onun yaptığını yapmış olsam daha mı iyi olurdu diye merak ettiğim için. &ldquo;Bu kaçınılmaz, Jonathan. Seni tanıyan herkes sana sahip olmak istiyor.&rdquo;</p>

  <p>&ldquo;Deneyimlerine dayanarak mı söylüyorsun?&rdquo;</p>

  <p>Bu sert yorumu bir an beni susturdu. Bana karşı bir şeyi olduğunun farkındaydım ama ne olduğunu bilmiyordum.Alaycı bir tavırla konuştum. &ldquo;Sana sahip olanlar şanslarına lanet ediyorlar. Belki de bunu karına sormalısın. Bayan Kolsted&rsquo;le ilişkini öğrendiği takdirde zavallı Evangeline&rsquo;in nasıl etkileyeceğini hiç düşündün mü?&rdquo;</p>

  <p>Jonathan&nbsp; aniden öfkeye kapıldı. Daugherty&rsquo;nin başka bir şeyle meşgul olduğundan ve kimsenin dinlemediğinden emin olmak için omzunun üzerinden bir bakış attıktan sonra kolumu yakalayarak beni kendine çekti. &ldquo;Tanrı aşkına, Lanny, bana biraz merhamet et. Bir çocukla evliyim. Evlendiğimizde daha on dört yaşındaydı. Onu evlilik yatağımıza götürdüğümde, sonrasında ağladı. Ağladı! Annemden ödü patlıyor ve kız&nbsp; kardeşlerimin yanında eli ayağına dolaşıyor. Ben çocuk istemiyorum, Lanny. Ben bir kadın istiyorum.&rdquo;</p>

  <p>Kolumu çekip elinden kurtardım. &ldquo;Bunu bilmediğimi mi sanıyorsun?&rdquo;</p>

  <p>&ldquo;Tanrı biliyor ya, babama itaat edip onunla evlenmemiş olmayı çok isterdim. Babamın umurunda olan tek şey bir erkek torundu. Önünde uzun doğurganlık yılları olan genç bir kız buldu ve sanki bu kız damızlıkmış gibi McDougal&rsquo;la anlaşma yaptı.&rdquo; Eliyle saçlarını sıvazladı. &ldquo;Şimdi hayatımın nasıl olduğu konusunda hiçbir fikrin yok, Lanny. İşi benden başka yönetecek kimse kalmadı; Benjamin hâlâ dört yaşında bir çocuk gibi. Kız kardeşlerimin hepsi aptal. Babam öldüğünde, bütün sorumlulukları benim omuzlarıma yüklendi. Bu köyün halkı ailemin servetine güveniyor. Kaç öncünün topraklarını babamın kefil olduğu kredilerle satın aldığını biliyor musun? Kış aşırı zor geçerse veya çiftçilik konusunda yetenekleri yoksa, sorumlulukları bana kalır. El koyabilirim ama para getirmeyen bir çiftlik daha ne işime yarar ki? Bu yüzden, bir metres bulup sorumluluklarımın ağırlığını biraz hafifletmeye çalışıyorsam beni bağışla.&rdquo;</p>

  <p>Bakışlarımı önümdeki içkiye indirdim.</p>

  <p>Gözleri iri iri açılmış halde devam etti. &ldquo;Tekliflerinin ne kadar cazip geldiğini hayal bile edemezsin. Sorumluluklarımdan kurtulmak için her şeyimi verirdim! Ama yapamam ve nedenini anladığını sanıyorum. Sadece ailem yıkılmakla kalmaz, bütün köy mahvolur. Hayatları darmadağın olur. Geri dönüğünde beni zayıf bir anımda yakalamış olabilirsin, Lanny, ancak son birkaç yılda çok zor dersler öğrendim. O kadar bencil olamam.&rdquo;</p>

  <p>Bir zamanlar bütün bunları, ailesini ve servetini benim için geride bırakmaya hazır olduğunu söylediğini unutmuş muydu? Bir zamanlar dünyasının sadece ikimizden oluşmasını dilediğini? Şimdi bunları ona hatırlatsam, küçümseyerek gülerdi. Daha mantıklı bir kadın, Jonathan&rsquo;ın olgunlaştığını sorumluluklarını kabullendiğini görmekten mutlu olabilir, daha zayıf bir adamın kaldıramayacağı yükümlülükleri omuzladığı için onunla gurur duyabilirdi. Ama ben ne mutluydum ne de gurur duyuyordum.</p>

  <p>Ancak anlıyordum. Köyü seviyordum ve yok olmasını istemezdim. Kendi&nbsp; ailem zaten zorluklar çekiyor olsa, köylüler bana kötü davranıp arkamdan dedikodu yapsa bile, her şeyi ayakta tutan kilit adamı onlardan çekip alamayacağım gün gibi açıktı. Jonathan&rsquo;ın karşısında asık yüzle ve benimle paylaştığı sıkıntılarıyla ilgili anlayışlı bir tavırla oturuyordum ama içten içe paniğe kapılmaya başlamıştım. Adair&rsquo;i hayal kırıklığına uğratacaktım! Ne halt edecektim ben?</p>

  <p>Düşünceli ve üzgün bir şekilde içkilerimizi içiyorduk. Jonathan&rsquo;dan&nbsp; vazgeçip kendi sorunuma odaklanmam gerektiği açıktı. Şimdi ne yapacaktım? Adair&rsquo;in beni izlememesi için nereye gidebilirdim? Daha önce yaşadığım işkenceye tekrar maruz kalmak istemiyordum.</p>

  <p>İçkilerimizin parasını ödeyip dışarı çıktığımızda, ikimiz de kendi düşüncelerimize dalmıştık ve sessizdik. Gece yine soğuk, gökyüzü açık, ay ve yıldızlar parlaktı. İnce bulutlar gümüşi ışığı bölüyordu.</p>

  <p>Jonathan bir elini koluma koydu. &ldquo;Çıkışım için beni bağışla ve benim sorunlarımı unut lütfen. Az önce söylediklerimden dolayı benden iğrenmekte kesinlikle haklısın. İstediğim en son şey benim yüklerimi omuzlaman. Atım Daugherty&rsquo;nin ahırında. Seni evine bırakayım.&rdquo; Ama ben buna gerek olmadığını, kendi düşüncelerimle kalmayı tercih ettiği mi söyleyemeden, patikanın tepesindeki ayak seslerini duyduk.</p>

  <p>Saat çok geç ve hava çok soğuktu; birinin ortalıklarda olma olasılığı düşüktü. &ldquo;Kim var orada?&rdquo; diye seslendim, gölgelerin arasındaki bir siluete. Edward Kolsted elinde bir çakaralmaz tüfekle ay ışığına çıktı.</p>

  <p>&ldquo;Kendi yolunuza gidin Bayan Mcllvrae. Sizinle bir kavgam yok.&rdquo; Kolsted köyün daha yoksul ailelerinden birinden gelen iriyarı, kaba bir genç adamdı ve birinin aşkı konusunda Jonathan&rsquo;la boy ölçüşemezdi. İnce yapılı, uzun yüzlü, cildi birçoklarının&nbsp; gençliğinden kaldığı gibi çiçek yaralarıyla&nbsp; bozulmuş biriydi. Genç bir adama göre, kumral saçları şimdiden seyrelmeye ve dişleri dökülmeye başlamıştı. Tüfeğin namlusunu Jonathan&rsquo;ın göğsüne doğrulttu.</p>

  <p>&ldquo;Aptal olma, Edward. Tanıklar var; Lanny ve Daugherty&rsquo;nin yerindeki adamlar. Tabii onları da öldürmeyi düşünüyorsan,&rdquo; dedi Jonathan.</p>

  <p>&ldquo;Umurumda değil. Anna&rsquo;mı kirlettin ve beni alay konusu yaptın. Sana karşı intikamımı aldığımın bilinmesi bana gurur verir.&rdquo; Tüfeği daha da kaldırdı. Tepeden tırnağa ürperdim.</p>

  <p>&ldquo;Kendine bir bak, seni süslü tavus kuşu,&rdquo; diye hırladı Edward, tüfeğin üzerinden Jonathan&rsquo;a sırıtarak. Jonathan ise hakkını vermek gerekirse, yerinden bile kıpırdamıyordu. Sen öldüğünde köyün yas tutacağını mı sanıyorsun? Kesinlikle hayır, Bayım. Bu köyün erkekleri olarak hepimiz senden nefret ediyoruz. Neler çevirdiğini, karılarımızı nasıl baştan çıkarıp etkin altına aldığını bilmediğimizi mi sanıyorsun? Anna&rsquo;yla gönül eğlendirdin ve bu arada en değerli hazinemi çaldın. Sen bir iblissin ve bu köy senden kurtulunca rahat bir nefes alacak.&rdquo; Edward&rsquo;ın sesi güçlü bir şekilde yükselmişti ama sözlerine rağmen, Kolsted&rsquo;in tehdidini yerine getirmek zorunda kalmamayı umduğundan emindim. Jonathan&rsquo; ı korkutmak, onu aşağılamak ve bağışlanmak için yalvartmak istiyordu; böylece saygınlığını geri kazanabilecekti. Ama Jonathan&rsquo;ı öldürmeye kararlı değildi.</p>

  <p>&ldquo;Benden istediğin bu mu, bir iblis olmam mı? Bu senin amacına uyarak seni suçtan kurtarır.&rdquo; Jonathan kollarını indirdi. &ldquo;Ama işin aslı şu ki karın mutsuz bir kadın ve bunun benimle değil, daha çok seninle ilgisi var.&rdquo;</p>

  <p>&ldquo;Yalancı!&rdquo; diye bağırdı Kolsted.</p>

  <p>Jonathan saldırgana doğru bir adım attı ve bir an yüreğim ağzıma geldi; Jonathan ölmek mi istiyordu, yoksa Kolsted&rsquo;in gerçeklerden kaçmasına izin veremiyor muydu? Bekil de sevgilisine bunu borçlu olduğunu düşünüyordu. Belki Dougherty&rsquo;nin yerindeki tartışmamız bir karara varmasına neden olmuştu. Ama öfkeli görünüşü yanıltıcıydı. Kolsted onu Anna&rsquo;yı sevdiği için öfkelendiğini düşünebilirdi. &ldquo;Karın mutlu olsaydı benim arkadaşlığıma ihtiyaç duymazdı. O..,"</p>

  <p>Kolsted&rsquo;in eski tüfeği gürültüyle patladı ve bir an göz ucumla mavi-beyaz bir alev gördüm. Çok hızlı olmuştu. Gök gürültüsü gibi bir ses, şimşek gibi bir parlamanın ardından Jonathan aniden arkaya doğru sendeleyerek yere yıkıldı. Kolsted&rsquo;in öfkeyle gerilmiş yüzü bir an ay ışığında göründü. &ldquo;Onu vurdum,&rdquo; diye mırıldandı,&nbsp; kendini ikna etmeye çalışır gibi. &ldquo;Jonathan St. Andrew&rsquo;u vurdum!&rdquo;</p>

  <p>Yarı donmuş çamurların üzerinde dizlerimin üzerine çökerek Jonathan&rsquo;ı kucağıma çektim. Giysileri kandan sınlsıklam olmuştu. Derin ve ciddi bir yaraydı. Jonathan&rsquo;ın hayatını kurtaracaksam kaybedecek zamanım yoktu.</p>

  <p>Kollarımı Jonathan&rsquo;ın kaburgalarına sararak Kolsted&rsquo;e nefretle baktım. &ldquo;Bir tüfeğim olsaydı seni olduğun yerde vururdum. Defol gözümün önünden.&rdquo;</p>

  <p>&ldquo;Öldü mü?&rdquo; Kolsted görebilmek için boynunu uzattı ama vurduğu adamın yanına gelecek kadar cesur değildi.Dişlerimin arasından tıslayarak, &ldquo;Birazdan dışan çıkarlar ve seni burada elindeki o aptal tüfekle bulurlarsa,&rdquo; diye uyardım,dönüp kaçmasını istiyordum. Daugherty&rsquo;nin yerindeki birileri gürültüleri duymuş olabilirlerdi ve biri kimin ateş ettiğini görmek için dışarı çıkabilirdi. Biri bizi görmeden önce Jonathan&rsquo;ı gizlemek zorundaydım.</p>

  <p>Kolsted&rsquo;i iki kez dürtüklemem gerekmedi; ya korktuğu ya da aniden acıdığı veya tutuklanmaya hazır olmadığı için, Jonathan&rsquo;a saldıran adam korkmuş bir at gibi gerileyerek döndü ve koşarak uzaklaştı. Kollarımı Jonathan&rsquo;ın göğsüne sararak onu Daugherty&rsquo;nin ahırına çektim. Paltosunu ve&nbsp; frak ceketini çıkardıktan sonra göğsündeki yarayı buldum; kalbine yakın bir noktadaki delikten kan süzülüyordu.</p>

  <p>&ldquo;Lanny,&rdquo; diye mırıldandı elime uzanarak.</p>

  <p>&ldquo;Buradayım, Jonathan. Kıpırdama.&rdquo; Hafifçe inledi ve öksürdü. Nasıl ateş edildiği ve yaranın yeri düşünülürse, yardım etmek mümkün değildi. Jonathan&rsquo;ın yüzündeki ifadeyi tanımıştım. Ölmekte olan birinin belirgin ifadesiydi. Bilincini kaybederek kendini kollarıma bırakmıştı.</p>

  <p>Kurtların kemirdiği tahtaların diğer&nbsp; tarafından sesler geliyordu; Daugherty&rsquo;nin yerinden çıkan adamlar kimseyi bulamayarak uzaklaşıyordu.</p>

  <p>Jonathan&rsquo;ın güzel yüzüne baktım. Hâlâ sıcak olan vücudunun ağırlığını kucağımda hissediyordum. Kalbim paniğin etkisindeydi. Onu hayatta tut. Ne olursa olsun ölmesine izin verme. Ona daha sıkı sarıldım. Ölmesine izin verecek gücüm yoktu ve onu kurtarmanın tek yolu vardı.</p>

  <p>Vücudunu yere bırakarak ceketini ve yeleğini iyice açtım. Tanrı&rsquo;ya şükür bilinci yerindeydi; ne kadar korkmuşsam da, lanetli işi başka türlü asla yapamazdım. Acaba yarayacak mıydı? Belki de yanlış hatırlıyordum veya böylsine güçlü bir büyüyü etkili şekilde yapabilmek için söylemem gereken bazı özel sözler vardı. Ama tereddüt edecek zamanım yoktu.</p>

  <p>Elbisemi karıştırarak şişeyi aradım. Minik şişeyi el yordamıyla bulduktan sonra dikişleri söküp şişeyi dışarı çıkardım. Kapağını açıp Jonathan&rsquo;ın dudaklarına dayarken ellerim titriyordu. Sadece bir damla kalmıştı; bir ter damlasından biraz daha azdı ama yeterli olması için dua ediyordum.</p>

  <p>&ldquo;Beni bırakma, Jonathan. Sensiz yaşayamam,&rdquo; diye fısıldadım kulağına, aklıma gelen birkaç kelimeyi söyleyerek. Samanların arasında çömelmiş, Jonathan&rsquo;ı kucağıma dayamıştım. Alnına düşen saçları kenara iterek bir işaret bekledim ama ne olabilirdi? Kendi deneyimimden hatırladığım tek şey düşme hissi ve vücudumu alev gibi saran bir ateşti. Sonrasında da karanlıkta uyanmıştım.</p>

  <p>Jonathan&rsquo;a tekrar sarıldım. Nefesi kesilmiş, vücudu soğumaya başlamıştı. Paltosunu üzerine örttüm. Kimseye görünmeden onu ailemin çiftliğine kadar götürebilir miydim? Pek olası görünmüyordu ama onu götürebileceğim başka bir yer yoktu. Daugherty&rsquo;nin ahırında biri beni er ya da geç bulurdu.</p>

  <p>Jonathan&rsquo;ı atının sırtına yüklerken ürkütücü aygırdan korkmadığımı&nbsp; görerek&nbsp; kendim de şaşırdım. Jonathan&rsquo;ı omzuna, eyerin önüne atıp ahırın açık kapılarından fırlayarak köyden dörtnala geçtim. Daha sonra birkaç köylü Jonathan St.&nbsp; Andrew&rsquo;u o&nbsp; gece atını dörtnala sürerek köyden çıkarken gördüğünü söyleyecek, hiç şüphesiz ortadan kaybolmasıyla ilgili birbiriyle tutarsız teoriler öne sürecekti.</p>

  <p>Kucağımda Jonathan&rsquo;ın cesediyle ailemin çiftliğine ulaştığımda doğruca ahıra girerek kiralık arabacıyı uyandırdım. Ona atları hemen hazırlamasını söyledim; zaman kaybetmeden yola çıkacaktık. Havanın yolculuk yapılamayacak kadar karanlık olduğunu söyleyerek itiraz ettiğinde, ona ay ışığının yeterince aydınlık olduğunu söyledim. O gece St. Andrews&rsquo;dan hemen ayrılmak zorundaydık; sabahı bekleme riskine giremezdim, çünkü Jonathan&rsquo;ın ailesinin onu aramaya geleceğini biliyordum.</p>

  <p>&ldquo;Paranı ben ödediğime göre benim emirlerime uyacaksın,&rdquo; dedim sert bir tavırla, karşımda duran arabacıyı battaniyesini fırlatırken. &ldquo;O atları hazırlamak için on beş dakikan var.&rdquo; Giysilerimle eşyalarımın durduğu sandığa gelince, hepsini geride bırakacaktım. Kulübeye dönerek ailemi uyandırma riskine giremezdim. Detaylar zihnimi meşgul ederken&nbsp; bütün korkumu bir kenara atmıştım. O anda düşündüğüm tek şey Jonathan&rsquo;ı köyden uzaklaştırmaktı.</p>

  <p>Araba karla&nbsp; kaplanmış yolda ilerlerken, evde bizi duyan olup&nbsp; olmadığını anlamak için perdeli pencereden dışarı baktım. Yorganına sarılıp dışarı çıkarak neden bu şekilde oradan ayrıldığımı merak eden kimse yoktu. Ortadan kayboluşum da üç yıllık sessizliğim kadar gizemli kalacaktı. Annemin ve kız kardeşlerimin nazik kalplerine büyük bir haksızlıktı bu. Böyle davranmak zorunda&nbsp; kaldığım için çok üzgündüm ama işin aslı şu ki&nbsp; Jonathan&rsquo;ı sonsuza kadar kaybetmektense veya Adair&rsquo;e itaatsizlik etmektense, onları bu şekilde hayal kırıklığına uğratmak daha iyiydi.</p>

  <p>Jonathan&nbsp; paltosuna ve kürklü kucak battaniyesine sarınmış halde karşımdaki kanepede yatıyordu. Kendi paltomu yuvarlayıp yastık yaparak başının altına koymuştum. Benim soğuktan korkmama gerek yoktu. Hiç kıpırdamıyor, göğsü kalkıp inmiyordu. Teni ay ışığındaki&nbsp; buz kadar beyazdı. Bakışlarımı yüzünden ayırmıyor, ilk yaşam belirtilerini görmeyi bekliyordum ama o kadar hareketsizdi ki başarısız olup olmadığımı merak etmeye başlamıştım. Başaramadıysam ne yapardım? Cesedini boş bir ormanda karların arasına mı bırakacaktım? Ondan nasıl vazgeçebilirdim ki?</p>
</body>
</html>
