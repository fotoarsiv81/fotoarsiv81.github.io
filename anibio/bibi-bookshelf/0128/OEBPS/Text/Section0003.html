<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.1" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <h2 id="sigil_toc_id_33">OTUZ BİR</h2>

  <p>Şafaktan önceki saatlerde köyden millerce uzaklaşmıştık. Araba ıssız, bozuk bir orman yolunda ilerliyordu. Şiddetli bir şekilde sarsılmamıza rağmen, arabanın içinde sessizce oturmuş, dikkatle Jonathan&rsquo;ı izliyordum. Sanki bir cenaze arabasındaydık ve ben, kocasının cesedini son uykusunu uyuyacağı yere götüren bir duldum.</p>

  <p>Güneş doğduktan bir süre&nbsp; sonra Jonathan kıpırdandı. O ana kadar&nbsp; geri dönmeyeceğini kabullenmiştim; saatler boyunca ter içinde titreyerek ve kusmamak için kendimi zor tutarak oturmuş, kendimden nefret etmiştim. İlk yaşam belirlirtisi, sağ yanağındaki bir seğirmeydi; sonra kirpikleri titreşti.Hala ceset kadar bembeyaz olduğundan, gözlerime inanamadım ama sonunda hafif iniltisini duydum, dudaklarının aralandığını ve sonunda açılarak bana bakan gözlerini gördüm. Güçlükle duyulan sesiyle, &ldquo;Neredeyiz?&rdquo; diye sordu. &ldquo;Bir arabada. Kıpırdamadan yat. Birazdan kendini daha hissedeceksin.&rdquo;</p>

  <p>&ldquo;Bir araba mı? Nereye gidiyoruz?&rdquo;</p>

  <p>&ldquo;Boston&rsquo;a.&rdquo; Ona başka ne diyeceğimi bilemedim.</p>

  <p>&ldquo;Boston&rsquo;a mı?! Neler oldu? Ben...&rdquo; &ldquo;Zihninde hatırladığı son şey, Daugherty&rsquo;nin hanındaki sohbetimiz olmalıydı.</p>

  <p>&lsquo;&rsquo;...bir bahsi filan mı kaybettim? Sarhoş olup da seninle gelmeyi mi kabul ettim?&rdquo;</p>

  <p>Yanına oturup battaniyeyi&nbsp; vücuduna daha sıkı sararken &ldquo;Bu konuda bir anlaşma filan olmadı,&rdquo; dedim. &ldquo;Gidiyoruz, çünkü başka seçeneğimiz&nbsp; yok. St. Andrews&rsquo;da daha fazla kalamazsın.&rdquo;</p>

  <p>&ldquo;Neden söz ediyorsun sen, Lanny?&rdquo; Jonathan şimdi bana çok öfkeliydi. Beni itmeye çalıştı ama o kadar zayıftı ki yerimden bile kıpırdatamadı. Dizimin altında keskin çakıltaşı gibi bir rahatsızlık hissettim; uzanıp baktığımda parmaklarıma yuvarlak bir kurşun parçası geldi.</p>

  <p>Kolsted&rsquo;in tüfeğinin saçmalarından biri.</p>

  <p>Görmesi için kaldırıp Jonathan&rsquo;a gösterdim. &ldquo;Bunu hatırladın mı?&rdquo;</p>

  <p>Elimdeki küçük siyah nesneyi görebilmek için gözler kıstı. Jonathan patikadaki tartışmayı ve hayatını sona erdiren patlamayı hatırlarken zihnini toparlamasını bekledim.</p>

  <p>&ldquo;Vurulmuştum,&rdquo; dedi göğsü&nbsp; heyecanla kalkıp inerken. Eli karnına gitti, gömleğinin ve yeleğinin yırtığını bularak kandan kaskatı kesilmiş kumaşı elledi. Giysilerinin altında tenini yokladı ve sağlam olduğunu gördü.</p>

  <p>&ldquo;Yara yok,&rdquo; dedi rahatlayarak. &ldquo;Kolsted ıskalamış olmalı.&rdquo;</p>

  <p>&ldquo;Bu nasıl olabilir? Giysilerindeki&nbsp; kanı ve yırtıkları görüyorsun. Kolsted ıskalamadı, Jonathan. Seni kalbinden vurup öldürdü.&rdquo;</p>

  <p>Gözlerini sımsıkı kapadı. &ldquo;Bu hiç mantıklı değil. Anlamıyorum.&rsquo;&rsquo;</p>

  <p>&lsquo;&rsquo;Anlaşılabilecek bir şey değil,&rdquo; diye karşılık verdim, elini tutarak. &ldquo;Bu bir mucize.&rdquo;</p>

  <p>Çok az anlayabildiğimi Tanrı da biliyor ama her şeyi açıklamaya çalıştım.&nbsp; Ona kendi hikâyemi ve Adair&rsquo;inkini anlattım. Ona artık boşalmış&nbsp; olan minik şişeyi&nbsp; gösterdim ve koklamasına izin verdim. Anlattıklarımı dinlerken, bütün bu süre boyunca bana deliymişim gibi bakıyordu. &ldquo;Arabacıya durmasını söyle,&rdquo; dedi bana. &ldquo;Bütün yolu yürümem gerekse bile St. Andrews&rsquo;a geri dönüyorum.&rdquo;</p>

  <p>&ldquo;Gitmene izin veremem.&rdquo;</p>

  <p>&ldquo;Arabayı durdur!&rdquo; diye gürledi, ayağa kalkıp arabanın yanına bir yumruk indirirken. Onu oturtmaya çalıştım ama arabacı onu duymuş ve dizginleri çekmişti.</p>

  <p>Jonathan minik kapıyı ardına kadar açarak diz seviyesine yükselen kara atladı. Arabacı oturduğu yüksek yerde dönüp bize şüpheci gözlerle baktı. Adamın bıyığı kendi nefesinden donmuştu. Atlar karların arasında arabayı çekmekten yorgun düşmüş halde titriyordu.</p>

  <p>&ldquo;Geri döneceğiz. Atlara su vermek için biraz kar erit,&rdquo; dedim arabacıyı oyalamak için. Eteğim karların arasında beni yavaşlatmasına rağmen Jonathan&rsquo;in peşinden koştum ve nihayet yetiştiğimde kolundan yakaladım.</p>

  <p>&ldquo;Beni dinlemelisin. St. Andrews&rsquo;a geri dönemezsin. Artık değiştin.&rdquo;</p>

  <p>Beni itti. &ldquo;Buradan gittiğinden beri sana&nbsp; neler olduğunu bilmiyorum ama sadece aklını kaybettiğini anlayabiliyorum...&rdquo;</p>

  <p>Gitmesini engellemeye yetermiş gibi kolunu sımsıkı tuttum. &ldquo;Sana kanıtlayacağım. Bunu kanıtlayabilirsem benimle geleceğine söz veriyor musun?&rdquo;</p>

  <p>Durdu ve bir hile bekliyormuş gibi bana baktı. &ldquo;Sana hiçbir söz vermiyorum.&rdquo;</p>

  <p>Kolunu bırakarak elim kaldırıp ona beklemesini işaret ettim. Diğer elimle kendi paltomun cebinden küçük ama sağlam bir bıçak bulup çıkardım. Elbisemin üst kısmını kol korsemi ortaya çıkardım. Bıçağın sapını iki elimle kavrayarak -nefes bile almadan- kabzasına kadar göğsüme sapladım.</p>

  <p>Jonathan neredeyse dizlerinin üzerine çökecekti ama elleri refleksle&nbsp; bana uzandı. &ldquo;Ulu</p>

  <p>Tanrım! Sen gerçekten delirmişsin! Tanrı aşkına, ne halt ettiğini...&rdquo;</p>

  <p>Kan kabzanın etrafında toplanıp kumaşı sırılsıklam ederken, karnımda geniş ve kırmızı bir daire oluştu. Yüzümü buruşturarak bıçağı çekip çıkardım ve elini tutup parmaklarını yaramın üzerine bastırdım. Geri çekilmeye çalıştı ama izin vermedim.</p>

  <p>&ldquo;Dokun. Olanları hisset ve bana inanıp inanmadığı söyle.&rdquo;</p>

  <p>Neler olacağını biliyordum. Bu, şehirde gece maceralarımızdan birine çıktıktan sonra mutfakta toplandığımızda Dona&rsquo;nın yaptığı bir numaraydı. Şöminenin başına oturur, frak ceketini bir sandalyenin sırtlığına atar, gömleğinin kollarını sıvar ve kollarımın ön kısmını bir bıçakla derinlemesine keserdi.&nbsp; Alejandro, Linnea ve ben, kıpkırmızı iki et kıyısının birbirine yaklaşmasını ve kusursuz bir şekilde birleşmesini izlerdik. Bu inanılmaz şeyi tekrar tekrar yapardı. Dona kendi etinin birleşmesini izlerken acı acı gülerdi ama aslında canının yandığını bilirdim. Her birimiz özgün tarzımızla kendimizden nasıl da nefret ediyorduk!</p>

  <p>Etin hareket edip titreşerek birleşmesini hissedince Jonathan sarardı. &ldquo;Bu da ne böyle?&rdquo; diye fısıldadı dehşetle. &ldquo;Hiç şüphesiz şeytan işi bu!&rdquo;</p>

  <p>&ldquo;Orasını bilmiyorum. Nasıl olduğu konusunda hiçbir açıklamam yok. Ama olan oldu ve artık bundan kaçış yok. Bir daha asla aynı olmayacaksın. Artık St. Andrews&rsquo;da yerin yok. Şimdi benimle gel,&rdquo; dedim. Kolları sarkıp yüzü bembeyaz olup, ben elimi koluna koyarak onu arabaya geri götürürken direnmedi bile.</p>

  <p>Jonathan bütün yol boyunca şoku üzerinden atamadı.Bu benim için endişe dolu, gergin bir süreçti ve arkadaşımı -aynı zamanda da sevgilimi- geri alıp alamayacağımı merak ediyordum. Jonathan her zaman özgüveni güçlü olandı ve şimdi lider pozisyonunda olmak beni huzursuz etmişti. Farklı olmasını beklemem de aptallık&nbsp; olurdu; sonuçta, Adaiır&rsquo;in evindeyken ne kadar uzun süre içime kapanmış, surat asmış ve başıma gelenleri reddetmeye çalışmıştım?</p>

  <p>Boston&rsquo;a yelken açtığımızda&nbsp; minik kamaradan hiç ayrılmadı ve bir kez bile güverteye çıkmadı. Bu hiç şüphesiz mürettebatın ve diğer yolcuların dikkatini çekmişti, dolayısıyla sular çarşaf gibi olduğunda bile midesinin bulandığını yataktan kalkmaya cesaret edemediğini söyleyerek açıklamaya çalışmıştım. Ona mutfaktan çorba ve bira getirmiştim ama artık yemeye ihtiyacı olmadığı gibi, iştahı da kesilmişti. Jonathan&rsquo;ın da yakında öğreneceği gibi, yemek artık sadece bir alışkanlıktan ve hâlâ aynıymışız gibi davranarak rahatlamak amacıyla yaptığımız bir şeydi.</p>

  <p>Gemi Boston limanına ulaştığında, Jonathan yarı karanlık kamarada geçirdiği süreden sonra tuhaf bir yaratık gibi görünüyordu. Solgun ve gergindi. Uyumadığı için gözleri kızarmıştı. Üzerinde Camden&rsquo;daki ikinci el eşya satan küçük bir dükkândan aldığımız giysiler vardı. Güvertede durmu kamaradan çıkmayan kişinin yolculuk sırasında ölüp ölmediğini merak eden diğer yolcuların bakışlarına tahammül etmeye çalışıyordu. Gemi yanaşıp bağlanırken limandaki hareketliliği izliyor, kalabalığa iri iri açılmış gözlerle bakıyor Ve biraz korkmuş gibi görünüyordu. Yaşadığı sıkıntı yüzünden her zamanki güzelliği biraz bozulmuştu. Bir an için Adair'in Jonathan&rsquo;ı&nbsp; ilk buluşmalarında bu kadar kötü halde görmemesini diledim. Adair&rsquo;in Jonathan&rsquo;ı anlattığım gibi, aptalca kibriyle görmesini istiyordum!</p>

  <p>Gemiden indik. Daha beş-altı metre yürümemiştik ki Dona&rsquo;nın bizi yanında iki hizmetkârla beklediğini gördüm.</p>

  <p>Dona gösterişli bir cenaze kıyafeti giymişti. Siyah deve kuşu tüyüyle süslenmiş bir şapkası, simsiyah bir pelerini ve simsiyah bir bastonu vardı. Sıradan insanların üzerinde yükselen Azrail&rsquo;e benziyordu. Bizi izlerken gözlerinde kötücül bakışlar vardı.</p>

  <p>&ldquo;Bugün döneceğimi nereden bildin?&rdquo; diye sordum. &ldquo;Bu gemiyle? Planlarımı haber vermek için önceden mektup filan göndermemiştim.&rdquo;</p>

  <p>&ldquo;Ah, Lanore, gerçekten acınacak ölçüde safsın. Adair böyle şeyleri daima bilir. Ufuk çizgisinde senin varlığını hissedip, seni karşılamam için beni gönderdi,&rdquo; dedi beni başından savarak. Bütün dikkatini Jonathan&rsquo;a vermişti. Onu baştan aşağı tekrar tekrar incelediğini gizlemeye bile gerek duymuyordu. &ldquo;Eh, beni arkadaşınla tanıştır.&rdquo;</p>

  <p>&ldquo;Jonathan, bu Donatello,&rdquo; dedim ters bir tavırla.</p>

  <p>&ldquo;Kendisi konuşmaz mı? Hiç terbiye almamış mı?&rdquo; dedi Dona. Jonathan yemi yutmayınca, Dona yine bana döndü, &lsquo;&rsquo;Bavullarınız nerede? Hizmetkârlar... &rdquo;</p>

  <p>&ldquo;Giyecek bir şeyimiz olsa böyle giyinir miydik? Her şeyi orada bırakmak zorunda kaldım. Boston&rsquo;a gelmek için param ancak yetti.&rdquo; Bir an annemin evinde bir köşeye tıkılmış halde bıraktığım sandığı hatırladım. Açıp içini karıştırdıklarında -tabii geri dönmeyeceğimi bilseler bile, mahremiyetime tecavüz etmeden önce meraklarını&nbsp; artık engelleyemeyecekleri bir noktaya gelmeleri gerekiyordu- altın ve gümüş paralarla dolu geyik derisi keseyi bulacaklardı. Para kesesini geride bıraktığım için memnundum; aileme o kadarını borçlu olduğumu düşünüyordum. Tıpkı asırlar önce kendi suçluluk duygusunu hafifletmek için ailesine bıraktığı para gibi, o keseyi Adair&rsquo;in beni sonsuza dek kaybetmeleri karşılığında aileme ödediği kan parası olarak görüyordum.</p>

  <p>&ldquo;Ne kadar&nbsp; da istikrarlısın. İlk seferinde yanımıza geldiğinde hiçbir&nbsp; şeyin yoktu. Şimdi arkadaşını getiriyorsun bu kez ikiniz de çulsuzsunuz.&rdquo; Dona iflah olmaz biriymişim gibi elini havaya savurdu ama neden bu kadar aksi davrandığını biliyordum. Jonathan&rsquo;ın sıra dışı görünüşü bu haliyle bile gayet açıktı. Jonathan, Adair&rsquo;in gözdesi, Dona&rsquo;nın asla rekabet edemeyeceği arkadaşı ve yoldaşı olacaktı. Dona Adair&rsquo;in gözünden düşecekti ve bu konuda yapılabilecek hiç bir şey yoktu. Dona, Jonathan&rsquo;ı gördüğü andan itibaren bunu anlamıştı.</p>

  <p>Ama Dona gerçekleri bilseydi kıskançlığını boşa harcamazdı. O gün, o rezil halde geri dönüşümüz, hepimizin sonunun başlangıcıydı.</p>

  <p>Jonathan, Adair&rsquo;in malikânesine giderken arabada biraz canlandı. Boston&nbsp; kadar büyük, gösterişli ve kalabalık bir şehre ilk kez geliyordu. Onun gözlerinde, üç yıl önceki kendi gelişimi görebiliyordum.Toz toprak içindeki sokaklarda dolaşan insanların çokluğu (ama bugünün standartlarına göre yine de gülünç kalırdı), hanların ve dükkânların sayısı. Tuğladan yapılmış, birkaç kat yüksekliğindeki evler. Süslü, bakımlı atların çektiği faytonların sayısı. Zamanın modasına uygun şekilde&nbsp; göğüs dekoltelerini, uzun beyaz boyunlarını gösteren kıyafetler giymiş kadınlar. Jonathan bir süre sonra pencereden çekilip arkasına yaslanarak gözlerini kapatmak zorunda kaldı.</p>

  <p>Ve bir de&nbsp; Adair&rsquo;in şatoya benzeyen dev malikânesi vardı ama Jonathan artık görkeme alışmış gibiydi. Onu merdivenlerden çıkarıp eve sokmama izin verdi. Antreye girdiğimizde de sallanan avizenin ışığında, uşaklar Jonathan&rsquo;ın çamurlu ayakkabılarını inceliyormuş gibi yerlere eğildiler. On sekiz kişilik&nbsp; masanın bulunduğu yemek salonundan geçerek&nbsp; yatak odalarının dizildiği üst kata uzanan merdivene yöneldik.</p>

  <p>Uşaklardan birine, &ldquo;Adair nerede?&rdquo; diye sordum. Bu faslın bir an önce bitmesini istiyordum. Adair&rsquo;in sesi arkamdan, &lsquo;&lsquo;Tam burada,&rdquo; dedi. Olduğum yerde döndüm ve Adair&rsquo;in yürüyerek yaklaştığını gördüm.Dikkatli bir doğallıkla giyinmiş, saçlarını Avrupalı bir beyefendi gibi kurdeleyle başının arkasında atkuyruğu yapmıştı.Dona gibi o da Jonathan&rsquo;ı incelerken sağ elinin parmaklarını birine sürttü. Jonathan ilgisiz davranmaya çalışarak Adair&rsquo;e bir bakış attıktan sonra başını çevirdi. Ama havada bir gerginlik ve aralarında bir tanışıklık hissettim. Bu, mistiklerin sözünü ettiği, zamanda birlikte yolculuk etmek yazgıları olanların karşılaşması gibi bir şey olabilirdi. Ya da vahşi doğada karşı karşıya gelen erkeklerin kimin üstün geleceğini ve savaşın ne kadar kanlı olacağını merak ederek birbirinin etrafında dans etmesi gibi bir şey de olabilirdi. Ya da Adair açısından, nihayet kalbimin sahibi olan erkekle karşılaşmanın heyecanıydı.</p>

  <p>&ldquo;Demek bize sözünü ettiğin arkadaşın bu,&rdquo; dedi Aair. Ziyarete gelen eski bir arkadaşla karşılaşmak kadar basit bir durummuş gibi söylemişti bunu.</p>

  <p>&ldquo;Size Bay Jonathan St. Andrew&rsquo;u gururla takdim ederim,&rdquo; dedim bir hizmetçi gibi. Ama iki adam da hoşlanmamıştı.</p>

  <p>&ldquo;Ve sen...&rdquo; dedi Jonathan, anlattığım muhteşem hikayede dinlediği Adair&rsquo;i tanımlayacak bir kelime bulmaya çalışarak. Canavar? Gulyabani? İblis? &ldquo;Lanny bana senden çok söz etti.&rdquo;</p>

  <p>Adair bir kaşını kaldırdı. &ldquo;Öyle mi? Umarım her şeyi karmakarışık hale getirip kendi hayal gücüyle abartmamıştır. Hakkımda anlattıklarını bir gün senin de bana anlatman gerekecek.&rdquo; Dona&rsquo;ya dönerek parmaklarını şaklattı. &ldquo;Konuğumuza odasını göster. Yorgun olmalı.&rdquo;</p>

  <p>&ldquo;Onu ben götürürüm...&rdquo; dedim ama Adair sözümü kesti. &ldquo;Hayır, Lanny, sen yanımda kal. Seninle biraz konuşmak istiyorum.&rdquo; Başımın dertte olduğunu o zaman anladım. Konuğumuzun hatırı için&nbsp; gizlemesine rağmen, öfkeden kuduruyordu. Dona&nbsp; uykuda yürüyormuş gibi hareket eden Jonathan&rsquo;ı merdivenden yukarı çıkarıp gözden kaybolana kadar izledik. Sonra Adair olduğu yerde hızla dönerek yüzüme sert bir tokat indirdi.</p>

  <p>Yuvarlandığım yerde elimi yanağıma koyarak ona öfkeyle baktım. &ldquo;Bu da ne böyle?&rdquo;</p>

  <p>&ldquo;Onu dönüştürdün, değil mi? İksirimi çaldın -yaptığın öğrenemeyeceğimi mi sanıyordun?- ve onu kendine aldın.&rdquo; Adair öfkeden titreyerek tepemde dikildi.</p>

  <p>&ldquo;Başka seçeneğim yoktu! Vurulmuştu, ölüyordu.&rdquo;</p>

  <p>&ldquo;Sen beni aptal mı sanıyorsun? Başından beri onu kendine bağlamak niyetinde olduğun için iksiri çaldın zaten.&rdquo; Adair uzanıp kolumu yakaladı ve beni ayağa kaldırıp bir duvara çarptı. Beni tutan ellerinde bodrumdaki olayın dehşetini hisettim. Bana elinin tersiyle tekrar vurdu ve bir kez daha yuvarlandım. Elimi yanağıma koyduğumda kanadığını fark ettim. Tenimi yarmıştı. Yaranın kenarlarının kaynaşmaya başlamasına rağmen acı bütün yüzüme yayılmıştı.</p>

  <p>&ldquo;Onu senden çalmak niyetinde olsaydım geri döner miydim?&rdquo; Yerden kalkamadan, Adair&rsquo;in pençesinden uzaklaşabilmek için yerde debelendim. &ldquo;Oradan kaçmak ve onu yanıma almak zorunda kaldım. Hayır, her şey aynen sana söylediğim gibi oldu. Şişeyi aldım, evet ama bunu bir önlem olarak düşündüm. İçimde kötü bir his vardı; tatsız şeyler olacağını hissetmiştim. Ama elbette ki sana döndüm. Sana sadık kaldım,&rdquo; dedim ama aslında ondan ölesiye nefret ediyordum; bana vurduğu ve bu konuda hiçbir şey yapamadığım için de öfkeliydim.</p>

  <p>Adair açıklamamı tartarak bana öfkeyle baktı ama tekrar vurmadı. Bunun yerine dönüp uzaklaşırken koridorda yankılanan sesiyle bir uyarıda bulundu. &ldquo;Sadakatini göreceğiz.Bu konunun kapandığını sanma, Lanore. Bu adamla arandaki bağı öylesine ezeceğim ki bir hiç gibi kalacak. Hırsızlığı ve entrikalarının sonunda kazanacağın şey koca bir sıfır. Sen benimsin. Jonathan da benim olacak.&rdquo;</p>

  <p>Elim yanağımda, olduğum yerde kalırken, söylediklerinden paniğe kapılmamaya çalışıyordum. Jonathan&rsquo;ı benden almasına izin&nbsp; veremezdim. Önem verdiğim tek kişiyle bağımı koparmasına izin veremezdim. Jonathan, sahip olduğum ve istediğim tek şeydi. Onu kaybedersem hayat anlamsız gelirdi ve ne yazık ki bu da bana kalan tek hayat olurdu.</p>

  <h2 id="sigil_toc_id_34">OTUZ İKİ</h2>

  <p>Jonathan&rsquo;ın Boston&rsquo;daki ilk gecesinde dışarı çıktık.</p>

  <p>Sakin bir geceydi; bir müzikal, piyano ve tanınmamış bir şarkıcı. Ama hâlâ şoktayken ve zihni bu kadar huzursuzken onu dışarı çıkarmanın iyi bir fikir olduğunu sanmıyordum. Gizlilik Adair&rsquo;in göbek adı gibiydi -büyücülük şüpheleri, şiddet eğilimli güruhlardan kıl payı ve ay ışığında dörtnala kaçışlar, uzunyıllar boyunca oluşturulmuş servetleri&nbsp; geride bırakışlarla dolu&nbsp; hikâyelerle hepimizi etkilemişti- ve içinde bulunduğu ruh halinde Jonathan&rsquo;ın ne düşüneceğini kim bilebilirdi? Ancak Adair fikrini değiştiremeyecekti. Jonathan&rsquo;a&nbsp; uygun&nbsp; gece&nbsp; giysileri&nbsp; bulmak için&nbsp; hepimiz sandıkları karıştırmakla görevlendirilmiştik. Adair sonunda Dona&rsquo;nın muhteşem Fransız frağına karar &nbsp; verdi (Jonathan, Dona kadar uzun boylu ama daha geniş omuzluydu) ve hizmetçilerden terziliği iyi olan birine saatler boyunca değişiklikler yaptırdı; bu arada biz Jonathan&rsquo;a şehri tanıtmak için hazırlanıyor, parfümler sürünüyor ve giyiniyorduk.</p>

  <p>Ancak Jonathan olarak ortaya çıkamazdı, değil mi? &ldquo;Kendini başka bir isimle tanıtman gerektiğini unutmamalısın,&rdquo; diye&nbsp; açıkladı Adair, antrede hizmetkârlar pelerinlerimizi ve şapkalarımızı kuşanmamıza yardım ederken. &ldquo;Küçük köyünüzde birinin Jonathan St. Andrew&rsquo;un Boston&rsquo;da görüldüğünü öğrenmesine izin veremeyiz.&rdquo;</p>

  <p>Bunun nedeni açıktı. Jonathan&rsquo;ın ailesi onu aramaya gelirdi. Ruth St. Andrew, oğlunun kayboluşuyla ilgili gizemi kabul etmezdi. Bütün şehri, ormanı ve nehri aratırdı. Baharda karlar eridiğinde ve ceset hâlâ bulunamadığında, Jonathan&rsquo;ın kendi başına köyden ayrıldığına karar verebilir, onu bulmak için aramaları daha da genişletebilirdi. Geride birinin izleyebileceği ipuçları bırakamazdık.</p>

  <p>Arabaya binerken Adair&rsquo;e dönerek, &ldquo;Onu bu gece dışarı çıkarmak konusunda neden ısrar ediyorsun? Neden sessizce iyileşmesine izin vermiyorsun?&rdquo; diye sordum. Bana aptal veya mızmız bir çocukmuşum gibi baktı.</p>

  <p>&ldquo;Çünkü odasına kapanmasını, karanlıkta geride bıraktığı şeylerle ilgili düşüncelere dalmasını istemiyorum. Dünyanın ona sunabileceği şeylerin tadını çıkarmasını istiyorum.&rdquo; Jonathan&rsquo;a bakarak gülümsedi ama Jonathan sadece dalgın gözlerle pencereden dışarı baktı. Tilde&rsquo;nin kışkırtıcı bir tavırla dizini okşayan eline aldırmadı bile.</p>

  <p>Araba bizi yüksek ve gösterişli bir eve götürdü. Burası karısı Adair&rsquo;e -daha doğrusu temsil ettiği şeye; Avrupa aristokrasisi ve kültürü- deli olan bir konsey üyesi avukatın eviydi. Ah, kadın aslında ellerinde çamur kadar kan da olan bir köylü çocuğunu ağırladığını bir bilseydi. Kadın bu partilerden birini verdiği&nbsp; her seferde, kocası şehrin batı tarafındaki çiftliğine gidiyordu. Böylesi daha iyiydi, çünkü kadının parasını nasıl harcadığını ve bu partilerde neler döndüğünü bilseydi, muhtemelen kalp krizinden ölürdü.</p>

  <p>Gecenin büyük bölümünü Adair &rsquo;in kolunda geçirmesine ek olarak, konsey üyesinin karısı aynı zamanda Adair&rsquo;in kızıyla da ilgilenmesine çabalıyordu. Yakın zamanda Amerika bağımsızlığını kazanmış ve monarşi yerine demokrasiyi geçirmiş olmasına rağmen, bazıları hâlâ kraliyet fikrine çok sıcak bakıyordu. Konsey üyesinin karısı da muhtemelen kızlarından birinin böyle biriyle evlenmesini umuyordu. Oraya ulaştığımızda gösterişli elbiseler içinde reverans yaparak hepsinin Adair&rsquo;in etrafına üşüşeceğini, dekoltelerinin daha iyi görülebilmesi için konta daha yakın durmaya teşvik edileceklerini düşünmüştüm.</p>

  <p>Ancak Jonathan balo salonuna girdiğinde, davetlilerden fısıltılar yükseldi. Bütün başların ona döndüğünü söylemek abartı olmazdı. Tilde, Jonathan&rsquo;ın koluna girmişti. Şimdi onu Adair&rsquo;in ev sahibesiyle konuştuğu yere sürüklüyordu.</p>

  <p>&ldquo;Sizi tanıştırayım,&rdquo; diye başladı Adair ve konsey üyesinin karısına Jonathan&rsquo;ı Jacob Moore adıyla tanıttı. Kadın nutku tutulmuş gibi Jonathan&rsquo;a baktı.</p>

  <p>&ldquo;Benim Amerikalı kuzenim, buna inanabiliyor musunuz?&rdquo; Adair, şefkatli bir tavırla kolunu Jonathan&rsquo;ın omzuna&nbsp; attı. &ldquo;İkimizin de anne tarafından İngiltere&rsquo;deki ailemle bağlantılı. Ailemin uzak bir kolu.&rdquo; Adair kimsenin kendisini dinlemediğini fark edince -Amerika&rsquo;ya geldiğinden beri ilk kez- sözlerini tamamlamadı.</p>

  <p>&ldquo;Boston&rsquo;a yeni mi geldiniz?&rdquo; diye sordu ev sahibesi, Jonathan&rsquo;a. Bakışlarını Jonathan&rsquo;ın yüzünden ayıramıyordu. &ldquo;Sizi daha önce gördüğümü hiç hatırlamıyorum.&rdquo;</p>

  <p>Ben Alejandro&rsquo;yla birlikte içki masasının yanında duruyor, Jonathan&rsquo;ın&nbsp; bir açıklama bulmaya çalışırken Adair&rsquo;in imdadına yetişmesini bekleyişini izliyordum. &ldquo;Korkarım gece burada uzun süre kalamayacağız.&rdquo;</p>

  <p>&ldquo;Bu iş Adair&rsquo;in sandığı kadar kolay olmayacak.&rdquo; Alejandro kadehini onlara doğru kaldırdı. &ldquo;O yüzü gizleyemezsin. Haber yayılacak, belki şu küçük köyünüze kadar ulaşacaktır.&rdquo;</p>

  <p>Jonathan ve Adair&rsquo;i birlikte izlerken, beni düşündüren daha acil bir sorun vardı. Kadınlar Avrupalı aristokratın değil uzun boylu yabancının etrafında toplanmışlardı. Yelpazelerinin arkasından Jonathan&rsquo;a bakıyor, dirseğinin dibinde kıpkırmızı yüzlerle durarak tanıştırılmayı bekliyorlardı. O ifadeleri daha önce de görmüştüm ve bunun hiç değişmeyeceğini artık daha iyi anlıyordum. Jonathan nereye giderse gitsin, kadınlar ona sahip olmaya çalışacaktı. Bunun için onları teşvik etmese bile, daima peşinde olacaklardı. St. Andrews&rsquo;da sürekli rakiplerle karşılaşmıştım. Şimdi de bunun değişmeyeceğini görebiliyordum. Her zaman onu birileriyle paylaşmam gerekecekti.</p>

  <p>Adair bu gece Jonathan&rsquo;ın ilgi odağı olmasına izin vermekten rahatsız olmuyor gibiydi ama her zaman öyle olacak mıydı? Adair başka birinin gölgesinde yaşayabilecek kişilikte değildi ve&nbsp; Jonathan&rsquo;ın yıldız olmasına izin vermekten başka seçeneği olmayacaktı. Jonathan&rsquo;ın kendisinin de seçeneği yoktu.</p>

  <p>&ldquo;Korkarım çok geçmeden başımız derde girecek,&rdquo; diye mırıldandım Alejandro&rsquo;ya. &ldquo;Adair&rsquo;le her zaman dert vardır. Sadece ne kadar kötü olacağını bilemezsin.&rdquo;</p>

  <p>Sandığımdan daha uzun süre kaldık. Sessiz ve yorgun bir halde malikâneye döndüğümüzde, gece yerini şafağın morluğuna bırakıyordu. Jonathan&rsquo;ın biraz olsun kabuğundan çıktığını da fark etmiştim. Yanaklarına biraz renk gelmişti - çok mu fazla içmişti?- ve kesinlikle önceki kadar gergin değildi.</p>

  <p>Topuklarımız boş ve geniş evde yankılanırken merdivenleri sessizce çıktık. Tilde, Jonathan&rsquo;ı odasına sürükleme çabasıyla elini çekiştirdi ama Jonathan başını iki yana sallayarak reddetti. Herkes kendi&nbsp; yatak odasının yaldızlı kapısının arkasında gözden kaybolurken, sonunda koridorda sadece Jonathan, Adair ve ben kaldık. Jonathan&rsquo;ı odasına götürecek, rahatlatmak için birkaç şey söyleyecek ve şansım varsa onu yatakta kalmaya ikna edecektim ama tam o sırada belime dolanan&nbsp; bir kol beni durdurdu. Adair&nbsp; beni kendine çekti ve Jonathan&rsquo;ın gözlerinin önünde boştaki elini göğüslerimden popoma kaydırdı. Özel odasının kapısını tekmeleyerek açtı.</p>

  <p>&ldquo;Bu gece bize katılır mısın?&rdquo; diye sordu göz kırparak. &ldquo;Gelişini kutlamak için bunu unutulmaz bir geceye dönüştürmeliyiz. Lanore ikimizi de memnun edebilir; daha önce birçok kez yaptı. Kendin görmelisin. Aynı anda iki erkekle birden sevişmek konusunda özel bir yeteneği var.&rdquo;</p>

  <p>Jonathan rengi atmış bir yüzle geri çekildi.</p>

  <p>Beni arkasından sürüklerken, &ldquo;Hayır mı? Başka zaman o halde. Belki biraz daha dinlendiğinde. İyi geceler,&rdquo; dedi Adair. Mesajı gayet açıktı. Ben orta&nbsp; malıydım. Adair, Jonathan&rsquo;ın bana olan sevgisini bu şekilde yok etmeye çalışıyordu ve Adair&rsquo;in bunu yapamayacağını düşünmekle aptallık ettiğimi şimdi anlıyordum. Kapı kapanmadan önce Jonathan'ın kırgın, şaşkın yüzüne neredeyse bakamadım bile.</p>

  <p>Adair beni bütün gece yataktan&nbsp; çıkarmadı. Sadece sabah giysilerimi kucağıma alarak sessizce süzülmeme izin verdi. İç çamaşırlarım ve çıplak ayaklarımla Jonathan&rsquo;ın yatak odasının kapısının önünde durarak uyanık olup olmadığını anlamak için içeriyi dinledim. Sabah seslerini duymayı çok istiyordum -örtülerin hışırtısı, su şıpırtısı- çünkü o&nbsp; zaman herşeyin &nbsp; yoluna gireceğini düşünüyordum. Onun yüzüne bakıp bakamayacağımı bilmiyordum. Cezalandırıldıktan sonra ebeveyninin yüzünde güvence arayan bir çocuk gibi onu görmek istiyordum ama kapıyı vurmaya cesaretim yoktu. Fark etmezdi. İçerisi hâlâ sessizdi ve geçirdiği uzun,&nbsp; karmaşık gün düşünülürse, yirmi dört saat boyunca uyuyacağından emindim.</p>

  <p>Kendi odamda yüzümü yıkayıp üzerime yeni giysiler giydikten sonra, saat bu kadar erken olmasına&nbsp; rağmen hizmetkârların kahve hazırlamış olabileceğini umarak alt kata indim. Jonathan&rsquo;ı önündeki masanın üzerinde süt ve kuru ekmekle yemek odasında bulunca şaşırdım. Başını kaldırıp bana baktı.</p>

  <p>&ldquo;Kalkmışsın,&rdquo; dedim afallayarak.</p>

  <p>Yerinden kalktı ve karşısındaki sandalyeyi itti. &ldquo;Bütün hayatım boyunca çiftçi saatine göre yaşadım. St. Andrews&rsquo;da altıdan sonra kalkarsan, bütün köy senin hakkında dedikodu yapar. Bunun olabileceği tek yer ölüm döşeğindir,&rdquo; dedi. Uyku sersemi genç bir uşak bir fincanla tabak getirerek sol elimin yanına bıraktı ve başıyla onaylayarak gitti.</p>

  <p>Bütün gece Jonathan&rsquo;a&nbsp; durumumu nasıl açıklayabileceğimi düşünmüş olmama rağmen, şimdi ne&nbsp; diyeceğimi bilemiyordum. Nasıl başlayacağımı bilemediğim için fincanın ince sapıyla oynadım. &ldquo;Dün gece gördüklerin...&rdquo;</p>

  <p>Jonathan yüzünde tuhaf bir ifadeyle bir elini kaldırdı; bunu konuşmak istemiyor ama konuşmak zorunda olduğunu biliyormuş gibiydi. &ldquo;Dün gece neden öyle tepki verdiğimi bilmiyorum. St. Andrews&rsquo;dayken bana buradaki düzeni&nbsp; açıkça anlatmıştın. Eğer şaşkın göründüysem, bunun nedeni, şey, sadece erkeğinin...&rdquo;</p>

  <p>&ldquo;O benim &lsquo;erkeğim&rsquo; değil,&rdquo; diye mırıldandım.</p>

  <p>&ldquo;Şu Adair, o halde, o teklifi yapmasını beklemiyordum.&rdquo; Jonathan&nbsp; boğazını temizledi. &ldquo;Benim için daima iyi bir dost oldun, Lanny...&rdquo;</p>

  <p>&ldquo;Bu değişmedi,&rdquo; dedim.</p>

  <p>&ldquo;Ama Adair&rsquo;in sözlerinin beni sarsmadığını söylersem yalan söylemiş olurum. Bir kadının sevebileceği türde adama benzemiyor.&rdquo; Bana bu kadarını söylemekten çok rahatsız olmuş gibiydi. Bakışlarını masadan kaldırmıyordu. &ldquo;Onu seviyor musun?&rdquo;</p>

  <p>Jonathan ondan başka birini sevebileceğimi gerçekten düşünüyor muydu? Ama kıskanmış gibi bir hali yoktu; sadece endişeliydi. &ldquo;Konu aşk değil,&rdquo; dedim ciddi bir tavırla. &ldquo;Bunu anlamalısın.&rdquo;</p>

  <p>Aklına bir fikir gelmiş gibi yüz ifadesi değişti. &ldquo;Seni bir şeyleri yapmaya zorlamadığını söyle bana.&rdquo;</p>

  <p>Kızardım. &ldquo;Pek sayılmaz.&rdquo;</p>

  <p>&ldquo;O halde onunla olmayı istiyorsun.&rdquo;</p>

  <p>&ldquo;Artık sen burada olduğuna göre, hayır,&rdquo; dedim. Bilmediğim bir nedenden dolayı yüzünü buruşturdu. O anda Jonathan&rsquo;ı Adair&rsquo;in onunla ilgili olası niyetleriyle ilgili uyarmak istedim. &ldquo;Bak, sana Adair&nbsp; hakkında söylemem gereken bir şey&nbsp; var ama Dona ve Alejandro&rsquo;yu gördüğüne göre, bunu muhtemelen tahmin etmişsindir zaten. Onlar...&rdquo; Jonathan'ın son yirmi dört saatte yaşadıklarından sonra daha ne&nbsp; kadar şoku kaldırabileceğini bilemediğimden, tereddüt ettim.</p>

  <p>&ldquo;Oğlancılar. İnsan bütün hayatını sadece başka erkeklerle bir arada olan erkeklerle birlikte geçirince, böyle şeyleri öğrenmemesi mümkün değil,&rdquo; dedi fincanını ağzına götürürken.</p>

  <p>&ldquo;Adair&rsquo;le arkadaşlık ediyorlar. Adair&rsquo;in çok özgün bir kişiliği var,&rdquo; dedim. &ldquo;Her türde zinayı seviyor. Ama bunun aşkla veya sevgiyle hiç ilgisi yok.&rdquo; Adair&rsquo;in seksi ona itaat etmemizi sağlamak için ceza olarak kullandığını söylememek için kendimi zor tuttum. Tıpkı Alejandro&rsquo;nun bana gerçekleri söylemekten korktuğu gibi, ben de korkuyordum. Jonathan bana asık yüzle dik dik baktı. &ldquo;Beni nasıl bir şeyin içine soktun, Lanny?&rdquo;</p>

  <p>Eline uzandım. &ldquo;Çok üzgünüm, Jonathan. Gerçekten, bana inanmalısın. Ama bunu söylememi istemesen de, yanımda olman beni rahatlatıyor. O kadar yalnızdım ki.&nbsp; Sana ihtiyacım vardı.&rdquo;</p>

  <p>İstemese de elimi sıktı.</p>

  <p>&ldquo;Ayrıca,&rdquo; diye devam ettim, &ldquo;ne yapabilirdim ki? Bunu yapmasam sen...&rdquo; &ldquo;Ölecektim, biliyorum. Sadece bir gün ölmüş olmayı dilemek istemiyorum.&rdquo;</p>

  <p>O sabah Adair terziyi çağırttı. Jonathan&rsquo;ın bir gardıroba ihtiyacı vardı. Yeni konuğunun üzerine uymayan giysilerle dolaşmasına izin vermeyecekti. Evdeki herkes giysilere düşkün olduğu ve bu da kendisini bir hayli zengin ettiğinden, Bay Drake daha kahvaltı sofrası toplanmadan geldi. Yanında kumaş toplarını taşıyan bir dolu yardımcı da getirmişti. En son yünlüler ve kadifeler, ipekler ve brokarlar. İnci, sedef ve kemikten yapılmış pahalı düğmelerle, ayakkabılar için tokalarla dolu kutular. Jonathan&rsquo;ın bundan hoşlanmadığını ve aşırı pahalı bir gardırop için Adair&rsquo;e borçlanmak istemediğini hissedebiliyordum ama bir şey söylemiyordu. Ben bir kenarda tabureye oturmuş, güzel kumaşları inceliyor,&nbsp; durumdan yararlanarak bir-iki yeni elbise koparabilmeyi umuyordum.</p>

  <p>Adair&rsquo;e, &ldquo;Biliyor musun, benim de birkaç yeni şeye ihtiyacım var,&rdquo; dedim. Tenime uyup uymadığını görmek için pembe bir ipek kumaşı yanağıma doğru kaldırdım. &ldquo;Kaçtığımız zaman bütün gardırobumu St. Andrews&rsquo;da bıraktım. Boston gemisine binebilmek için de son mücevherlerimi satmak zorunda kaldım.&rdquo;</p>

  <p>&ldquo;Bana hatırlatma,&rdquo; dedi duygusuzca.</p>

  <p>Bay Drake, Jonathan&rsquo;ı evdeki en büyük aynanın önüde terzi platformunun üzerine çıkararak bir iple ölçülerini almaya başladı. Jonathan&rsquo;ın orantılarından etkilendiği belliydi. &ldquo;Bak, bak, oldukça uzun boylusunuz,&rdquo; dedi ellerini Jonathan&rsquo;ın sırtında, kalçasında ve sonunda- neredeyse kendimden geçecektim- bacağında gezdirirken. Drake yardımcısına dönerek, &ldquo;Ölçüler alındı,&rdquo; diye mırıldandı.</p>

  <p>Terziye verilen sipariş listesi uzundu: Üç frak takım, yarım düzine pantolon ve en kaliteli geyik derisinden bir binici pantolonu; biri galalar için dantelli olacak şekilde bir düzine gömlek; Fransa&rsquo;dan beklenen brokar sevkiyatı geldiğinde yenileri yapılmak üzere dört yelek; bir düzine kravat. Yeni bir çift çizme. İpek ve yünlü çorap ve diz bağları, her birinden üçer çift. Bay Drake siparişi yazmaya devam ederken, Adair terzinin önündeki masanın üzerine dev gibi bir yakut bıraktı; tek kelime edilmemişti ama Drake&rsquo;in gülümsemesine bakılırsa, düşündüğünden daha yüksek bir fiyat almıştı. Bilmediği şey, mücevherin daha birçoklarının bulunduğu kutulardan alınmış bir biblo sayılabileceğiydi. Adair&rsquo;in Viyana yağmalamasından kalma hâzineleri vardı. O büyüklükte bir mücevher, Adair için yabani mantar kadar bol bulunan bir şeydi.</p>

  <p>&ldquo;Arkadaşım için bir pelerin de istiyorum. Astarı kalın satenden olsun,&rdquo; diye ekledi Adair, yakutu bir çocuk topacıymış gibi durduğu yerde döndürürken.</p>

  <p>Yakut herkesin dikkatini çekmişti. Bir an için, Adair&rsquo;in Jonathan&rsquo;ı tepeden tırnağa dikkatle süzdüğünü gören tek kişi bendim. Bakışları öylesine dikkatli ve iştahlıydı ki Jonathan&rsquo;ı nelerin bekliyor olabileceğini düşününce kanım dondu.</p>

  <p>Terzi eşyalarını toplarken bir yabancı Adair&rsquo;in ziyaretine geldi. Kolunun altına iki büyük defter ve portatif bir yazı takımı sıkıştırmış ciddi bir beyefendiydi. İkisi başkalarına tek kelime etmeden hemen çalışma odasına çekildiler. Çalışma odasının kapısı kapanırken, &ldquo;O adamın kim olduğunu biliyor musun?&rdquo; diye sordum Alejandro&rsquo;ya. &ldquo;Bir Avukat. Sen yokken Adair bir avukat tuttu. Bu son derece makul bir şey. Artık bu ülkede olduğu için, geride bıraktığı servetiyle ilgili yasal konuları halledecek birine ihtiyacı var. Böyle küçük şeyler zaman zaman olur. Önemli bir şey değil,&rdquo; dedi düşünülebilecek en sıkıcı şeymiş gibi. Ben de bir süre için daha fazla üzerinde durmamaya karar verdim.</p>

  <p>&ldquo;Bu saçmalık,&rdquo; dedi Jonathan, Adair ona o gün bir ressamın eve gelerek bir yağlıboya tablo için taslaklar hazırlayacağını söylediğinde.</p>

  <p>&ldquo;Böyle bir yüzü ölümsüzleştirmemek suç sayılır,&rdquo; itiraz etti Adair. &ldquo;Zenginlikleri yüzünden kendilerini ölümsüzleştiren, malikânelerinin duvarlarını kendi yüzleriyle süsleyen çok daha çirkin adamlar var. Duvarları dolduran ve evle birlikte kiralanan portreleri göstererek, &ldquo;Bu evin kendisi bunun bir kanıtı,&rdquo; dedi Adair. &ldquo;Ayrıca, Bayan Wamer bana&nbsp; ressamın çok yetenekli olduğunu söyledi. Ben de gerçekten aldığı hayranlığı hak edip etmediğini görmek istiyorum.İnan bana, böyle bir model bulabildiği için kendini şanslı saymalı. Yüzün adamın kariyerini güçlendirebilir.&rdquo;</p>

  <p>&ldquo;Yüzümün ölümsüzleştirilmesi umurumda bile değil.&rsquo;&rsquo; dedi Jonathan ama savaşı kaybettiğini biliyordu. Ressamın karşısına oturduğunda da pek işbirlikçi değildi; koltukta çöküyor, yanağını eline dayıyor, suratını asıyor, okuldan sonra eve gönderilmemekle cezalandırılmış bir çocuk gibi davranıyordu. Ben bütün bu süre&nbsp; boyunca pencerelerden birinin önüne oturmuş, şimdi güzelliğini tuvale aktaran bir ressamın karşısında duran Jonathan&rsquo;a hayranlıkla bakıyordum. Ressam böylesine dikkat çekici bir modelin resmini yaparken üstüne bir de para aldığı için olsa gerek, büyük bir zevkle çalışmasına devam ediyordu.</p>

  <p>Bir zamanlar ressam modeli olan Dona, bir gün öğleden sonra güya ressamın tekniğini incelemek için benim yanımda oturdu. Ne var ki ressamdan çok Jonathan&rsquo;ı izlediğini açıkça görebiliyordum.</p>

  <p>&ldquo;En önemli gözde olacak, değil mi?&rdquo; dedi Dona bir ara.&rsquo;&rsquo;Portreye bakarak bunu söyleyebilirsin; Adair sadece gözdelerinin resimlerini yaptırır. Odalığı gibi.&rdquo;</p>

  <p>&ldquo;Onun gözdesi olmak ne anlama geliyor?&rdquo;</p>

  <p>Bana sinsice bir bakış attı. &ldquo;Ah, numara yapma. Kısa bir süre Adair&rsquo;in gözdesi sendin, bunu kabul ediyorum. Dolayısıyla zahmetli bir şey olduğunu kendin biliyorsun. Sürekli senin ilgini bekler. Çok kaprislidir ve kolay canı sıkılır; özellikle de konu seks oyunlarına geldiğinde,&rdquo; dedi Dona, artık Adair&rsquo;i zirveye taşımak için sürekli yeni yollar bulmak zorunda kalmamaktan dolayı memnunmuş gibi omuz silkerek. Dona&rsquo;ya yakından bakmak büyük bir şanstı; o da yakışıklı bir adamdı ama güzelliği, içinde sonsuza dek taşıyacağı bir mutsuzlukla lekelenmişti. Gözlerinde gizli bir hainlik vardı.</p>

  <p>&ldquo;Sadece bu ikisinin resimlerini mi yaptırdı yani?&rdquo; diye sordum sohbete tekrar&nbsp; dalarak. &ldquo;Sadece Uzra ve Jonathan&rsquo;ın mı?&rdquo;</p>

  <p>&ldquo;Ah, başka birkaçı daha vardı. Sadece çarpıcı ölçüde güzel olanlar. Onların resimlerini eski evindeki depoda biriktirdi; bir kasaya kilitlenmiş melek yüzleri gibi. Gözden düşenler. Belki bir gün onları sen de görürsün.&rdquo; Başını yana yatırarak Jonathan&rsquo;ı eleştirel bir gözle inceledi. &ldquo;Resimleri yani.&rdquo;</p>

  <p>&ldquo;Resimleri...&rdquo; diye tekrarladım. &ldquo;Ama gözden düşenler... Onlara ne oldu?&rdquo;</p>

  <p>&ldquo;Ah, bazıları gitti. Adair&rsquo;in izniyle,&nbsp; elbette.&nbsp; Kimse&nbsp; ondan izin almadan gidemez. Ama rüzgâra savrulmuş yapraklar gibi dağıldılar. Onları bir daha görmedik.&rdquo; Bir an duraksadı.</p>

  <p>&ldquo;Şimdi düşününce, biri burada, Amerika&rsquo;da; onunla bir karşılaşabilirsin. Adair biz Boston&rsquo;a gelmeden kısa bir önce ondan mektup almıştı. Anladığımız kadarıyla birkaç aydır buradaymış; kendini her konuda söyleyecek sözü olan vaiz gibi gösteriyormuş. Aziz kıyafeti içinde bir günah! Lanetlilerden birinin ortalıkta vaiz gibi dolaşması düşünebilecek en komik şeymiş gibi güldü. St. Andrews&rsquo;u ziyaret eden karizmatik vaizi hatırladım ve geçici olarak savuşturulmuş&nbsp; bir felaketin huzursuzluk hissi bütün benliğime yayıldı. &ldquo;Bu adam hiç Maine&rsquo;e gitmiş mi?&rdquo; diye sordum nefesimi tutarak.</p>

  <p>&ldquo;Ben nereden bileyim?&rdquo; diye tersledi Dona. &ldquo;Çok merak ediyorsan Adair&rsquo;e sor. Bu adam kendine Jude diyor.&rdquo;</p>

  <p>Adair&rsquo;e onunla ilgili sorular sormaya cesaret edebilir miydim? Vaizin adını hiç öğrenememiştim. Ama tesadüf gibi görünmüyordu.</p>

  <p>Birlikte oturup ressamı izlerken, fazla kalın bir çizgi veya silgi hareketine Dona başını iki yana sallayarak karşılı veriyor, bense Dona&rsquo;nın söylediklerini düşünüyordum. Adair&rsquo;in elinden çektiğim acıları hatırlayınca, Jonathan&rsquo;ı neleri bekleyebileceğini&nbsp; merak ettim. &ldquo;Sadece bazılarının gittiği söyledin. Diğerlerine ne oldu? Adair&rsquo;in izni olmadan giden oldu mu hiç?&rdquo;</p>

  <p>Dona bana kötücül bir gülümsemeyle baktı. &ldquo;Aptal rolü yapma. Ne dikkatsiz ne de duygusal olmadığını bilecek kadar uzun süredir Adair&rsquo;in yanındasın. Ya onun iznini alarak gidersin ya da... eh... Geride ondan intikam alabilecek ve onu yanlış kişilere bildirecek birini bırakmak istemez, değil mi?&rdquo; Dona gizemli efendimiz hakkında başka bir şey söylemedi daha fazla açıklama yapmak zorunda kalmamak için beni düşüncelerimle baş başa bırakarak odadan çıktı.</p>

  <h2 id="sigil_toc_id_35">OTUZ ÜÇ</h2>

  <p>Adair ilk geceki başarıdan sonra Jonathan&rsquo;ı her yere yanında göürmeye başladı.Her akşam çıktığımızda gezilerin dışında,sadece ikisinin birlikte yapabilecekleri şeyler bulmaya,bizi kendi başımıza bırakmaya başladı.Adair&nbsp; ve&nbsp; Jonathan at yarışlarına,akşam yemeklerine,erkekler&nbsp; kulübünün&nbsp; tartışmalarına gidiyor,Harvard&nbsp; Üniversitesi&rsquo;nde konferanslara katılıyorlardı.Adair&rsquo;in Jonathan&rsquo;ı şehrin en lüks genelevine götürdüğünü,orada ikisine eşlik edecek yarım düzine kız seçtiğini duydum.Yaşadıkları orji ikisinin arasındaki bağı güçlendiren bir tür ritüel,bir tür kan kardeşliği yeminiydi.Adair Jonathan&rsquo;a sevdiği herşeyi gösteriyordu.Jonathan&rsquo;ın&nbsp; yatağının başucuna romanlar yığıyor(beni kanatlarının altına aldığı zaman&nbsp; okumamı&nbsp; istediği kitapların&nbsp; aynısı),ona&nbsp; özel yemekler hazırlatıyordu.Jonathan&rsquo;ın&nbsp; büyük&nbsp; şehirleri görebilmesi için Avrupa&rsquo;ya geri&nbsp; dönmek konusunda bile konuşuyordu.Ssanki Adair ikisinin paylaşacağı bir geçmiş yaratmak istiyor gibiydi.Kendi hayatını sanki Jonathan&rsquo;a vermek istiyordu.Bunu izlemek ürkütücüydü ama Jonathan&rsquo;ı&nbsp; oyalıyordu.Ayrıldığımızdan beri ailesi ve köyle ilgili korkularından hiç söz etmemişti&nbsp; ama aklındakiler bunlar olmalıydı. Belki de bana bunlardan söz etmemekle nezaket gösteriyordu çünkü durumumuzu değiştirmek için yapabileceğimiz bir şey yoktu.</p>

  <p>Bir süre böyle iki adamın birbirlerine zaman ayırmasıyla geçtikten sonra, Adair bana ilginç bir şey söyledi. Ev halkı&nbsp; serada oturuyor, üçü Jonathan&rsquo;a faroda bahis oynamanın inceliklerini öğretiyor, Adair ve ben çocuklarının uyum içinde oynayışını mutlulukla izleyen iki ebeveyn gibi divanda oturuyorduk.</p>

  <p>&ldquo;Jonathan&rsquo;la birlikte bu kadar zaman geçirdikten sonra onunla ilgili bir fikir edindim artık. Öğrenmek ister misin?&rdquo; dedi Adair bana, diğerlerinin duymaması için kısık sesle konuşarak. Konuşurken bakışlarını Jonathan&rsquo;dan ayırmamıştı. &lsquo;&lsquo;O senin olduğunu sandığın adam değil.&rdquo;</p>

  <p>&ldquo;Onun hakkında ne düşündüğümü nereden biliyorsun ki?&rdquo; Güvenli konuşmaya çalışıyordum ama sesimin titremesini bastırmakta zorlanıyordum.</p>

  <p>&ldquo;Bir gün aklının başına geleceğini ve kendini tamamen sana&nbsp; adayacağını düşündüğünü biliyorum,&rdquo; dedi alaycı bir tavırla ve bu fikri ne kadar az umursadığını göstererek.</p>

  <p>Sonuçta Jonathan bir sürü kadına bağlılık yemini edip hepsini bırakmamış mıydı? Muhtemelen düğünlerinden bir ay sonra Evangeline&rsquo;i bile aldatmış olmalıydı. Dudaklarımda buruk bir gülümsemeyle oturuyordum; Adair&rsquo;e beni yaraladığını bilme mutluluğunu vermeyecektim.</p>

  <p>Adair oturduğu yerde ağırlığını kaydırarak bacak bacak üstüne attı. &ldquo;Tutarsızlığını kalbine bağlamamalısın. Herhangi bir kadına böyle bir aşk duyabilecek türden biri değil. Bilincine, kendi isteklerine ve arzularına üstün gelebilen herhangi bir duygu hissedemiyor. Örneğin, seni bu kadar mutsuz görmenin onu üzdüğünü söyledi.&rdquo;</p>

  <p>Tırnaklarımı diğer elime gömdüm ama dikkatimi dağıtacak bir acı yoktu.</p>

  <p>&ldquo;Ama bu konuda ne yapması gerektiğini kesinlikle bilemiyor. Oysa çoğu erkek için çözüm açıktır: Ya o kadına istediğini verirsin ya da ondan tamamen koparsın. Ama hep senin yanında olmak istiyor. Dolayısıyla da seninle bağlantısını kesemiyor.&rdquo; Teatral bir abartıyla iç çekti. &ldquo;Umutsuzluğa kapılma. Henüz her şey bitmiş değil. Tek kişiyi sevebileceği bir gün gelebilir ve küçük de olsa, o kişinin sen olman olasılığı var.&rdquo; diyerek güldü.</p>

  <p>Onu tokatlamamak için kendimi zor tutuyordum. Adair&rsquo;in üzerine atılıp iki elimi boğazına sarmak ve hayatına son vermek istiyordum.</p>

  <p>&ldquo;Bana kızıyorsun, bunu hissedebiliyorum.&rdquo; Etkisiz öfkemin onu eğlendirdiğini de görebiliyordum. &ldquo;Sana gerçekleri söylediğim için bana kızıyorsun.&rdquo;</p>

  <p>Adair yerine masada oturan Jonathan&rsquo;a odaklandım. Kendini tamamen oyuna kaptırmış, kâğıtlarının üzerinden masanın ortasında duran paraya bakıyordu. Jonathan&rsquo;ın varlığını hissetmeye başladığımda büyük bir huzur duydum. Ama son zamanlarda Jonathan&rsquo;da bir melankoli seziyordum ki&nbsp; bunu Evangeline&rsquo;le kızını geride bırakmaktan kaynaklandığını tahmin ediyordum. Adair&rsquo;in söyledikleri doğruysa,beni mutsuz ettiği için üzülüyor olamaz mıydı? Aşkımızın önünde duran engel benden değil de -kusur diyelim- Jonathan&rsquo;dan kaynaklanıyor olabilir miydi? Ancak, birinin kendini birine tamamen verememesi insanlık dışı bir şey gibi geliyordu.</p>

  <p>Bir kadın kahkahası düşüncelerimi bölerken, Tilde&rsquo;nin fzaer edasıyla kâğıtlarını masaya bıraktığını gördüm. Jonathan&rsquo;ın ona attığı bakışta Tilde&rsquo;yle çoktan yatmış olduğunu gördüm. Tilde&rsquo;yi özellikle çekici bulmamasına rağmen, ona karşı dikkatli olması gerektiğini bilmesine rağmen, öğrendiğim takdirde yıkılacağımın farkında olmasına rağmen, onunla yatmıştı.&nbsp; Değiştiremeyeceğimi bildiğim bir şeyin ağırlığıyla umutsuzluk duygusu bütün benliğimi sardı. &ldquo;Ne yazık.&rdquo; Adair bahçedeki yılan gibi hemen kulağımın dibinde bitmişti. &ldquo;Sen, Lanore, böylesine mükemmel&nbsp; bir sevgi duyabiliyorsun; daha önce benzerini hiç görmediğim bir aşk. Ve bunu Jonathan gibi değersiz biriyle boşa harcıyorsun.&rdquo;</p>

  <p>Fısıltısı gece havasında parfüm gibiydi. &ldquo;Ne diyorsun yani? Aşkımı senin daha çok hak ettiğini mi öne sürüyorsun?&rdquo; diye sordum o kurt bakışlarında cevabı görmeye çalışarak.</p>

  <p>&ldquo;Beni sevebilecek olsaydın, öyle yapardım, Lanore. Beni gerçekten tanıdıysan, aşkını hak etmeyeceğimi&nbsp; de anlamışsındır. Ama belki bir gün bana da Jonathan&rsquo;a baktığın gibi bakarsın; belki aynı şefkatle? Ona olan bağlılığın düşünülürse bu imkânsız gibi görünüyor elbette ama kim bilir? İmkânsız şeylerin gerçekleştiğini defalarca gördüm,&rdquo; dedi sinsice. Ama açıklamasını isteyecek olduğumda,&nbsp; burnunu buruşturarak güldü. Sonra yanımdan kalkıp, bir sonraki elde oyuna katılmak istediğini söyledi.</p>

  <p>Ona aldırmamaya&nbsp; çalışarak, oyalanacak bir kitap bulmak için çalışma odasına gittim. Adair&rsquo;in masasının&nbsp; önünden geçerken elimdeki mumun ışığı masanın üzerinde duran kâğıtları aydınlattı. Tamamen şans eseri, Adair&rsquo;in elyazısıyla Jonathan&rsquo;ın adının yazılmış olduğunu gördüm.</p>

  <p>Adair neden Jonathan hakkında yazıyor olabilirdi ki? Bir arkadaşa mektup mu yazacaktı? Bir tane bile arkadaşı olduğundan şüpheliydim. Sayfaları tutup muma yaklaştırdım.</p>

  <p>Pinnerly &rsquo;ye Talimatlar. Bunun avukatın adı olduğunu öğrenmiştim.</p>

  <p>İngiltere Bankası&rsquo;nda Jacob Moore (Jonathan&rsquo;ın sahte adı) adına bir hesap açılarak, (tanımadığım bir isim) hesabından sekiz bin pound (tam bir servet) tutarında para aktarılacaktır.</p>

  <p>Jonathan&rsquo;ın sahte adıyla açılmış diğer çok sayıda hesaba, Amsterdam, Paris ve St. Petersburg&rsquo;daki ismini bilmediğim yabancıların hesaplarından başka tutarlar aktarılması için de talimatlar verilmişti. İki kez&nbsp; daha okudum ama hiçbir anlam çıkaramayarak sayfayı bulduğum gibi yerine bıraktım.</p>

  <p>Anlaşılan Adair, Jonathan&rsquo;a çok ısınmıştı ve sanki evlat ediniyormuş gibi ona imkânlar sağlıyordu. Biraz kıskanmıştı. Benim adıma da bir yerlerde bir hesap açılıp açılmadığını merak ediyordum. Ama böyle bir şey olsa Adair bana söylemez miydi? Üstelik ben de diğerleri gibi ondan harçlık dileniyordum. Bu, Adair&rsquo;in Jonathan&rsquo;la özel olarak ilgilendiğini gösteren diğer bir işaretti.</p>

  <p>Jonathan yeni hayatını kabullenmişe benziyordu. En azından, Adair&rsquo;in istediklerini paylaşmaktan kaçınmıyordu ve St. Andrews konusunu hiç açmıyordu. Adair&rsquo;in henüz yeni gözdesiyle paylaşmadığı tek bir şey kalmıştı; Jonathan&rsquo;ın kesinlikle balıklama atlayacağı bir şey; Uzra.</p>

  <p>Jonathan onunla tanıştırıldığında, üç haftadır bizimle birlikte yaşıyordu. Adair, Jonathan&rsquo;dan balo salonunda beklemesini istemiş -ben de kıskanç bir şekilde yanındaydım- ve&nbsp; sonra odalığını her zamanki seksi kıyafetleriyle oraya getirmişti. Adair elini çekince, kumaş yere düşmüş ve Uzra bütün görkemiyle gözler önüne serilmişti. Adair onu Jonathan için dans ettirmiş, Adair doğaçlama bir melodi mırıldanırken Uzra kalçalarını oradan oraya atıp durmuştu. Sonrasında Adair nargilesini aşağı getirtmiş, yere atılmış&nbsp; minderlerin üzerine uzanarak oymalı fildişi ağızlıktan sırayla nefesler çekmiştik.</p>

  <p>&ldquo;Çok güzel, değil mi? O kadar güzel ki ondan ayrılamıyorum. Baş belası olmadığını söyleyemem; tam bir şeytandır. Kendini pencerelerden ve çatılardan attı. Beni çıldırtmak için aklına gelen her şeyi denedi. Hâlâ benden ölesiye nefret ediyor.&rdquo; Bir parmağını Uzra&rsquo;nın burnunun üzerinden kaydırırken, Uzra o parmağa fırsatını bulsa ısırıp koparacakmış gibi bakıyordu. &ldquo;Sanırım yıllar boyunca ona olan ilgimi koruyan buydu. Uzra&rsquo;nın yanıma nasıl geldiğini anlatayım.&rdquo; Adını duyunca Uzra belirgin şekilde gerildi.</p>

  <p>&ldquo;Uzra&rsquo;yla Fas&rsquo;a yaptığım bir ziyaret sırasında karşılaştım,&rdquo; dedi Adair,&nbsp; Uzra&rsquo;nın huzursuzluğundan etkilenmeden. &nbsp; &ldquo;Haçlı seferlerinde savaşa çağrılmış&nbsp; bir şövalyenin yanındaydım. Hıristiyan kilisesini savunmak filan umurumda değildi elbette,&rdquo; dedi gülerek. &ldquo;Ama o zamanlar savaşçı olarak bir hayli ünlüydüm. Kılıçla elli yıllık deneyimim vardı, ki bu o kadar da kısa bir süre değildir. Sonuçta para karşılığında bu soyluya yardım etmem için getirilmiştim. Doğu&rsquo;ya gidişimin nedeni buydu. Böylece Uzra&rsquo;yla karşılaştım.</p>

  <p>&ldquo;Büyük bir şehrin pazar yerindeydi;&nbsp; geleneklerinin gerektirdiği şekilde giyinmiş olarak babasının peşinden yürüyordu. Görebildiğim tek şey gözleriydi ama bu yeterliydi, Daha fazlasını görmem gerektiğini anlamıştım. Onları takip ederek şehrin dışındaki kamplarına gittim. Develerle ilgilenen adamlardan birkaçıyla konuştuktan sonra, babasının bir göçebe kabilesinin lideri olduğunu ve&nbsp; ailenin şehrin içinde kaldığını öğrendim; Uzra babasının hayatı karşılığında sultanın birine verilecekti.&rdquo;</p>

  <p>Zavallı Uzra artık hiç kıpırdamıyordu. Nargile tüttürmeyi bile bırakmıştı. Adair bir parmağıyla alev gibi saçlarından bir bukleyi tutup havaya kaldırdıktan sonra bıraktı.</p>

  <p>&ldquo;Onu bir düzine kadın hizmetkârıyla birlikte çadırında buldum. Onu gözlerden gizleme amacıyla etrafında çember oluşturmuş, giysilerini çıkarmasına yardım ediyorlardı; tarçın rengi tenini saran kumaşları çıkarıp saçlarını açarken eller bütün vücudunda dolaşıyordu. Çadıra daldığımda bir anda kargaşa koptu,&rdquo; dedi Adair ve bir kahkaha patlattı. &ldquo;Kadınlar çığlık çığlığa kaçışıyor, kendilerini benden koruyabilmek için birbirlerini çiğniyorlardı. Karşımda duran bu nefes kesici cin varken, onlardan biriyle ilgileneceğimi nereden çıkarmışlardı ki? Uzra onu almaya geldiğimi hemen anlamıştı. Bir cüppeyi üzerine çekmeye zorlukla zaman bulabilmişti; onu kucağıma alıp çadırdan çıkardım.&rsquo;&rsquo;</p>

  <p>&ldquo;Onu çölde kimsenin bizi bulamayacağını bildiğim bir yere götürdüm. Ağlamalarına aldırmadan o gece ona tekrar tekrar sahip oldum,&rdquo; dedi. Bunda utanılacak hiçbir şey yokmuş gibi söylemişti bunu. &ldquo;Ertesi sabah güneş doğarken nihayet çılgınlığım yatıştı ve güzelliğine doydum. Birleşmelerimizin arasında ona neden sultana verileceğini sordum. Nedeni, kabilesinin acı ve salgın getirecek yeşil gözlü bir cinle ilgili batıl inancıydı. Aptallar korktukları&nbsp; için sultana başvurmuşlardı. Babasına, kızı vermezse laneti&nbsp; bozmak için kendisini öldürmesi emredilmişti.</p>

  <p>&ldquo;Onunla yatan ilk erkek olmadığımı bildiğimden, bekâretini kimin aldığını sordum. Bir ağabey? Hiç şüphesiz bir erkek akrabasıydı; ona başka kim o kadar yaklaşabilirdi? Babası olduğunu söyledi. Buna inanabiliyor musunuz?&rdquo;&nbsp; diye sordu, bu duyduğu en inanılmaz şeymiş gibi gülerek. &ldquo;Adam canının istediğini yapmaya alışmış bir şefti. Ama Uzra&rsquo;nın beşinci doğum gününde, kızın ten&nbsp; ve saç renginden, onun babası olmadığını anlamıştı. Annesi kocasını aldatmıştı ve kızın yeşil gözlerine bakılırsa, bir yabancıyla birlikte olmuştu. Şef bir şey söylemeden bir gün karısını çöle götürmüş, sonra yalnız dönmüştü. On ikinci doğum gününde, Uzra şefin yatağında annesinin yerini almıştı; babası ona bir fahişenin kızı olduğunu, aralarında hiçbir kan bağı bulunmadığını, dolayısıyla yasak olmadığını söylemişti. Ama Uzra&rsquo;ya kimseyi söylememesini tembihlemişti. Hizmetkârlar, kızın babasına bu kadar yakın olmasını, ondan ayrı kalmaya dayanamamasını hoş karşılamışlardı. &lsquo;&rsquo;</p>

  <p>&ldquo;Uzra&rsquo;ya bunların hiçbir&nbsp; önemi olmadığını söyledim.&nbsp; Onu o batıl inançlı aptal sultana vermeyecektim. Bir korkak gibi kızını sultana vermeden önce son bir kez daha tecavüz edecek olan babasına da geri göndermeyecektim.&rdquo; Uzra onun dokunuşunu istiyormuş gibi Adair yine kızın kollarını okşamaya başlamıştı. Hikâyeden hoşlanan tek kişinin kendisi olduğuna aldırmadan anlatmaya devam etti. &ldquo;Hayatını kurtarmaya karar verdim. Tıpkı diğerleri gibi. Ona uzun süren sıkıntısının sona erdiğini söyledim. Benimle birlikte yeni bir hayata başlayacak ve&nbsp; sonsuza dek yanımda kalacaktı.&rdquo; Afyon, Adair&rsquo;i etkisi altına alıp uyuyakaldığında, Jonathan ve ben sessizce uzaklaştık. Elimi tutarak beni üst kata sürükledi. &ldquo;Ulu Tanrım, Lanny, bu hikâyeden ne çıkarmam gerekiyor? Lütfen bana abarttığını söyle.&rdquo;</p>

  <p>&ldquo;Tuhaf. Kızın hayatını kurtardığını söyledi, &lsquo;tıpkı diğerleri gibi.&rsquo;Ama bize anlattığı hikâyeye bakılırsa, Uzra diğerlerine benzemiyor.&rdquo;</p>

  <p>&ldquo;Nasıl yani?&rdquo;</p>

  <p>&ldquo;Diğerlerinin, Alejandro, Tilde ve Dona&rsquo;nın nasıl yanına geldiğini biraz anlatmıştı. Hepsi Adair onlarla karşılaşmadan önce korkunç şeyler yapmış.&rdquo; Jonathan&rsquo;ın, Adair&rsquo;inkinin bitişiğindeki odasına girdik. Büyük bir giyinme odası ve bahçe manzarası olmasına rağmen, bu oda daha küçüktü. Ve bir kapıdan doğruca Adair&rsquo;in süitine geçiliyordu. &ldquo;Sanırım onları bu yüzden seçmiş; onun istediği kötü şeyleri yapabilecek kişiler oldukları için. Sanırım bir arkadaşta aradığı şey bu. Acımasızlık.&rdquo;</p>

  <p>Tamamen giyinik halde yan yana yatağa uzandık. Jonathan koruyucu bir tavırla bir kolunu belime sardı. Afyon bizi etkiliyordu. Uykuya dalmak üzereydim. &ldquo;Hiç anlamlı gelmiyor. O halde seni neden seçti?&rdquo; diye sordu Jonathan, uykulu bir halde. &ldquo;Sen hayatında kimseyi incitmedin ki.&rdquo; Sophia&rsquo;dan ve onu intihara sürükleyişimden söz etmek için uygun bir zaman varsa, kesinlikle o andı. Kendimi hazırlamak için derin bir nefes bile aldım ama yine, bir kez daha yapamadım. Jonathan benim masum olduğumu düşündüğü için buradaki yerimi sorguluyordu. Kötülük yapamayacak biri olduğumu düşünüyordu. Bunu bozamazdım.</p>

  <p>Diğer yandan, kendisinin neden seçildiğini, Adair&rsquo;in onda ne gördüğünü de sorgulamamıştı. Jonathan içinde bir kötülük, cezayı hak eden bir kişilik yattığına inanacak kadar kendini tanıyordu. Belki ben de tanıyordum. İkimiz de kendi tarzımızda acımasızdık ve hak ettiğimiz ceza için seçilmiştik.</p>

  <p>&ldquo;Sana söylemek istiyordum,&rdquo; diye mırıldandı Jonathan Gözleri kapalıydı. &ldquo;Yakında Adair&rsquo;le birlikte bir yolculu çıkacağım. Beni bir yere götürmek istediğini söyledi. Tam olarak neresi olduğunu unuttum. Philadelphia olabilir. Ama o hikâyeyi dinledikten sonra, onunla baş başa bir yere gitmek istediğimi söyleyemeyeceğim.&rdquo;</p>

  <p>Her nedense, bu açıklaması beni ürpertmişti. Ona Adair&rsquo;le gitmemesi, itaatsizlik etmesi için yalvarmak istiyordum. Ama böyle bir girişimin sonunun ne olabileceğini biliyordum. Bu yüzden hiçbir şey söylemeden uzun bir süre yatarak Jonathan&rsquo;ın nefeslerinin düzenli ve huzurlu ritmini dinledim.</p>

  <p>Quebec Şehri, Bugün</p>

  <h2 id="sigil_toc_id_36">OTUZ DÖRT</h2>

  <p>Luke hafif bir acı sesiyle uyandı. Bir şekerlemeden uyanırken her zaman olduğu gibi sersemlemiş&nbsp; haldeydi ve hastanedeki sürekli bağırışlara alışkın olduğundan, bir an&nbsp; için nöbeti sırasında uyuyakaldığını sandı. Ancak komodinin üzeride duran alarm saatini neredeyse devirecek olduğunda bir otelde olduğunu anladı. Yanında sadece bir kişi vardı, o da ağlıyordu.</p>

  <p>Banyonun kapısı kapalıydı. Luke kapıyı nazikçe vurdu ve cevap gelmeyince kapıyı itti. Lanny küvette giyinik halde oturmuş, dizlerini çenesine toplamıştı. Omzunun üzerinden baktığında, Luke genç kadının göz makyajının siyah hançerler gibi akmış olduğunu gördü. Lanny bu haliyle bir filmden fırlamış korkunç bir palyaçoyu andırıyordu.</p>

  <p>&ldquo;Hey, sen iyi misin?&rdquo; diye sordu Luke, Lanny&rsquo;nin eline uzanarak. &ldquo;Burada ne yapıyorsun böyle?&rdquo;</p>

  <p>Lanny onun kendisini küvetten çıkarmasına izin verdi. &lsquo;&rsquo;Seni uyandırmak istemedim.&rdquo;</p>

  <p>&ldquo;Ben bunun için buradayım.&rdquo; Luke, Lanny&rsquo;yi yi götürüp kollarının arasında kıvrılmasına izin verdi. Kadının ağlamasının bitmesini umuyordu ama bir dakika sonra tekrar başladı. Güzel yüzü ağlamasını durdurma çabasıyla gerildi.</p>

  <p>&ldquo;Üzgünüm. Ben sadece... anlamaya başlıyorum," Lanny, hıçkırıkları arasında zorlukla konuşarak.</p>

  <p>&ldquo;Onun gittiğini,&rdquo; diye bitirdi Luke, Lanny&rsquo;nin ağlamaya devam edebilmesi için. Mantıklıydı; şimdiye kadar Lanny fark edilmeden kaçmaya odaklanmıştı. Artık kaçış sona geldiğinden, adrenalin salgısı kesildiğinden, şimdi buraya neden geldiğini anlıyor ve Jonathan&rsquo;ın artık yaşamadığı gerçeğini kabullenmek zorunda olduğunu fark ediyordu. Jonathan onun aşkıydı ve Lanny onu bir daha asla göremeyecekti.</p>

  <p>Luke hastanede ağlayan birinin yanından kaç kez geçmişti? Kötü haber almış biri, yüzünü ellerine gömmüş bir kadın ve yanında duran bir adam. Uyuşmuş bir halde gerçekleri kabullenmeye, hazmetmeye çalışan insanlar. Luke eldivenlerini ve ameliyat maskesini çıkararak ameliyathanenin kapısından kaç kez çıktığını, inatçı bir şekilde iyi haber beklentisiyle&nbsp; duran bir kadına taş gibi bir yüzle kaç kez başını iki yana salladığını bilmiyordu. Kendisiyle hastaları ve hasta yakınları arasında duvar örmeyi öğrenmişti; onu kendi acılarına çekmelerine izin veremezdi. Başınızla onaylayarak acılarını paylaşabilirdiniz ama sadece bir an için. Yüklerini paylaşmaya çalışırsanız, hastanede bir yıl&nbsp; bile dayanamazdınız.</p>

  <p>Bu kadın kollarında sonsuz bir kederle titriyor, dünyayı ikiye bölebilecek kadar acı bir sesle ağlıyordu. Uzun bir süre kederine tutunacak, durdurulmaz bir şekilde aşağı doğru düşecekti. Acının geçmesinin ne kadar süreceği konusunda bir formül olabilirdi ama muhtemelen ölen kişiyi ne kadar süredir tanıdığınızla orantılı olmalıydı. Elli yıl boyunca evli kalmış dulların, kocalarına kavuşacakları umuduyla gülümseyerek öldüklerini defalarca görmüştü. Lanny&rsquo;nin Jonathan&rsquo;ın yokluğunun günlük acısına alışması ne kadar sürecekti? Üstelik de onun hayatını sona erdiren kişi kendisiyken? insanlar daha hafif üzüntülerle akıllarını kaybedebiliyordu. Böyle bir şeyden hayatta kalmanın garantisi yoktu.</p>

  <p>Ama Luke ona yardım&nbsp; edecekti. Mecburdu. Bu durum için eşsiz bir donanıma sahip olduğunu düşünüyordu. Aldığı eğitim ve deneyimiyle Lanny&rsquo;nin kederinin teflondan süzülen su gibi akıp gitmesine yardım edebilirdi.</p>

  <p>Lanny ağlamayı bırakarak elinin tersiyle gözlerini ovaladı.</p>

  <p>&ldquo;Şimdi daha iyi misin?&rdquo; diye sordu Luke, onun çenesini kaldırarak. &ldquo;Dışarı çıkıp biraz hava almak ister misin?&rdquo; Lanny başıyla onayladı.</p>

  <p>On beş dakika sonra ufuk çizgisine doğru el ele yürüyorlardı. Lanny yüzünü temizlemişti. Aşık bir kız gibi Luke&rsquo; un koluna yaslanmıştı ama yüzünde birinin görebileceği en hüzünlü gülümseme vardı.</p>

  <p>&ldquo;Bir içkiye ne dersin?&rdquo; diye sordu Luke. &lsquo;&rsquo;Burada doktor benim ve alkol öneriyorum.&rsquo;&rsquo; Caddeden ayrılıp karanlık bir bara girdiler ve Luke ikisi için de viski istedi. &ldquo;Seni sarhoş edebilirim,&rdquo; diye uyardı Lanny. Bir kutlama yapıyormuş gibi kadeh tokuşturdular. Gerçekten de, bir kadeh sonra Luke sarhoşluğun başlangıcıyla gelen sıcaklığı hissetti ama Lanny üç kadeh içtikten sonra bile hâlâ gülümsüyordu.</p>

  <p>&ldquo;Sana&nbsp; sormak istediğim bir şey var. Bu onunla ilgili,&rsquo;&rsquo; dedi Luke, Jonathan&rsquo;ın ismini söylemezse Lanny&rsquo;nin daha az canı yanacakmış gibi. &ldquo;Onu nasıl o şekilde sevmeye devam edebildin? Seni hak eden biri gibi görünmüyor.&rdquo;</p>

  <p>Lanny boş kadehi bir satranç taşı gibi kenarından tuttu. &ldquo;O zamanlar hayatın ve toplumun nasıl olduğu, eşlerin erkeklerinin çapkınlık yapmasına hoşgörü gösterdiği gibi sürü bahane uydurabilirim. Ya da Jonathan&rsquo;ın öyle biri olduğunu ve benim kabullenmek zorunda kaldığımı söyleyebilirim. Ama asıl nedeni bu değil. Nasıl açıklayacağımı bilmiyorum. Her zaman beni onu sevdiğim gibi sevmesini istedim. Beni seviyordu, sevdiğini biliyordum. Ama istediğim şekilde değildi.&rsquo;&rsquo;</p>

  <p>&ldquo;Ve tanıdığım birçok kişi için de durum pek farklı değil. Bir erkek, eşini içkiden, kumardan veya diğer kadınlarla takılacak kadar çok sevmeyebilir. Biri verici, diğeri alıcıdır.Verici, alıcının bir gün duracağını umar.&rdquo;</p>

  <p>&ldquo;Ama alıcı asla değişmez,&rdquo; dedi Luke her zaman öyle olup olmadığını merak ederek.</p>

  <p>&ldquo;Bazen vericinin vazgeçmesi gerekir ama öyle olmaz. Yapamaz. Ben Jonathan&rsquo;dan vazgeçemedim.&rdquo;</p>

  <p>Luke genç kadının gözlerinin yine dolduğunu görüp dikkatini dağıtmaya çalıştı. &ldquo;Ya Adair? Söylediklerine bakılırsa,sana âşık olmuş olabilir?&rdquo;</p>

  <p>&ldquo;Onun aşkı, ateşin oduna olan aşkı gibiydi.&rdquo; Lanny hüzünlü bir tavırla güldü. &ldquo;Bir süre kafamı karıştırdı,&nbsp; bunu itiraf etmeliyim.&nbsp; Bir an beni büyülüyor, bir an sonra aşağılıyordu.Onun bütün varlığı numaralar ve oyunlardı. Sanırım sadece sevgimi kazanıp kazanamayacağını görmeye çalışıyordu.&rdquo; Lanny&nbsp; hareketsizleşerek ellerini kucağında birleştirdi ve gözleri parladı. &ldquo;Şu yaptığına bak. Yine ağlamaya başlayacağım.Halk arasında ağlamak istemiyorum. Seni utandırmak istemiyorum.&rdquo;</p>

  <p>&ldquo;Otel odasına dönüp&nbsp; biraz ot içelim. Eğer seni neşelendirecekse, bütün torbayı seninle birlikte içmeye hazırım.&rdquo;</p>

  <p>Lanny kolunu Luke&rsquo;un koluna sokarken, &ldquo;Kahramanım benim,&rdquo; dedi. Caddeden otele yöneldiklerinde yüzlerine hızlı bir rüzgâr vuruyordu. Luke yatıştırıcı bulabilmeyi diledi; bir doz morfin, Lanny&rsquo;nin acısını uyuşturabilirdi. Her gün kendini onun yanında bir şırıngayla şişeden morfin çekerken ve günlük dozla Lanny&rsquo;ye huzur verirken hayal edebiliyordu. Başını iki yana sallayarak zihnini temizledi. Lanny&rsquo;yi yine mutlu etmek için her şeyi yapabilirmiş gibi hissediyordu ama onun acısının uşağı olmak istemiyordu.</p>

  <p>Yatağa girdiklerinde Lanny tuzlu dudaklarını Luke&rsquo;unkilere bastırdı. &ldquo;Benim de birçok kez sorduğum bir soruydu bu. Neden Jonathan beni sevemiyordu?&rdquo; diye patladı Lanny, bitkin bir fısıltıyla. &ldquo;Sorun neydi? Sevgisine layık değil miydim?&rdquo;</p>

  <p>Bu soru Luke&rsquo;u hazırlıksız yakaladı. &ldquo;Jonathan&rsquo;ın&nbsp; aşkına neden karşılık vermediğini bilemem ama açıkçası, çok büyük bir hata yaptığını düşünüyorum.&rdquo; Herif aptalın tekiymiş, çünkü ancak bir aptal böylesine bir bağlılığı kötüye kullanır ya da görmezden gelir, diye düşündü Luke.</p>

  <p>Lanny ona hayretle baktı ama gülümsedi. Sonra uykuya daldı. Luke onu kendine çekerek kollarını incecik vücuduna doladı. Kızlarıyla birlikte pizzacıya gittikleri, onları kiralık arabasına atıp yanında Maine&rsquo;e geri götürmek istediği zaman dışında kendini böyle hissettiğini hatırlamıyordu. O zaman üzüntüsüne teslim olmamakla doğru olanı yaptığını biliyordu -kızların yaşamı annelerinin yanında daha iyiydi- ama arabayla onlardan uzaklaşmasını ölene kadar hatırlayacaktı. Ancak bir aptal böyle bir sevgiyi boşa harcardı.</p>

  <p>Lanny&rsquo;ye gelince; bu savunmasız kadını korumak vo iyileştirmek için elinden geleni yapmaya hazırdı. Keşke kirli kanı emen bir sülük gibi zehri içinden çekip çıkarabilseydi. Yapabilse hepsini kendi içine çekerdi ama elinden gelen tek şeyin Lanny&rsquo;nin yanında olmak olduğunu biliyordu.</p>

  <h2 id="sigil_toc_id_37">OTUZ BEŞ</h2>

  <p>Bir gece kül gibi gri bir ışık göz kapaklarımı çekiştirerek beni uykumdan ayırmaya çalıştı. Uzra yatağımın yanında duruyordu. Elinde küçük bir yağ lambası sallanıyordu. Ev hâlâ mezar kadar sessiz olduğundan, çok geç bir saat olmalıydı. Gözleriyle bana yataktan kalkmamı söylüyordu; ben de onun istediğini yaptım.</p>

  <p>Her zamanki sessizliğiyle odadan dışarı süzüldü ve peşinden gitmek zorunda kaldım. Terlikli ayaklarımın halıların üzerinde&nbsp; çıkardığı ses ancak fısıltı sayılabilirdi ama evin o derin sessizliğinde ses duvarlardan yankılanıyordu. Yatak odalarının&nbsp; yanından geçerken Uzra olabildiğince görünmemesi için elini ışığa siper etti. Merdivenden tavan arasına ulaştığımızda bizi gören olmamıştı.</p>

  <p>Tavan arası iki kışıma bölünmüştü; biri hizmetkârların yatak odalarıydı. Daha küçük, henüz tamamlanmamış bir yer olan İkincisi ise depo olarak kullanılıyordu. Burası Uzra&rsquo;nın gizlendiği yerdi. Beni dünyaya karşı bir engel olarak kullandığı sandıklardan oluşan bir labirentten geçirip inanılmaz ölçüde dar bir koridordan yürüyerek minicik bir odaya geldik.</p>

  <p>Kapıdan geçebilmek için sıkışmamız gerekti. Diğer taraf bir balinanın karnına benziyordu. Kaburgalar yerine kirişler, soluk borusu yerine de tuğladan bir baca vardı. Örtülmemiş pencerelerden ay ışığı süzülüyor, araba kulübesine uzanan yol görünüyordu. Adair&rsquo;den uzak kalabilmek için bu kasvetli yerde yaşamayı seçmişti. Acınacak bir yerdi; yazları aşırı sıcak, kışları aşırı soğuk oluyordu ve ay kadar ıssızdı.</p>

  <p>Onun yattığı yer olduğunu tahmin ettiğim bir yerden geçtik. Vücuduna giysi olarak sardığı organze tabakaları ipe asılmış çamaşırlar gibi kirişlere dizilmişti. Yatağın kendisi salondan alınmış iki battaniyeden oluşuyor, vahşi bir hayvanın hazırlayacağı bir yatağı andırıyordu. Yatağın kenanna bir sürü eşya ve takı yığılmıştı; üzüm büyüklüğünde elmaslar, kara çarşafla takmak için ince altın rengi bir peçe. Ama aynı zamanda bir çocuğun ilgisini çekebilecek şeyler de vardı; Örneğin doğduğu yerden bir anı olan soğuk ve güzel görünüşlü bir hançer; uzun kıvrımlı bıçağı hareket halindeki bir yılana benziyordu. Ve bronz bir el aynası. Bana kendisini izlememi işaret etti. Adair&rsquo;e karşı direnişinin kanıtı olan zavallı kümesine ağzım açık halde bakakaldım.</p>

  <p>Beni bir duvara, bir çıkmaza&nbsp; getirmişti. Ama ben bir şey&nbsp; göremezken, Uzra dizlerinin üzerine çöküp bir çift tahtayı kaldırarak döşemenin altındaki boşluğu gösterdi. Yağ lambasını alarak, duvarların arasında dolaşmaya alışkın bir sıçan gibi korkusuzca karanlığa daldı. Derin bir nefes alarak peşinden gittim.</p>

  <p>Yaklaşık beş metre kadar ellerimizin ve dizlerimizin&nbsp; üzerinde emekledikten sonra, penceresiz bir odaya çıktık. Uzra nerede olduğumuzu görebilmem için lambayı kaldırdı. Hizmetkârların bölümünün bir parçası olan tamamlanmış küçük bir yerdi. Bir kapısı ve küçük bir şöminesi vardı. Kapıya giderek denedim. Dışarıdaki&nbsp; bir şey açılmasını engelliyordu. Odada üzeri şişeler, kavanozlar ve bir sürü tuhaf malzemeyle dolu büyük bir masa vardı. Küçük bir dolaba her türde ve biçimde kaplar doldurulmuştu; çoğu balmumu bezi veya&nbsp; mantarla kapatılmıştı. Masanın altına konmuş sepetler, çam kozalağından kurutulmuş hayvan parçalarına kadar çeşitli şeylerle doluydu. Antik görünüşlü birkaç kitap kavanozların altına konmuştu. Masanın kenarında tabakların üzerinde mumlar duruyordu.</p>

  <p>Derin bir nefes aldım. Odada çok çeşitli kokular vardı; ormana ait şeyler, toz, baharatlar. Tanımlayamadığım başka kokular da vardı. Odanın ortasında durup yavaşça etrafıma bakındım. Odanın ne olduğunu ve ne işe yaradığını hemen anlamıştım ama itiraf etmek istemiyordum.</p>

  <p>Uzra huzursuzca&nbsp; kıpırdanıyor,&nbsp; ayak bileğindeki zincire asılı ziller ötüyordu. Bu odada olmaktan hoşlanmıyordu ve bunun için onu suçlayamazdım. Adair&rsquo;in kapıyı dışarıdan kilitlemesinin bir nedeni vardı. Kimsenin odayı bulmasını istemiyordu.</p>

  <p>Dediğim gibi, bunun ne anlama geldiğini biliyordum ama kanıta ihtiyacım vardı. Korkunç gerçeği kendime kanıtlamak zorundaydım. Uzra gitmek için kolumu çekiştirirken, antik kitaplardan birinden bir sayfa kopararak masanın üzerindeki tozlu kavanozların birinden bir avuç bitki aldım. Bu şeyleri çalmanın korkunç bir cezası olabilirdi -bir battaniyenin altında sırtına inen demir darbelerinin hikâyesini Adair&rsquo; in kendi ağzından dinlemiştim, değil mi?- ama bilmek zorundaydım.</p>

  <p>Adair&rsquo;in partilerinden birinde tanıştığım bir profesörü ziyaretle işe başladım. Bir akşamüstü çay partisi veya entelektüellerin ağırlandığı&nbsp; bir davet filan değildi. Hayır. Bu adamla, Adair&rsquo;in özel partilerinden birinde tanışmıştım. Adamın izini sürerek Wheydon Hall&rsquo;daki ofisini buldum ama yanında bir öğrencisi vardı. Koridorda beklediğimi görünce öğrencisini göndererek şeytani yaşlı yüzünde sıcak bir gülümsemeyle beni karşılamak için dışarı çıktı. Belki de ona şantaj yapmaya geldiğimden korkmuş olabilirdi, çünkü onu son gördüğümde öğrencilerinden daha genç bir çocuğu kucağına oturtmuştu. Belki de başka bir parti için davetiye getirdiğimi düşünmüştü.</p>

  <p>Beni ofisine çekerken elimi sıvazlayarak, &ldquo;Hayatım, seni bugün buraya hangi rüzgâr attı?&rdquo; dedi.</p>

  <p>&ldquo;Bir konuda yardımınızı alabileceğimi umuyordum,&rdquo; dedim çaldığım sayfayı çıkarmak için elimi kesemin içine atarken. Kâğıt daha önce gördüklerime benzemiyordu; kaba, kalın ve kesekâğıdı gibi kahverengiydi. Üzerindeki kelimeler elyazısıyla yazılmıştı. Bana göre leş gibi kötülük kokuyordu.</p>

  <p>&ldquo;Hımm,&rdquo; dedi açıkça şaşırarak. Ama kâğıdı elimden aldı ve burnuna, gözlüğünün altına yaklaştırdı. &ldquo;Bunu nereden aldın, tatlım?&rdquo;</p>

  <p>&ldquo;Bir kitapçıdan,&rdquo; dedim. &ldquo;Adair&rsquo;in ilgisini çekebileceğini düşündüğü antik kitapları olduğunu iddia eden bir kitapçı. Adair&rsquo;e hediye olarak kitap alabileceğimi düşündüm ama dilini anlayamadım. Kitabın satıcının söylediği gibi olduğunu doğrulamanızı umuyorum. Dikkatli olmaktan zarar gelmez.&rdquo;</p>

  <p>&ldquo;Hayır, gelmez,&rdquo; diye mırıldandı adam, sayfayı incelerken. &ldquo;Şey, kâğıt yerel üretim değil. Beyazlatılmamış. Muhtemelen biri tarafından kendi&nbsp; kullanımı&nbsp; için yapılmış. Ama bana gelişinin asıl nedeni değil, değil mi?&rdquo; Gözlüğünün üzerinden bakarak alçakgönüllülükle gülümsedi; partideki kısa tanışıklığımızdan hatırladığım kadarıyla, antik diller konusunda uzman olan bir profesördü. Tam olarak hangi diller olduğunu hatırlayamıyordum.</p>

  <p>&ldquo;Prusya yazısı sanırım. En azından benziyor. Çok tuhaf.&rdquo; Bir rafa uzanarak kalın, ağır bir kitap aldı ve sayfalarını karıştırmaya başladı.</p>

  <p>&ldquo;Bana neden söz ettiğini söyleyebilir misiniz? Konusundan?&rdquo;</p>

  <p>&ldquo;Neyle ilgili olmasını bekliyorsun?&rdquo; diye sordu merakla. Hâlâ sayfaları karıştırıyordu. Boğazımı temizledim. &ldquo;Büyü. Ya da benzer bir şey.&rdquo; Aniden durarak bana baktı.</p>

  <p>&ldquo;Simya?&rdquo; dedim daha zayıf bir sesle. &ldquo;Bir şeyi başka bir şeye dönüştürmekle ilgili bir şey?&rdquo;</p>

  <p>&ldquo;Ah, hayatım, bu kesinlikle büyüyle ilgili bir şey, muhtemelen bir tür büyü veya dua. Tam olarak ne olduğunu bilemem. Belki bunu bana birkaç günlüğüne bırakırsan..&rdquo; Kurnazca gülümsedi. Beklentiyle bir kaşını kaldırdı ama masanın üzerinden uzanarak kâğıdı elinden kaptım.</p>

  <p>&ldquo;Hayır, yapamam, fakat teşekkür ederim. Bana söyledikleriniz yeterli&nbsp; oldu,&rdquo; dedim&nbsp; ve yerimden fırlayıp kapıyı açtım. &ldquo;Lütfen, bana bir iyilik yapın ve Adair&rsquo;i görürseniz ona bu konuda bir şey söylemeyin. Konu hediyelere geldiğinde memnun edilmesi zor bir adamdır. Ona kitaplarla sürpriz yapmak istiyorum.&rdquo; Ben ofisten çıkarken, yaşlı profesör biraz şaşırmış gibi görünüyordu.</p>

  <p>Sonra bir ebe aramaya başladım.</p>

  <p>Bulunması zordu. O dönemde Boston&rsquo;da çok fazla ebe yoktu. Doktorlar neredeyse doğum işini devralmıştı; en azından bedelini ödeyebilenler için. Herhangi bir ebe de aramıyordum. Kırsal kesimlerde bulunabilecek, bitkilerle şifacılığı bilen biri olmalıydı. Bu şehirde yüz yıl önce komşuları tarafından cadı olmakla suçlanabilecek kişiler.</p>

  <p>Sokak fahişeleri bana nereden ebe bulabileceğimi söylediler, çünkü&nbsp; herhangi bir sorun yaşadıklarında veya istenmeyen bir hamilelikle karşılaştıklarında fahişelerin bedelini ödeyebildiği tek yardım onlardı. Tarif edilen kadının minik odasının eşiğinden geçerken sırtım ürperdi; tıpkı Adair&rsquo;in tavan arasındaki gizli odası gibi kokuyordu.</p>

  <p>Bir ateşin yandığı ocağın diğer tarafında duran bir tabureyi işaret ederek, &ldquo;Otur, hayatım, bana neden geldiğini söyle,&rdquo; dedi zayıf bir sesle. Sert bakışlı, gerçekçi bir kadındı ama yüz ifadesinde anlayış vardı.</p>

  <p>Kesemden bir mendil çıkararak görmesi için açtım. Çaldığım bitkiler yolculuğum sırasında biraz hırpalanmış, minik kök parçalarına ayrılmış, kuru yaprakları biraz dağılmıştı, yapraklardan birini gözüne yaklaştırarak baktı ve parmaklarının arasında ezerek kokladı.</p>

  <p>&ldquo;Bu neem, tatlım, bir maun türüdür. Çok çeşitli hastalıkları tedavi etmek için kullanılır. Ancak buralarda pek görülmez ve bu iklimde daha da&nbsp; enderdir. Genellikle&nbsp; tentür malzemelerindendir. Sen nereden&nbsp; buldun?&rdquo; diye&nbsp; sordu, sanki pazardan, bir yerden alınabilirmiş gibi rahat bir tavırla. Belki de onu bu yüzden aradığımı düşünmüştü. Ateşin üzerinde ellerini silkeledi ve yaprak parçalarını alevlere bıraktı.</p>

  <p>&ldquo;Korkarım size söyleyemem,&rdquo; dedim ve avucuna para koydum. Omuz silkti ama parayı kabul&nbsp; ederek&nbsp; cebine attı. &ldquo;Ve bir şey hazırlamanızı istiyorum. Kişiyi çok ağır uykuya sürükleyecek bir şey. Huzurlu bir uyku olması gerekmiyor. Sadece kişiyi en çabuk şekilde bilinçsiz hale getirmeli.&rdquo;</p>

  <p>Ebe bana sessiz ve uzun bir bakış attı. Belki de birini gerçekten zehirlemek niyetinde olup olmadığımı anlamak istiyordu. &ldquo;Yetkililer bu olaya bir şekilde karışırsa,&rdquo; dedi sonunda, &ldquo;bana gelmelerini istemiyorum.&rdquo;</p>

  <p>&ldquo;Söz veriyorum.&rdquo; Avucuna beş para daha bıraktım. Bir paraya, bir bana baktı ve altını sımsıkı kavradı.</p>

  <p>Arabayla malikâneye dönerken, ebenin bana verdiği yumrunun üzerindeki mendili açtım. Yumru taş ve beyazdı.</p>

  <p>O dönemde bilmememe rağmen, muhtemelen bir kibrit üreticisinden alınmış, bembeyaz ve fosforlu bir şeydi. Ebe üzerinde çalışırken ona dokunmaktan hoşlanmıyor gibiydi. Bana bir içecekle veya suyla karıştırmamı, karışımın içilebilir olması için de afyon ruhu katmamı söylemişti. &ldquo;Etkisini tam göstermesi için sulandırmak çok önemlidir. Tek başına&nbsp; afyon ruhunu da kullanabilirsin ama etki etmesi zaman alır. Fosfor işi hemen görür ama biri bu miktarda fosfor alırsa, sonuçları gerçekten&nbsp; çok kötü olabilir,&rdquo; dedi dik dik gözlerime bakarak,</p>

  <p>Zaten bir plan hazırlamıştım. Çok tehlikeli bir plandı ama o anda düşündüğüm şey başkaydı. Hayır, kafamda talihsiz köylü çocuğu gerçek Adair&rsquo;e acıyordum; toprağa verilecek bir cesedi bile olmadığı için mezarsız ölen Adair&rsquo;e. Yakışıklı cesedi, onu öldüren adama aitti ve bu korkunç adamı durdurmazsam, dünyadaki en değerli şeyimi benden alacaktı.</p>

  <p>Adair bana hikâyesini anlattığı köylü çocuğu değildi. O yakışıklı gencin içinde, hikâyedeki canavar, güç koleksiyoncusu, bedenden bedene geçebilen yaşam yıkıcı vardı. Kendi çürümüş kabuğunu geride bırakmış, köylülere kurban vermişti. Köylü çocuğu o bedende hapsolmuş, hekimin zalimliklerinin bedelini ödeyerek son&nbsp; dakikalarını dehşet içinde mi geçirmişti? Hikâyenin son parçalarına gelince; şey, ne kadarının doğru olduğunu bilemezdim. Belki de Adair&rsquo;in ailesini ziyaret etmiş, oğullarını verdikleri için bir teşekkür olarak veya suçluluk duygusundan onlara bir para kesesi bırakmış olabilirdi. Ya da belki o kısım da hikâyeyi inanılır hale getirmek için eklenmiş bir yalandı. Ya krallığını kaybetmesi? Hesaplı bir riskti. Ama belki de sonuçta buna değmişti, çünkü korkunç ruhu için yeni bir beden bulmuştu. Yakışıklı, güçlü ve becerikli, korku verici bir erkekliğe sahip olan köylü çocuğunun bedeni, hekim için bir Tanrı niyeti gibi gelmiş olmalıydı. Ama burada, yeni dünyada, köylünün bedeninin sınırları vardı. Daha doğrusu, yüzünün sınırlamaları vardı; esmer tenli, son derece egzotik, vahşi saçlı bir yüzdü. Adair&rsquo;le karşılaştıklarında kaşlarının çatıklığında bunu görmüştüm. Adamların gözlerinde güvensizlik vardı.</p>

  <p>Burada, hayatlarında bir Türk veya Arap görmemiş, saçları ancak kölelerininkilere benzeyen İngiliz, Alman ve Hollandalıların torunlarının arasında, köylü çocuğunun bedeni bir soruna dönüşmüştü. Adair&rsquo;in yeni bir bedene ihtiyacı vardı; bu yeni ortamın efendilerinin zevkine hitap edecek birine.</p>

  <p>Jonathan&rsquo; ı istiyordu. Jonathan&rsquo; ı bir giysi gibi giymek&nbsp; istiyordu. Tıpkı arıların&nbsp; şekere çekilmesi gibi, insanlar da Jonathan&rsquo;a çekiliyordu. Erkekler onunla dost olmak, güneşin etrafında dönen gezegenler gibi yörüngesine girmek istiyorlardı. Kadınlar kendilerini ona tamamen kaptırıyorlardı ve bunun nasıl bir şey olduğunu kimse benden daha iyi bilemezdi. Sürekli etrafına toplanıyor, kendilerini ona açıyor, içinde onları sömürmek için bekleyen kötü ruhu algılamıyorlardı.</p>

  <h2 id="sigil_toc_id_38">OTUZ ALTI</h2>

  <p>Malikâneye ulaştığımda ortalıkta bir kargaşa vardı. Hizmetkârlar tepeden akan su gibi merdivenden aşağı koşturuyor, kilere, depolara saklanıyor, üst katlardaki fırtınadan kaçıyorlardı. Kapılar yumruklanıyor, sürgüler çekiliyordu. Tilde Dona ve&nbsp; Alejandro&rsquo;nun sesleri yukarıdan yankılanıyordu. &ldquo;Adair, neler oluyor?&rdquo;</p>

  <p>&ldquo;Girmemize izin ver!&rdquo;</p>

  <p>Yukarı koştuğumda, üçünün tavan arası merdivenlerinin dibinde çaresizce durduğunu, kapalı kapıların arkasında olup bitenlere karışmaya isteksiz olduklarını gördüm.&nbsp; Kapının diğer tarafından korkunç gürültüler geliyordu. Uzra ağlıyor, Adair gürlüyordu. Etin ete çarpışını duyuyorduk.</p>

  <p>Alejandro&rsquo;ya dönerek, &ldquo;Bu da ne böyle?&rdquo; diye sordum, &ldquo;Bildiğim tek şey, Adair&rsquo;in Uzra&rsquo;yı aramaya gittiği.&rdquo;</p>

  <p>Adair&rsquo;in hikâyesini, hekimin masasından çalınan şeylerle ilgili öfkesini düşündüm. &ldquo;Oraya çıkmalıyız! Uzra&rsquo;yı dövüyor!&rdquo; Kapının tokmağına uzandım ama kıpırdatamadım bile. Adair kapıyı kilitlemişti.</p>

  <p>Birden sesler kesildi.</p>

  <p>Birkaç dakika sonra, kilitte bir anahtar döndü ve Adair gibi bembeyaz bir yüzle dışarı çıktı. Uzra&rsquo;nın kıvrık uçlu bıçağı Adair&rsquo;in elindeydi ve kol ağzında parlak kırmızı bir leke vardı. Bıçağı yere atıp aramızdan geçerek odasına çekildi.Ancak ondan sonra Uzra&rsquo;nın cesedini bulabildik.</p>

  <p>&ldquo;Senin bununla bir ilgin var, değil mi?&rdquo; diye sordu Tilde bana dönerek. &ldquo;Yüzündeki suçluluğu görebiliyorum.&rdquo; Cevap veredim. Uzra&rsquo;nın cesedine bakarken boğazımda bir şeyler düğümlendi. Kavga herhangi bir şeyden kaynaklanmış olabilirdi ve asla nedenini bilemeyebilirdim ama gizli odayı düşününce, bir şekilde Adair&rsquo;in alınan şeyleri fark ettiğini ve onu suçladığını tahmin ettim.</p>

  <p>Ve anlaşılan Uzra inkâr etmemişti.</p>

  <p>Jonathan peşimizden üst kata geldi ve Uzra&rsquo;nın yerdeki cesedini görünce Adair&rsquo;in odasına dalıp kapışmak istedi. Onu ancak Dona&rsquo;yla birlikte durdurabildik. &ldquo;Neye yarayacak?&rdquo; diye bağırdım Jonathan&rsquo;a. &ldquo;Sen ve Adair birbirinizi sonsuza dek hırpalasamz bile asla sonuca ulaşmaz. Birbirinizi öldürmeyi ne kadar isteseniz de, ikiniz de bu güce sahip değilsiniz.&rdquo; Ona gerçeği söylemeyi ne kadar isterdim -Adair&rsquo;in olduğunu sandığımız kişi olmadığını, hiçbirimizin tahmin bile edemeyeceği kadar güçlü, tehlikeli ve acımasız olduğunu- ama bu riske giremezdim. Adair&rsquo;in korkumu hissetmesinden yeterince çekiniyordum zaten.</p>

  <p>Ayrıca, Jonathan&rsquo;a gerçek şüphelerimi de açıklayamazdım. Artık her şeyi biliyordum. Adair&rsquo;in Jonathan&rsquo;a attığı yumuşak bakışlar, Adair&rsquo;in onu yatağa atmayı düşünmesinden kaynaklanmıyordu. Jonathan&rsquo;la ilgili iştahı çok daha derinlere iniyordu. Adair o bedene dokunmak, okşamak, bütün girinti ve çıkıntılarını öğrenmek istiyordu ama bunun nedeni Jonathan&rsquo;ı düzmek değil, onun bedenine sahip olmaktı, mükemmel bedene sahip olmak ve o mükemmel yüzle tanımak istiyordu. Gerçekten karşı koyulamayacak bir bedene yerleşmeye hazırdı.</p>

  <p>Adair emirlerini göndermişti: Mutfaktaki ocağı boşaltacak ve bir tabut hazırlayacaktık. Biz mutfağa dalarken mutfak hizmetçisi ve aşçı kaçıştılar. Dona, Alejandro ve ben dev ocaktaki yemek aletlerini toparladık. Kararmış duvarlarını silip külleri süpürdük. Tabut geniş tahtalardan yapılmıştı. Ayakların arasındaki boşlukta bir cenaze ateşi hazırladık iyice tutuşması için dallar, kozalaklar ve dana yağı attık, saman ve yakacak odunla da güçlendirdik. Beyaz kefene sarılmış olan ceset kalasların üzerine yatırıldı.</p>

  <p>Bir meşaleyi atınca çıralar hemen tutuştu. Odunların tutuşması biraz zaman aldı ve büyük bir ateş oluşması için yaklaşık bir saat geçmesi gerekti. Mutfak inanılmayacak kadar ısınmıştı. Sonunda ceset alev aldı, kefen çabucak tutuştu vo siyah dumanlar bacadan yukarı yükseldi. Ürkütücü koku evdeki herkesi huzursuz etmişti. Kokuya sadece Adair dayanabiliyordu. O da ocağın önündeki koltuklardan birine çökmüş, Uzra&rsquo;nın aşama&nbsp; aşama&nbsp; yanışını izliyordu. Saçları, giysileri, sonra kolunun derisi ve sonunda da eti tutuştu. Son olarak iyice nemlenmiş olan vücudu cızırdayıp kızarmaya başladığında, yanmış et kokusu bütün evi sardı.</p>

  <p>&ldquo;Kokunun bacadan sokağa yayıldığını düşünün. Komşuların kokuyu alabileceğini hiç düşünmüyor mu?&rdquo; diye sordu Tilde sulanmış gözlerle bakarak.</p>

  <p>Mutfağın kapısında toplanmış, Adair&rsquo;i izliyorduk ama sonunda Dona ve Tilde keyifsizce mırıldanarak odalarına dönerken, Alejandro&rsquo;yla ben mutfak kapısının önünde yere çömelerek Adair&rsquo;i izlemeye devam ettik.</p>

  <p>Dışarıdaki gökyüzü aydınlanmaya başladığında, ateş çoktan sönmüştü. Ev şimdi ekşi odun külü kokusuyla dolu ince gri bir dumanla sarılmıştı. Ancak ocak soğuduktan sonra Adair yerinden kalktı ve yanından geçerken Alejandro&rsquo;nun omzuna dokundu. &ldquo;Külleri süpürt ve suya serptir,&rdquo; diye emretti duygusuz bir sesle.</p>

  <p>Alejandro elinde küçük bir süpürge ve faraşla hâlâ sıcak olan ocağa doğru eğilerek bunu kendisi yapmak konusunda ısrar etti. &ldquo;Çok fazla kül var,&rdquo; diye mırıldandı varlığımı fark etmeden. &ldquo;Çok fazla odundan sanırım. Uzra&rsquo;nın kendi külleri bir avuçtan fazla olamaz.&rdquo; O anda süpürge sert bir şeye çarptı ve Alejandro yere uzanıp el yordamıyla aradı. Kararmış bir kemik parçası buldu. &ldquo;Bunu saklasam mı? Adair için? Bir gün sakladığına memnun olabilir. Böyle şeylerden güçlü tılsımlar yapılır,&rdquo; diye yorumladı ve kemiği ender bulunan bir şeymiş gibi evirip çevirdi. Ama sonra yığının arasına bıraktı. &ldquo;Bütün bunlardan sonra sanırım hayır.&rdquo;</p>

  <p>Alejandro, Uzra&rsquo;nın külleriyle ilgilenirken,&nbsp; ben de aşçının havanıyla tokmağını alarak fosforu dövmek için kilere gizlendim. Ama hazırlıklarımı bitirmek için Alejandro&rsquo;un odasına çekilmesini bekledim. İhtiyacım olan şeyleri hazırlarken hiç olmadığım kadar gergindim, çünkü Adair&rsquo;in duygularımı sezerek önceden tahmin etmesinden korkuyordum. Açıkçası, güçlerinin ölçüsünü ve gerçekten güç denip denemeyeceğini bilmiyordum. Ancak artık bu noktaya kadar gelmiştim ve geri kalanı da giderek hem kendi hayatımla he de Jonathan&rsquo;ınkiyle kumar oynamaktan başka seçeneği yoktu.</p>

  <p>Adair&rsquo;in odasına çıktım. Kapıyı vurduğumda cevap vermeyince, kapıyı açıp içeri girdim.</p>

  <p>İçerisi loştu; odayı sadece zayıf bir ateş aydınlatıyordu. Oda boş gibi görünüyordu, ki bu şaşırtıcıydı. Hafif bir hareket görene kadar -Adair nargilesinin ağızlığını ağzına götürmüştü- ateşin yanında minderlerin üzerinde yattığını fark etmemiştim. Nargilenin tatlı kokusundan afyon -en güçlüsünden- içtiğini fark edince kendini oyalamaya çalıştığını anladım. Gözlerini yarı kapamış halde yastıkların üzerindi kıpırdamadan yatıyordu.</p>

  <p>Yerde onun yanına oturup parmaklarımı nazikçe alnındaki terli buklelere sokarak okşadım. &ldquo;Senin için endişeleniyorum.&rdquo;</p>

  <p>Homurdanarak bir kolunu gözlerinin üzerine kapattı. &ldquo;Benim için endişeleniyor musun?&rdquo;</p>

  <p>&ldquo;Üzgünsün. Olmalısın; o yüzlerce yıldır yanındaydı, senin için bir anlamı vardı.&rdquo; Bir parmağımı burnundan ve elmacık kemiğinden kaydırdım. İç çekerek ağızlığını ağzına götürmesine yardım etmeme izin verdi; evet, oyalanmak, düşüncelerini dağıtmak istiyordu.</p>

  <p>Birkaç nefes daha çektikten sonra kısık gözlerle bana baktı. &ldquo;Benden korkuyor musun?&rdquo; &ldquo;Uzra&rsquo;yı öldürdüğün için mi? Nedenlerin vardı. Sorgulamak bana düşmez. Burada düzen böyle. Efendi sensin.&rdquo;</p>

  <p>Gözlerini kapatarak başını tekrar yastıklara bıraktı. &ldquo;Sen hep aralarındaki&nbsp; en mantıklı olandın, Lanore. Diğerleriyle birlikte yaşamak imkânsız. Bakışlarıyla beni sürekli suçluyorlar. Soğuk davranıyor,&nbsp; benden&nbsp; kaçıp gizleniyorlar.&nbsp; Hepsini öldürüp baştan başlamalıyım.&rdquo; Ses tonuna bakılırsa, bunun öylesine bir tehdit olmadığının farkındaydım; bir zamanlar aynı şeyi başka bir gruba yapmıştı. Öfkeye kapılarak hepsini ortadan kaldırmıştı.</p>

  <p>Alnını okşamaya devam ederken titrememi bastırmaya çalışıyordum. &ldquo;Cezasını hak etmek için ne yapmıştı, bana söylemek ister misin?&rdquo;</p>

  <p>Elimi kenara iterek nargileden bir nefes daha çekti.</p>

  <p>&ldquo;Sana içecek bir şeyler getireyim,&rdquo; dedim ayağa kalkarak.</p>

  <p>Fosforun tadını gizleyecek kadar sert ve yoğun bir martini seçtim. Bir kâğıt kâseyle tozu şişenin içine döktüm, küçük bir şişe afyonun çoğunu ekledim, ağzını kapattım ve sıvıyı nazikçe salladım. Toz birkaç parlak kıvılcım saçtı ve parıltıyla veya kadehin dibinde hafifçe parlayan tortuyla kendimi ele vermemeyi diledim.</p>

  <p>&ldquo;İşte.&rdquo; Odasına geri döndüğümde kadehi olduğu gibi Adair &rsquo;e verdim. Kendime de bir kadeh doldurdum ama hepsini içmeye niyetim yoktu. Sadece bir-iki yudum almam, her hangi bir terslik olmadığına onu ikna&nbsp; etmeye yeterdi, o zamana kadar afyondan ağır bir uykuya dalmış, neredeyse baygın bir şekilde sırtüstü yatıyor olacaktı ama afyonun tek başına onu uyutmaya yetmeyeceğini biliyordum. Kadeh üstüne kadeh doldurarak katil elleriyle yüzümü sarsakça okşamasına izin verdim. Cariyesini öldürmekte haklı olduğu konusunda samimiyetsiz garantilerle onu yatıştırdım.</p>

  <p>Bir ara elimi şakağından alıp bileğimi okşamaya, parmağını damarlarımın üzerinde dolaştırmaya başladı. &ldquo;Sana söylemek istiyordum. Yakında Jonathan&rsquo;la birlikte bir geziye çıkacağım.&rdquo; Bunu zaten bildiğimi söyleme dürtümü bastırarak devam etmesini bekledim. &ldquo;Sadece birkaç günlüğüne Jonathan&rsquo;ı senden alacağım,&rdquo; dedi alaycı bir tavırla gülümseyerek. &ldquo;Jonathan geri dönecek ama ben bir süre buralarda olmayabilirim. Biraz tek başıma kalmam gerektiğini hissediyorum. Zaman zaman böyle hissederim. Düşüncelerim ve anılarımla baş başa kalmak isterim.&rdquo;</p>

  <p>Yüreğim ağzıma geldi. &ldquo;Diğerleri biliyor mu?&rdquo; Yavaşça başıyla onayladı. &ldquo;Evet, onlara ben yokken Jonathan&rsquo;ı dinlemeleri gerektiğini, çünkü bütün parayı onun adına aktardığımı söyledim. Yetkili o olacak ve bu konuda hiçbir seçenekleri yok. Seni üzmek istemediğim için söylemeden önce beklemek istedim. Jonathan&rsquo;ın varlığına ne kadar ihtiyaç duyduğunu biliyorum.&rdquo; Sonra biraz endişeyle ve&nbsp; hafifçe sallanarak yüzüme baktı. &ldquo;Uzra&rsquo;nın yerini almaya ne dersin?&rdquo;</p>

  <p>Bu düşünce beni titretmişti ama görmesine izin vermemeye çalıştım. &ldquo;Neden ben? Ben Uzra kadar güzel değilim. Sana asla onun verdiklerini veremem.&rdquo;</p>

  <p>&ldquo;Ama onun veremediği bir şeyi verebilirsin.&nbsp; Bana asla teslim olmamıştı, asla. Birlikte olduğumuz her gün benden tiksiniyordu. Sendeyse... birlikte mutlu anlarımız oldu, değil mi? Neredeyse beni sevdiğin zamanlar bile olduğunu söyleyebilirim.&rdquo; Ağzını bileğime, nabzıma bastırdı. &ldquo;Eğer kabul edersen beni sevmeni kolaylaştırırım. Sadece benim olursun. Seni kimseyle paylaşmam. Ne diyorsun?&rdquo;</p>

  <p>Ben sahte görünmeyecek bir cevap bulmaya çalışırken, O bileğimle oynamaya devam etti. Sonunda benim yerime kendisi cevap verdi. &ldquo;Sorun Jonathan, değil mi? Bunu kalbinde hissedebiliyorum. Seni isterse diye boşta kalmak istiyorsun. Ben seni istiyorum, sen de Jonathan&rsquo;ı. Şey... bunu gerçekleştirmenin bir yolu olabilir, Lanny. İkimizin de istediğimizi elde etmemizin bir yolu olabilir.&rdquo; Bu aynen tahmin ettiğim gibi bir itiraftı ve bu fikir kanımı dondurmuştu.</p>

  <p>Adair&rsquo;in hasarlı ruhları seçme konusundaki becerisi kendi sonunu getirecekti. Beni çok iyi seçmişti. Beni kalabalığın içinden seçerken, daha az önce bana aşkını ilan etmiş bir adama hiç tereddüt etmeden zehirli içki sunabileceğimi biliyordu. Kim bilir, belki de kendi başıma olsam, sadece kendi geleceğim söz konusu olsa, farklı bir tercih yapabilirdim. Ama Adair, planları için Jonathan&rsquo;ı seçmişti. Belki de Adair mutlu olacağımı, onu sevebileceğimi ve Jonathan&rsquo;ın güzel kabuğuna sahip olduğu sürece onunla kalabileceğimi düşünüyordu. Ama sevgilimin güzel yüzünün ardında Adair&rsquo;in katil benliği olacak ve bu her kelimesinde, her davranışında kendini belli edecekti. Bunu düşününce başka ne yapabilirdim ki?</p>

  <p>Kolumu bırakarak yüzünü&nbsp; benden uzaklaştırdı. Adair, zembereğinin sonuna gelmiş bir oyuncak gibi yavaşlıyordu. Daha fazla bekleyemezdim. Bilmek zorundaydım. Sormak için iyice yaklaştım. &ldquo;Sen hekimsin, değil mi? Bana sözünü ettiğin adam?&rdquo;</p>

  <p>Bir an için sözlerimi anlayabilmek için duraksadı ama sonra hiç de öfkeyle tepki vermedi. Bunun yerine, dudaklarında yavaş bir gülümseme belirdi. &ldquo;Çok akıllısın, Lanore&rsquo;um. En akıllısı. Bunu hemen anlamıştım. İksiri buldun. Mührü de buldun. Ah, evet, biliyordum. Kadifenin üzerinden senin kokunu almıştım. Yaşadığım bütün zamanlar boyunca, ipuçlarını doğru bir şekilde birleştirerek bulmacayı çözebilen tek kişi sen&nbsp; oldun. Beni yakaladın. Yakalayacağını bildiğim gibi.&rdquo; Sonra gözleri aniden iri iri açıldı ve neredeyse sükûnetimi bozacak kadar soğuk bir şekilde bana baktı. &ldquo;Artık bildiğine göre, bu beni sevemeyeceğin anlamına mı geliyor? Tanıdığın ve sevgi duyduğun adamdan hiç farklı değilim. Beni sevdin, Lanore. Bunu hissettim.&rdquo;</p>

  <p>&ldquo;Bu doğru,&rdquo; dedim, onu desteklemek için. &ldquo;Endişelenme. Dinlen şimdi. Uyandığında da burada olacağım.&rdquo;</p>

  <p>Son kadehte (ve gerçekten de fosfor&nbsp; parçaları artık koyu kehribar rengi içkinin içinde belirgin şekilde parıldıyordu) Adair nihayet kendinden geçti. Aniden bir ölü gibi hareketsiz kalakaldı.</p>

  <p>Artık son adımın zamanı gelmişti. Daha önce her şey hazırlanmıştı ama bu kısmı tek başıma yapamazdım.&nbsp; Jonathan&rsquo;a ihtiyacım vardı. Odadan fırlayarak merdivenden yukarı koşup Jonathan&rsquo;ın odasına gittim ve kapıyı vurmadan içeri daldım. Kolunda pelerini ve elinde şapkasıyla dışarı çıkmaya hazırlanıyordu.</p>

  <p>&ldquo;Nereye gidiyorsun?&rdquo; Kapıyı kapayarak önünü tıkadım.</p>

  <p>&ldquo;Neredeydin sen?&rdquo; diye sordu öfkeli bir sesle. &ldquo;Cevap vermene gerek yok, zaten biliyorum; nasıl kaldırabildiğini anlamıyorum ama onunla birlikteydin. Bana gelmeni umarak bekledim ama daha fazla dayanamadım. Bu evden çıkmam gerek.&rdquo;</p>

  <p>&ldquo;Bekle. Sana ihtiyacım var, Jonathan. Bana yardım et.&rdquo; Jonathan ne kadar öfkeli olursa olsun, gergin olduğumu anlamıştı ve beni dinlemek için konuyu bir kenara attı. Hikâyeyi kısaca anlatırken delirdiğimi düşüneceğini biliyordum, çünkü ona paranoyak gibi görünmeden nasıl anlatabileceğimi düşünecek zamanım olmamıştı. İçten içe ürküyordum, çünkü artık beni olduğum gibi, birini korkunç acılara mahkûm edebilecek biri olarak görüyordu. Jonathan&rsquo;ın benden tiksineceğinden emindim. Yanımdan geçip dışarı çıkmasını bekliyordum ve bu olursa onu sonsuza dek kaybedeceğimi biliyordum.</p>

  <p>Ona bütün hikâyeyi anlattığımda, Adair&rsquo;in onun ruhunu söndürüp bedenini ele geçirmeyi planladığını açıkladığımda nefesimi tuttum ve Jonathan&rsquo;ın beni başından savmasını veya öfkelenmesini, pelerinini savurarak, kapıyı çarparak odadan çıkmasını bekledim. Ama bunların hiçbirini yapmadı.</p>

  <p>Elimi tuttu ve aramızda bir süredir hissetmediğim bir bağ hissettim. &ldquo;Beni kurtardın, Lanny. Bir kez daha.&rdquo;</p>

  <p>Adair&rsquo;in hâlâ ölü gibi yatağının dışında, yerde yattığını görünce, Jonathan bir an tereddüt etti. Sonra Adair&rsquo;i elimizden geldiğince sıkıca bağlayabilmemiz için bana yardım etti. Canavarın&nbsp; ellerini arkasından bağladık, ayak bileklerini&nbsp; birbirine mıhladık ve ağzına yumuşak bir bez tıktık. Ama Jonathan, Adair&rsquo;in bileklerini ayaklarına bağlamak ve esirimizi tam anlamıyla savunmasız hale getirmek için eğildiğinde, aklıma o insanlık dışı koşumlar geldi. O çaresizliği&nbsp; hatırladığımda, aynısını Adair&rsquo;e yapamayacağımı anladım; bulunup özgür bırakılmadan önce ne kadar süre öyle kalacağını kim bilebilirdi? Onun için bile aşırı zalimce bir ceza olurdu.</p>

  <p>Adair&rsquo;in en sevdiği samur battaniyesini -tek tesellisini- üzerine sardık. Diğerlerinden birine rastlayıp sorgulanırsa, Jonathan&rsquo;ın kucağındaki bohça benmişim gibi davranabilmesi için ben önden çıktım. Planımın geri kalanını gerçekleştirmek için kilerde buluşacaktık.</p>

  <p>Öne geçerek hizmetkârların merdiveninden kilere indim. Merdivenin dibinde&nbsp; soğuk&nbsp; taş duvara dayanarak beklerken Jonathan için endişeleniyordum. Adair&rsquo;i odadan çıkarmak konusunda bütün riski ona yüklemiştim. Diğerlerinin halâ Uzra&rsquo;nın ölümünden dolayı sarsılmış olmalarına ve kendilerini odalarına kapanacaklarını bilmeme rağmen, Jonathan&rsquo;ın onlardan biriyle karşılaşmayacağının garantisi yoktu. Bir hizmetkâr da Jonathan&rsquo;ı gizlice izleyebilir ve bütün planımızı bozabilirdi. Jonathan kollarındaki bohçayla görünene kadar rahatlayamadım. &ldquo;Seni gören oldu mu?&rdquo; diye sordum. Başını iki yana salladı.</p>

  <p>Onu labirentten geçirerek kilerin en alt tarafına, şarapların dizildiği mağaramsı odaya götürdüm. Kilerin bu kısmı ; tıpkı bir şato zindanına benziyor, diğer bodrum odalarından ayrılıyordu. Şaraplar için gereken sıcaklığı daimi kılmak için toprak ve taşlar dizilmişti. En arkalarda malikânenin masif taş temeline oyulmuş, penceresiz, minik bir hücre buldum. Her tarafta tuğlalar ve tahtalar varken, şarap mahzeninin bitmemiş bir uzantısı gibi görünüyordu. Daha fazla tuğla ve taş katıp harçla sıvayarak biraz daha güçlendirdim. Jonathan, Adair&rsquo;in bedenini soğuk, ıslak ve pislik içindeki zemine fırlattıktan sonra, tek kelime bile etmeden frak ceketini çıkarıp kollarını sıvadı.</p>

  <p>Hücrenin girişi olarak kullandığımız küçük açıklığı örrerek kapatırken, bütün gece Jonathan&rsquo;a eşlik ettim. Önce tuğla, sonra da açıklığı duvarda olabildiğince görünmez kılmak için taş üstüne taş döşedik. Jonathan işini sessizce yapıyor, malanın sapıyla vurarak taşları yerlerine yerleştiriyor, çocukluğunda yaptığı işte kazandığı deneyimden yararlanarak çok sağlam bir duvar örüyordu. Bu arada ben, Adair&rsquo;in hücrenin zemininde karanlık bir siluet halinde duran vücudunu izliyordum.</p>

  <p>Zaman beni endişelendiriyordu. Güneş çoktan doğmuş olabilirdi ama bu kadar derinlerdeyken bunu&nbsp; bilmemiz mümkün değildi. Üst katlardan&nbsp; herhangi bir hareket de duymuyorduk ama zemin katla şarap mahzeni arasındaki depolar düşünülürse, duymamız da zordu zaten. Yine de, diğerlerinin yokluğumuzu hissederek peşimizden gelmesinden korkuyor ve bu iğrenç işi&nbsp; bir an önce geride bırakmak istiyordum. Suçluluk duygumu hafifletmek için içimden tekrarlayıp duruyordum: Mahzendeki adam canavarın biri. O tanıdığım adam değil.</p>

  <p>&ldquo;Acele et, lütfen,&rdquo; diye mırıldandım, tünediğim eski bir fıçının üzerinden.</p>

  <p>&ldquo;Bunun için yapılabilecek bir şey yok, Lanny,&rdquo; dedi Jonathan. Ritmini bir an olsun bozmamıştı. &ldquo;Zehirlerin...&rdquo;</p>

  <p>&ldquo;Benim değil, emin ol! Sadece benim değil,&rdquo; diye bağırdım fıçının üzerinden öfkeyle yere atlarken.</p>

  <p>&ldquo;Zaman içinde zehrin etkisi geçecek. Düğümler gevşeyebilir, ağzındaki bez çözülebilir ama bu duvar yıkılmamalı. Elimizden geldiğince sağlam yapmalıyız.&rdquo;</p>

  <p>&ldquo;Pekâlâ,&rdquo; dedim ellerimi ovalayarak. Zehrin -zehir olsa bile-Adair&rsquo;i öldüremeyeceğini biliyordum ama sonsuza dek uyutmasını veya neler olduğunu anlayamaması için beynine hasar vermesini umuyordum. Sonuçta sihirli bir varlık, bir iblis ya da bir melek değildi. Düğümlerin kendi&nbsp; kendilerine&nbsp; çözülmesini sağlayamaz veya hayaletmiş gibi duvarların içinden geçemezdi. Yani bir süre sonra karanlıkta uyanacak ve ağzındaki bezi bile çıkaramayacaktı; dolayısıyla bağırıp yardım isteyemeyecekti ve burada canlı canlı gömülmüş şekilde ne kadar kalacağını Tanrı bilirdi.</p>

  <p>Yeni örülmüş taş duvarın önünde durarak Adair&rsquo;in varlığını belli eden o tanıdık elektrik akımını hissetmeyi bekledim ama hissetmedim. Gitmişti. Belki de Adair bu kadar derin bir uykuya daldığı için silinmişti. Belki de kendine geldiğinde onu yine hissedecektim, ki bu sonsuza dek korkunç bir işkence olacak, her gün acısını içimde hissedecek ve bu konuda hiçbir şey yapamayacaktım. Adair&rsquo;e yaptıklarımı kaç gece boyunca düşündüğümü ve mümkün olsa neredeyse yaptığımı&nbsp; geri alacağımı&nbsp; hissettiğimi anlatamam. Ama o anda bunları düşünemezdim. Merhamet etmek için artık çok geçti.</p>

  <p>Ertesi gün diğerlerine Adair&rsquo;in Philadelphia&rsquo;ya gittiğini söyledik. Tilde şüpheci bir tavırla tek kaşını kaldırdığında, Adair&rsquo;in kendi sözlerini tekrarlayarak Uzra&rsquo;ya yaptıklarından dolayı kendisini suçlayarak bakmalarına tahammül edemediğini açıkladım. Jonathan ve ben en kısa süre içinde Adair&rsquo;e katılmak için oradan ayrılacaktık. Sonra Jonathan&rsquo;ı kendi adına açılmış hesapların bir listesini alması için Pinnerly&rsquo;ye gönderdim ve sandıkları hazırlamaya koyuldum.</p>

  <p>Diğerleri bana karşı açıkça bir şey söylemediler ama şüpheci ve temkinli davrandıkları belliydi. Kuytu köşelerde toplanmış, kendi aralarında fısıldaşıyorlardı. Ama sonunda odalarına veya işlerine dönerek, çalışma odasına süzülm için beni rahat bıraktılar. Jonathan ve benim kaçmak için paraya ihtiyacımız vardı;&nbsp; en&nbsp; azından Adair&rsquo;in&nbsp; -elbette&nbsp; ki kendi kullanımı için- Jonathan&rsquo;ın adına yatırdığı paralara ulaşana kadar.</p>

  <p>Beni şaşırtan bir şekilde, Alejandro başını ellerinin arasına alarak masaya oturdu. Adair&rsquo;in kasasından aldığım parayı bir keseye doldururken, beni ilgisiz gözlerle izliyordu. Jonathan&rsquo;ın bu yolculukta paraya ihtiyaç duyması elbette ki çok doğaldı. Ama Jonathan&rsquo;ın çerçeveli füzen portresini duvardan indirdiğimde, Alejandro merakla başını yana yatırdı. Geride bırakmaya tahammül edemeyeceğim tek şey oydu, Resmi çerçeveden ayırdım ve iki tabaka kâğıt arasına koyarak sıkı bir rulo yaptıktan sonra kırmızı bir ipek kurdeleyle bağladım.</p>

  <p>&ldquo;Resmi neden alıyorsun?&rdquo; diye sordu Alejandro. &ldquo;Geri döndüğünde burada olacak zaten. Yoksa geri dönmemeyi mi düşünüyorsun?&rdquo;</p>

  <p>&ldquo;Adair&rsquo;in planlarını bilmiyorum,&rdquo; dedim rahat bir tavırla.</p>

  <p>Alejandro kaçınılmaz olanı kabullenmenin çaresizliğiyle sorgulamaktan vazgeçerek, &ldquo;Hiç böyle bir şey yapmamıştı,&rdquo; dedi. &ldquo;Bu çok... Beklenmedik bir şey. Çok tuhaf. Neredeyse bundan sonra ne yapacağımı bilmediğimi söyleyebilirim.&rdquo;</p>

  <p>Alejandro&rsquo;yu kendi endişeleriyle baş başa bırakarak Jonathan&rsquo;ın beni beklediği yatak odasına geri döndüm. Pinnerly&rsquo;den aldığı kâğıtları yeleğine tıkmıştı. &ldquo;Araba dışarıda bekliyor,&rdquo; dedi pelerinimi omuzlarıma örterken. &ldquo;Artık St. Andrews&rsquo;a dönebiliriz, değil mi?&rdquo;</p>

  <p>&ldquo;St. Andrews gidebileceğimiz en son yer, çünkü bütün yerler arasında bizi en çabuk orada keşfederler. Asla yaşlanmayacağız, asla hasta olmayacağız. Uğruna geri döneceğin insanlar sana dehşetle bakacak. Senden korkacaklar. İstediğin bu mu? Durumumuzu nasıl açıklarız? Bunu yapamayız ve dolayısıyla da çok büyük olasılıkla Peder Gilbert bizi&nbsp; cadılıktan yargılar.&rdquo;</p>

  <p>Dinlerken Jonathan&rsquo;ın yüzü asıldı ama bir şey söylemedi.</p>

  <p>&ldquo;Ortadan kaybolmamız gerek. Kimsenin bizi tanımadığı bir yere gitmeli ve her an ayrılmaya hazır olmalıyız. Bana güvenmelisin, Jonathan. Bana dayanmalısın. Artık bizim için sadece birbirimiz varız.&rdquo; Hizmetkârlar sandıklarımızı taşıyıp yüklerken biz arabada bekledik. Araba sarsılarak yola çıktı ve Boston trafiğinde ileri geri gidip geldik. Sonunda kalabalığa karışıp tamamen ortadan kaybolduk.</p>

  <p>Quebec Şehri, Bugün</p>

  <h2 id="sigil_toc_id_39">OTUZ YEDİ</h2>

  <p>Luke ve Lanny otel odasında oturuyorlardı. Seçkin beyaz porselenden bir kahve takımı, hiç dokunulmamış bir tabak çörekle birlikte önlerinde duruyordu. Oda servisinden diğerleriyle birlikte sipariş edilmiş dört paket sigara gümüş bir kâsenin içindeydi.</p>

  <p>Luke bol kremalı kahvesinden bir yudum daha aldı, önceki gece çok zor geçmiş, bolca içki içip ot çekmişlerdi ve bunun etkilerini Lanny&rsquo;nin yüzünde görmeyi bekliyordu - sarkmış bir ten, gözlerin altında torbalar, ağzın köşelerinde yorgunluk izleri- ama yumuşak ve pürüzsüz bir ten dışında hiçbir şey yoktu. Ve hüzün.</p>

  <p>&ldquo;Sanırım bu büyüyü öğrenmeye çalıştın,&rdquo; dedi Lukc. Sorusu Lanny&rsquo;nin yüzünü aydınlatmıştı.</p>

  <p>&ldquo;Elbette. Gerçek bir simyacı bulmak kolay değildir. Gittiğim her kasabada, her şehirde, karanlık eğilimi olan insanları bulmaya çalıştım. Ve inan bana,&nbsp; bazıları açıkta, bazıları yeraltında, ama her yerdeydiler.&rdquo; Başını iki yana salladı. &ldquo;Zilrih&rsquo;te ana meydanın hemen yakınındaki dar bir ara sokakta bir dükkân buldum. Ender antikalar, kemiğe yazılar işlenmiş çok eski kafataslan, insan derisiyle ciltlenmiş ve artık kimsenin anlamadığı sözlerle dolu kitaplar satan bir yerdi. Büyücülüğü gerçekten bilen biri varsa, bu dükkânın sahipleri olmalıydı, çünkü hayatlarını esrarengiz büyüleri araştırmaya adamışlardı. Ama sadece söylentileri biliyorlardı. Hepsi sonuçsuz kaldı.</p>

  <p>&ldquo;Ancak bu asırda, yaklaşık elli yıl önce, sonunda biraz gerçek payı olan bir şeyler duydum. Roma&rsquo;da bir akşam yemeği davetindeydi. Bir tarih profesörüyle tanıştım. Rönesans alanında uzmandı ama simya konusunda kişisel bir tutkusu vardı. Ona ölümsüzlük veren bir iksiri duyup duymadığını sorduğumda, gerçek&nbsp; bir simyacının ölümsüzlük&nbsp; iksirine&nbsp; ihtiyaç duymayacağını, çünkü simyanın gerçek amacının insanı dönüştürerek onu daha yüce bir varlık seviyesine taşımak olduğunu söyledi. Tıpkı sözde temel metali altına dönüştürme hikâyesi gibi; bunun bir benzetme olduğunu,&nbsp; aslında insanı daha saf&nbsp; bir varlığa dönüştürmeyi amaçladıklarını açıkladı.&rdquo; Çenesini&nbsp; indirerek&nbsp; fincanını&nbsp; birkaç&nbsp; santim uzaklaştırdı. &ldquo;Tahmin edebileceğin gibi,&nbsp; hayal kırıklığına uğramıştım. Ama&nbsp;&nbsp;&nbsp; sonra tanımladığım şeye benzer etkileri olan çok ender bir iksiri duyduğunu söyledi. Bir nesneyi simyacının, tanıdığı diyelim, bir şeye dönüştürebiliyordu. Cansız bir şeyi, örneğin bir golemi simyacının hizmetkârı&nbsp; olması&nbsp; için &nbsp;&nbsp; canlandırabiliyordu. İksir, ölüleri yaşama da döndürebiliyordu.</p>

  <p>&ldquo;Bu profesör, ölen bedeni veya nesneyi dolduran ruhun iblisler âleminden geldiğini tahmin ediyordu,&rdquo; dedi Lanny tiksinti dolu bir sesle. &ldquo;Birinin isteklerini yerine getirme gereken bir iblis. Daha fazlasını dinleyemedim. O zaman beri de bir daha açıklama bulmaya çalışmadım.&rdquo;</p>

  <p>Sessizce&nbsp; oturarak birkaç kat altlarındaki trafiği izledi. Arabalar pencerelerinin önünden düzenli bir şekilde gelip geçiyordu. Sabah güneşi bulutların arasından görünmeye, porselenlerin ve gümüş kâsenin üzerinden yansımaya başlamış Her şey beyaz, gümüş ve camdı. Tertemizdi. Sözünü ettikle her şey -karanlık, ölüm, vs.- bir milyon mil uzakta kalmış gibiydi.</p>

  <p>Jonathan&rsquo;ın bir fotoğrafı -bilgisayar kâğıdına basılmış bir fotoğraf- yatağın Lanny&rsquo;nin tarafındaki komodinin üzerinde onlara dönük halde duruyordu. Luke&rsquo;un bu mesafede görebildiği tek şey, alnına düşen siyah saçları ve çarpık gülümsemesiydi.</p>

  <p>Luke bir sigara alarak iki parmağının arasında yuvarladıktan sonra yakmadan bir kenara bıraktı. &ldquo;Yani Adair&rsquo;i malikânenin duvarına hapsolmuş halde bıraktınız. Sonra da&nbsp; çıkıp çıkmadığını görmek için geri dönmediniz. Öyle mi?&rdquo;</p>

  <p>&ldquo;Elbette ki çıkabileceğinden endişeleniyordum,&rdquo; dedi Lanny neredeyse fark edilmez bir şekilde başıyla onaylayarak. &ldquo;Ancak, bağlantı hissi gitmişti. Elimde hiçbir şey yoktu. Hâlâ orada olup olmadığını görmek için bir-iki kez oraya döndüm; elbette ki bulacağım şeyden korkuyordum. Oradaydı. Oradaydı. Çok uzun bir süre ev olarak kullanıldı. Adair&rsquo;in varlığını hissetmeye çalışarak bloğun etrafında dolaştım.Hiçbir şey yoktu. Sonra bir kez daha geri döndüğümde, cenaze evine dönüştürülmüş olduğunu gördüm, inanabiliyor musun? Mahalle zor zamanlar geçirmişti.&nbsp; Cesetler üzerinde, bodrumda, Adair&rsquo;in&nbsp; gömülü olduğu yerden birkaç metre ötede çalıştıklarını zihnimde canlandırabiliyordum. Belirsizlik çok fazla geliyordu.&rdquo; Lanny sigara izmaritini bastırarak söndürüp hemen yenisini yaktı. &ldquo;Avukatıma cenaze evini aratarak satın almak için bir teklif yaptırdım. Dediğim gibi, ekonomik kriz vardı ve yerin sahiplerinin tahmin bile edemeyeceği kadar iyi bir fiyat teklif etmiştim. Kabul ettiler.</p>

  <p>&ldquo;Cenaze evinin sahipleri oradan çıkar çıkmaz kendim içeri girdim. Evi bildiğim haliyle hayal etmek zordu; o kadar çok şey değişmişti ki. Ön merdivenin altındaki kiler restore edilmişti. Beton zemin, ocak ve su ısıtıcıları. Ama arka kısım küflenmeye terk edilmişti. Orada hiç elektrik yoktu. Karanlık ve rutubetliydi.&rsquo;&rsquo;</p>

  <p>&ldquo;Adair &rsquo; i gömdüğümüz yere gittim. Orijinal duvarın nerede bittiği ve Jonathan&rsquo;ın ördüğü duvarın nerede başladığı anlaşılmıyordu. O zamana kadar hepsi birlikte yaşlanmıştı. Ama taşın arkasından hâlâ bir şey algılamıyordum. Hiçbir şey. Ne düşüneceğimi bilemedim. Neredeyse duvarı yıkacaktım. Neredeyse. Balkonda kenara çok yaklaştığında kendini aşağı atmanı söyleyen o sapık ses gibi.&rdquo; Lanny hüzünlü bir tavırla gülümsedi. &ldquo;Elbette ki bunu yapmadım. Doğrusunu söylemek gerekirse, ribar ve çimentoyla duvarı daha da güçlendirdim. Dikkatli olmak zorundaydım; inşaat sırasında duvarın zarar görmesini istemiyordum. Şimdi gayet sağlam bir şekilde mühürlenmiş durumda. Artık çok daha rahat uyuyorum.&rdquo; Ama o kadar rahat uyumuyordu; Luke birlikte geçirdikleri kısa sürede bunu fark etmişti.</p>

  <p>Lanny&rsquo;yi bıraktığı yerden, hapsettiği adamdan uzaklaştırmalıydı. Luke masanın üzerinden uzanarak genç kadının elini tuttu. &ldquo;Hikâyen... henüz bitmedi, değil mi? Sen ve Jonathan, Adair&rsquo;in evinden birlikte ayrıldınız. Sonra ne oldu?&rdquo; Sonsuza dek mutlu yaşadılar ifadesini neredeyse ağzından kaçırıyordu. &ldquo;Nasıl ayrıldınız?&rdquo;</p>

  <p>Lanny bir an soruya aldırmayarak elindeki sigara izmaritini inceledi. &ldquo;Altmış yıl&nbsp; kadar birlikte kaldık. Başlangıçta sadece yapabileceğimiz en iyi şey&nbsp; olduğu için birlikteydik. Birbirimize göz kulak oluyor, birbirimizin arkasını kolluyorduk. Macera dolu zamanlardı. Mecbur olduğumuz için sürekli yolculuk yapıyorduk, çünkü nasıl hayatta kalabileceğimizi bilmiyorduk. Kendimiz için yeni kimlikler yaratmayı, isimsiz bir şekilde kalabalığa karışmayı öğrendik; ama dikkat çekmemek Jonathan için biraz zordu. İnsanlar onun sıra dışı güzelliğine her zaman çekiliyorlardı.&rdquo; Lanny boştaki eliyle fincanına uzandı. &ldquo;Ama sonra ben istediğim için birlikte kaldığımız giderek daha da netleşti. Yapay bir evlilik gibiydi, sadece yakınlığımız yoktu. Aşksız bir evlilik sürdüren yaşlı bir çift gibiydik ve Jonathan&rsquo;ı çapkın bir koca rolüne zorluyordum.&rdquo;</p>

  <p>&ldquo;Senden uzaklaşmasına gerek yoktu,&rdquo; dedi Luke.</p>

  <p>&ldquo;Bu onun doğasında vardı. Ve onunla ilgilenen kadınlar engel tanımıyordu.&rdquo; Lanny hafifçe gülüp küllük olarak kullandıkları fincan tabağının içindeki külleri savurdu, &ldquo;İkimiz de sefil durumdaydık. Sonunda öyle bir noktaya geldi ki artık birbirimizin varlığına bile tahammül edemiyor, birbirimize kötü davranıyor, kırıcı şeyler söylüyorduk. Bazen ondan nefret ediyor, çekip gitmesini diliyordum. Gitmesi gerekenin o olduğunu biliyordum, çünkü ben asla onu terk edebilecek kadar güçlü değildim.&rsquo;&rsquo;</p>

  <p>&ldquo;Bir gün uyandığımda, yanımdaki yastığın üzerinde bir not buldum.&rdquo; Lanny, uzaklardan kendi acısını izliyormuş gibi üzünle gülümsedi. &lsquo;&ldquo;Beni bağışla,&rsquo; diye yazmıştı. &lsquo;Bu en İyisi. Beni aramaya gelmeyeceğine&nbsp; söz ver. Fikrimi değiştirirsem ben seni bulurum. Lütfen isteğime saygı duy. Sevgiler,</p>

  <p>Lanny duraksayarak izmaritini tabağa bastırdı. Yüksek pencerelerden dışarı bakarken yüzünde&nbsp; hafifçe keyifli bir ifade vardı. &ldquo;Sonunda gidecek cesareti bulabilmişti. Aklımı okumuş gibiydi. Elbette ki çok acı çektim. Onu bir daha göremeyeceğimden emin olduğumdan, ölmek istedim. Ama devam ediyoruz, değil mi? Her neyse, başka seçeneğim yoktu ama varmış gibi davranmak yardımcı oluyordu.&rdquo;</p>

  <p>Luke, Tricia&rsquo;yla aynı odada olmaya bile dayanamadıkları günleri hatırlayarak gerginliğin yarattığı yorgunluğu düşündü. Karanlıkta oturarak ayrıldıklarında nasıl olacağını hayal etmeye çalıştığında, içi huzurla dolardı. Gitmesi gerekenin Tricia olduğu açıktı -sonuçta Luke çocukluğunun geçtiği evden çıkıp gidemezdi- ama ailesinin ölümünden sonra çiftlik evinde tek başına kaldığında, yalnız olmaktan hiç hoşlanmamıştı. Sanki bir şey elinden zorla alınmış, bir uzvunu kaybedip sakatlanmış gibiydi.</p>

  <p>Luke, Lanny&rsquo;ye acısını katlayıp yerine tıkması için zaman tanıdı. &ldquo;Ama bitmemişti, değil mi? Sonuçta birbirinizi tekrar gördünüz.&rdquo;</p>

  <p>Lanny&rsquo;nin yüz ifadesi gizemliydi. &ldquo;Evet, öyle oldu.&rdquo;</p>

  <h1 id="sigil_toc_id_40">4. KISIM</h1>

  <h2 id="sigil_toc_id_41">OTUZ SEKİZ</h2>

  <p><b>Paris, Bir Ay Önce</b></p>

  <p>Gri bir gündü. Beşinci caddedeki antika sıra evlerden biri olan evimin üçüncü katındaki pencerenin perdelerinin arasından görünen ince gökyüzüne baktım. Paris&rsquo;te kış başlangıcıydı, yani neredeyse her gün kasvetli ve griydi.</p>

  <p>Uyandıktan sonra yaptığım ikinci şey, bilgisayarımı açmaktı. Sonra bilgisayarın rutin taramalarıyla açılmasını beklerken masanın yanında ayakta durup kahvemi karıştırdım. Bilgisayarın vızıltılarını ve tıkırtılarını rahatlatıcı buluyordum; kuş cıvıltıları ya da benim dışımda kalan yaşam belirtileri gibi. Normalliğe özlem duyuyor, plansız olarak tanımlanabilecek varlığıma olabildiğince rutin sığdırmaya çalışıyordum.</p>

  <p>Bazı kişilerin sabah kendilerine gelmek için ihtiyaç duyduklarının aksine, sadece zevk için kahvemi yudumladım. Nadiren gerçekten uyuyor, genellikle kedi uykusu çekiyordum. Her zamanki gibi o gece de çok geç saatlere kadar uyanık kalmış, yazmak için sözleşme imzaladığım ama şimdi baş belasına dönüşen kitabım için araştırma yapmıştı Sonra ondan da sıkılarak, Amerikan televizyonunda yenid gösterilen dizileri izlerken seramik koleksiyonumu katalo lamıştım. Koleksiyonum öyle bir noktaya gelmişti ki bir üniversiteye veya bir sanat müzesine, daha fazla kişinin onları görebileceği bir yere gönderebilirdim. Sürekli etrafımda bu kadar yığın olmasından bıkmıştım. Birkaç şeyden kurtulmam gerektiğini hissediyordum.</p>

  <p>Genellikle dikkatimi&nbsp; dağıtmasına ve beni huzursuz etmesine rağmen, o sabah kahve üzerimde mucizeler yaratmış dikkatimi toplamamı sağlamıştı. Duygu o kadar yabancıydı ki - çünkü artık evde takvimim yoktu- kısa ve huzursuz edici bir an için hangi yılda olduğumuzu hatırlayamadım.</p>

  <p>E-posta kutum yüklemeyi bitirince de gönderenlerin adreslerine baktım. Çoğu işle&nbsp; ilgili mesajlardı; avukatımdan, antik Asya seramikleriyle ilgili eşsiz monograflarımı yayımlayan küçük bir yayınevindeki editörümden mesajlar ve bir de parti daveti vardı. Çin fincanları üzerine uzmanlığımla son&nbsp; yirmi yılda muhteşem bir hayat kurmuştum. Sahte kimliğim, yağmacı milliyetçilerden&nbsp; kaçmak için bir İngiliz gemisine binerken Çinli işverenimin ellerime tutuşturduğu paha biçilmez bir fincan koleksiyonuna dayanıyordu. Bir ömür önce, kimsenin bilmediği başka bir hikâyeydi. Bu dönemde olmayı seçtiğim kimlik buydu ve üzerinde çok fazla düşünmezsem neredeyse işe yarıyordu.</p>

  <p>Tanımadığım bir e-posta adresi de vardı. Zahire&rsquo;den geliyordu; ah, tabii artık Demokratik Kongo Cumhuriyeti&nbsp; olarak anılıyor. Belçika Kongosu olduğu zamanı da hatırlıyorum. Adrese bakarak kaşlarımı çattım; Zahire&rsquo;de tanıdığım kimse var mıydı? Muhtemelen bir yardım isteği veya çöp olmalıydı; geçici bir maddi ikilem için yardıma ihtiyaç duyan Afrikalı bir prens olduğunu iddia eden bir dolandırıcı da olabilirdi. Neredeyse açmadan siliyordum ama son anda fikrimi eğiştirdim.</p>

  <p>&ldquo;Sevgili Lanny,&rdquo; diye başlıyordu, &ldquo;bir daha haber alamayacağını düşündüğün kişiden selamlar. Öncelikle, peşimden gelmemen&nbsp; konusundaki isteğimi yerine getirdiğin&nbsp; için teşekkür ederim.&rdquo;</p>

  <p>Lanet olasıca masum sözler, ekrandaki parıltılı piksellerde görünüyordu. Yazdır, diye düşündüm fareye tıklarken. Yazdır, lanet olasıca, aniden kopup gidersen seni sonsuza dek kaybederim.</p>

  <p>&ldquo;Umarım böyle yaklaştığım için beni bağışlarsın. Bütün kolaylığına rağmen, e-posta mesajlarının bir mektup kadar yerinde ve kibarca olmadığı duygusundan bir türlü kurtulamadım. Telefonu kullanmakta da aynı nedenle zorlanıyorum. Ama zamanım kısıtlı, dolayısıyla e-postaya başvurmak zorundaydım. Birkaç gün içinde Paris&rsquo;te&nbsp; olacağım ve oradayken seni görmeyi çok istiyorum. Umarım programın buna olanak tanır. Lütfen bana cevap yaz ve görüşüp görüşemeyeceğimizi bildir. Sevgiler, Jonathan.&rdquo;</p>

  <p>Ne yaptığımı bile anlamadan koltuğa çöküp parmaklarımı tuşların üzerinde hazırladım. Ne diyecektim? Yıllarca süren sessizlik sırasında içimde çok şey birikmişti. Hem konuşmak istiyordum hem de konuşacak kimsem yoktu. Duvarlarla, gökyüzüyle, güvercinlerle, Notre Dame Katedrali nin duvarlarını süsleyen iblislerle konuşmaktan bıkmıştım.Tanrı &rsquo;ya şükür, senden bir daha asla haber alamayacağımı sanıyordum. Üzgünüm. Çok üzgünüm. Bu beni bağışladığın anlamına mı geliyor? Seni&nbsp; bekliyordum. Bilgisayar ekranımda senin&nbsp; adını görmenin bana neler hissettirdiğini tahmin bile edemezsin. Beni bağışladın mı?</p>

  <p>Bir an tereddüt ederek yumruklarımı sıktım, salladım, açtım ve tekrar salladım. Sonunda</p>

  <p>&ldquo;Evet&rdquo; diye yazdım.</p>

  <p>O günü beklemek işkence gibiydi. Beklentilerimi dizginlemeye çalışıyordum ama aniden Jonathan&rsquo;dan haber aldıktan sonra hayal kurmamam imkânsızdı. Umutlarımı yüksek tutmamam gerektiğini biliyordum ama hâlâ içimde Jonathan&rsquo;la ilgili romantik hayaller vardı. O mutluluğu hissetmek için hayallere dalmamam imkânsızdı. O kadar uzun zaman geçmişti ki her şeyi sabırsızlıkla bekliyordum.</p>

  <p>Jonathan ikinci mesajında bana hayatını anlattı. Yıllar içinde, 1930&rsquo;larda Almanya&rsquo;dayken bir tıp diploması almıştı ve ücra, yoksul yerlere giderek oradaki insanlara yardım ediyordu. Biri belgelerden şüphelendiğinde, doktora çok ihtiyaç duyulan öyle ücra yerlerde yetkilileri aşmak daha kolay oluyor, devlet yetkilileri hemen yolu açıveriyordu. Asya Pasifik&rsquo;te cüzzamlılarla, alt kıtada çiçek hastalarıyla çalışmıştı. Bir hemorajik ateş salgını patlak verdiğinde Orta Afrika&rsquo;ya gitmiş, Ruanda sınırındaki bir mülteci kampının kliniğini yönetmişti. Orada açık kalp ameliyatları yapmamıştı; silah yaralanmaları, tifo ve kızamıkla uğraşmıştı. Her ne gerekiyorsa.</p>

  <p>Buluşacağımız yer ve zamanı onaylamak dışında ne diyebilirdim? Jonathan&rsquo;ı bir doktor, bir merhamet meleği olarak düşünmek beni hem heyecanlandırmış hem de huzursuz etmişti. Ama Jonathan, son görüşmemizden beri hayatımın nasıl aktığını anlatmamı bekliyordu ve bilgisayarın karşısında otururken ne yazacağımı düşünemiyordum bile. Utanç verici olmayan ne söyleyebilirdim? Ayrılmamızdan sonra hayatım zorlaşmıştı. Çoğu zaman sürüklenmiştim. Yaptığım şeylerin çoğu aptalca, gülünç, yaptığım anda hayatta kalmam için gerekli olduğunu düşündüğüm şeylerdi. Şimdi, nihayet, hayatıma huzur gelmişti; bir rahibe hayatı yaşıyordum ama seçeneklerim hâlâ vardı. Ama bunu kabullenmiştim.</p>

  <p>Jonathan kusurlarımı fark edecekti ama Jonathan&rsquo;m beni tanıdığını ve zaman içinde değiştiğimi düşünmeyeceğini tahmin ediyordum; en azından, onun kadar büyük bir değişim yaşamamıştım. Ancak, Jonathan&rsquo;a ilk mesajım sorularla doluydu. Mülteci kampı nasıl bir yerdi? Kimlerle birlikteydi? Mutlu muydu? Beni düşünüyor muydu? Son sorunun cevabını biliyordum. Telefonumun sessizliği ve posta kutumun boşluğuyla bunu vurguluyordu.</p>

  <p>Buluşma günümüz yaklaştıkça, Jonathan&rsquo;ın evimi görmek isteyebileceğini düşünerek- umarak- hafta başında temizlikçi kadını getirdim ve bir kraliyet düğününden çıkmış gibi görünen abartılı bir buket çiçek aldım. Buzdolabına şampanya koydum ve şarap mahzeninden eski, kaliteli bir cabernet çıkardım.</p>

  <p>Bir önceki gece hiç uyuyamadım ve oturduğum yerden bir aynaya bakıp durdum. Ona farklı mı görünecektim? Aynadaki görüntümü&nbsp; dikkatle&nbsp; inceledim.&nbsp; Herhangi bir değişiklik olabileceğini düşünmek aslında bir nevrozdu, çünkü başka kadınlar gibi değildim ve hiçbir değişiklik olmadığını biliyordum. Hâlâ o aynı üniversite öğrencisine&nbsp; benziyordum, Jonathan&rsquo;ın gittiği gün baktığı yüz olduğu gibi duruyordu. Sevimli ama güzel olmayan yüz; takdir edilecek kadar çekici&nbsp; ama tapılacak kadar güzel değil. Bütün varlığım boyunca yetecek kadar seks yapmış olmama rağmen, hâlâ yeterince seks yapamayan bir kadının ateşine sahiptim. Beni gördüğünde umutsuz olduğumu düşünmesini&nbsp; istemiyordum ama aynaya bakarken bu konuda yapabileceğim bir şey olmadığını anladım. Onunla ilgili daima umutsuz olacaktım.</p>

  <p>Aynaya bakarken, ertesi gün buluştuğumuzda, yakın zamanda doğmuş insanların oluşturduğu bir kalabalığın ortasında birbirimizi&nbsp;&nbsp; görmenin tuhaf&nbsp; ve delirtici olup olmayacağını merak ettim. Birbirimize bakarken zaman durmuş gibi gelebilirdi. Jonathan beni terk ettiğinden beri ne kadar zaman geçmişti? Yüz kırk yıl mı? Hangi yıl olduğunu bile hatırlayamıyordum. Artık o zamanlar olduğu kadar yoğun bir şekilde canımı yakmadığını anlamak beni şaşırtmıştı, çünkü acının hafiflemesi için on yıllar geçmesi gerekmişti. Oysa şimdi onu görme isteği çoktan güçlenmişti bile.</p>

  <p>Aynayı bıraktım. Bir şeyler içmeliydim. Soğuk şampanya şişesini açtım. Hiç şüphesiz olmayacağı belli bir şey için yarına saklamanın yaran neydi ki? Sonsuzluk gibi gelen bir süreden sonra Jonathan&rsquo;ın benimle bağlantı kurması, zaten kutlamaya değer bir şey değil miydi? Çarşafları değiştirip banyoya fazladan havlu koymadan önce umudumu fazla filizlenmeden söndürmeye karar verdim. Sadece beni ziyaret etmeye geliyordu, o kadar.</p>

  <p>Öğlen lobide buluşalım, diye yazmıştı son e-posta mesajında. Sabırsızlanıyordum ve daha erken bir saatte dışanda kamp kurmayı veya Jonathan&rsquo;ın odasına çıkmayı düşünüyordum. Ama o kadar gülünç davranamazdım; gururlu&nbsp; ve kontrollü davranmak daha iyiydi. Bu yüzden, dışarı&nbsp; çıkmadan önce çalışma masamın üzerindeki saatin on biri göstermesini bekledim. Bir taksi çevirip şoföre kayıtsız görünmeye çalışarak Hotel Prix St. Germaine&rsquo;ın adresini verdim. Taksinin arka camından oturduğum sokağın uzaklaşıp küçülmesini izledim.</p>

  <p>St. Germaine&rsquo;i biliyordum ama oraya hiç gitmemiştim. Batı kıyısındaki sıradan bir cadde üzerinde, sessiz ve eski bir oteldi. Genellikle birkaç günlüğüne Paris&rsquo;e gelen doktorları ağırlardı. Lobideki kirli havanın bir rengi olsaydı muhtemelen kahverengi olurdu.</p>

  <p>Resepsiyon masasının arkasında, lobiye&nbsp; yerleştirilmiş deri koltuklardan birine otururken bakışlarıyla beni izleyen profesyonel ve sıkıcı görünüşlü bir görevli vardı. Bütün otel lobileri böyle miydi acaba; nefesini tutmuş bir oda gibi? Seçtiğim koltuk kapıyla resepsiyon masası arasında uzanan bir alana bakıyordu. Ön kapının üzerine asılmış oymalı, eski bir saate baktım; &ldquo;11.48.&rdquo;</p>

  <p>Jonathan gençliğinde daima başkalarını bekletirdi. Bir&nbsp; doktor olarak daha dakik olmayı öğrendiğini umuyordum. Saat üçte pistte malzeme helikopterini karşıla. Perşembe günü aşılar için şu ücra köyde olman gerek. Jonathan&rsquo;ın sözleştiğimiz saatte geleceğine kesinlikle inanıyordum.</p>

  <p>Sehpanın üzerinde okunup bırakılmış bir sabah gazetesi duruyordu. Dünya olaylarıyla ilgilenmeyen biri olduğumdan, bugünlerde gazeteye bakmaya bile tenezzül etmiyordum. Hepsi birbirinin benzeri haline gelen olaylar kafamı karıştırıyordu. Akşam haberlerini izlerken, huzursuz bir dejavu duygusuna kapılıyordum. Afrika&rsquo;da&nbsp; bir katliam!&nbsp; Ruanda mıydı?&nbsp; Hayır, o 1993 &rsquo;teydi. Yoksa Belçika Kongosuya da Liberya mıydı?&nbsp; Bir devlet başkanı vuruldu! Borsa çöktü! Bir çocuk felci,&nbsp; çiçek, tifo veya AIDS salgını! Hepsini güvenli bir mesafeden yaşamış ve çıldırmış insanlığın olayları olarak izlemiştim. Acıları izlemek korkunçtu ama tanık olmaktan başka ne yapabilirdim ki? Herhangi bir şeyi değiştirecek gücüm yoktu ve asla da olmamıştı. Arka planda duran bir hayalettim sadece.</p>

  <p>Tıp fakültesine gitme fikrinin Jonathan&rsquo;a neden cazip geldiğini tahmin edebiliyordum; böylece korkunç şeyler karşısında bir şeyler yapabilirdi. Düşmanını yenmenin, hastalığı yok etmenin imkânsız olduğunu bilmesine rağmen, kollarını sıvayıp olayın üzerine atlayabilir, en azından deneyebilirdi.</p>

  <p>Farkında olmadan, düşündüğüm süre boyunca bakışlarım gazeteye takılı kalmıştı. Lobiye bakmıyordum.</p>

  <p>Aniden başımı kaldırdım. Jonathan geçip gitmiş olabilirdi. Lobi kilise kadar sessizdi. Toz zerreleri havada süzülüyor, cam kapılardan süzülen gün ışığında parıldıyor, oradan geçen bir vücudun etkisiyle normal rotalarında çıkmışa benzemiyorlardı. Rahatlamıştım; Jonathan&rsquo;ı tekrar görmek için elimdeki zamanı mümkün olduğunca kullanmak istiyordum.</p>

  <p>Gerginliğimi azaltmak için lobiden geçen birkaç adamı izledim. Arap görünüşlü, genç, pahalı ama eski moda giysiler giymiş bir adam. Açıkça Fransız gibi görünmeye çabaladığı belliydi ama pek başarılı olamamıştı. Rahatlamaya çalıştım.</p>

  <p>Ön kapı açıldı. Tanıdık birini görmek için hemen öne eğildim ama yine yavaşça arkama yaslandım. Adamın üzerinde buruşuk bir haki pantolon ve eskimiş bir tüvit ceket vardı. Boynuna etnik desenli bir bez parçası sarmış, gözüne güneş gözlüğü takmıştı. Yüzünde en az üç günlük sakal ve uykusuzluk işaretleri vardı. Belki de zavallı adam son zamanlarda aynaya bakmıyordu.</p>

  <p>Adam ellerini ceplerine sokmuş halde yürüyerek doğruca yanıma geldi. Gülümsüyordu. O zaman anlamıştım.</p>

  <p>&ldquo;Beni böyle mi karşılıyorsun? Görünüşümü unuttun mu?&nbsp; Belki de sana yakın zamanda çekilmiş bir resmimi göndermeliydim,&rdquo; dedi Jonathan.</p>

  <p>Jonathan&rsquo;ın önerisine uyarak dışarı çıktık. Bayılacak gibi göründüğümü söylemişti. Jonathan hemen koluma girdi ve kaldırımda yürürken bana destek oldu. Bir parkta sessiz bir köşe bulduk. Her yer beton ve park banklarıyla doluydu; sadece dört taraftan betonla çevrelenmiş tek bir ağaç vardı ama en azından doğa illüzyonu veriyordu.</p>

  <p>&ldquo;Seni gördüğüme sevindim.&rdquo;</p>

  <p>Cevap veremedim ama gerek de yoktu. Hayatımdan bu kadar uzun süre uzak kalması, onu tekrar gördüğümde hiçbir şey bizi ayıramazmış gibi hissetmem saçmaydı. Ona dokunup öpmek, ellerimi vücudunda dolaştırmak, onun orada olduğuna, etten kemikten&nbsp; halde karşımda durduğuna kendimi inandırmak istiyordum. Ama birbirimizi ne kadar tanısak da, aramıza yüz yıllık bir ayrılık girmişti. Pek yabancı sayılmazdık ama ondan yakınlık beklemeye&nbsp; de hakkım yoktu. Ayrıca, davranışlarındaki bir şey bana yavaş ilerlememi söylüyordu.</p>

  <p>Nihayet kendimi toparladıktan sonra bir kafe bularak orada saatlerce oturduk. Kahve ve Lillet sigarası eşliğinde bir masada oturup birkaç ömre sığacak zamanda olanları karşılıklı birbirimize anlattık. Onun hikâyeleri nefes kesiciydi ve Jonathan&rsquo;ın, serin ve yemyeşil Maine&rsquo;den sonra o kadar kuru ve sıcak bir yerde mutlu olmasına şaşırmıştım. Bir çadırda meditasyon yapan bir keşiş gibi oturması, etrafında uçuşan sivrisineklere aldırmadan şırıngalara sabırla ilaç doldurabilmesi şaşırtıcıydı. Batı Nil&rsquo;deki sıtma salgını onu ne ilgilendirirdi&nbsp; ki? Dang humması salgını patlak vermiş bir vadiye yürüyerek yolculuk yapmaya gönüllü olmuştu. Hastalığı incelemeye çalışan bir epidemiyolog değildi ki. Land Rover nehri geçemediğinde, ishal önleyici ilaçları ve diğerlerini sırtında taşımak zorunda kalmıştı. Yaptığı şeylere hayranlık duymakla birlikte, kendini tekrar tekrar tehlikeye atışını dinlemek beni huzursuz etmişti.</p>

  <p>Akşamüstü evime geçtik. Şampanya içtik. Kaz ciğeriyle kızarmış ekmek eşliğinde şişenin dörtte üçü boşaldı. Jonathan&rsquo;ın ısrarlarıyla ona evi gösterdim ama her odaya girerken giderek daha da mahcup oluyordum. Yıllar boyu toplanarak mobilyaların üzerine minder gibi atılmış şeylerin çokluğunu görünce ben bile şaşırdım. Jonathan nazik sözler söylüyor, ender bulunan güzel şeyleri gelecek kuşaklara sakladığım için beni övüyordu ama aslında sadece suçluluk duygumu bastırmaya çalışıyordu. Onun gibi gezgin bir doktor, şilep doldurabilecek miktarda ıvır zıvır taşımazdı. Jonathan&rsquo;ın dönüşünü bekleyen bir anılar deposu yoktu. Yaklaşık yirmi yıldır görmediğim bir kutuya rastladım; hayranlarımın verdiği paha biçilmez mücevherlerle doluydu. Üzüm büyüklüğünde yakut taşlı bir yüzük; mavi elmas taşlı antika bir aile yadigârı. Böyle abartılı şeyler mide bulandmcıydı ve onlan unutulmuş bir kitap rafında küflenmeye terk etmek için geri ittim.</p>

  <p>Daha kötüleri de vardı. Çılgınlık yıllarımda uzak ülkelerden getirdiğim şeyler. Jonathan onların ne olduğunu hemen anlamıştı. Güzelce oyulmuş Buda heykelleri, yirmi renkli el örgüsü kilimler, tören zırhı. Uzun tüfekler karşılığında satın aldığım, silah tehdidiyle ele geçirdiğim veya -bazı durumlarda- ölülerden topladığım şeyler. Odaların kapılarını kapatırken hepsinin gideceğine yemin ettim; heykellerin her biri müzelere ve ait oldukları ülkelere gönderilecekti. Evimde bu kadar şeyle bu kadar uzun süre ve hiçbirini aklıma bile getirmeden nasıl yaşamıştım?</p>

  <p>Girdiğimiz son oda, en üst kattaki yatak odamdı. Artık amacı doğrultusunda kullanılmayan bir odanın hüzünlü havasını yansıtıyordu. Yüksek, dar pencerelerin yanında İsveç malı bir yatak takımı duruyordu;&nbsp; pencereler ve yatak beyaz pamuklu örtüyle örtülmüş, şiltenin üzerine buz mavisi bir ipek battaniye atılmıştı. On sekizinci yüzyıldan kalma bir Fransız yazı masası, bilgisayar masası olarak kullanılıyordu ve önüne bir sandalye çekilmişti. Masanın üzeri ıvır zıvır ve kâğıtlarla doluydu; sandalyenin üzerine gri bir ipek gecelik bırakılmıştı. Odanın her yerinde uzun zamandır kullanılmadığını düşündüren bir hava vardı.</p>

  <p>Jonathan yatağın karşı tarafında asılı resmin önünde durdu. Eh, en azından bu sık sık bakılan ve çok sevilen bir eşyaydı. Ressamın adı artık hatırlanmıyordu bile ama taslağın çizildiği günü hatırlıyordum. Jonathan&nbsp; oturup poz vermek istememiş, Adair&rsquo;se&nbsp; ısrar etmişti; bu yüzden bir koltukta arkasına yayılarak oturmuş, asık yüzlü ve düşünceli bir tavırla resmedilmişti. Aslında amacı resmi bozmaktı ama sonuçta ortaya daha da etkileyici bir çizim çıkmıştı. İkimiz de resme bakarken iki asır geriye gittik.</p>

  <p>&ldquo;Bu aptal resmi saklamışsın,&rdquo; dedi Jonathan zayıf bir sesle. &ldquo;Sakladığına sevindim.&rdquo; Resme son bir bakış attıktan sonra odadan çıktık.</p>

  <p>Hava karardığında Jonathan balo salonunda bir kanepeye uzanmış, ben de yerde kolçaklardan birine yaslanmıştım. Saatler boyunca birbirimize hikâyeler anlatıp durduk. Ben nihayet çözülerek ona utandığım geçmişimle ilgili bir şeyler açıkladım. Jonathan beni terk ettikten sonra onun yerini alan deliyle nasıl maceralara atıldığımı. Adı Stefan&rsquo;dı ve bizden biriydi. Adair&rsquo;in ilk dostlarından biri. Bizden olanlar arasında karşılaştığım tek kişi. Stefan asırlar önce St. Petersburg yakınlarında Adair&rsquo;e rastladığında fırtına kalmış, yarı yarıya donmuş bir çocuk gibiydi. Stefan, Adair&rsquo;le yollarının ayrılışının öyküsünü anlatmamıştı ama tahmin edebiliyordum. Stefan sert mizaçlı, ağzından çıkana dikkat etmeyen biriydi.</p>

  <p>Bir yerde çok uzun süre kalmaya tahammül edemediğinden, sürgünler gibi oradan oraya dolaşmıştık. Buz ve karlı bir iklimde doğmuş olan bir adam için, Stefan açıklanamaz bir şekilde güneşe ve sıcağa çekiliyor, dolayısıyla zamanımızın çoğunu Kuzey Afrika&rsquo;da veya Orta Asya&rsquo;da geçiriyorduk. Çöllerde göçebeler gibi yolculuk yapmış, Haybar Geçidi&rsquo;nden silah kaçırmıştık. Bedevilere uzun tüfekle ateş etmeyi öğretmiş, hatta bir süre Moğollarla birlikte yaşamıştık Stefan&rsquo;ın sıra dışı binicilik becerilerinden etkilenmişlerdi. Kahire&rsquo;de bir kum fırtınası sırasında bir otelde mahsur kaldığımız 1920&rsquo;lere kadar birlikteydik. Bizi ayıran şey kavga değildi. Yıllar boyunca birikmiş kırgınlıkların söze döküldüğü bir çirkinlik yaşanmamıştı. Sadece birbirimize söyleyecek başka şeyimiz kalmadığını anlamıştık.</p>

  <p>Muhtemelen on yıllar önce ayrılmalıydık ama hiçbir açıklama gerektirmeyen biriyle birlikte kalmak çok rahat gelmişti. Yirmi yılda bir filan hâlâ sarhoş olduğumuzda birbirimizi arıyorduk veya birbirimize kart gönderiyorduk; tıpkı boşanmış eski bir çift gibi.</p>

  <p>&ldquo;Ya sen?&rdquo; dedim konuyu değiştirme fırsatından yararlanarak. Bu anıları tekrar yaşamaktan yorulmuştum. &ldquo;Bütün bu süre boyunca yalnız değildin, değil mi? Bir daha evlendin mi?&rdquo;</p>

  <p>Dudağı hafifçe büküldü ama bir şey söylemedi.</p>

  <p>&ldquo;Bana bütün bu süre boyunca yalnız olduğunu söyleme! Çok üzücü olur.&rdquo;</p>

  <p>&ldquo;Şey, yalnız diyemem. Bu köylerde doktorluk yaparken pek yalnız kalamazsın; herkesin çok fazla ilgiye ihtiyacı vardır ve orada olduğun için çok mutludurlar. Sürekli yemeklere davet ediliyordum. Hayatlannı paylaşıyordum.&rdquo; Gözleri şimdi daha uzun sürelerle kapanıyordu. Yüzünde bir yorgunluk belirmişti. Bir kucak battaniyesi alarak üzerine örttüm. Bir an için gözlerini açtı.</p>

  <p>&ldquo;Maine&rsquo;e geri dönüyorum. Orayı tekrar görmek istiyorum. Seni bu yüzden aradım, Lanny. Benimle gelmeni istiyorum. Gelir misin?&rdquo;</p>

  <p>Gözyaşlanmı zorlukla tutabildim. &ldquo;Elbette gelirim.&rdquo;</p>

  <h2 id="sigil_toc_id_42">OTUZ DOKUZ</h2>

  <p>Amerika&rsquo;ya geri dönmek için o devasa Airbus uçaklardan birine bindik. Uçak Orly&rsquo;den daha yeni havalanmıştı ki, Jonathan uyuyakaldı. New York&rsquo;tan başka bir uçakla Bangor&rsquo;a geçip, kuzeye gitmek için bir SUV kiraladık. Buralan iki asırdır görmemiştim ve kulağa çılgınca gelse de, çok az değişmiş gibi görünen yerler vardı. Daha önce görmemiş olabileceğim yerler de elbette; asfalt yollar, Victoria tarzı çiftlik evleri, bakımlı dev tarlalar, ufuk çizgisine kadar uzanan sulama boruları. Bu büyük, geniş ve lüks arabanın ön camından bakarken, oraya daha önce hiç gelmediğimi düşünerek kendimi kandırmam kolaydı. Sonra yol tarım alanlarından kuzey ormanlarına yöneldi. Soğuk ve karanlık ormana daldık ve kendimizi sıra sıra dizilmiş aşırı büyüklükte kütükler arasında bulduk. Yeşil battaniye yüzünden gökyüzü neredeyse görünmüyordu. Araba arazinin iniş çıkışlarını takip ediyor, yosunlarla kaplanmış kayaların etrafından dolaşıyordu. Hatırladıklarım sadece bunlar. Ağaçları görünce birden iki asır geri gittim ve ilk hayatımı, gerçek hayatımı, benden çalman hayatımı hatırladım. Jonathan da aynı şeyleri hissetmiş olmalı.</p>

  <p>Yuvamızın yaklaştığını hissediyorduk. Artık motorlu taşıt kullandığımız için yol çabucak bitti. En son bu yolculuğu&nbsp; at arabasıyla yaptığımızda haftalar sürmüştü. Jonathan ona yaptığım şey yüzünden şoktaydı ve benimle neredeyse hiç konuşmuyordu.</p>

  <p>Köye -artık kasaba- yaklaşırken ikimiz de suskunduk. Her şey nasıl da değişmişti. Kasabanın ortasından geçen yolun, iki asır önce yeni kurulan St. Andrews&rsquo;a giden toprak araba yolu olduğundan bile emin değildik. Kilise ve mezarlık neredeydi? Köy salonu binasını görmemiz gerekmez miydi? Hatırladığımız köyü şimdi önümüzde duran kasabaya dönüştürmeye çalışırken, arabayı mümkün olduğunca yavaş kullanıyordum.</p>

  <p>En azından St. Andrews henüz Amerika&rsquo;nın diğer kasabalarının seviyesine ulaşamamıştı; oralarda bütün mağazalar, restoranlar ve oteller çokuluslu bir şirketin malıyken, St. Andrews&rsquo;da henüz öyle değildi. Geniş tarlalar artık yoktu ve son on mil boyunca kereste işine dair hiçbir iz görünmüyordu. Onun yerini tatil işi almıştı. Anacaddenin iki tarafında vahşi doğa malzemeleri satan, kaba giyimli beyaz adamların diğer beyaz erkek ve kadınlara ormanlarda veya kanolarla Allagash&rsquo;ta rehberlik sunduğu mağazalar sıralanmıştı. Ya da onları bele kadar çıkan çizmelerle nehrin ortasına sokuyor, inceledikten sonra tekrar suya salacakları balıkları tutturarak bütün günü geçiriyorlardı. Bir zamanlar çiftlik evlerini ve ahırların,&nbsp; Tinky Talbot&rsquo;un demirci ve Watford&rsquo;ların bakkal dükkânının olduğu&nbsp; yerlerde şimdi hediyelik eşya dükkânları ve pansiyonlar vardı. Sonunda kilisenin yerinde de bir mağaza olduğunu tahmin ettik. Muhtemelen kilise binası yıkılmıştı. Şimdi kasabanın ortasında bir hırdavatçı&nbsp; dükkânı, bir dondurmacı ve postane duruyordu. En azından mezarlığa dokunulmamıştı.</p>

  <p>Yeni kuşak halk bundan rahatsız olmuyor gibiydi. İki asır önce nasıl olduğunu bilmesem, ben de itiraz etmeyebilirdim. Ama artık kasaba yabancılara hizmet ederek para kazanıyordu ve o kadar dejenere olmuştu ki, sanki çocukluğunun geçtiği evin yerinde şimdi bir genelev ya da daha kötüsü, bir bonmarşe bulmak gibiydi. St. Andrews daha kolay bir yaşam tarzı için ruhunu satmıştı ama ben kim olup da yargılayacaktım ki?</p>

  <p>Arabayı postanenin önüne park edip, aptal aptal etrafa bakınarak kaldırımlarda yürümeye başladık. Ortak alanın yerinde şimdi küçük bir park vardı ve kaldırımın kenarında büyük bir kaya duruyordu.</p>

  <p>&ldquo;Ah, bak, kasabanın kurucusunun anısına dikilmiş. Baban için.&rdquo; Kayanın yüzeyine takılmış plaketi okumak için eğildim.</p>

  <p>Jonathan gözlerini kısarak kabartılı harfleri okudu. &ldquo;O zamanlar nasıl olduğunu pek anlatabildiğini sanmıyorum.&rdquo;</p>

  <p>&ldquo;Asla anlatamazlar. Yine de babanın adının unutulmadığını görmek güzel.&rdquo; &ldquo;Ya biz? Bizi unuttular mı?&rdquo; diye sordu, yorgun bir sesle.</p>

  <p>Elini tutarak, &ldquo;Bizi bilmiyorlardı bile, değil mi?&rdquo; diye sordum</p>

  <p>Kasabanın dışında sezon için gelen balıkçılara ve avcılara hizmet veren, erkeklere hitap edecek şekilde tasarlanmış, dolayısıyla biraz lüks yoksunluğunun normal karşılanması gereken bir otele yerleştik. Dunratty&rsquo;s eski bir motel gibiydi ve kaçınılmaz ihmaller yüzünden biraz dökülmüştü. Ofise bitişik bina on kadar odadan oluşuyordu. Ormanın iyice derinliklerine doğru bir kulübe istedik. Resepsiyon görevlisi bir şey&nbsp; söylemedi;&nbsp; sadece tüfeğimiz veya oltamız olup olmadığına bakıp hiçbir şey bulamayınca, yavaşça işine geri döndü. Döküntü kulübelerinden birini aşk yuvası olarak kullanmamız onun için önemliymiş gibi evli olup olmadığımızı sordu. Söylediğine göre motelde bizden başka müşteri yoktu; dolayısıyla her yer çok sessiz olacaktı. Bir şeye ihtiyacımız olursa kendisini evinde bulabilirdik -belirsiz bir yönü işaret ettiğinden, evin ne tarafta olduğunu bile bilmiyorduk- ama onun dışında kimse bizi rahatsız etmeyecekti.</p>

  <p>Dört duvarı da ucuz ahşap döşemelerle kaplı, kasvetli bir yerdi. Odanın büyük bölümünü iki yatak kaplıyordu-demir somyalı, tek kişilikten daha geniş ama iki kişilikten daha dar yataklardı- ve aralarına komodin yerine bir şifoniyer konmuş, üzerine de porselen bir lamba yerleştirilmişti. Kumaşı lime lime olmuş iki koltuk, otuz yıllık gibi görünen bir televizyona dönük konmuştu. Bir tarafta küçük, yuvarlak bir masanın etrafına üç tane kolçaksız tahta mutfak sandalyesi dizilmişti. Bir kapının arkasında küçük, fonksiyonel bir mutfak ve başka bir kapının arkasında da biraz küflenmiş bir banyo görünüyordu. Jonathan bavulları yataklardan&nbsp; birinin üzerine attığında güldüm. &ldquo;Kalıyor muyuz?&rdquo; diye sordum hayretle. &ldquo;Daha iyi bir yer olmalı. Belki kasabanın merkezinde.&rdquo;</p>

  <p>Jonathan bir şey söylemeden sürgülü cam kapıların önünde durdu. Yanına yaklaştım. Ahşap bir verandanın ötesinde orman görünüyordu; iki tarafta büyük ve kaim ağaçlar yükseliyor, rüzgârda gıcırdayarak sallanıyorlardı. Kapıyı açıp ormanın içine çıkıp, kendimizi tertemiz havayla sarılı halde bulduk. Verandada durarak ne kadar olduğunu bilmediğim bir süre sonsuz gibi görünen ormana baktık. Burası yuva olarak bildiğimiz yerdi. Sonunda geri dönmüştük. &ldquo;Kalıyoruz,&rdquo; diye cevap verdi Jonathan.</p>

  <p>O gün akşamüstü saat beş sularında günbatımmdan önce etrafa biraz daha bakabilmek için kulübeden çıktık. Ama yolumuzu bulmak&nbsp; zordu;&nbsp; bir yönde uzanacağını düşündüğümüz yollar, zaman içinde bölge tekrar tekrar değiştiği için bizi bambaşka yerlere götürüyordu. Şimdiki yol düzeni modem kereste şirketleri tarafından&nbsp; yapılmıştı. Her nedense miller boyunca ormanın derinliklerine uzanıyor, kişiyi Allagash ve St. John nehirlerinin kesişme noktasına çıkan bir otobana bağlanıyordu. İki yanlış başlangıçtan sonra bize Jonathan&rsquo;ın evine uzanan araba yolunu hatırlatan bir yol bulduk. Jonathan sessizce başıyla onaylayarak sonuna kadar gitmemizi işaret etti.</p>

  <p>Aşırı büyümüş ağaçların oluşturduğu bir tünelden geçerek, bir zamanlar St. Andrew&rsquo;ların evinin önündeki otlağın olduğu bir açıklığa geldik. Yol artık yoktu -artık buzhanenin yanından derenin etrafından dolaşıp büyük eve uzanmıyordu- ama arazinin biçimini tanımıştım. Şimdi hâlâ kayalıkların yanında duran evden bir toprak yol uzanıyordu. Tekrar görebilmek için biraz hızlandık ama yaklaşırken gazdan ayağımı çektim. Ev hâlâ yerindeydi ama ancak bir zamanlar o evde yaşamış olan biri binayı tanıyabilirdi.</p>

  <p>Bir zamanlar gösterişli olan ev, çürümeye terk edilmişti.&nbsp; Tıpkı çürüyen bir ceset gibi, hayattayken tanıdığınız birinin hatları yerine sadece iskeleti kalmıştı. Boyaları dökülmüş, bina sarkmış, karoları ve kiremitleri düşmüştü. Ön tarafta rüzgâr kesici gibi yükselen çamlar bile, ancak mezarlıkta görebileceğiniz türden ağaçlan hatırlatıyordu.</p>

  <p>&ldquo;Terk edilmiş,&rdquo; dedi Jonathan.</p>

  <p>&ldquo;Kimin aklına gelirdi ki?&rdquo; dedim ne diyeceğimi bilemeyerek. &ldquo;Ah, şey, Jonathan. En azından olduğu yerde bırakmışlar. Benim ailemin evinin yerinde şimdi sadece bir kavşak var. Hayat devam ediyor, dünya değişiyor, değil mi?&rdquo;</p>

  <p>Jonathan onu neşelendirme çabama karşılık sessiz kaldı. Arabayı yolda ters yöne çevirerek tekrar kasabaya yöneldik.</p>

  <p>O gece akşam yemeği için kasaba merkezindeki küçük bir restorana girdik. Yemek almak açısından bakıldığında bir restoran olduğu söylenebilirdi ama benim gitmeye alıştığım türden bir yer değildi. Bir düzine lamine yüzeyli masa ve etraflarına konmuş dörder metal sandalyeyle&nbsp; daha çok lokantaya benziyordu.&nbsp; Masaların&nbsp; üzerine muşamba örtülmüştü. Mönüler sararmaya başlamış naylonla kaplanmıştı ve en azından yirmi yıldır mönüde hiçbir değişiklik olmadığı belliydi. Ben ve&nbsp; Jonathan&rsquo;la birlikte toplam beş müşteri vardı. Kot pantolon ve tişört giymiş, başlarına kasket takmış diğer üç müşterinin her biri ayrı masalarda oturuyordu. Garson muhtemelen aynı zamanda aşçıydı. Mönüleri verirken bize sanki servis yapmaya değip değmeyeceğimizi anlamaya çalışır gibi eleştiren gözlerle baktı. Bir radyodan yumuşak bir müzik sesi geliyordu.</p>

  <p>İkimizin de&nbsp; uzun zamandır başka ülkelerde yaşamaktan dolayı görmediğimiz yiyecekler sipariş ettik. Kızarmış kedibalığı filetosu, tavuk, etli hamur... Neredeyse tuhaflığı nedeniyle egzotik denebilecek yiyecekler. Şişeden biralarımızı yudumlarken, diğer müşterilerin bizi izlediğini hissettiğimiz için çok az konuştuk. Garson -kızın saçları metal teller gibi görünüyordu- bize tatlı isteyip istemediğimizi sormadan önce yarısı bitmiş yemeklerimize baktı. &ldquo;Turtamız iyidir,&rdquo; dedi. Bunu söylerken genel bir gözlem sonucunu bildirir gibiydi.</p>

  <p>&ldquo;Evini ziyaret etmek seni hayal kırıklığına uğrattı mı?&rdquo; diye sordum, garson bize iki bira daha getirdikten sonra. Jonathan başını iki yana salladı.</p>

  <p>&ldquo;Bunu beklemeliydim. Ama hazır değildim.&rdquo;</p>

  <p>&ldquo;Çok farklı ama bazı açılardan çok da aynı. Kendimi kopuk hissediyorum. Sen yanımda olmasaydın çoktan giderdim.&rdquo;</p>

  <p>Lokantadan çıkıp sokakta yürümeye başladık. Hilal biçimindeki ışıklı tabelasında &ldquo;Mavi Ay&rdquo; yazan küçük bir bar dışında her yer kapalıydı. Kulağa romantik geliyordu ama ön taraftaki camdan baktığımda sadece erkeklerle, televizyondaki spor karşılaşmalarını izleyen kamyoncu ve oduncularla dolu olduğunu gördüm. Kasabanın ticari bölgesinden çıktıktan sonra kiliseye geldik. Mezar taşları ay ışığında belli belirsiz görünüyordu.</p>

  <p>Her yer bakımsızdı ve yabani otlarla dolmuştu. Yabani meyve çalıları, ısırgan otlan ve başka türde çalılar, taş duvarı kaplamış, bir zamanlar girişin iki yanında duran sütunları örtmüş ve mezar taşlarından bazılarını yutmuştu. Yıllar boyunca don kabarmaları mezar taşlarından bazılarını yerlerinden çıkarmıştı; diğer mezar taşları zamanla aşınmış ya da birileri tarafından kmlmıştı. Eski komşulanmı bu şekilde ziyaret etmeye istekli olmadığımdan, mezarlıktan çabucak geçtim. Bu arada Jonathan mezardan mezara yürüyor, taşların etrafında yükselmiş otlan yolup çekiştirerek isimleri ve tarihleri okumaya çalışıyordu. O kadar üzgün ve yaralı görünüyordu ki Jonathan&rsquo;ı dirseğinden&nbsp; yakalayıp oradan&nbsp; sürükleyerek çıkarmamak için kendimi zor tutuyordum.</p>

  <p>&ldquo;Bak, bu Isaiah Gilbert&rsquo;ın mezar taşı,&rdquo; diye seslendi Jonathan. &ldquo;1842&rsquo;de ölmüş.&rdquo;</p>

  <p>Elimde sigarayla durduğum yerden, &ldquo;Oldukça uzun bir süre. Uzun bir ömrü olmuş,&rdquo; diye seslendim. Eskiden tanıdığım insanların mezar taşlarının ortasında olmak başımı döndürmüştü.</p>

  <p>Jonathan başka bir mezar taşına yöneldi. Yere çömelmiş, etrafa bakınıyordu. &ldquo;Tanıdığım herkesin burada olup olmadığını merak ediyorum.&rdquo;</p>

  <p>&ldquo;Bazılarının gitmiş olması doğal. Benim ailemden kimseyi bulabildin mi?&rdquo;</p>

  <p>&ldquo;Kasabanın diğer tarafındaki Katolik mezarlığında olmaları gerekmez mi?&rdquo; diye sordu, yine mezar taşlarına bakarak iki sıra arasında yürürken. &ldquo;İstersen buradan sonra oraya gidebiliriz.&rdquo;</p>

  <p>&ldquo;Hayır, teşekkürler. Hiç merakım kalmadı.&rdquo;</p>

  <p>Yan yana duran iki tane büyük mezar taşının başına eğildiğinde, Jonathan&rsquo;ın önemli bir şey bulduğunu anlamıştım. Mermer değil, taştı ve zamanla aşınmıştı. Ben arkasında durduğum için yazıları okuyamıyordum. &ldquo;Kiminki o?&rdquo; diye sordum Jonathan&rsquo;a doğru yürürken.</p>

  <p>&ldquo;Kardeşim.&rdquo; Ellerini oyma harflerin üzerinde gezdirdi. &ldquo;Benjamin.&rdquo;</p>

  <p>Mezar taşının diğer tarafına dokunarak, &ldquo;Ve Evangeline,&rdquo; dedim. Evangeline St. Andrew, sevgili eş, Ruth&rsquo;un annesi.</p>

  <p>&ldquo;Yani evlenmişler.&rdquo;</p>

  <p>&ldquo;Aile onuru mu?&rdquo; diye sordum. &ldquo;Evangeline&rsquo;in uzun bir yaşamı olmuş gibi görünmüyor.&rdquo; &ldquo;Ve Benjamin de onun yanına gömülmüş; bir daha evlenmemiş.&rdquo;</p>

  <p>Sonraki bir saat boyunca Jonathan&rsquo;ın ailesindeki insanların çoğunu bulduk; annesi ve sonunda elbette ki kızı Ruth. Kasabada yaşayan son St. Andrew o olmuştu. Jonathan&rsquo; ın kız kardeşleri kayıptı, ki Jonathan onların evlenip kasabadan ayrıldığını, başka yerlerde mutlu ve başarılı aileler kurduklarını, daha neşeli ortamlarda kocalarının yanına gömüldüklerini umuyordu. St. Andrews&rsquo;un bütün melankolisinden kaçmak için.</p>

  <p>Jonathan&rsquo;ı kulübeye geri götürdüm. Sıra dışı iki şarap şişesini bavuluma gizleyerek</p>

  <p>Fransa&rsquo;dan buraya kadar getirmiştim. Birinin mantarını açtık ve yatakta yan yana yatarken tezgâhın üzerinde biraz havalanmaya bıraktık. Vücudu ısınana kadar Jonathan&rsquo;a sarıldım ve sonra onu soydum. Eskiyip yumuşamış beyaz pamuklu çarşafların arasında birlikte yatarak kadehlerimizden şaraplarımızı yudumladık ve çocukluğumuz, kardeşlerimiz, arkadaşlarımız ve aptallıklarımız&nbsp; hakkında konuştuk; biz açıklanamaz bir şekilde hâlâ hayattayken, kemikleri çoktan toprak&nbsp; olmuş insanlar.&nbsp; Ona Sophia&rsquo; yla ilgili gerçeği söylemeye hâlâ dayanamıyordum. Bunun yerine ikimiz de&nbsp; kendimiz için değerli olan kişilerden sırayla bahsettik. Sonunda Jonathan uykuya daldığında, ardı arkası kesilmeyecek ağlama krizlerimden ilkine girdim.</p>

  <h2 id="sigil_toc_id_43">KIRK</h2>

  <p>Geçmişi yeniden yaşamak için başka girişimde bulunmadık; mezarlıkları tekrar ziyaret etmedik, bir zamanlar tanıdık olan ama şimdi zorlukla fark edilen yollardan tekrar geçmedik. Allagash kıyısı&nbsp; boyunca yürüdük ama bütün zamanı, orada burada olup biten olayları hatırlamak yerine geyikleri ve akıntının üzerinden yansıyan Maine güneşinin manzarasını izleyerek geçirdik. Geri kalan zamanda sessizce birbirimizin varlığının tadını çıkardık.</p>

  <p>Birlikte geçirdiğimiz zaman tadına bir türlü doyamadığım alkollü bir içki gibiydi. Belki de burada, hayata birlikte başladığımız bu yerde kaybolabileceğimizi düşünmeye başladım. Belki de Jonathan bu tanıdık yerde kalmaktan hoşlanabilirdi. St. Andrews&rsquo;un içinde yaşamak zorunda değildik; kasaba çok fazla değiştiği için, orada kalmak rahatsız edici olabilirdi. Ormanın derinliklerinde bir yer bulup, herkesten ve her şeyden uzakta yaşayabileceğimiz bir kulübe yapabilirdik. Ne gazete, ne saat, ne sürekli omzumuza vuran zaman. Her elli-altmış yılda bir kaçmak, başka bir yerde yeni biri olarak ortaya çıkmak&nbsp; ya da yeni biri gibi davranmak zorunda değildik.</p>

  <p>Bir gece harap kulübenin arkasında paltolarımıza sarınmış halde iki katlanan sandalyede oturuyor, kadehlerimizden şarabımızı yudumluyor, dümdüz görünen aya bakıyorduk. Jonathan sohbetimizi geçmişe sürüklemiş, bu da beni huzursuz etmişti. Kendisi ortadan kaybolduktan sonra Evangeline&rsquo;in mutsuz, zor bir hayat geçirip geçirmediğini, annesinin erken ölümünün nedeninin kendisi olup olmadığını merak ediyordu. Üzgün olduğumu defalarca tekrarladım ama Jonathan hiçbirini dinlemek istemedi; başmı iki yana sallayarak hayır diyor, hepsinin kendi hatası olduğunu söylüyor, bana çok kötü davrandığını ve ona olan büyük aşkımdan yararlandığını itiraf ediyordu. Başımı iki yana sallayarak bir elimi Jonathan&rsquo;ın koluna koydum. &ldquo;Ama ben seni çok istemiştim,&rdquo; dedim. &ldquo;Bunun için bütün suçu üstlenemezsin.&rdquo;</p>

  <p>&ldquo;Haydi oraya gidelim, yine,&rdquo; dedi Jonathan, &ldquo;ormanda buluştuğumuz, huş fidanlarının dikili olduğu o yere. Orayı sık sık dünyanın en güzel yeri olarak düşündüm. Sence hâlâ orada mıdırlar? Birinin onları kestiğini düşünmek bile istemem.&rdquo; İçkiden ısınıp biraz sersemlemiş halde SUV&rsquo;a bindik ama benim önce battaniye ve el feneri almak için kulübeye girmem gerekti. Jonathan aracı ağaçların arasından sürerken ben açık şarap şişesini göğsüme bastırmış halde tutuyordum. Arabayı kereste yolunun kenarına bırakıp son yarım mili yaya olarak almak zorunda kaldık.</p>

  <p>O noktayı bulduk ama bir hayli değişmişti. Fidanlar belli bir boya kadar büyümüş, sonra durmuşlardı. En uzun dalları birbirlerine yönelmiş, alanın üzeri yüksek bir çadır gibi kapanmış, onları taklit eden daha küçük ağaçları engellemişti. Çocukken buluştuğumuz, birlikte gülüşüp birbirimize yalnız hayatlarımızla ilgili hikâyeler anlattığımız bu yeri hatırlıyordum ama zaman o eşsiz güzelliği alıp götürmüştü. Artık güzel bir yer değildi; ormanın diğer yerlerinden kesinlikle farksız bir hale gelmişti.</p>

  <p>Battaniyeyi yere serdim. Sırtüstü uzanarak yaprakların arasından geceye bakmaya çalıştık ama yıldızları görebildiğimiz çok az boşluk vardı. Oranın hâlâ buluştuğumuz yer olduğuna kendimizi inandırmaya çalıştık ama beş adım batıda veya yüz metre doğuda bir yer olabileceğini de biliyorduk; kısacası, ormandaki diğer her yerden farksızdı. Her yer kadar iyiydi; ağaçların tepesinde biraz açıklık olduğu, sırtüstü&nbsp; yatıp yıldızlara bakabildiğimiz sürece.</p>

  <p>Çocukluğumuzu düşünmek bana bütün bu süre boyunca taşıdığım yükü hatırlatmıştı. Jonathan&rsquo;a Sophia&rsquo;yla ilgili gerçeği açıklama zamanı gelmişti. Ne var ki eski sırlar en güçlü olanlardır ve Jonathan&rsquo;ın nasıl tepki vereceğini bilememek beni çok korkutuyordu. Kavuşmamız bu gece sona erebilirdi; beni bu kez sonsuza dek hayatından atabilirdi. Bu korkular neredeyse beni yine geri çekilmeye zorluyordu ama bu konuyu daha fazla kendime saklayamazdım. Konuşmak zorundaydım.</p>

  <p>&ldquo;Jonathan, sana söylemem gereken bir şey var. Sophia&rsquo;yla ilgili.&rdquo; &ldquo;Hımm?&rdquo; Yanımda kıpırdandı.</p>

  <p>&ldquo;İntihar etmesi benim suçumdu. Benim hatam. Onu görmeye gidip gitmediğimi sorduğunda sana yalan söyledim. Onu tehdit ettim. Bebeği doğurursa hayatını ve kendini mahvedeceğini söyledim. Senin onunla asla evlenmeyeceğini, onunla sadece gönül eğlendirdiğini söyledim.&rdquo; Hep bu itirafı yaparken gözyaşlarına, hıçkırıklara boğulacağımı düşünmüştüm ama hiç de öyle olmadı. Yine de dişlerim takırdamaya başlamıştı.</p>

  <p>Bana döndü ama karanlıkta yüzünü göremiyordum. Cevap vermeden önce uzun saniyeler geçti. &ldquo;Bana bunu söylemek için bu kadar zaman bekledin mi?&rdquo;</p>

  <p>&ldquo;Lütfen, lütfen bağışla beni...&rdquo;</p>

  <p>&ldquo;Sorun değil. Gerçekten değil. Bu konuyu yıllar boyu ben de düşündüm. Zaman geçtikçe konulara farklı şekilde yaklaşabilmek çok ilginç. O zamanlar babamla annemin Sophia&rsquo;yla evlenmeme izin vereceğini hiç sanmıyordum. Ama beni durdurmak için ne yapabilirlerdi ki? Sophia&rsquo;yla ve bebeğimizle birlikte olmak için ailemi onlardan ayrılmakla tehdit etsem, beni evlatlıktan reddedemezlerdi. Teslim olmak zorunda kalırlardı. İşin devam etmesini, kendileri öldükten sonra birinin Benjamin ve kızlarla ilgilenmesini sağlamak için tek umutları bendim. O zamanlar bunu görememiştim. Ne yapacağımı bilememiştim ve senden yardım istemiştim, ki bu konuda sana haksızlık ettiğimi de artık anlıyorum. Yani Sophia&rsquo;nın kendini öldürmesi herkes kadar benim de hatamdı.&rdquo;</p>

  <p>&ldquo;Onunla evlenir miydin?&rdquo; diye sordum. &ldquo;Bilmiyorum. Çocuk için olabilirdi.&rdquo; &ldquo;Onu seviyor muydun?&rdquo;</p>

  <p>&ldquo;Çok uzun zaman önceydi. Duygularımı tam olarak hatırlayamıyorum.&rdquo; Doğruyu söylüyor olabilirdi&nbsp; ama böyle bir cevapla beni deli ettiğinin farkında bile değildi. Hayatındaki kadınları bir tür öncelik sıralamasına soktuğundan emindim ve kendim hangi sırada olduğumu, önümde ve arkamda kimlerin olduğunu bilmeyi çok istiyordum. Karmaşık geçmişimizin artık netleşmesini istiyordum. Bu kadar yıldan sonra işler kendiliğinden yoluna girmeliydi. Jonathan artık ne hissettiğini biliyor olmalıydı.</p>

  <p>Jonathan&rsquo;a hiç dokunmadan oturuyordum. Bu da beni huzursuz ediyordu. Benden nefret etmediğini bilmek için dokunuşunun tesellisine ihtiyacım vardı. Sophia&rsquo;nın ölümüyle ilgili beni suçlamasa bile, yaptığım bütün korkunç şeylerden dolayı benden tiksiniyor olabilirdi.</p>

  <p>&ldquo;Üşüyor musun?&rdquo; diye sordum Jonathan&rsquo;a. &ldquo;Biraz. Sen?&rdquo;</p>

  <p>&ldquo;Hayır. Ama yanına yatmamın sakıncası var mı?&rdquo; Ceketimi çıkararak üzerimize serdim. Karanlık gökyüzüne bakarken nefesimiz tepemizde hayalet gibi görünüyordu.</p>

  <p>&ldquo;Elin üşümüş.&rdquo; Jonathan&rsquo;ın elini tutarak ısıtmak için nefesimi üfledikten sonra tek&nbsp; tek parmaklarını öptüm.</p>

  <p>Elimi yanağına koydum. &ldquo;Yüzün de&nbsp; üşümüş.&rdquo; Burnumu kirli sakallı yakışıklı yüzünde, burnunun etrafında ve zarif göz kapaklarında gezdirirken yine itiraz etmedi. Jonathan&rsquo;ın giysilerini çıkararak devam ederken, yine bana karşı koymadı. Elimi göğsüne ve kasıklarına kaydırdım. Sonra kendim soyunarak üzerine çıktım; ceketimin astarı hafifçe popoma değiyordu.</p>

  <p>Battaniyenin üzerinde, yıldızların altında seviştik. Yaşadığımız cinsellik artık değişmişti. Yavaş ve nazik, neredeyse törenseldi ama nasıl şikâyet edebilirdim&nbsp; ki? Gençliğimizin fırtınası çok gerilerde kalmıştı. Şimdi onun yerinde şefkat dolu ama yine de beni hüzne boğan bir şey vardı. Sanki birbirimize veda eder gibiydik.</p>

  <p>Sevişmemiz&nbsp; bittiğinde -ben bir jokey gibi Jonathan&rsquo;ın üzerinde&nbsp; oturuyordum; Jonathan kulağımın dibinde iç çekti ve pantolonunu beline kadar yukarı çıkardı- sigara almak için elimi ceketimin cebine attım. Yoğun bir duman soğuk havaya yayılırken sıcaklığı ciğerlerimi sakinleştirdi. Jonathan başımın tepesini okşarken ben sigaramı tüttürmeye devam ettim.</p>

  <p>Yolculuğun sonunda neler olacağını merak ediyordum. Jonathan bunu hiç söylememişti. Ben de nasıl sona ereceğinden emin değildim. Dönüş biletleri açık tarihliydi. Jonathan mülteci kampına ne zaman dönmesi gerektiğini söylememişti. Yolculuğumuz çok daha fazla uzayamazdı; hayal kırıklığından başka bir şey olmamıştı. Tepemizde bizi hoş karşılayan sadece ağaçlar ve güzel gökyüzü varken, bütün kayıplarımızı hatırlatıyordu.</p>

  <p>Jonathan&rsquo;ın&nbsp; melankolisinin&nbsp; nedeninin ben olduğum duygusundan da bir&nbsp; türlü kurtulamıyordum. Belki onu hayal kırıklığına uğratmıştım, belki de&nbsp; Jonathan beni hâlâ bağışlamamıştı. Beni neden terk ettiğinden konuşmamıştık. Nedenini bildiğimi tahmin ediyordum. Hüsranlarla ve karşılıklı suçlamalarla geçen&nbsp; yıllardan sonra, beni hayal kırıklığına uğratmaktan bıkmıştı.</p>

  <p>Ama bu kez sonsuza dek birlikte olmakla ilgili değildi; bu başka bir şeyle ilgiliydi. Sadece ne olduğunu bilemiyordum. Benimle birlikte olmak&nbsp; istediği açıktı, yoksa bu yolculukta kendisine katılmamı istemezdi. Hâlâ öfkeli olsa,&nbsp; benimle&nbsp; asla bağlantı kurmaz, e-posta mesajı göndermez, benimle birlikte şampanya içip beni öpmez, onunla yatağa girmeme izin vermezdi. Onun yanındayken hep güvensizdim ve daima da öyle olacaktım; aşkımın yükü boynuma bağlanmış bir taş gibiydi.</p>

  <p>Sigaramı toprağa bastırıp söndürürken rahat bir tavırla, &ldquo;Yarın ne yapmak istersin?&rdquo; diye sordum. Jonathan çenesini yukarı, yıldızlara doğru kaldırdı ve gözlerini kapadı.</p>

  <p>&ldquo;İyi o zaman,&rdquo; dedim, o cevap vermeyince, &ldquo;daha ne kadar kalmak istiyorsun? Seni acele ettirmek istemiyorum, yanlış anlama, ne kadar istersen kalırım.&rdquo;</p>

  <p>Yavaşça gülümsedi ama yine cevap vermedi. Jonathan&rsquo;a doğru dönerek başımı bir elime dayadım.</p>

  <p>&ldquo;Bundan sonra ne yapacağımızı düşündün mü? Bizimle ilgili?&rdquo;</p>

  <p>Sonunda gözlerini açıp kırpıştırarak gökyüzüne baktı. &ldquo;Lanny, seni buraya çağırmamın bir nedeni var. Hâlâ tahmin edemedin mi?&rdquo;</p>

  <p>Başımı iki yana salladım.</p>

  <p>Şarap şişesine uzandı, bir dirseğinin üzerinde doğruldu ve içtikten sonra şişeyi bana uzattı; şişenin dibinde çok az şarap kalmıştı. &ldquo;Buraya geri dönmemizi neden önerdiğimi biliyor musun? Senin için yaptım.&rdquo;</p>

  <p>&ldquo;Benim için mi?&rdquo;</p>

  <p>&ldquo;Birlikte buraya dönersek, gidişimi bir şekilde telafi edersek mutlu olacağını düşündüm. Bu yolculuk benim için değildi; geri dönmek benim için cehennem gibi oldu. Öyle olacağını da biliyordum zaten. Hep onlar için, ailem, karım ve kızım, kendilerini terk ettiğimi düşünen insanlar için bir şekilde telafi edebilmeyi diledim. Hepsini geri almak için her şeyimi verirdim.&rdquo; Nasıl bu kadar aniden değişip böylesine kötüleşebilmişti? Aramızda soğuk, görünmez bir duvar varmış gibi hissediyordum.</p>

  <p>&ldquo;Senin hatan değildi,&rdquo; dedim kimin hatası olduğunu bilmiyormuşuz gibi. Daha fazla şarabı kaldıramayacağım için şişeyi Jonathan&rsquo;a geri verdim. &ldquo;Bütün bunlardan konuşmanın amacı ne, Jonathan? O zamanı geri getirmek için senin veya benim yapabileceğimiz hiçbir şey yok. Olan oldu. Geçmiş geçmiştir.&rdquo;</p>

  <p>&ldquo;Olan oldu. Geçmiş geçmiştir,&rdquo; diye tekrarladı şişeyi tamamen boşaltmadan önce. Bana bakmamaya dikkat ederek karanlığa baktı. &ldquo;Bundan çok yoruldum, Lanny. Bu tekdüzeliği daha fazla sürdüremem; günbegün, hiç sonu gelmeden devam edebilmek için aklıma gelen her şeyi denedim.&rdquo;</p>

  <p>&ldquo;Lütfen, Jonathan, sarhoşsun. Ve yorgunsun.&rdquo;</p>

  <p>Jonathan üzerine eğilirken şarap şişesi yumuşak toprağa gömüldü. &ldquo;Ne dediğimi biliyorum. Benimle gelmeni bu yüzden istedim. Bana yardım edebilecek tek kişi sensin.&rdquo;</p>

  <p>Bunun nereye varacağını biliyordum. Hayat döngüseldi ve en kötü anlann bile ikinci kez karşına çıkacağı garantidir. Sonunda çekip gitmesiyle sonuçlanana kadar aylar boyunca - yoksa yıllar mı?-&nbsp; her gece tekrarladığımız tartışmaydı. Kabadayılık taslamış, yalvarmış, tehdit etmişti. Sürekli beni hayal kırıklığına uğrattığı için gitmemişti; beni terk etmesinin asıl nedeni buydu. İstediği tek şeyi ona verememiştim. O tek isteği aramızda duruyordu ve unutmak istediği her şeyden kaçmak için tek yolu buydu. Sırt çevirdiği sorumlulukları, ölen bir bebek, onu en çok seven kişinin ihaneti. Bütün bunları ortadan kaldırabilecek sadece tek bir şey vardı.</p>

  <p>&ldquo;Benden bunu yapmamı isteyemezsin. Bunun çok korkunç&nbsp; bir istek olduğu&nbsp; konusunda hemfikirdik. Beni bütün bunlarla tek başıma bırakamazsın.&rdquo;</p>

  <p>&ldquo;Sence salıverilmeyi hak etmiyor muyum, Lanny? Bana yardım etmelisin.&rdquo; &ldquo;Hayır. Yapamam.&rdquo;</p>

  <p>&ldquo;Bunu bana borçlu olduğunu hatırlatmamı mı istiyorsun?&rdquo; Bu acıtmıştı, çünkü daha önce asla ama asla bunu söylememişti. Bir şekilde, o sözleri asla yüzüme savurmamayı başarmıştı ama bu sözleri hak ettiğimi de inkâr edemezdim. Bana borçlusun, çünkü bana bunu sen yaptın. Ben senin lanetini taşıyorum.</p>

  <p>&ldquo;Bunu nasıl söyleyebilirsin?&rdquo; Ağlıyordum ve kendimi hissettirdiği kadar berbat hissettirebilmek için ona vurmak istiyordum. &ldquo;Sen çekip gittin ve onca yıl boyunca beni merak içinde bıraktın.&rdquo;</p>

  <p>&ldquo;Ama yalnız değildin. Bir şekilde hâlâ seninle birlikteydim. Nereye gidersen git, benim de orada olduğumu biliyordun.&rdquo; Jonathan yorgun bir şekilde dik&nbsp; oturmaya çalıştı ama her nefesinde başı sallanıyordu. &ldquo;Benim için işler değişti. Sana söylemem gereken bir şey var.</p>

  <p>Bunu istemedim, Lanny. Seni incitmek istemiyorum ama bunu neden istediğimi anlamak zorundasın. Neden şimdi benim için önemli olduğunu.&rdquo; Derin bir nefes aldı. &ldquo;Ben âşık oldum.&rdquo;</p>

  <p>Hayatında başına gelen en iyi şeyin haberine kötü bir tepki vermemi bekleyerek bana baktı. Onu tebrik etmek için ağzımı açtım ama sesim çıkmadı.</p>

  <p>&ldquo;Bir Çek kadın, bir hemşire. Kamplardan birinde tanıştık. Başka bir yardım organizasyonunda çalışıyordu. Bir gün bir toplantı için ev ofisinden&nbsp; aranıp Nairobi&rsquo;ye çağrıldı. Şehirdeki bir trafik kazasında öldüğünü radyo haberlerinden öğrendim. Helikopterle cesedini almaya gitmem bir gün sürdü. Sadece birkaç yıldır birlikteydik. Bu haksızlığa inanamıyordum; ömürler boyunca birlikte olabileceğim birini beklemiştim ve ancak bu kadar süre birlikte olabilmiştik.&rdquo; Sanırını bana&nbsp; çok&nbsp; fazla&nbsp; yüklenmemek için acısını bastırarak konuşuyordu. Yine de, onu dinlerken boğazımda bir şeyler düğümleniyordu.</p>

  <p>&ldquo;Şimdi anlıyor musun? Artık devam edemem.&rdquo;</p>

  <p>Onun acısının karşısında sert ve dayanıklı olmaya çalışarak başımı iki yana salladım.</p>

  <p>&ldquo;Seni incitmek istemiyorum,&rdquo; dedi. &ldquo;Yaşadığım acının nasıl bir şey olduğunu bildiğinin de farkındayım. Ne kadar harika biri olduğunu anlatmamı ister misin? Ona&nbsp; âşık olmaktan kendimi nasıl alamadığımı? Onsuz hayata devam etmenin nasıl imkânsız olduğunu?&rdquo;</p>

  <p>&ldquo;İnsanlar bunu her gün yapıyor,&rdquo; diyebildim zorlukla. &ldquo;Zaman geçer ve unutursun. Giderek kolaylaşır.&rdquo;</p>

  <p>&ldquo;Hayır. Benim için değil. Öyle olmadığını biliyorum. Sen de biliyorsun.&rdquo; Belki de o anda benden biraz nefret ediyordu. &ldquo;Bunu artık yapamam. Onun kaybına dayanamıyorum. Bu acının geçmesi için yapabileceğim&nbsp; hiçbir şey olmadığı gerçeğini kabullenemiyorum. Sonunda aklımı kaçıracağım ve delirmiş bir halde bu bedende sonsuza dek hapsolacağım. Beni buna mahkûm edemezsin. Elimden geldiğince uzun süre dayandım, çünkü istediğim şeyin korkunç olduğunu biliyorum. Biliyorum. Sana böyle açıklamak istemiyordum. Sana bu kadar ani bir şekilde ondan bahsetmek istemiyordum. Ama beni sen&nbsp; zorladın ve artık açıklamışken geri dönemeyiz. İşte, senden ne istediğimi&nbsp; artık biliyorsun. Bana yardım etmelisin.&rdquo;</p>

  <p>Uzanıp şarap şişesini bir kayaya çarptı. Şıngırtılar arasında parçalar etrafa uçuştu. Şişenin boynundan tutup, sivri uçlar oluşmuş yeşil cam şişeyi bir çiçek buketi gibi tuttu. Elimizdeki tek silah buydu; kaba ve şiddetli bir silahtı. Kendisini onunla öldürmemi istiyordu. Kan kaybından ölmek istiyordu.</p>

  <p>Beni tek başıma, sensiz bırakamazsın.</p>

  <p>Bunu ona söylemek istiyordum ama yapamıyordum. Bana itiraz edemeyeceğim bir neden sunmuştu. Hayatının aşkını kaybetmişti ve devam edemiyordu. Sonunda hayattan vazgeçme zamanı gelmişti.</p>

  <p>Konuşamıyordum ve ağladığımı sadece yanaklarıma vuran rüzgârın soğukluğuyla anlayabiliyordum. Uzanıp gözyaşlarıma dokundu. &ldquo;Bağışla beni, Lanny. Bu noktaya gelmek zorunda kaldığı için beni bağışla. Sana istediğin şeyi veremediğim için üzgünüm. Denedim; seni mutlu etmeyi ne kadar istediğimi bilemezsin. Ama olmadı. Her zaman umduğun şekilde sevilmeyi hak ediyorsun. O aşkı bir gün bulabilmen için dua ediyorum.&rdquo;</p>

  <p>Kırık şişeyi yavaşça elinden aldım. Jonathan gömleğini çıkararak savunmasız bir şekilde önümde durdu. Önce kendi elime, sonra ay ışığında mavimsi bir ışıkla parlayan o beyaz göğsüne baktım.</p>

  <p>Büyük aşkla dolu bir hayatımız olmalıydı.</p>

  <p>Birbirimize dönük halde dizlerimizin üzerine çöktüğümüzde, kaçınılmaz olanın yaklaştığını bilerek titriyorduk. Ona bakamıyordum; camın gerekeni yapacağını bilerek sadece şişeyi ona doğru itip bastırdım. Yeşil cam dişler mükemmel bir ısırık gibi etine yavaşça gömüldü. Derine. Derine. Jonathan&rsquo;ın kanı parmaklarımın ucunda toplandı. Çok kısık bir sesle inledi.</p>

  <p>Elimin bir hareketiyle, göğsünün beyazlığında üç şerit oluştu. Derin yaralar açılmıştı ve daha fazla kan akıyordu. Jonathan öne eğilerek göğsünün üzerine düştü ve sonra sırtüstü döndü; ellerini gevşek bir şekilde yaranın üzerine koymuştu. Yaradan köpüklerle kan akıyordu. Karşımda duran şey, çok kolay teslim olan bir et parçasıydı. Yaraların kenarlarının birbirlerine yapışıp kaynaşmasını bekledim ama böyle bir şey olmadı. Çok fazla kan vardı. Uyan, dedi iç sesim, uzaklardan. Uyanmalısın.</p>

  <p>Ve uyandım. Ormanın ortasında, sevdiğim insan karşımda toprağın üzerinde kıvranırken, öksürürken ve dudaklarından kanlar saçılırken ama gülümserken uyandım. Göğsü belirgin bir şekilde kalkıp inerken, Jonathan&rsquo;ı daha önce de bu&nbsp; şekilde Daugherty&rsquo;nin ahırında görmüş olduğumu hatırladım. Aniden onun yanma kayarak Jonathan&rsquo;ın gömleğini yaraların üzerine bastırıp kanamayı durdurmaya çalıştım. Jonathan başını iki yana sallayarak gömleği elimden itti. Sonuçta yapabildiğim tek şey ona sarılmaktı.</p>

  <p>Ne kaybetmiş olduğumu işte o zaman anladım. Jonathan her zaman oradaydı; ayrı geçirdiğimiz yıllarda bile onun varlığı her zaman zihnimin derinliklerinde, beni rahatlatıyordu. Şimdiyse içimde sadece kocaman bir boşluk vardı. Hayatımdaki tek önemli şeyi kaybetmiştim. Hiçbir şeyim&nbsp; kalmamıştı, yalnızdım, dünyanın ağırlığı üzerime çöküyordu ve bana yardım edebilecek kimse yoktu. Bir hata yapmıştım. Jonathan&rsquo;ı geri istiyordum. Bencil olmak daha iyiydi. O anda hissettiklerimi hissetmektense, sonsuza dek benden nefret etmesi daha iyiydi. Ne bunu düzeltebiliyor ne de bu acıdan kurtulabiliyordum.</p>

  <p>Cesedine uzun süre sarılıp kaldım. Sonunda kanı soğudu ve her yanım ıslak, kırmızı bir tabakayla kaplandı. Jonathan&rsquo;ı bıraktığım anı hatırlamıyorum. Cesedi bırakıp ormanda koştuğumu, avazım çıktığı kadar bağırarak Tanrı&rsquo;dan bana merhamet etmesini ve ölmeme izin vermesini dilediğimi hatırlamıyorum. Benim varlığımın da sona ermesi daha iyiydi. Onsuz devam edemezdim. Otobana nasıl çıktığımı, yolun kenarında sendeleyerek yürürken şerifin ve yardımcısının beni nasıl bulduklarını hatırlamıyorum. Arabanın birinde kendimi ellerim kelepçelenmiş halde bulduğumda, ancak o zaman istediğim tek şeyin ormana, Jonathan&rsquo;ın yanına geri dönmek ve sonsuza dek birlikte olabilmemiz için onunla birlikte ölmek olduğunu anladım.</p>

  <p>Paris, Bugün</p>

  <h2 id="sigil_toc_id_44">KIRK BİR</h2>

  <p>Evin dar antresi, kıymıkları kalkmış tahtalardan yapılmış sandıklarla doluydu. Bir çekiç, çiviler ve bir çift iş eldiveni, açılmamış bir tomar postayla birlikte yüksek bir sehpanın üzerinde duruyordu. Luke mermer bir büstü merdivenden aşağı indirirken yüzü gayretten kızarmıştı. Büst, Floransa&rsquo;daki Bargello&rsquo;ya&nbsp; -İtalya&rsquo;daki çok sayıda müzeden biriydi ve Rönesans heykellerinden&nbsp; oluşan muhteşem koleksiyonuyla Uffizi&rsquo;ye layık görülmüştü- giden bir çiftin ikincisiydi. İlki çoktan kendi sandığına yerleştirilmişti bile.&nbsp; Evden asla ayrılmayacak olan tek bir sanat eseri, Lanny&rsquo;nin Adair&rsquo;in evinden aldığı karakalem taslak, duvardan olanları izliyordu. Portre orijinal yerinden -Lanny&rsquo;nin yatağının ayakucundan- alınıp antreye getirilmişti ama Luke&rsquo;un onunla özel bir alıp veremediği yoktu. Altın sarısı gündoğumundan veya Nötre Dame Katedrali&rsquo;nden nefret edemediği gibi, resimdeki adama karşı kıskançlık da duyamıyordu.</p>

  <p>Lanny elinde kapatılmış bir zarfla çalışma odasından çıktı. Zarfın içinde, bütün bu süreden sonra kimler olabilecekse, bu sanat eserlerini gerçek sahiplerinden uzakta tuttuğu için özür dilediği&nbsp; bir mektup vardı. Mektupta -şimdiye kadar gönderilen her parçaya bir tane konmuştu- pişmanlık dolu ama belirsizdi; eserin nasıl, ne zaman veya kim tarafından ele geçirildiği açıklanmıyordu. Lanny günler boyu bu mektup üzerinde çalışmış, son haline ikisi birlikte karar verene kadar defalarca Luke&rsquo;a yüksek sesle okumuştu. Çalışırlarken parmak izi bırakmamak için lateks eldivenler giymişlerdi. Lanny Parisli avukatıyla birlikte çalışarak sevkiyat işlerini ayarlamış ve isimsiz bağışlarda bulunmuştu. Çeşitli müzeler ve diğer alıcılar ne kadar ısrarcı davransa da, kimsenin onu bulamayacağından emindi.</p>

  <p>Luke&rsquo;a gelince; gelişinden&nbsp; kısa süre sonra bütün bu harikalara veda etmek zorunda kalmaktan dolayı üzgündü. Dünyanın en geniş özel sanat koleksiyonunu daha iyi inceleyebilecek zamanı olmasını diliyordu. Lanny, evinin herhangi bir müzeden daha inanılmaz olduğunu söylediğinde abartmamıştı. Üst katlar nedensiz şekilde saklanmış hâzinelerle doluydu. Luke bir eşyayı göndermek için yerinden aldığı her seferde, sekiz-on tanesi daha ortaya çıkıyordu. Üstelik sadece heykeller ve tablolar da değildi; hiç şüphesiz birçoğu ilk baskı olan kitaplar dağ gibiydi; bir kadının bileziğinden geçebilecek kadar ince ipekten yapılmış Doğu halıları vardı; Japon kimonoları ve süslü ipeklerden yapılmış Türk kaftanları; her türde kılıç ve ateşli silahlar; Yunan vazolan, Rus semaverleri, yeşim taşından, dövülmüş altından ve kesilmiş taştan yapılmış kâseler. Çok sayıda sandık buruşturulmuş ipek ve kadife kumaşlarla doluydu ki her biri taşlarla süslenmişti. Ayrıca, tam anlamıyla sürpriz denebilecek şeyler de vardı: Örneğin, bir yelpaze kutusunun içinde, Lord Byron&rsquo;ın Lanny&rsquo;ye yazdığı bir mesaj bulmuştu. Luke kelimelerin çoğunu okuyamamıştı ama karalamalar arasında Jonathan&rsquo;ın adını görebilmişti. Lanny mesajın neyle ilgili olduğunu hatırlamadığı konusunda ısrar ediyordu ama insan dünyanın en önemli şairlerinden birinden aldığı bir mesajı nasıl unuturdu ki? Lanny&rsquo;nin evi, hayatındaki belirsiz bir boşluğu telafi etmek için bulduğu en nadide eserleri toplamayı alışkanlık edinmiş çılgın bir koleksiyoncunun evi gibiydi. Ancak, cömert bir şekilde parçalardan bazılarını Luke&rsquo; un kızlarının ilerideki eğitim harcamalarının karşılanması için bir fona yatırılmasını sağlamıştı.</p>

  <p>Luke,&nbsp; antika Çin&nbsp; porselenlerinin dışında, hesap ve envanter çıkarımı konusunda hiçbir girişimde bulunulmadığını görmüş, bu yüzden Lanny&rsquo;ye parçaları kataloglatmıştı. Bir tanım, nereden alınmış olabileceği konusunda bir tahmin, alacak olan kişinin veya yerin adı. Bir gün bunların Lanny&rsquo;yi rahatlatacağını, eşyaların kendilerinin ağırlığını&nbsp; hissetmeden çok geride kalmış maceralarını hatırlatabileceğini umuyordu.</p>

  <p>Ayrıca, bu şeylerle uğraşması da&nbsp; iyiydi. Böylece Jonathan&rsquo;ı düşünmüyordu; en azından sürekli. Luke, çay suyunun kaynamasını beklerken birkaç kez Lanny&rsquo;yi bir banyoda veya mutfakta ağlarken yakalamıştı. Ancak, son zamanlarda ağlamaları azalmıştı. Bu eserleri evden gönderme işleri onu belirgin şekilde daha mutlu etmiş gibiydi. Şimdi kendini daha huzurlu hissettiğini, yaptığı bazı kötü şeylerin bedelini ödediğini söylüyordu. Bir defasında, hatalarını düzeltmek için yeterince çok çalışırsa bağışlanacağını ve büyünün bozulacağını umduğunu bile söylemişti. O zaman Luke&rsquo;la birlikte yaşlanabilir, bu dünyadan aşağı yukarı aynı zamanda birlikte ayrılabilirlerdi. Bir daha o sonsuz yalnızlığı yaşamak istemiyordu. Bu türde konuşmalar -mucizevi bir müdahaleye bağlanmak- Luke&rsquo;u huzursuz ediyordu. Ama şartlar düşünülürse, uygunsuz müdahalelerden kesinlikle şüphe etmesine gerek olmadığının farkındaydı.</p>

  <p>Lanny mesajı büstün altına sıkıştırdı ve Luke tahta kutunun kapağını kapatarak çiviledi. Kurye o gün alım için saat ikide gelecekti ve Luke daha iki büstü paketleyebilmişti. En azından yarım düzine parçayı hazırlayabilmeyi umuyordu. Daha hızlı çalışması gerekiyordu.</p>

  <p>Alnını silmek için çekici bıraktığında, cevaplanmamış posta yığınını fark etti. En&nbsp; üstte Amerika&rsquo;dan gelen kalın bir zarf duruyordu ve refleks sonucu adresi okudu. Boston&rsquo;da Adair&rsquo;in evine -daha doğrusu mezarına- göz kulak olan bir avukatın ofisinden geliyordu. Luke yığını hemen taradı. Aynı avukatın ofisinden yedi zarf gönderilmişti ve neredeyse bir yıl önce başlamıştı. Tam ağzını açıp bir şey söyleyecekti ki Lanny omzunda çantasıyla aceleyle geldi; evin anahtarlarını arıyordu. &ldquo;Bir kuaför randevum var ama kurye gelmeden dönerim. Dışarıdayken öğle yemeği alayım mı? Ne istersin?&rdquo;</p>

  <p>&ldquo;Şaşırt beni,&rdquo; dedi Luke.</p>

  <p>Luke, Lanny&rsquo;nin normal yaşamına döndüğünü görmekten memnundu -artık depresyonun etkisinde olmadığım gösteren bir işaretti bu- ve özellikle de Luke&rsquo;u hayatına ne kadar çabuk kabullendiğini görmek sevindiriciydi. Birlikteyken rahat olmaları Luke&rsquo;un hoşuna gidiyordu. Lanny onunla her şeyini paylaşıyordu. En sevdiği fırın ürünleri, öğle&nbsp; üzeri yürüyüşleri, parkta sohbet ettiği yaşlı adamlar. Lanny&rsquo;nin hayatı kötü değildi, sadece Luke&rsquo;unki gibi yalnızdı. Luke onun için bir şeyler yapmaktan, onunla ilgilenmekten mutluluk duyuyordu. Lanny de onun her düşünceli hareketine karşılık minnettardı. Luke onu seviyor muydu? Bu konuda şüpheciydi, çünkü aşkın bu kadar kısa sürede oluşabileceğine inanmıyordu; özellikle de Lanny&rsquo;nin kim olduğu ve anlattıkları düşünülürse. Ama aynı zamanda Luke&rsquo;un benliğini saran bir neşe, kızları doğduğundan beri hissetmediği bir his vardı.</p>

  <p>Lanny gittikten sonra Luke hazırlanması gereken eşyaları bulmak için yukarı çıktı. Kuryeyi Lanny&rsquo;ye bırakmayı unutmaması gerekiyordu, çünkü o gün öğleden sonra&nbsp; Luke&rsquo;un bir randevusu vardı. Savaş bölgelerine ve mülteci kamplarına doktor gönderen, evsizler için klinikler işleten bir organizasyon olan Uluslararası Merhamet&rsquo;teki gönüllü hizmetler şefiyle görüşecekti. Bu, Jonathan&rsquo;ın çalıştığı son organizasyondu; Luke&rsquo;la birlikte Quebec&rsquo;ten dönüşlerinden sonra, biri Jonathan&rsquo;ı aramak için onlarla bağlantı kurmuştu. Jonathan yokluğunda gerektiğinde bağlantı kurulabilmesi için organizasyona Lanny&rsquo;nin ev adresini vermişti ama hiç geri dönmemişti ve Lanny&rsquo;nin Jonathan&rsquo;ın yerini bilip bilmediğini öğrenmek istemişlerdi. Lanny bir an konuşamamış, sonra kendini toparlayarak, Paris&rsquo;te kaldığı sürece hizmet etmek isteyebilecek başka bir doktor tanıdığını&nbsp; söylemişti. Luke görüşme fikrine sevinmiş, tıbbi eğitimini kullanmadığı takdirde mutlu olamayacağını Lanny&rsquo;nin&nbsp; anlamasından&nbsp; memnun olmuştu. Ancak, paslanmış Fransızcasının Haiti ve Fas&rsquo;tan gelen göçmenlerle iletişim kurmasına yeterli olmasını umuyordu.</p>

  <p>Luke paketlenecek eşyalardan sıradakini seçti; Brüksel&rsquo;deki bir tekstil müzesine gidecek olan büyük bir duvar halısı. Halı kilim gibi yuvarlanmış, her türde ıvır zıvırla birlikte kitap raflarının yanma tıkıştırılmıştı. Kitap rafındaki cam yüzlerin yansı öylece bırakılmıştı. Luke halıyı dikmeye çalışırken raftan bir şey düştü.</p>

  <p>Eğilip yerden aldı. Küçük bir güderi parçasıydı, Lanny&rsquo;nin bir şeyleri toparlarken her zaman yaptığı gibi gevşek katlanma şeklinden, eski tozlu bezin içinde bir şey olduğunu anladı. Dikkatle açtı -içinde ne kadar kırılgan bir şey olabileceğini kim bilebilirdi?- ve minik metal bir şey buldu. Bir çocuğun serçeparmağı büyüklüğünde bir şişeydi. Zamanla küflenip kararmış olmasına rağmen, bir mücevher parçası gibi zarifçe oyulmuş bir şey olduğunu görebiliyordu. Titreyen parmaklarla kapağı çekip iğneyi çıkardı. Kuruydu.</p>

  <p>Boş şişeyi kokladı. Zihninden düşünceler geçmeye başladı. Kuru olabilirdi ama tortuları analiz etmenin yolları vardı. Bir laboratuvara göndererek iksirin malzemelerini ve oranlarını öğrenebilirlerdi. Yenisini üretmeye çalışabilir, deneme-yanılma yöntemiyle sonunda başarabilirlerdi. İksiri yeniden yaparlarsa, sonsuza dek Lanny&rsquo;yle birlikte olabilirdi. O zaman Lanny&rsquo;nin yalnız kalması gerekmezdi. Ve elbette ki ölümsüzlükle ilgilenecek başka insanlar da olurdu. Astronomik rakamlar karşılığında, müşterilerin diline komünyon ekmeği gibi bırakabilirlerdi. Ya da tamamen yardım amaçlı davranır -sonuçta birinin ne kadar paraya ihtiyacı olabilirdi ki?- ve incelenmesi için büyük beyinlere teslim edebilirlerdi. Bunun bilim ve tıp açısından doğurabileceği etkileri kim tahmin edebilirdi? Dokuyu yeniden yaratan, yara ve hastalık tedavisinde devrim yaratan bir iksir.</p>

  <p>Bu her şeyi değiştirebilirdi. Lanny&rsquo;nin durumunu dünyaya açıklayabilmesi gibi.</p>

  <p>Ancak Luke tortu analizlerinin bir sonuç vermeyebileceğini de düşündü. Bazı şeyler incelemeye direnirdi ve kolayca incelenemezdi. Açıklanamayan veya tekrarlanamayan şeyler de vardı. Tıp öğrencisiyken bir konferansın sonunda yaşlı ve bilge bir profesörün söylediği bir sözün, oditoryumdan çıkan öğrenciler arasında fısıldandığını birkaç kez duymuştu. Bu tür teorileri bir kenara atan bazı doktorlar ve tıp araştırmacıları vardı ki bu insanlar hayatın mekanik olduğuna, bedenin bir ev gibi sistemlerden oluşmuş bir sistem olduğuna inanır, sizi de inandırırlardı. Şunu içtiğiniz, bunu yediğiniz, o ya da bu kurallara uyduğunuz takdirde bilmem ne kadar yaşayabilirdiniz; tıpkı bir evin su veya elektrik tesisatını onarıp bakımını yapmak gibi. Çünkü beden sadece bilincinizi taşıyan bir kaptı.</p>

  <p>Ama Luke o kadar basit olmadığım biliyordu. Bir cerrah Lanny&rsquo;nin bedenini açıp incelese - ve kesinlikle bir kâbus gibi olurdu; adam bir yeri kesip ellerini ve aletleri&nbsp; sokmaya çalışırken, vücut hemen kendini onarmaya, kesikler kapanmaya başlardı- sonsuz yaşamı sağlamak için hangi parçasının değiştiğini anlayamazdı. Kan tahlilleri, biyopsiler veya radyolojik taramalar da sonuç vermezdi. Dolayısıyla, iksiri analiz edebilir, tarifi yeniden yaratmaları için bin tane kimyagere verebilir ama hiçbir sonuç alamayabilirdiniz. Lanny&rsquo;de farklı bir güç olduğunu hissedebiliyordu; ancak ruhsal mı, büyüsel mi, kimyasal mı, bir tür eneıji mi olduğu konusunda hiçbir fikri yoktu. Luke bu güce çekim duyuyordu ama bunun onu bir bilim adamı mı, yoksa rahip olarak mı gösterdiğini bilmiyordu. Bildiği tek şey, Lanny&rsquo;nin varlığının kaynağının tıpkı dualar ve inanç gibi şüphecilikten ve mantıktan uzak daha iyi işlediğiydi. Eğer onunla ilgili gerçekler kamuoyuna açıklanırsa, dağılıp toza dönüşebilir veya güneş ışığındaki çiğ gibi buharlaşabilirdi. Bu muhtemelen diğerlerinden hiçbirinin -Lanny&rsquo;nin ona anlattığı kişiler; Alejandro, Dona ve şeytani Tilde- kendilerini açık etmemelerinin nedeniydi.</p>

  <p>Şişeyi bir sigara gibi parmaklarının arasında evirip çevirdi ve sonra aniden ayağının altına koyarak bütün ağırlığıyla üzerine bastı. Şişe kâğıttan yapılmış gibi kolayca kırılarak dümdüz oldu. Luke pencereye gidip açtı ve metal parçasını elinden geldiğince uzaklara, komşuların çatılarına attı ve nereye gittiğini kasıtlı olarak izlememeye dikkat etti. Aniden kendini özgür ve hafif hissetti. Belki de şişeyi yok etmeden önce Lanny&rsquo;ye sorması gerekirdi ama ne diyeceğini zaten biliyordu. Olan olmuştu.</p>

  <p style="text-align: center;"><b>SON</b></p>
</body>
</html>
