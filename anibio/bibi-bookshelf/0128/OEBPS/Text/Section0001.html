<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.1" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <h1 id="sigil_toc_id_11">İKİNCİ KISIM</h1>

  <h2 id="sigil_toc_id_12">ON BİR</h2>

  <p>Dr. Findley saatine baktı. Sabahın altısıydı. Hastane birazdan hareketlenecekti. Sabahları saat yedi buçuktaki nöbet değişiminin hemen ardından, hastaneye tarım bölgelerinde görülen yaralanma vakaları akın ediyordu; bir süt ineğinin tekmesiyle çatlamış bir kaburga, saman balyalarıyla uğraşırken buza kayıp düşmekten kırılan bir kemik gibi. Eğer çoktan kalkmadıysa, doktor odasında bekleyen şerif yardımcısı uyanabilir, bir fincan kahve almak için ortalıkta dolaşabilirdi. Luke sigarasını söndürdü.</p>

  <p>Kız ona bir köpeğin güvenilmez bir efendiye bakabileceği gibi baktı. &ldquo;Bana yardım edecek misin? Yoksa o şerifin beni karakola götürmesine izin mi vereceksin?&rdquo;</p>

  <p>&ldquo;Başka ne yapabilirim ki?&rdquo;</p>

  <p>Kızın yüzü kızardı. &ldquo;Gitmeme izin verebilirsin. Ben çıkarrken gözlerini kaparsın. Kimse seni suçlamaz. Onlara labaratuvara gittiğini, beni sadece birkaç saniye için yalnız bıraktığını ve dönene kadar da benim kaçmış olduğumu söyleyebilirsin.&rdquo;</p>

  <p>Joe onun bir katil olduğunu söylüyor, diye düşündü Luke. Bir katilin çıkıp gitmesine izin verebilir miyim?</p>

  <p>Lanore, Luke&rsquo;un eline uzandı. &ldquo;Birine onun için her şey yapabilecek kadar âşık oldun mu hiç? İstediğin ne olursa olsun, onun mutluluğunu her şeyden çok istedin mi?&rdquo;</p>

  <p>Luke kalbini dökmek zorunda kalmadığına sevindi, çünkü asla o kadar fedakâr olamamıştı. Sadık olmuştu, evet, fakat asla kırgınlık duymadan bir fedakârlık yapmamıştı ve bunun yarattığı duygudan hoşlanmıyordu.</p>

  <p>&ldquo;Ben kimse için bir tehdit değilim. Sana... Jonathan&rsquo;a yaptığım şeyi neden yaptığımı anlattım.&rdquo;</p>

  <p>Luke o masmavi gözlere bakıp başının tepesinden ayak parmaklarına kadar titredi. Morgdaki cesedi düşünerek ürperdi. Yapmak üzere olduğu şeyi neden yaptığını bilmiyordu ama durup düşünürse yapamayacağının farkındaydı.</p>

  <p>&ldquo;Burada bekle. Hemen dönerim.&rdquo;</p>

  <p>Luke dar koridordan doktorların soyunma odasına geçti. Eski dolabının içinde oraya atılıp unutulmuş bir önlük buldu. Pantolon kısmı uzundu ama kız paçalarını sıvayabilirdi. Birkaç dolabı daha karıştırarak beyaz bir laboratuvar önlüğü, bir ameliyat maskesi ve pediatri dolabından bir çift koşu ayakkabısı -o kadar eskimişlerdi ki burunları yukarı dönmüştü- buldu. Hepsini muayene odasına getirdi.</p>

  <p>&ldquo;İşte, şunları giy.&rdquo;</p>

  <p>Hademelerin koridorlarını kullanarak hastanenin&nbsp; arkasındaki yükleme kapısına geldiler. Otoparktan geçerlerken mesai başlangıcı için gelen bir hademe onlara el salladı ama Luke karşılık verirken kolu gerginlikten paslanmış gibi hissizdi. Otoparka girip Luke&rsquo;un kamyonetinin yanına ulaştıklarında Luke anahtarlarını doktor odasındaki paltosunun cebinde bıraktığını hatırladı.</p>

  <p>&lsquo;&lsquo;Lanet olsun. Geri dönmem gerek. Anahtarlarım yanımda değil. Ağaçların arkasına gizlen. Hemen dönerim.&rdquo;</p>

  <p>Kız sessizce başıyla onaylayarak ince pamuklu giysilerin içinde büzüldü.</p>

  <p>Luke&rsquo;un otoparktan ambulans girişine kadar yürüyüşü bitmeyecekmiş gibi geldi. Hem soğuktan hem de gerginlikten eli ayağına dolaşıyordu. Judy veya Clay onun yokluğunu çoktan fark etmiş olabilirlerdi. Daha nöbeti bitmeden çıktığını kimseye fark ettirmeden ve şüphe uyandırmadan içeri girip anahtarlarını alarak tekrar çıkabilir miydi? Clay kanepede uyuyorsa, Luke içeri girdiğinde onu uyandırabilir ve yakalanabilirdi. Bu sorularla boğuşurken her adımı giderek daha da ağırlaşıyordu. Sonunda kendini ipin ucunda sallanan ciddi bir terslik yüzünden aniden suyun altına yuvarlanan bir kayakçı gibi hissetti.</p>

  <p>Ağır cam kapıları iterken o kadar gergindi ki, omuzları neredeyse kulaklarına yapışmıştı. Hemşire masasındaki Judy, çatık kaşlarla bilgisayar monitörüne bakıyordu. Luke yanından geçerken başını bile kaldırmadı. &ldquo;Neredeydin?&rdquo;</p>

  <p>&ldquo;Sigara içmeye çıkmıştım.&rdquo;</p>

  <p>Judy kargalarınki gibi boncuğumsu gözlerini Luke&rsquo;a dikti. &ldquo;Tekrar sigara içmeye ne zaman başladın?&rdquo;</p>

  <p>Luke önceki gece iki paket sigara içmiş gibi hissettiğinden, Judy&rsquo;ye söyledikleri pek de yalan sayılmazdı. Hemşireye aldırmamaya karar verdi. &ldquo;Clay uyandı mı?&rdquo;</p>

  <p>&ldquo;Onu görmedim. Odanın kapısı hâlâ kapalı. Belki de gidip onu uyandırsan iyi olur. Bütün gün burada uyuyamaz. Karısı ona ne olduğunu merak etmeye başlayacak.&rdquo;</p>

  <p>Luke donakaldı; Judy&rsquo;nin yanında bir espri yapmak, her şey normalmiş gibi davranmak istedi ama elbette ki Luke asla Judy&rsquo;yle şakalaşmazdı ve bu bile başlı başına anormaldi. Yalan söylemek ve saman altından su yürütmek konusundak beceriksizliği yüzünden daha da geriliyordu. Donmuş bir göletin içine düşmüş, her nefesinde ciğerlerine buzlu suyu çekiyormuş ve Judy hiçbir şey görmüyormuş gibi hissediyordu, &ldquo;Biraz kahve istiyorum,&rdquo; diye mırıldandı Luke uzaklaşmak için dönerken.</p>

  <p>Odanın kapısı birkaç adım ötedeydi. Kapının aralık ve içerisinin karanlık olduğunu gördü. Kapıyı biraz daha itere kanepede polis olması gerektiğini tahmin ettiği büyük karartıya baktı.</p>

  <p>Kalp atışları kulaklarında zonkluyor, boğazındaki bezler normalin dört katı kadar büyümüş gibi görünüyordu. Nefes alamıyordu. Bu, suda boğulmaktan da beterdi. Sanki biri boğazını sıkıyordu.</p>

  <p>Sağ taraftaki bir duvarda asılı duran paltosu, elini cebine atmasını bekliyordu. Hafif şıngırtıları duyunca anahtarların bıraktığı yerde olduğunu anladı.</p>

  <p>Geri dönerken yürüyüşü kararlıydı. Ellerini laboratuvar önlüğünün ceplerine tıkmış halde yürürken, fazla dolambaçlı olan servis koridoruna dönmedi; bunun yerine doğruca ambulans girişine yöneldi. Luke masasının önünden geçerken başını kaldırıp ona baktı.</p>

  <p>&lsquo;&rsquo;Kahve içeceğini sanıyordum.&rdquo;</p>

  <p>&lsquo;Cüzdanımı arabada bırakmışım,&rdquo; dedi Luke, omzunun üzerinden. Neredeyse kapıya ulaşmıştı.</p>

  <p>&ldquo;Clay&rsquo;i uyandırdın mı?&rdquo;</p>

  <p>&ldquo;Uyanmış zaten,&rdquo; dedi Luke, kapıyı sırtıyla iterken. İti an çomağı hazırla! Clay koridorun diğer ucunda belirmişti. Luke&rsquo;u görüp otobüs durdurur gibi&nbsp; kolunu kaldırdı, onunla konuşmak istiyordu ve elini sallayarak Luke&rsquo;a doğru koşmaya başlamıştı. Dur, Luke. Ama Luke durmadı, Bütün ağırlığını kalçasına vererek kapıyı itti.</p>

  <p>Diğer tarafta soğuk yüzüne çarparak onu gerçek hayata döndürdü. Ne yapıyorum ben böyle? Hayatımı çöpe atıyorum! Burası benim çalıştığım hastane. Her köşesini kendi evim kadar iyi biliyorum. Bir katil şüphelisine yardım etmekle ne yapıyorum böyle? Aklımı mı kaybettim ben? Ama içinde tuhaf bir dürtüyle devam etti. Dik bir yamaçtan inerken dik kalmaya çalışan biri gibi otoparkı hızlı adımlarla geçerken, dışarıdan deli gibi göründüğünden emindi.</p>

  <p>Luke endişeli gözlerini kısarak ilerideki kamyonetine baktı ama kız gitmişti; hastane önlüğünün mavisinden eser yoktu. Kamyonet tek başına öylece duruyordu. Luke kızın birden ortaya çıkacağını hayal ederek yürümeye devam etti. Ancak, mahkûmun endişelerini de alarak kaçmış olduğunu anladığında içinde bir umut ışığı belirdi.</p>

  <p>Ancak, biraz sonra, hastane önlüğü giymiş bir meleği benzeyen kızı görünce kalbi yerinden fırlayacakmış gibi hissetti.</p>

  <p>Lanore doktorun gerginliğini artırmamak için izlememeye çalışarak yere eğilirken, Luke anahtarı kontağa soktu. Sonunda motor çalıştı ve kamyonet hızla hareket ederek yola fırladı.</p>

  <p>Yolcu, yakalanmalarını engelleyen tek şey kendi konsantrasyonuymuş gibi doğruca ileri bakıyordu. &ldquo;Dunratty&rsquo;s av kulübesindeyim. Neresi olduğunu biliyor musun?&rdquo;</p>

  <p>Luke hayretle kıza baktı. &ldquo;Oraya gitmek sence akıllıca mı?&nbsp; Bence polis&nbsp; şimdiye kadar kaldığın oteli bulmuştur. Yılın bu zamanında buralarda pek yabancı olmaz.&rdquo;</p>

  <p>&ldquo;Lütfen, sadece uğrayalım. Eğer şüpheli bir şey görürsek devam ederiz ama bütün eşyalarım orada. Pasaportum. Param.&rdquo; Kollarını havaya kaldırarak kendine baktı. &ldquo;Giysilerim. Senin bana uyacak hiçbir şeyin olmadığından eminim.&rdquo;</p>

  <p>Lanore, Tricia&rsquo;dan ufak tefek, ama kızlardan iriydi. &ldquo;Buna bahse girebilirsin. Pasaport mu?&rdquo; &ldquo;Buraya Fransa&rsquo;dan geldim; orada yaşıyorum.&rdquo; Kız kanepenin üzerinde sıcaklığını korumaya çalışan bir kedi gibi kıvrıldı. Luke direksiyonu tutan ellerini aniden aşırı büyük ve hantal hissetti. Stres yüzünden beden dışı deneyim yaşıyordu. Direksiyonu aniden çevirip arabayı yoldan çıkarmak istemiyorsa, dikkatini toplamak zorundaydı.</p>

  <p>&ldquo;Paris&rsquo;teki evimi görmelisin. Bir müze gibi; uzun yıllar topladığım şeylerle dolu. Oraya gitmek ister misin? &rdquo; Sesi tatlı ve sıcaktı; davetiyse merak uyandırıcıydı,&nbsp; onun doğru söyleyip söylemediğini merak etti. Kim Paris&rsquo;e gidip sihirli gibi bir evde kalmak istemezdi ki? Luke gerginliğinin geçmeye, omurgasının ve boynunun gevşemeye başladığını hissetti.</p>

  <p>Ormanın bu kısmında Dunratty&rsquo;s gibi pek çok av kulübesi vardı. Luke onlardan birinde hiç kalmamıştı ama çocukken şimdi hatırlayamadığı bir nedenle iki tanesinin içini gördüğünü hatırlıyordu. Kontrplaktan yapılmış, ucuz eşya doldurulmuş, küflü ucuz linolyum döşenmiş fare pisliği bu ucuz kulübeler 1950&rsquo;lerden kalmaydı. Kız, Luke&rsquo;a Dunratty&rsquo;s araba yolunun üzerindeki son kulübeyi işaret etti.Kulübenin önünde hiç araba yoktu. &ldquo;Araba kiralamıştık; onu ormanda bıraktım,&rdquo; diye açıkladı kız ve kulübenin pencereleri kapkaranlıktı. Kız bir elini Luke&rsquo;a uzattı. &ldquo;Bana kredi kartlarından birini ver de kilidi açayım.&rdquo;</p>

  <p>İçeri girdiklerinde perdeleri çektiler ve Lanore bir lambayı yaktı. Kişisel eşyalar, kulübenin sakinleri aniden kaçmak zorunda kalmışlar gibi etrafa saçılmıştı. İki yatak vardı ama sadece biri bozulmuştu; buruşmuş çarşaflar ve çökük yastıklar rahatsız edici görünüyordu. Dijital kameralı bir dizüstü bilgisayar, bir zamanlar bir mutfak takımının parçası olan eski bir masanın üzerinde duruyordu. Komodinin üzerinde şarap şişeleriyle, üzerinde parmak ve dudak izleri olan bir kadeh vardı.</p>

  <p>İki bavul, açık halde yerde duruyordu. Lanore birinin yanına çömelerek dizüstü bilgisayar ve kamerayla birlikte eşyalarını çantanın içine tıktı.</p>

  <p>Luke kullanılmış yatağın görüntüsünden hoşlanmamıştı. &ldquo;Gidelim.&rdquo; Anahtarları şıngırdattı.</p>

  <p>Kız çantanın fermuarını çekerek kapattı, yerinde doğrularak ikinci bavula yöneldi. Erkek giysilerinin arasından bir şey çıkarıp burnuna götürerek derin derin kokladı.</p>

  <p>&ldquo;Pekâlâ, artık gidebiliriz.&rdquo;</p>

  <p>Luke arabayı kullanırken üzerini değiştiren kız onu huzursuz etmişti ama sonra kızı zaten çıplakken gördüğünü hatırladı. Lanore bacaklarına kot pantolonunu ve Luke&rsquo;un karısının asla giyemeyeceği kadar lüks görünen kaşmir bir kazak giydi. Önlüğü arabanın zeminine attı.</p>

  <p>&ldquo;Pasaportun var mı?&rdquo; diye sordu Luke&rsquo;a. &ldquo;Evde, evet.&rdquo;</p>

  <p>&ldquo;Gidip alalım.&rdquo;</p>

  <p>&ldquo;Ne? Öylece Paris&rsquo;e mi uçacağız yani?&rdquo;</p>

  <p>&ldquo;Neden olmasın? Ben biletleri alıp her şeyi karşılarım. Para sorun değil.&rdquo;</p>

  <p>&ldquo;Bence polis senin için arama ilanı yayımlamadan bir an önce Kanada&rsquo;ya gitmeliyiz. Sınıra on beş dakika mesafedeyiz.&rdquo;</p>

  <p>&ldquo;Sınırı geçmek için pasaporta ihtiyacın olur mu? Kanunları değiştirmişlerdi, değil mi?&rdquo; diye sordu kız, aniden korkuya kapılarak.</p>

  <p>Luke direksiyonu daha sıkı kavradı. &ldquo;Bilmiyorum. Bir süredir sınırı geçmedim. Ah, pekâlâ, evime gidelim. Ama sadece girip çıkacağız.&rdquo;</p>

  <p>Çiftlik evi, soğukta içeri girmesi gerektiğini bilmeyecek aptal bir çocuk gibi açık alanın ortasında duruyordu.Kamyonetin tekerlekleri, şimdi donmuş çıkıntılara dönüşmüş çamurların üzerinde bata çıka ilerledi.</p>

  <p>Arka kapıdan son elli yıldır hiç değişmemiş olan hüzünlü eski bir mutfağa girdiler. Luke tavan lambasını yakıp odanın ışıklandırmasında hiçbir belirgin fark yaratmadığını gördü. Yemek masasının üzerinde kirli kahve kupaları, yerde ise kırıntılar vardı. Bu dağınıklıktan ötürü çok utanmıştı.</p>

  <p>&ldquo;Burası ailemin eviydi. Onlar öldüğünden beri ben oturuyorum,&rdquo; diye açıkladı. &ldquo;Çiftliğin bir yabancıya satılması fikrinden asla hoşlanmadım ama ben de onların yaptığı gibi çiftliği yönetemiyorum. Canlı hayvanları birkaç ay önce sattım. Tarlaları birine kiraladım. Boş şekilde bırakmak ziyan gibi görünmüştü.&rdquo;</p>

  <p>Lanore mutfakta dolaşarak bir parmağını eski formika tezgâhın üzerinde, minderli eski bir mutfak sandalyesinin arkalığında kaydırdı. &ldquo;Karın nerede? Burayla kimse ilgilenmiyor mu?&rdquo;</p>

  <p>Luke omuz silkti.</p>

  <p>&ldquo;Yani kalmak için bir nedenin yok,&rdquo; dedi Lanore, bir gerçeği dile getirerek.</p>

  <p>&ldquo;Hâlâ sorumluluklarım var,&rdquo; dedi Luke, çünkü&nbsp; hayatıyla ilgili böyle düşünürdü. Kötü ekonomi yüzünden satamayacağı bir çiftlik. Her gün kasabadan taşınmayı düşünecek, yaşlandığında bir gün çocuklarının ve torunlarının taşınıp gitmesini izleyecekti. Parası her ay biraz daha azalacaktı.</p>

  <p>Luke üst kattaki yatak odasına çıkıp bir komodinin çekmecesinden pasaportunu buldu. Karısı kendisini terk ettikte sonra ailesinin eski yatak odasına yerleşmişti; çocukluğunu geçirdiği odası aynı zamanda evlilik yatak odası olmuştu ve artık orayı kullanmak istememişti.</p>

  <p>Pasaportunu açtı. Hiç kullanılmamıştı. İhtisas döneminden beri hiç yolculuk yapmamıştı. Lanore&rsquo;u yemek odasında bir rafta duran aile fotoğraflarını incelerken buldu. O fotoğrafları annesi yerleştirmişti ve Luke onları asla kaldıramamıştı. Ancak bu insanların kim olduğunu ve akrabalık derecelerini bilen tek&nbsp; kişi annesiydi, Uzun zaman önce ölmüş sert bakışlı İskandinavyalıların eski siyah-beyaz fotoğrafları. Kalın bir ahşap çerçevede renkli bir fotoğraf vardı; bir kadın ve iki kızı, oraya aitlermiş gibi akrabaların arasmda durmuşlardı.</p>

  <p>Luke ışıkları&nbsp; kapayıp termostatı çok düşüğe ayarladı; sadece boruların donmasını engelleyecek kadar. Kapıların kilitlerini kontrol etti ama neden bu kadar dikkatli davrandığını bilmiyordu. Kızı sınıra bıraktıktan hemen sonra geri dönmeyi planlıyordu fakat ışık düğmesine basarken boğazında bir şeyler düğümlendi. Sanki veda ediyor gibiydi -daha aklı başında zamanlarında planladığı ve bir gün yapmayı umduğu gibi- ama şimdi sadece başı dertte olan, yardım isteyecek kimsesi olmayan bir kıza yardım ediyordu. Sonuçta geri dönecekti.</p>

  <p>&lsquo;&rsquo;Hazır mısm?&rdquo; diye sordu Luke, anahtarları bir kez daha atarak. Kız başını fotoğraflardan kaldırdı. &ldquo;Gidelim.&rdquo;</p>

  <h2 id="sigil_toc_id_13">ON İKİ</h2>

  <p><b>Boston, 1816</b></p>

  <p>Bakkalın arabasıyla güneye yaptığımız yolculuk iki hafta sürdü. Büyük kuzey ormanlarının doğu kıyısından geçip Katahdin Dağı&rsquo;nın etrafından, zirvedeki karı görmemize izin vermeyecek kadar geniş bir yay çizdik. Sonra Kennebec Nehri&rsquo;ni izleyerek Camden&rsquo;a ulaştık. Issız yerlerden geçerek yaptığımız bir yolculuktu; o zamanlar her yer bomboştu. Avcılara rastladık. Arada bir gece onlarla birlikte kamp kurduk. Arabanın sürücüleri bir şişe viski paylaşacakları birini bulmak için sabırsızlanıyordu.</p>

  <p>Avcılar zaman zaman St. Andrews&rsquo;a geldiğinden, tarzlarına tamamen yabancı değildim. Genellikle Fransız Kanadalı&rsquo;lardı. Ya Stoacı ya da tuhaf oluyorlar, meslekleri yüreklerindeki münzevi yapıya uyuyordu. O yolculukta karşılaştığımız birkaç avcı yarı kaçırmış gibi görünüyorlar, yakaladıkları av üzerinde çalışmaya başlamadan önce aletlerini temizleyip yağlarken huzursuz edici bir şekilde kendi kendilerine konuşuyordu. Donmuş hayvanlar buzları yeterince eriyene kadar kamp ateşinin yanına bırakılıyor, sonra avcılar dar uçlu bıçaklarını çıkararak deri yüzmeye başlıyorlardı. Adamların deriyi soyarak kırmızı ıslak etleri gözler önüne serişini izlerken midem bulanıyor, onlarla birlikte oturmak istemiyordum.</p>

  <p>Titus&rsquo;la birlikte arabalara girerek sürücüleri kamp ateşinin başında avcılarla bırakıyordum. Gece kardan akli dengesini yitirmiş avcıların arabacılara saldırıp&nbsp; boğazlarını kesmesini neredeyse bekliyordum. Gerektiğinde atlardan birinin sırtına&nbsp; atlayıp kaçabilmek için de arabalara yakın uyuyordum.</p>

  <p>Avcıların dışında birkaç kişi daha gördük. Bölgenin yerlileri yıllar önce göç etmişti; beyazların yerleşim bölgelerinde yaşayan veya avcılarla birlikte çalışan birkaç tanesi vardı. Yerlilere katılan, Kızılderililer gibi kamp kurmak için kasabalardan ayrılan öncüler olduğu da söyleniyordu ama sayıları azdı ve genellikle daha ilk kış teslim oluyorlardı. Ne yazık ki yolculuğumuz sırasında onlardan birini görmedik.Sürgün edilmemle ilgili üzgün olmakla birlikte, St. Andrews dışındaki dünyayı görmeyi de hep istemiştim. St. Andrews gelişmiş bir kasaba olmayabilirdi ama bölgenin büyük bölümüne oranla uygarlaşmış olduğunu düşünüyordum; bu da beni huzursuz ediyordu. Sanırım İskoçya&rsquo;ya gidip Loch Ness canavarını görmeyi uman bir turist gibiydim. Kızılderililer olacak mıydı? Gerçekten bir evden daha büyük ayılar var mıydı? Boston&rsquo;un caddeleri kaldırım taşı döşeli miydi? Zihnim fantastik hikâyelerle doluydu ve bazılarının gerçek olduğunu tahmin ediyordum, daha doğrusu biliyordum.</p>

  <p>Sınanacak ilk mit, büyük kuzey ormanlarındaki yolculuğun kendisiydi. Ormanlar, dünyanın geri kalanının St. Andrews&rsquo;a ulaşmasını engelleyen aşılmaz bir bariyerse, aynı zamanda karanlık ve gizemliydi de. Peder Gilbert yolcuları bekleyen kötü ruhlarla ilgili uyarmıştı. Oduncular cinler gördüklerini söylüyorlardı; tahmin edileceği gibi çoğu böyle efsanelerin yaygın olduğu İskandinavya topraklarından geliyordu. Büyük ormanlar,&nbsp; insanın etkisine karşı koyan vahşi toprakları temsil ediyordu. Ormanlara girmek, kaybolma ve her birimizin içinde uyuyan vahşi adama geri dönme riskini barındırıyordu. St. Andrews&rsquo;daki insanların çoğu başkalarıyla konuşurken böyle şeylere inanmadıklarını iddia edebilirlerdi ama geceleri ormana tek başına giden biri çok ender görülürdü.</p>

  <p>Şimdi modern çağın mantıkçılığıyla buna gülebilirsiniz ama o zamanlar kuzey ormanlarının ıssızlığında yaşamanın nasıl bir şey&nbsp; olduğu konusunda hiçbir fikriniz yok. Gece güneş battığında, karanlık bir dalga gibi üzerinize çökerdi. Kaçmak mümkün değildi; bir şenlik ateşi yakmak dışında, çok fazla ışık yaratma imkânı yoktu. Dünyanız bir mumun hafif ışığına sığacak kadar küçülürdü; tabii mum alacak paranız varsa. Çoğu kişi ucuz olan donyağı yakardı ama onlar da çok çabuk tükenirdi. Komşunuzun vadinin diğer tarafındaki evinden süzülerek sizi rahatlatacak bir ışık yoktu; bir-iki mum o kadar uzağa ışık vermez. Güneş battığında, siz ve evinizdeki kişiler dünyadaki son insanlar gibi olurdunuz. Batıl inançlı olmamıza ve kötü ruhların mumun ışığının hemen ötesinde olduğuna inanmamıza şaşmamak gerekir.</p>

  <p>Sürücülerden bazıları ve yardımcıları geceleri kamp ateşinin başında mezarlıklarda görülen hayaletlerle veya ormanda karşılaşılan iblislerle ilgili hikâyeler anlatarak birbirlerini korkutmaya çalışıyorlardı. Böyle zamanlarda onlardan uzak duruyordum ama&nbsp; genellikle mümkün olmuyordu, çünkü sadece bir tane ateşimiz vardı ve bütün adamlar havalarındaydı; en azından, hikâyecilere tahammül ediyorlardı. Elbette ki Titus onları bu saçmalıklardan uzak durmaya teşvik ederek onlara Roma Tanrıları veya Yunan âlimlerle ilgili hikayeler anlatmayı önermişti ama hiçbiri istememişti. Sürücülerin korku hikâyelerine bakılırsa, sanırım ya çok cesur ya da berbat yalancılardı, çünkü ortalıkta dolaşan hayaletler ve cinlerle ilgili hikâyelerine rağmen, hâlâ bu ıssız topraklarda araba sürmeyi tercih ediyorlardı.</p>

  <p>Hikâyelerin çoğu hayaletlerle ilgiliydi ve ben dinlerken, bütün hayaletlerin bir ortak noktası olduğunu fark ettim. Bu dünyada bitmemiş işleri olduğu için canlılara musallat oluyorlardı. Ya intihar ederek ölmüş ya da öldürülmüş oluyor, dolayısıyla kendilerini hâlâ bu dünyaya ait hissettikleri için gitmek istemiyorlardı. Ya ölümlerinden sorumlu olan kişiden intikam alıyor ya da sevdikleri birinden ayrılmaya dayanamıyorlar, böylece hayatlarının son günlerinden hatırladıkları kişilere yakın kalıyorlardı. Doğal olarak Sophia&rsquo;yı düşünmüştüm. Birinin hayalet olarak geri dönmeye hakkı varsa, bu kişi kesinlikle o olabilirdi. Sophia geri döndüğünde öfkeli olur ve intiharından sorumlu kişiyi bulmaya kalkışır mıydı?</p>

  <p>Yoksa beni takip eder miydi? Belki de beni mezarından lanetlemişti ve şimdiki sıkıntılı durumumdan o sorumluydu. Arabacıların hikâyelerini dinlemek sadece ne kadar kötü olduğum konusundaki inancımı güçlendiriyordu.</p>

  <p>Dolayısıyla, küçük&nbsp; yerleşim merkezlerine daha sık rastlamaya başladığımızda neşelenip rahatladım, çünkü&nbsp; bu bölgenin daha kalabalık olan güney kısmına &nbsp; yaklaştığımızı gösteriyordu.Artık arabacıların merhametine kalmaktan&nbsp; kurtulacaktım. Gerçekten de, Kennebec Nehri&rsquo;ni bulmamızdan birkaç gün sonra, sahil şeridindeki büyük bir kasaba olan Camden&rsquo;a ulaştık. Okyanusu ilk kez görüyordum.</p>

  <p>Babamla yaptıkları anlaşmaya uygun olarak arabacılar beni ve Titus&rsquo;u limanda indirdiler. En uzun iskeleye koşarak yeşil sulara uzunca bir süre baktım. Okyanusun ne kadar tuhaf bir kokusu vardı; tuzlu, kaba ve&nbsp; kirliydi. Rüzgâr çok soğuk&nbsp; ve çok güçlüydü. O kadar ki neredeyse nefesimi kesiyordu. Yüzüme çarparak saçlarımı dağıtıyor, sanki Tanrı rüzgârı bana savurarak gücünü gösteriyordu. Aynı zamanda okyanus o ana kadar deneyimlediğim her şeyden farklıydı. Suyu biliyordum, evet, ancak sadece Allagash Nehri&rsquo;ni biliyordum. Ne kadar geniş olsa da, suyun karşı tarafı ve ötesindeki ağaçlar görünüyordu. Buna karşılık okyanusun enginliği, hiç bitmeyen bir ufuk çizgisiyle dünyanın sonu gibiydi,</p>

  <p>&ldquo;Biliyor musun, Amerika&rsquo;ya ilk gelenler dünyanın kenarından düşebileceklerine inanıyorlarmış,&rdquo; dedi Titus, dirseğimin dibinde olduğunu hatırlatarak.</p>

  <p>Yeşil dalgalar korkutucuydu ama aynı zamanda da büyüleyiciydi; iliklerime kadar üşüyene dek oradan ayrılamadım.</p>

  <p>Öğretmen beni liman müdürünün ofisine götürdü. Orada kupkuru tenli bir adamla karşılaştık. Adam beni Boston&rsquo;a götürecek olan küçük gemiye giden yolu işaret etti ama denizinin çekileceği gece yarısına kadar yola çıkmayacağını söyledi. Yelken açma zamanı yaklaşana kadar gemiye alınmayacaktım.Bana bir handa zaman geçirmemi, bir şeyler yememi ve belki hancıyı birkaç saat uyuyabileceğim bir yatak vermeye&nbsp; ikna&nbsp; edebileceğimi söyledi. Çok gergin ve açıkça eğitimsiz olduğundan, kendimi yeterince ifade edemediğim için olsa bana acıdığı için limana yakın olan bir hanın yerini de tarif etti. Camden bu kadar büyük ve korkutucuysa, Boston&rsquo;da gideceğim yeri nasıl bulacaktım acaba?</p>

  <p>&ldquo;Bayan Mcllvrae, itiraz etmek zorundayım. Bir handa tek başınıza kalamaz, gece yarısında geminize&nbsp; binmek için sokaklarda yalnız dolaşamazsmız,&rdquo; dedi Titus. &ldquo;Ama kuzenimin evinde beni bekliyorlar ve günün geri kalanını sizinle geçirmem pek mümkün değil.&rdquo;</p>

  <p>&ldquo;Başka ne seçeneğim var ki?&rdquo;&nbsp; diye sordum. &ldquo;Eğer&nbsp; içiniz rahat edecekse beni hana siz götürün ve saygın bir yer olup olmadığını görün; sonrasında ne istiyorsanız onu yapın. Babama verdiğiniz sözden dönmenizi filan istemeyeceğim.&rdquo; Bildiğim tek han, Daugherty&rsquo;lerin St. Andrews&rsquo;daki küçük ve basit yeriydi. İki kadın barmeni, uzun masaları ve sıcak yemekleriyle Camden&rsquo;daki bu hanın yanında Daugherty&rsquo;lerinki küçücük kalırdı. Bira da belirgin ölçüde daha lezzetliydi. Kasabamdaki insanların birçok şeyden mahrum olduğunu anlayarak üzüldüm. Bunun haksızlığını görmüştüm ama şimdi kendimi bunlardan yararlanacak kadar ayrıcalıklı hissetmiyordum. Evimi çok özlüyor, kendime acıyordum ama bunu Titus&rsquo;a belli edemezdim, çünkü yerin pek kötü olmadığını kabul ederek beni hancıya teslim edip bir an önce gitmek niyetindeydi.</p>

  <p>Karnımı doyurduktan ve hana giren yabancılara ağzım açık halde bir süre baktıktan sonra, gemim yolculuğa hazır hale gelene kadar dinlenmem için hancı bana deposundaki bir divanı önerdi. Anlaşılan yolcuların bu handa zaman geçirmesi alışıldık bir durumdu ve hancı da bu hizmeti sağlamaya alışkındı. Günbatımından sonra beni uyandıracağına söz verdi. Bu da bana limana gitmek için bolca zaman tanıyacaktı.</p>

  <p>Penceresiz depodaki divana uzanarak durum değerlendirmesi yaptım. Gemiye binmekten vazgeçebilirdim ama o zaman ne yapacaktım ki? St. Andrews&rsquo;a geri dönemezdim; aylar sonra sonbahar başlayana kadar kuzeye gidecek başka bir araba yoktu ve asla kendi başıma geri dönemezdim. Hava kararana kadar Camden&rsquo;da kalabilir, bakkalın arabasıyla geri dönebilirdim ama o zamana kadar ne yapacaktım? St. Andrews&rsquo;dan daha büyük olmakla birlikte, Camden bir şehir sayılmazdı. Hayatımı kazanmak için ne&nbsp; yapabileceğimi veya nerede kalabileceğimi hayal edemiyordum. Karanlıkta kollarımı vücuduma sararak yatakta kıvrıldığımda, aslında ne kadar yalnız olduğumu ilk kez o zaman anladım. Herkesin tanıdığı, nereye ait olduğum veya kimin benimle ilgileneceği konusunda hiçbir şüpheye yer bırakmayan bir yerde büyümüştüm. Burada kimse beni tanımıyor, tanımakla da ilgilenmiyordu. Hissettiğim üzüntüyle yanaklarımdan yaşlar süzüldü; o anda babamın bana verebileceği daha zalimce bir ceza düşünemiyordum. Ve etkiliydi de. Evden böyle atıldığım için son derece öfkeli olsam da,&nbsp; babamın benimle ilgili planından uzaklaşmak gibi bir düşünceyi kafamdan atmıştım.</p>

  <p>Hancının kapıyı yumruklayışıyla karanlıkta uyandım, &lsquo;&rsquo;Kallkma zamanın geldi,&rdquo; diye seslendi kapının diğer tarafından, &ldquo;yoksa gemini kaçıracaksın.&rdquo; Pelerinimin astarına iliştirdiğim paradan biraz alarak yatağın ve yemeğin bedelini ödedikten sonra, liman müdürüne kadar bana refakat etme önerisini kabul edip yine iskeleye yürüdüm.</p>

  <p>Hava çabucak kararırken sıcaklık da düşmüş, okyanustan bir sis gelmeye başlamıştı. Sokaklarda birkaç kişi vardı.Etrafta&nbsp; olanlar soğuktan ve sisten kaçıp bir an önce eve ulaşmaya çalışıyordu. Genel etki ürkütücüydü; sanki bir ölüler kasabasında dolaşıyormuşum gibi hissediyordum. Hancı geç saate rağmen dost canlısıydı. Okyanus dalgalarının sesini izleyerek limana ulaştık. Sisin içinde beni Boston&rsquo;a götürecek&nbsp; olan gemiyi gördüm. Güvertesi, yola çıkma hazırlıklarını aydınlatan&nbsp; lambalarla doluydu.&nbsp; Denizciler direklere tırmanıyor, yelkenlerin bazılarını açıyor, variller bir iskeleden yuvarlanarak ambara yerleştiriliyor, gemi bu arada değişen ağırlıkla hafifçe sallanıyordu.</p>

  <p>Hancıyla vedalaştım. Gemiye uzanan iskeleye çıktığımda, sisin içinden çıkan siluetleri gördüm. Ölçüleri ve biçimleri bekleyebileceğinizden çok farklı olan beş-altı kişiydi. Tuhaf bir şekilde bana doğru yürümeye başladıklarında -hiç beklenmedik ölçüde tuhaf hareketler yapıyorlardı- kalp atışlarım hızlandı ve benimle nasıl bir işleri olabileceğini merak ettim. Ancak iyice yakınıma geldiklerinde diğer erkek ve kadınlara benzemediklerini, vücutlarının çok bozuk olduğunu anladım. Ellerinin olması gereken yerde yüzgeçleri olan bir kız, yüzü tümörlerle dolu bir adam vardı. Yanlarından geçmeye çalışırken pelerinlerini ve battaniyelerini açıp sakatlıklarını gösterdiler.</p>

  <p>&ldquo;Bu talihsiz kıza bir metelik vermez misin?&rdquo; dedi yüzgeç elli kız, soran gözlerle bakarken eski bir kâseyi yüzüme doğru uzatarak.</p>

  <p>&ldquo;Bu yükleri taşıyanlar senin yerine biz olduğumuz için seni yaratana şükretmelisin,&rdquo; dedi bacakları olmadığı için alçak bir arabada oturan bir adam. Gözlerine bakamayarak yanından geçmeye çalışırken onu istediğimden daha kaba bir şekilde ittim.</p>

  <p>&ldquo;Sorunun ne senin be?&rdquo; diye seslendi adam, ben gemiye çıkarken, &ldquo;daha önce bizim gibileri hiç görmedin mi? Bazılarımız kusurlarımızı görülebilecek yerlerimizde taşırız.&rdquo; Bazılarımızın, yani şanslı günahkârların, yüklerimizi içimizde gizli halde taşıdığımızı kastediyordu. Bacakları olmayan adam kalbimdeki günahı görebiliyor ve sanki bunun benim için de geçerli olduğunu biliyormuş gibiydi. İskeleden gemiye çıkarken ve kaygan tahtaların üzerinde neredeyse düşecekken sesleri hâlâ kulaklarıma ulaşıyordu.</p>

  <p>Geminin güvertesinde nefes nefese durarak iskeleden uzaklaşıp sisin içinde gözden kaybolan siluetlere baktım, paltosu ve gür bıyıkları olan bir adam -muhtemelen kaptan olmalıydı- bana yaklaştı.</p>

  <p>&lsquo;&rsquo;Sizi korkuttular, değil mi, Küçükhanım? Bütün yolcuların başına bela oluyorlar,&rdquo; dedi, uzaklaşan siluetlere bakmak için yanımda durarak. Hiç bu kadar ciddi sakatlığı olan birini görmemiştim; çiçek lekeleri, beslenme yetersizliği,evet. Bir de başındaki zayıflığıyla Jonathan&rsquo;ın kardeşi Benjamin vardı. Ancak ne&nbsp; yazık ki böyle ciddi kusurlarla doğanlar genellikle çok yaşamazdı; tıbbi bakım mümkünse bile ilkeldi ve herkes sakatlardan şüphelenirdi. Doğalarında şanssız ve uğursuz kabul edilir, dolayısıyla aileleri nadiren böyle bir çocuğun ömrünü uzatmaya çalışırdı.</p>

  <p>Açık güvertede dururken titriyordum. Neden benimle konuşmuşlar, bana öyle bir şeyleri biliyorlarmış gibi bakmışlardı? Sanki bende de bir terslik olduğunu, benim de onların arasında olmam gerektiğini, kendi anormalliğimi bir battaniyenin altında gizlediğimi hissetmiş gibiydiler. Yine ürpererek olayı geride bırakmaya kararlı bir şekilde kaptanın beni güvertenin altındaki hamağıma götürmesine izin verdim. Sakalar fikirlerini değiştirip beni almaya gelirlerse diye de korkuyordum.</p>

  <h2 id="sigil_toc_id_14">ON ÜÇ</h2>

  <p>Birkaç gün sonra gemi Boston limanına yanaştı. Öğleden sonra limana demirlemiştik ama geminin güvertesini çıkmak için yine de havanın kararmasını&nbsp; bekledim. Artık ortalık sessizdi. Gemi bağlanır bağlanmaz diğer yolcular inmişti ve görünüşe bakılırsa yükün çoğu da boşaltılmıştı. Mürettebat üyeleri -en azından yüzlerini hatırladıklarım- ortalıkta görünmüyorlardı; muhtemelen bir kez&nbsp; daha karaya ayak basmanın tadını&nbsp; limana bakan hanlardan birini ziyaret ederek çıkarıyorlardı. Sokakta bu yerlerin ne kadar çok olduğuna bakılırsa, hanlar denizciliğin doğal parçalarından biri ve kereste veya yelken bezinden daha önemliymiş gibi görünüyordu.</p>

  <p>Rüzgâr iyi estiği için tahmin edilenden hızlı gelmiştik ama manastıra haber verilip beni almaya birini göndermeleri an meselesiydi. Açıkçası, alt güvertedeyken kaptan bana bir- iki kez merakla bakmış, neden çoktan inmediğimi merak etmiş, hatta yolu bilmiyorsam bir faytonla beni gideceğim yere&nbsp; göndermeyi teklif etmişti.&nbsp; Beni hemen oradan kaçmaktan alıkoyan tek şey korkaklığımdı. Korkaklığım ve kararsızlığım.</p>

  <p>Manastıra gitmek istemiyordum. Kendi zihnimde orayı bir atölyeyle bir hapishane arasında bir yere çevirmiştim, benim cezam, beni olabildiğince &ldquo;ıslah etmek&rdquo; ve Jonathan&rsquo;a olan aşkımdan vazgeçirmek üzere tasarlanmış bir yerdi. Sevdiğimle aramdaki&nbsp; son ve tek bağlantım olan bebeğimi elimden alacaklardı. Böyle bir şeye nasıl izin verebilirdim?</p>

  <p>Ama diğer yandan, kendi başıma kalmaktan da çok koryordum. Camden&rsquo;da karşılaştığım belirsizlikler, büyük bir olan Boston&rsquo;da yüz kat daha kötüydü. Yolumu nasıl bulacaktım? Yardım ve kalacak yer istemek için kime gidebilirdim? Aniden vahşi topraklardan gelen eğitimsiz kızı tepeden tırnağa hissettim. Ve kulağa ne kadar gülünç gelse de, Camden&rsquo;da karşılaştığım sakat dilencilerle yaşadığım olayın etkisi altındaydım. Onun bir tür uğursuzluk işareti olduğu inancından kurtulamıyordum.</p>

  <p>Sonunda, gitmeye karar vermemi sağlayan şey çocuğumu kaybetme düşüncesi oldu. Birinin bebeğimi benden almasına izin vermektense, pislik içindeki bir ara sokakta uyuyup karnımı doyurmak için tuvalet temizlemeyi tercih erdim. Tamamen çılgına dönmüş bir halde, elimde küçük heybemle Boston sokaklarına daldım. Sandığı liman müdürünün ofisinde bırakmıştım. Kalacak bir yer bulduktan sonra sandığı almayı umuyordum. Tabii manastırdakiler kaybolduğu öğrenince sandığa benim adıma el koymazlarsa.</p>

  <p>Gemiden inmek&nbsp; için havanın kararmasını beklemiş olsam da, sokakların hâlâ ne kadar hareketli olduğunu görünce şaşırdım. İnsanlar hanlardan sokaklara dökülüyor, kaldırımlarda toplanıyor veya faytonlarla geçip gidiyorlardı. Kalabalık sokaklarda varillerle ve tabut büyüklüğünde sandıklarla dolu arabalar dolaşıyordu. Yayaların, arabaların arasından geçerek bir sokaktan diğerine saparken, şehir planını kesinlikle anlayamamıştım. On beş dakika sonra limanın ne tarafta kaldığını bile bilmiyordum. Boston&rsquo;u sevimsiz ve sert bir yer olarak görmüştüm. O gece yanımdan yüzlerce insan geçmesine rağmen, hiçbiri yüzümdeki korku ifadesine, gözlerimdeki kaybolmuş bakışlara, amaçsızca dolaşmama aldırmamıştı. En azından, kimse yardıma ihtiyacım olup olmadığını sormamıştı.</p>

  <p>Alacakaranlık yerini geceye bırakmıştı. Sokak lambaları yanıyordu. İnsanlar evlerine koşarken, dükkâncılar perdelerini çekip kapılarını kilitlerken, sokaklar boşalmaya başlamıştı. Yine panik duygusu benliğimi sarmıştı.&nbsp; O gece nerede yatacaktım? Ertesi gece, ondan sonraki gece, ne yapacaktım? Hayır, diye düşündüm, o kadar ileriyi düşünürsem umutsuzluğa kapılırım. O ilk geceyi atlatmak yeterince zordu zaten, İyi bir plan yapmam gerekiyordu, yoksa manastıra teslim olmayı tercih etmeye başlayacaktım.</p>

  <p>Bunun cevabı bir han olabilirdi. Kesemdeki birkaç metal parayı yoklayarak en ucuzunu bulabileceğimi düşündüm. Nereye gittiğimi bilmeden geldiğim semt bir yerleşim merkeziydi ve en son bir hanın yanından ne zaman geçtiğimi hatırlamıyordum. Limana daha mı yakındı? Muhtemelen. Ancak sadece ne yaptığımı bilmediğimi kanıtlayacağını ve kendimi daha da kötü bir duruma düşürebileceğimi düşünerek tereddüt ettim. Zaten hangi yönden geldiğimi bile bilemiyordum. Psikolojik olarak, en iyisi yeni yerlere doğru gitmekti.</p>

  <p>O kadar sersemlemiş haldeydim ki yolun ortasında durmuş, ne yapmam gerektiğini düşünüyordum. Bu arada şehrin daha hareketli bir yerindeki trafiğin beni ezebileceğinin farkında bile&nbsp; değildim. O dalgınlığımda, bir arabanın yanımda durduğunu, birinin bana selam verdiğini ilk anda fark edemedim.</p>

  <p>&ldquo;Küçükhanım! Merhaba, Küçükhanım,&rdquo; diye seslendi biri faytonun içinden. Çok güzel bir arabaydı. Daha önce gördüğüm köy ve&nbsp; yük arabalarına hiç benzemiyordu. Siyah ahşap vernikle parlıyordu. Bütün detayları büyük bir titizlikle hazırlanmıştı. Arabayı, her biri sirk atı gibi süslenmiş ve siyah koşumlar geçirilmiş iki doru at çekiyordu.</p>

  <p>&ldquo;İngilizce bilmiyor musunuz?&rdquo; Faytonun penceresinde bir adam göründü; son derece gösterişli, üç köşeli ve kırmızı tüyleri olan bir şapka giymişti. Sarışın, uzun ve aristokrat yüzlü, beyaz tenli bir adamdı ama doğasında keyifsizmiş gibi asık suratlıydı. Bu kadar zengin bir yabancının benimle ilgilenmesine şaşırarak adama baktım.</p>

  <p>&ldquo;Ah, ben deneyeyim,&rdquo; dedi bir kadın faytonun içinden.Şapkalı adam pencereden çekildi, yerine bir kadın geldi.Kadın adamdan daha beyaz tenliydi; kar gibi bembeyazdı.Bordo rengi hareli taftadan bir elbise giymişti; belki de tenini bu kadar beyaz gösteren oydu. Güzel ama ürkütücü bir kadındı; samimiyetsiz bir gülümsemeyle gerilmiş dudaklarının ardında sivri dişleri vardı. Gözleri o kadar açık maviydi ki, neredeyse menekşe rengi gibi görünüyordu. Görebildiğim kadarıyla saçları -o da süslü bir şapka takmıştı- düğün çiçeği rengindeydi ama oldukça aşağı çekilmişti.</p>

  <p>&ldquo;Korkma,&rdquo; dedi kadın, ben daha korktuğumu anlayamadan. Kadın faytonun kapısını açıp inerken ben geri çekildim. Kadının her hareketinde kumaşı hışırdayan elbisesi, hayatımda gördüğüm en süslü ve en gösterişli giysiydi. Minyatür fırfırlar, kurdele fiyonklar, incecik belini sarıyordu. Siyah eldivenler giymişti. Ürkek bir köpeği korkutmaktan endişeleniyormuş gibi elini yavaşça bana doğru uzattı. Şimdi arabanın penceresinde ilk adamın yanında biri daha belirmişti.</p>

  <p>&ldquo;Sen iyi misin? Arkadaşlarım ve ben senin ne yapacağını bilemiyormuş gibi göründüğünü fark ettik de.&rdquo; Kadın biraz daha sıcak bir tavırla gülümsedi.</p>

  <p>&ldquo;Ben... şey, ben...&rdquo; diye geveledim. Birinin durumumu fark etmesinden mahcup olmuştum ama aynı zamanda insan nezaketine ve yardıma da umutsuzca ihtiyacım vardı.</p>

  <p>&ldquo;Boston&rsquo;a yeni mi geldiniz?&rdquo; diye sordu arabadaki ikinci adam, pencereden. İlkinden çok daha nazik gibi görünüyordu; güven uyandıran nazik gözleri ve esmer bir teni vardı.</p>

  <p>Başımla onayladım.</p>

  <p>&ldquo;Kalacak yerin var mı? Ukalalık ediyorsam beni bağışla, ancak sanki öksüz gibisin. Evsiz, arkadaşsız?&rdquo; Kadın kolumu okşadı.</p>

  <p>&ldquo;İlginiz için teşekkür ederim. Belki bana en yakındaki hanı tarif edebilirsiniz,&rdquo; diye başladım heybemi bir elimden diğerine aktarırken.</p>

  <p>O sırada uzun boylu, asık yüzlü adam arabadan inerek heybemi elimden kaptı. &ldquo;Ondan daha iyisini yapacağız. Size kalacak yer vereceğiz.&rdquo;</p>

  <p>Kadın koluma girerek beni faytona yönlendirdi. &ldquo;Bir parti veriyoruz. Partileri seversin, değil mi?&rdquo;</p>

  <p>&lsquo;&rsquo;Bi...bilmiyorum,&rdquo; diye kekeledim. Sezgilerim beni uyarıyordu. Bu varlıklı olduğu belli üç kişi nasıl olur da hiç yoktan ortaya çıkıp yardımıma koşabilirdi? Şüpheci davranmam doğal, hatta sağduyulu bir hareketti.</p>

  <p>&ldquo;Saçmalamayın. İnsan partileri sevip sevmediğini bilmez mi? Ayrıca partileri herkes sever. Bir sürü yiyecek, içecek ve eğlence olacak. Sonunda da yatabileceğiniz sıcak bir yatak.&rdquo; Asık yüzlü adam heybemi arabanın içine attı. &ldquo;Ayrıca, daha iyi bir seçeneğiniz var mı? Sokakta yatmayı mı tercih edersiniz? Hiç sanmıyorum.&rdquo;</p>

  <p>Haklıydı ve açıkçası, itaat etmekten başka seçeneğim yoktu. Hatta bu karşılaşmanın büyük bir şans olduğunu bile düşünmeye başlamıştım.&nbsp; İhtiyaçlarım cevaplanmıştı; en azından şimdilik. Onlara neden güvenmeyecektim ki? Çok pahalı giysiler giymişlerdi ve varlıklı olduklarını düşünmek doğaldı; beni soymayı planladıklarını hiç sanmıyordum. Katile de benzemiyorlardı.&nbsp; Bir yabancıyı kendi partilerine götürmek konusunda neden bu kadar hevesli olduklarını anlayamamıştım, fakat şansımı çok fazla sorgulamak da riskli gibi görünüyordu.</p>

  <p>Birkaç dakika gergin bir sessizlikle yolculuk yaptık. Ben kadınla güler yüzlü esmer adamın arasında oturuyor, sarışın adamın beni incelediğini fark etmemeye çalışıyordum. Merakımı daha fazla engelleyemeyerek sordum. &ldquo;Affedersiniz ama benim bu partiye katılmamı neden özellikle istediniz? Ev sahibi beklenmedik bir konuk görünce rahatsız olmaz mı?&rdquo;</p>

  <p>Kadın ve sarışın adam bir espri yapmışım gibi güldüler. &ldquo;Ah, bunun için endişelenmeyin. Ev sahibi arkadaşımızda ve güzel genç hanımları ağırlamaktan özellikle zevk aldığını biliyoruz,&rdquo; dedi sarışın adam yine&nbsp; gülerek. Kadın yelpazesiyle adamın başının arkasına vurdu.</p>

  <p>&ldquo;Siz bu ikisine aldırmayın,&rdquo; dedi esmer adam. &ldquo;Sizinile eğleniyorlar. Kesinlikle hoş karşılanacağınız konusunda bana güvenin. Dediğiniz gibi, geceyi geçirecek bir yere ihtiyacınız var ve anladığım kadarıyla bir geceliğine sıkıntılarınızı biri kenara atmak istiyorsunuz. Belki burada ihtiyacınız olan başka şeyler de bulabilirsiniz,&rdquo; dedi ve nazik tavırları beni yine yumuşattı. İhtiyacım olan bir sürü şey vardı ama hepsinden çok, bu adama güvenmek istiyordum. Kendi adıma bilmediğimde, benim için en iyisinin&nbsp; ne olduğunu bildiğine güvenmek istiyordum.</p>

  <p>Karanlıkta sokaklardan sarsıla sarsıla geçtik. Pencereden dışarı bakıp duruyor ve bir peri masalında evine dönüş yolunu bulmaya çalışan bir çocuk gibi ezberlemeye çalışıyordum. Ama zaman kaybıydı; içinde bulunduğum durumda aynı sokaklardan geri dönebileceğimi hiç sanmıyordum.</p>

  <p>Sonunda fayton, tuğla ve taştan yapılmış bir malikânenin önünde durdu. İçerisi aydınlıktı ama ortalıkta herhangi bir hareket görünmemesine, güzel giysiler giymiş erkek ve kadınlar, kaldırımda park edilmiş başka faytonlar olmamasına bakılırsa parti henüz başlamamıştı.</p>

  <p>Uşaklar malikânenin kapılarını açtı. Kadın eldivenlerini parmak parmak çıkarırken, evin hanımıymış gibi herkesten önce&nbsp; içeri girdi. &ldquo;O nerede?&rdquo; diye sordu ters bir tavırla, en yakındaki uşağa.</p>

  <p>Adam bir an tavana baktı. &ldquo;Yukarıda, Hanımefendi.&rdquo; Hep birlikte merdivenden çıkarken giderek daha da tedirgin oluyordum. Üzerimde hırpani elbisemle burada, bu güzel giyimli insanların arasındaydım. Üzerimde geminin ve deniz suyunun kokusu vardı, saçlarım rüzgârdan darmadağınıktı. Sokakların çamuruyla kaplanmış, kullanılmaktan burnu havaya kalkmış basit, eski ayakkabılarıma baktım.</p>

  <p>Kadının koluna dokundum. &ldquo;Burada olmamam&nbsp; gerek, böyle gösterişli bir yere uygun değilim. Bu güzel evde hizmetçi bile olamam. Ben gideyim...&rdquo;</p>

  <p>&ldquo;Biz gitmene izin verene kadar burada kalacaksın.&rdquo; Olduğu yerde hızla dönerek tırnaklarını koluma geçirdi ve acıyla inledim. &ldquo;Şimdi mızmızlık etmeyi kes ve benimle gel. Bu gece çok eğleneceğine garanti veriyorum.&rdquo; Ama ses tonu ve tavırları, eğlencemin en son düşündüğü şey olduğunu gösteriyordu.</p>

  <p>Dördümüz ikili kapılardan geçerek bir yatak odasına girdik. Ailemin St. Andrews&rsquo;daki evi kadar bir odaydı. Kadın bizi bir adamın arkası dönük halde durduğu bir giyinme odasına götürdü. Görünüşe bakılırsa adam evin efendisiydi. Yanında bir uşak bekliyordu. Adam açık mavi kadife pantolon, beyaz ipek çoraplar ve süslü ayakkabılar giymişti. Üzerine kenarları dantelli bir gömlek ve pantolonuyla aynı renkte bir yelek vardı. Frak ceketini henüz giymediğinden, bir terzini hileleri olmadan gerçek vücut biçimini görebiliyordum. Jonathan - benim ideal erkek modelim- kadar uzun boylu ve atletik yapılı değildi&nbsp; ama yine de muhteşem bir fiziği vardı Geniş omuzlu, geniş sırtlı ve ince belliydi. Omuzlarına bakılırsa, St. Andrews&rsquo;daki bazı oduncular kadar&nbsp; güçlü olmalıydı. Sonra bana doğru dönmesiyle şaşkınlığımı gizlemeyi çalıştım.</p>

  <p>Beklediğimden çok daha gençti; sanırım yirmili yaşlarının başlarında, benden birkaç yaş büyüktü. Üstelik belli belirsiz vahşi bir tarzda yakışıklıydı da. İskoçlardan ve İskandinavlardan oluşan köyümüzde hiç görmediğim kadar esmer tenliydi. Siyah bıyıkları ve sakalları köşeli bir çeneyi sarıyordu. Ama en tuhaf özelliği zeytin renkli, altın sarısı ve gri pırıltılı gözleriydi.&nbsp; O güzel yüzde bir çift mücevher gibi görünüyorlardı ama bakışları kurdumsu ve büyüleyiciydi.</p>

  <p>&ldquo;Partine bir eğlence daha getirdik,&rdquo; dedi kadın.</p>

  <p>Adamın inceleyen bakışları, ondan hiçbir şey gizleyemeyeceğimi gösterdi. Boğazım kuruyup dizlerimin bağı çözüldü.</p>

  <p>&ldquo;Ev sahibimiz bu.&rdquo; Kadın omzumun üzerinden konuşmuştu. &ldquo;Eğil, seni budala. Kraliyet soyundan birinin karşısındasın. Bu bay, Kont del Rau.&rdquo;</p>

  <p>&lsquo;&lsquo;Adım Adair.&rdquo; Adam eğilmeme izin vermek istemiyormuş gibi bana elini uzattı. &ldquo;Amerika&rsquo;dayız, Tilde. Amerikalıların ülkelerinde kraliyet olmadığını ve kimsenin önünde eğilmeyeceklerini biliyorum. Amerikalıların önümüzde eğilmelerini beklememeliyiz.&rdquo;</p>

  <p>&ldquo;Amerika&rsquo;ya yeni mi geldiniz?&rdquo; Nasıl olduysa onunla konuşacak cesareti bulabilmiştim. &ldquo;On beş gün önce.&rdquo; Adam elimi bırakarak tekrar uşağına döndü.</p>

  <p>&ldquo;Macaristan&rsquo;dan,&rdquo; dedi kısa boylu esmer adam. &ldquo;Nerede olduğunu biliyor musun?&rdquo; Başım döndü. &ldquo;Hayır, korkarım bilmiyorum.&rdquo; Arkamda yine gülüşmeler duydum.</p>

  <p>&ldquo;Önemli değil,&rdquo; dedi evin sahibi olan Adair etrafındakileri tersleyerek. &ldquo;Kimsenin ülkemizi bilmesini bekleyemeyiz. Evimiz millerce uzakta kaldı ve aramızda karanın dışında bir de okyanus var. Buradan çok farklı bir dünya orası, bu yüzden buraya geldim; başka bir dünya olduğu için.&rdquo; Bana işaret etti. &ldquo;Sen... bir adın var mı?&rdquo;</p>

  <p>&ldquo;Lanore. Arkadaşlarım bana Lanny der.&rdquo; &ldquo;Lanny, buralı mısın?&rdquo;</p>

  <p>&ldquo;Bostonlu mu? Hayır, bugün geldim. Ailem...&rdquo; -boğazımda bir şeyler düğümlendi- &ldquo;.. .Maine bölgesinde, kuzeyde yaşıyorlar. Hiç duymuş muydunuz?&rdquo;</p>

  <p>&ldquo;Hayır,&rdquo; diye cevap verdi.</p>

  <p>&ldquo;O halde eşitiz.&rdquo; Onunla şakalaşma cesaretini nereden bulduğumu bile bilmiyordun.</p>

  <p>&ldquo;Belki de öyleyizdir.&rdquo; Adair, üçlüyle konuşmadan öne uşağın çorabını ayarlamasını bekledi. &ldquo;Orada öyle durmayın,&rdquo; dedi. &ldquo;Kızı partiye hazırlayın.&rdquo;</p>

  <p>Başka bir odaya götürüldüm. Burası üst üste konmuş sandıklarla doluydu. Kapakları açıp giysileri karıştırarak üzerime uyacak bir şey aradılar ve sonunda kırmızı pamuklu güzel bir elbiseyle bir çift saten terlik buldular. Uyumsuz bi kıyafet olmuştu ama giysiler hayatım boyunca giymediğim kadar kaliteliydi. &ldquo;Bunları yakacağız,&rdquo; dedi sarışın adam, çıkardığım ve yerde duran giysilerimi işaret ederek. Giysi parçaları seçmeye çalışarak beni bir bebek gibi tekrar tekrar soyup giydirirlerken, neşeli esmer adam elime kırmızı şarap dolu bir kadeh tutuşturdu. &ldquo;İç,&rdquo; dedi. &ldquo;Susamış olmalısın.&rdquo; Kadehi iki yudumda boşalttım.</p>

  <p>Daha odadan çıkmadan, şarabın ilaçlı olduğunu anla«mıştım. Zemin ve duvarlar hareket ediyor gibi görünüyordu, Koridorun ucuna ulaşabilmek için bütün konsantrasyonumu toplamam gerekmişti. O sırada konuklar gelmeye başlamıştı; çoğu iyi giyimli, peruklu ve maskeli adamlardı. Üçlü ortadan kaybolarak beni yalnız bıraktı. Sersemlemiş halde neler olduğunu anlamaya çalışarak odadan odaya dolaşırken, her tarafta sesler&nbsp; ve kahkahalar duyuyordum. Dev gibi bir salonda kâğıt oynayanları gördüğümü&nbsp; hatırlıyorum; erkekler dörtlü- beşli gruplar halinde masalarda oturuyor, kahkahalar ve öfkeli küfürler arasında masalann üzerinde paralar uçuşuyordu. Orada kalmak yerine rastgele odalara girip çıkarak dolaşmaya devam ettim.</p>

  <p>Koridorlarda yürürken bir yabancı elimi tutmaya çalıştı ama elimden geldiğince koşarak uzaklaştım.Maskeleri olmayan şaşkın haldeki genç ve güzel erkek ve kızlar davetlilerce oradan oraya sürükleniyordu.Halüsinasyon görmeye başlamıştım. Hayal gördüğüme inanıyor, labirentte olduğumu hayal ediyordum. Bir türlü anlayamıyordum; kelimeler ağzımdan mırıltı gibi çıkıyordu ve beni dinlemeye hevesli değildi zaten. Bu cehennem gibi ortamdan çıkıp sokakların güvenliğine kaçmak mümkün değilmiş gibi görünüyordu. Bir pencerede durarak atlamam gerekip gerekmediğini, kemiklerimi kırmama değip değmeyeceğini düşündüğümü hatırlıyorum. Ama bebeğimi düşünmeliydim. Böyle bir yükseklikten atlarsam bebek kesinlikle hayatta kalamazdı. Dirseğimde bir el&nbsp; hissederek kendimden geçtim.</p>

  <p>Uyandığımda sırtüstü yatıyordum ve&nbsp; üzerimde dikilen adam beni neredeyse boğuyordu. Yüzü benimkine çok fazla yakındı, sıcak nefesi yüzüme vuruyordu. Ağırlığı ve vücudunu ısrarla benimkine vurması karşısında ürperdim. Acıyla inleyip çığlık atıyordum ama ilacın etkisiyle acı sanki uzaklardan geliyordu. Güdüsel olarak, bunların hepsini daha sonra hatırlayacağımı biliyordum. Yardım istemek için bağırmaya çalıştım ama terli bir el ağzımı kapatırken tuzlu parmaklar dudaklarımın arasından girdi. &ldquo;Sessiz ol, kızım,&rdquo; diye homurdandı üzerimdeki adam, gözleri yarı kapalı halde. Omzunun üzerinden izlendiğimizi gördüm. Yatağın ayakucuna çekilmiş sandalyelere oturmuş maskeli adamlar, ellerinde kadehlerle kahkahalar arasında adamı teşvik ediyorlardı. Grubun ortasında&nbsp; bacak bacak üstüne atmış halde ev sahibimiz oturuyordu. Kont Adair.</p>

  <p>İrkilerek uyandım. Karanlık ve sessiz bir odada, geniş bir yatakta yatıyordum. Uyanırken irkilmemden kaynaklan o küçücük hareket bile bütün vücudumda sancı yaratmıştı. İçim dışıma çıkmış, bütün vücudum gerilip kaskatı olmuş, belimden aşağısı uyuşmuş gibi hissediyordum. Midem bulanıyordu. Kusmuğum ağzıma geldi. Yüzüm ve ağzım şişmiş, dudaklarım kuruyup çatlamıştı. Dün gece bana neler olduğunu biliyordum, ihtiyacım olan tek kanıt, hissettiğim acıydı. Şimdi ihtiyacım olan şey sağ kalmaktı.</p>

  <p>O sırada yatakta yanımda yatan kişiyi gördüm.&nbsp; Adair.&nbsp; Yüzü uykuda çok güzeldi. Görebildiğim kadarıyla çıplaktı ama belinden aşağısı örtülerin altındaydı.&nbsp; Sırtını görebiliyordum; bir zamanlar yediği korkunç ,bir dayağı haber veren yara izleriyle doluydu.</p>

  <p>Şiltenin kenarını tutarak kendimi yatağın kenarına çektim ve yere kustum.</p>

  <p>Kusmam ev sahibini uyandırdı. İçkinin etkisiyle olduğunu tahmin ettiğim bir şekilde yarı baygın homurdandı ve bir elini alnına koydu. Gözlerini kararsızlıkla kırpıştırdı.</p>

  <p>&ldquo;Ulu Tanrım, hâlâ buradasın,&rdquo; dedi bana.</p>

  <p>Vurmak için yumruğumu kaldırarak öfkeyle üzerine atıldım ama güçlü kolunun rahat bir hareketiyle beni kenara itti.</p>

  <p>&lsquo;&rsquo;Aptallık etme,&rdquo; diye uyardı, &ldquo;yoksa seni dal gibi ikiye bölerim. &rdquo;</p>

  <p>Önceki gece gördüğüm diğer genç erkek ve kadınları düşündüm. &ldquo;Onlar nerede? Diğerleri?&rdquo; diye sordum.</p>

  <p>&lsquo;&lsquo;Paralarını alıp gittiler, sanırım,&rdquo; diye mırıldandı Adair, eliyle dağınık saçlarını sıvazlayarak. Taze kusmuğumun kokusunu alınca burnunu&nbsp; buruşturdu.&nbsp; &ldquo;Birine temizlet şurayı.&rsquo;&rsquo; dedi yataktan kalkarken.</p>

  <p>&ldquo;Ben senin hizmetçin değilim. Üstelik...&rdquo; Varlığını bile bilmediğim bir kelimeyi bulmaya çalıştım. &ldquo;Fahişe değil misin?&rdquo; Yatağın üzerinden bir battaniye vücuduna sardı. &ldquo;Bakire de değildin.&rdquo;</p>

  <p>&ldquo;Bu, uyuşturucu alıp bir grup erkeğin oyuncağı olmak istediğim anlamına gelmez.&rdquo;</p>

  <p>Adair bir şey söylemedi. Battaniyeyi beline yakın tutarak odadan çıkıp hizmetkârlarından birine seslendi. Sonra bana döndü. &ldquo;Yani sana&nbsp; haksızlık ettiğimi mi düşünüyorsun? Ne yapacaksın peki? Bir polise hikâyeni anlatırsan, seni fahişelik suçundan içeri atar. Bu yüzden sana önerim, paranı al gitmeden önce aşçıdan yiyecek bir şeyler iste.&rdquo; Sonra başını yana yatırarak bana tekrar baktı. &ldquo;Sen Tilde&rsquo;nin sokakta bulduğu kızsın; şu gidecek yeri olmayan. Eh, cömert bir adam olmadığım söylenemez. İstersen birkaç gün yanımızda kalabilirsin. Dinlenip kendini toparlarsın, eğer istiyorsan.&rdquo;</p>

  <p>&ldquo;Ve yemeğimi kazanmak için yine dün geceki gibi mi yapacağım?&rdquo; diye sordum öfkeyle. &ldquo;Artık aklımıza ne gelirse.&rdquo; Vücudu battaniyeye sarılı bir halde bir kanepeye çöktü.</p>

  <p>Davranışları bir aristokrattan çol haydutlarınkine benziyordu.</p>

  <p>Yataktan kalkıp giysilerimi bulmaya çalıştım ama başım dönüyordu. Bir uşak paçavralar ve bir kova suyla gelirken ben tekrar yatağa devrildim. Adam yerdeki kusmuğu temizlemek için dizlerinin üzerine çökerken bana aldırmadı bile Ancak ondan sonra karnımdaki zonklamayı, onca acının arasında&nbsp; daha önce hissedemediğim acıyı hissettim. Baştan aşağı çürükler, sıyrıklar ve kesikler içindeydim. İçimdeki acı da hiç şüphesiz dışımdakilerle aynı şekilde olmuştu. Bir zalimin elinden.</p>

  <p>Emeklemek zorunda kalsam bile&nbsp; malikâneden kaçmaya karar verdim ama yatağın ayak ucundan öteye gidemedim; yorgunluktan bayılarak olduğum yere yığılıp kaldım.</p>

  <p>O evde daha aylar boyunca kalacaktım.</p>

  <h2 id="sigil_toc_id_15">ON DÖRT</h2>

  <p>Farklı bir odada ve farklı bir yatakta uyandım. Arabada gördüğüm siyah saçlı adam elinde su dolu bir kâseyle başucumda oturuyor, başıma soğuk kompres yapıyordu.</p>

  <p>&ldquo;Ah, yaşayanlar arasına döndün,&rdquo; dedi gözlerimi açtığımda. Bezi alnımdan alarak ıslatmak için tekrar suya soktu. Arkasındaki pencereden süzülen soğuk bir ışık bana gündüz olduğunu gösterdi ama hangi gündü? Örtülerin altını kontrol ettiğimde, sade bir gecelik giymiş olduğumu gördüm.</p>

  <p>Örtüler kullanılır haldeydi ama Adair&rsquo;in yatağındakiler kadar kaliteli değildi; bana kendime ait bir oda vermişlerdi ama&nbsp; üst düzey hizmetkârlar için ayrılmış olanlardan biri olduğu belliydi. Şikâyet edecek değildim. Beni tavan arasına veya bodruma yerleştirebilir ya da sokağa da atabilirlerdi.</p>

  <p>&ldquo;Neden hâlâ buradayım?&rdquo; diye sordum, sersemlemiş bir halde. Adam soruma aldırmadı. &ldquo;Kendini nasıl hissediyorsun ?&rdquo;</p>

  <p>Acı karnımda yakıcılığını hissettirdi. &ldquo;Paslı bir bıçak saplanlanmış gibi.&rdquo;</p>

  <p>Hafifçe kaşlarını çattı ve sonra yerde duran bir çorba kasesine uzandı. &ldquo;Yapabileceğin en iyi şey dinlenmek, tamamen. Muhtemelen şurada bir yerin delinmiş olabilir,&rdquo; diyerek belli belirsiz bir şekilde karnımı işaret etti, &ldquo;ve enfeksiyon kapmadan en çabuk şekilde iyileşmen gerek. Daha önce de görmüştüm. Ciddi olabilir.&rdquo;</p>

  <p>Bebek. Hemen doğrulup oturdum. &ldquo;Bir doktora görünmek istiyorum. Ya da bir ebeye.&rdquo;</p>

  <p>Kaşığı şeffaf çorbaya batırdığında metalin porselene çarpışını duydum. &ldquo;Bunun için henüz çok erken. Kötüleşip kötüleşmediğini görmek için bir süre izleyeceğiz.&rdquo;</p>

  <p>Kompres ve çorba kaşıkları arasında sorularımı cevapladı. Önce bana kendinden söz etti. Adı Alejandro&rsquo;ydu ve iyi bir İspanyol ailesinin en küçük oğluydu. En küçük oğul olarak ailesinin servetini miras alma umudu yoktu. İkinci&nbsp; ağabeyi orduya katılarak güçlü bir İspanyol kadırgasının kaptan olmuştu. Üçüncüsü İspanyol kralının sarayında hizmet&nbsp; ediyordu ve yakında elçi olarak başka bir ülkeye gönderilecekti Dolayısıyla, aile krala ve ülkeye olan yükümlülüklerini yerine getirmişti; Alejandro kendi yazgısını izlemekte özgürdü. Çeşitli olaylardan sonra sonunda Adair&rsquo;le karşılaşmıştı.</p>

  <p>Adair eski dünyada&nbsp; gerçek bir kraliyet soyundan geliyordu. Bazı küçük prensler kadar zengindi; asırlardır ailesine ait olan serveti korumayı başarmıştı. Eski dünyadan sıkıldığı için Boston&rsquo;a gelmişti, çünkü hikâyeler duymuştu ve Yeni Dünya&rsquo;yı kendi gözleriyle görmek istiyordu. Alejandro ve faytondaki diğer ikisi -kadın olan Tilde ve sarışın adam Donatello- Adair&rsquo;in maiyetindeydiler. &ldquo;Kraliyet ailesinden gelen herkesin bir maiyeti vardır,&rdquo;&nbsp; dedi Alejandro. &ldquo;İhtiyaçlarının karşılanmasını sağlayan eğitimli insanlarla sarılmış olmalıdır. Biz onunla dünya arasındaki tamponuz. Varlığını doğrulamak için baktığı aynalarız.&rdquo;</p>

  <p>Donatello, İtalya&rsquo;da adını hiç duymadığım ünlü bir ressamın ilham kaynağı ve asistanıydı. Alejandro, Toledo, İspanya&rsquo;dan gelmişti. Ve Tilde... Alejandro onun geçmişinin muamma olduğunu itiraf ediyordu. Onunla ilgili bildiği tek şey, benimki kadar karlı ve soğuk bir kuzey diyarından geldiğiydi. Alejandro maiyete katıldığında, Tilde çoktan Adair&rsquo;le birlikteydi. &ldquo;Adair onun sözünü dinler ve Tilde&rsquo;nin öfkesinden korkulur, bu yüzden onun yanındayken daima dikkatli ol,&rdquo; diye uyardı kaşığı yine çorbaya sokarken.</p>

  <p>&ldquo;Burada ihtiyacım olandan bir dakika daha uzun kalmayı düşünmüyorum zaten,&rdquo; dedim, ağzımı kaşığa uzatırken. &lsquo;&rsquo;Kendimi iyi hisseder hissetmez gideceğim.&rdquo; Alejandro sadece beni doyurmaya odaklanmış halde sessiz kaldı.</p>

  <p>&ldquo;Adair&rsquo;in maiyetinde bir kişi daha var,&rdquo; dedi ve aceleyle edi, &ldquo;ama onunla muhtemelen karşılaşmayacaksın. O yalnızlığı sever. Yanından bir hayalet geçtiğini sanırsan sakın şaşırma.&rdquo;</p>

  <p>&ldquo;Hayalet mi?&rdquo; Arabacıların hayaletlerle ilgili anlattığı hikâyeleri hatırlayınca ense tüylerim diken diken oldu.</p>

  <p>&ldquo;Gerçek bir hayalet değil,&rdquo; dedi gülerek. &ldquo;Ama öyleymiş gibi görünebilir. Hep kendi başınadır ve onu ancak tesadüfen karşılaşırsan görebilirsin; ormanda bir ceylana rastlamak gibi. Konuşmaz ve onunla konuşmaya çalışırsan aldırmaz. Adı Uzra&rsquo;dır.&rdquo;</p>

  <p>Alejandro&rsquo;ya verdiği bilgiler için minnettar olmakla birlikte, öğrendiğim her şey, cehaletimi ve yaşadığım ıssızlığı biraz daha hatırlatıyordu. Bana kimse o yabancı ülkelerden bahsetmemişti ve o ünlü sanatçıların isimlerini bilmiyordum. Yahudileri duymuştum ama hiçbiriyle karşılaşmamıştım.&nbsp; Onlarla ilgili hiçbir şey bilmiyordum. En huzursuz edici olanıysa Uzra&rsquo;ydı; kendini hayalete&nbsp; dönüştürmüş bir kadınla karşılaşmayı kesinlikle istemiyordum. Adair onun konuşmasını engellemek için ne yapmıştı? Dilini mi kesmişti? Bunu yapacak kadar zalim olduğuna hiç şüphem yoktu.</p>

  <p>&ldquo;Bana bunları neden anlattığını bilmiyorum,&rdquo; dedim, &ldquo;Burada kalmayacağım.&rdquo;</p>

  <p>Alejandro bana güzel gülümsemesiyle ve pırıltılı gözleriyle baktı. &ldquo;Ah, sadece zaman geçirmek için. Sana biraz daha çorba getireyim mi?&rdquo;</p>

  <p>Ama o gece evden çıkmaya hazırlanan Adair&rsquo;in&nbsp; ve maiyetindekilerin koridordan gelen seslerini duyduğumda, yataktan çıkarak onları izlemek için merdiven sahanlığına süzüldüm. O kadifeler ve brokarlar içinde ne kadar&nbsp; da güzel görünüyorlardı. Tilde sarı saçlarına mücevherler takmış, dudaklarını kırmızıya boyamıştı. Çenesine kadar çekilmiş lekesiz beyaz kravatıyla Donatello&rsquo;nun aristokrat boynu ve uzun çenesi vurgulanmıştı. Daima melankolik görünen Alejandro, uzun siyah bir frak giymişti.&nbsp; Sivri dilli tarzlarıyla kendi aralarında şakalaşıyor, gösterişli kuşlar gibi çalım atıyorlardı.</p>

  <p>Bense bakışlarımı özellikle büyüleyici görünen Adair&rsquo;den ayıramıyordum. Bir beyefendi giysileri içindeki vahşi.Birden anladım. Kuzu kılığına girmiş bir kurt olarak, yanında çakallarıyla birlikte ava çıkıyordu. Beni avladıkları gibi, sadece eğlence için avlanıyorlardı. O kurttu; bense o acımasız ağızla boynu kolayca kırılan tavşan. Uşak pelerini Adair&rsquo;in omuzlarına yerleştirdi ama Adair&nbsp; gitmek için dönerken, orada olduğumu başından beri biliyormuş gibi durduğum yere doğru bir bakış attı ve geri sendeledim. Ondan korkmamalıydım -korkuyordum da- ama aynı zamanda da büyülenmiştim. İçimden bir parça onlardan biri olmak, maiyetindekilerle birlikte dışarı çıkarlarken Adair&rsquo;in koluna girmek, karanlık dolu bakışları üzerime çekmek istiyordu.</p>

  <p>O gece geri dönen grubun gürültüsü beni uyandırdı.Adair odama gelip beni yatağına taşıdığında nedense şaşırmadım. Hasta olmama rağmen o gece bana sahip oldu ve ben karşı koymadım. Dahası, üzerimdeki ağırlığından, içimdeki kalınlığından ve teninin ağzımdaki tadından zevk aldım, sonrasında titreyerek yanına uzandım.</p>

  <p>Ertesi sabah küçük sessiz odamda uyandığımda, karnımdaki acı belirgin şekilde daha da kötüleşmişti. Yürümeye çalıştım. Her adımda karnımda keskin bir sancı hissediyordum ve bacaklarımın arasından kan geliyordu; beni evini alacak birini bulmak bir yana, ön kapıya kadar gidebileceğimi bile sanmıyordum. Akşam olduğunda ateşim yükseldi ve sonraki birkaç gün bir uyuyup bir uyandım; her seferinde bir öncekinden daha zayıf hissediyordum. Tenim acımaya ve solmaya, gözlerim kızarmaya başlamıştı. Çürüklerim ve sıyrıklarım iyileşiyorsa bile, olması gerekenden çok daha yavaştı. Yanıma gelen tek kişi olan Alejandro, başını iki yana sallayarak teşhisini koydu. &ldquo;Bağırsakların delinmiş. Septil hale gelmiş.&rdquo;</p>

  <p>&ldquo;Bir doktor,&rdquo; diye yalvardım elini sıkarak. &ldquo;Adair&rsquo;le konuşacağım,&rdquo; diye söz verdi.</p>

  <p>Birkaç saat sonra Adair odaya daldı. Önceki gece paylaştığımız zevkten eser yoktu. Yatağın yanına bir tabure çekerek beni muayene etmeye başladı; parmaklarını alnıma ve yanaklarıma bastırarak ateşimi kontrol etti.</p>

  <p>&ldquo;Alejandro durumunun düzelmediğini söyledi.&rdquo;</p>

  <p>&ldquo;Lütfen, bir doktor çağırın. Size bir gün mutlaka öderim, ben...&rdquo;</p>

  <p>Paranın önemli olmadığını söylemek istercesine dilini şaklattı. Göz kapaklarımdan birini kaldırarak çenemin altındaki eti yokladı. İşi bittiğinde tabureden kalktı.</p>

  <p>&ldquo;Birazdan dönerim,&rdquo; diyerek odadan çıktı.</p>

  <p>Elinde eski bir bira kupasıyla geri döndüğünde ben uyukluyordum. Beni kaldırıp oturttuktan sonra elime kupayı tutuşturdu. İçindeki şey&nbsp; sıcak sıvıda kaynatılmış toprak ve ot gibi kokuyor, görüntüsü bataklık suyuna benziyordu.</p>

  <p>&lsquo;&rsquo;İç şunu,&rdquo; dedi.</p>

  <p>&lsquo;&rsquo;Nedir bu?&rdquo;</p>

  <p>&lsquo;&rsquo;Kendini daha iyi hissetmeni sağlayacak.&rdquo;</p>

  <p>&lsquo;&rsquo;Sen doktor musun?&rdquo;</p>

  <p>Adair bana hafif bir küçümsemeyle baktı. &ldquo;Senin düşündüğün anlamda değil, hayır. Ama geleneksel tıp eğitimi aldığımı söyleyebiliriz. Biraz daha kaynasaydı tadı daha iyi olabilirdi ama buna zaman yoktu,&rdquo; diye ekledi, sıvının tadı yüzünden yeteneklerini küçümsememi istemiyormuş gibi. &lsquo;Yani ebe filan mısın?&rdquo; Kadınların üniversitelerde tıp fakültelerine katılmasına izin verilmediğinden, ebelerin eğitimsiz olduğunu söylememe gerek yok; ancak, genellikle köylerde tıptan anlayanlar sadece onlar olurdu. Ebe olan kadınlar çocuk doğumunu ve&nbsp; bitkilerle şifa vermeyi çıraklık yoluyla öğrenir,&nbsp; genellikle de&nbsp; eğitimlerini annelerinden veya başka akrabalarından alırlardı.</p>

  <p>&ldquo;Pek sayılmaz,&rdquo; dedi asık yüzle, ebeleri doktorlardan daha önemli görmediğini belli ederek. &ldquo;Şimdi iç şunu.&rdquo; Tedavisini denemediğim için bana kızarsa doktor getirmeceğini düşünerek söylediğini yaptım. Karışım ağzımda berbat bir tat bıraktığından, içtiklerimi onun önünde kusmaktan korktum. &ldquo;Şimdi biraz dinlen ve neler olacağını görelim,&rdquo; dedi kupayı almak için uzanırken.</p>

  <p>Elimi bileğine koydum. &ldquo;Söyle bana, Adair...&rdquo; Ama sözümü tamamlayamadım. &ldquo;Neyi?&rdquo;</p>

  <p>&ldquo;Bana karşı davranışlarını nasıl yorumlayacağımı bilemiyorum. Geçen gece...&rdquo;</p>

  <p>Yakışıklı dudaklarında zalimce bir gülümseme belirdi. &ldquo;Anlaması çok mu zor?&rdquo; Yine uzanmama yardım etti sonra battaniyeyi&nbsp; çeneme kadar&nbsp; çekerek&nbsp; düzeltti. Çok nazik bir şekilde saçlarıma dokundu. Alaycı ifadesi yumuşadı bir an için gördüğüm tek şey çocuksu yüzü&nbsp; ve bakışlarındaki nezaket oldu. &ldquo;Senden hoşlanmaya başladığımı düşünmedin mi, Lanore? Belki burada kalmanı isteyebileceğimi mi? Sen de bir şey hissediyorum. Henüz çözemediğim şekilde bana benzediğini. Ama çözeceğim. Önce iyileşmen gerek. Bakalım şu iksirin sana bir yararı olacak mı? Şimdi dinlenmeye çalış. Daha sonra biri seni kontrol edecek.&rdquo;</p>

  <p>Açıklamasına o kadar şaşırmıştım ki gittiğini fark etmedim bile. O geceden sonra aramızda karşılıklı bir çekim olduğu açıktı. En basit haliyle şehvet. Ama benden hoşlanması? Bana karşı gerçekten şefkat mi hissediyordu? Zengin ve ünvan sahibi bir soyluydu, evet, ancak aynı zamanda da sadist ve egoistti de. Bir aptal bile uyarı işaretlerini görür ve bu adama karşı dikkatli olması gerektiğini anlardı. Ne var ki bunu söylerseniz, ben de insan kalbini pek iyi anlamadığınızı söylerdim. Hepimizin kör noktaları vardır. Tehlike işaretlerini görmeyen, sadece birinin kendisine ilgi ve şefkat gösterdiğini düşünen zavallı birini hepimiz tanımışızdır.</p>

  <p>Ağzımdaki acı tadı unuttum ve midem yatıştı. Şimdi üzerinde düşünmem gereken yeni bir konuyla karşılaşmıştım. Ancak merakım Adair&rsquo;in tedavisiyle boy ölçüşemezdi. Çok geçmeden huzurlu bir uykuya daldım.</p>

  <p>Bir gece ve gündüz&nbsp; daha geçerken hiçbir doktor gelmeyince Adair&rsquo;in ne tür bir oyun oynadığını düşünmeye başladım.Bana ilgi duyduğunu açıkladığından beri ziyaretime gelmemişti; biraz daha içmem için hizmetkârlarıyla bana iksir gönderiyordu. Ama kapımı çalan bir doktor yoktu. Bana söylediklerini yanlış mı anlamıştım, yoksa bu da tuhaf davranışına başka bir örnek miydi? Otuz altı saat geçtikten sonra yine şüphelenmeye başlamıştım.</p>

  <p>Bu evden çıkmalıydım. Kalırsam bu yatakta bebeğimle birlikte ölecektim. Bir doktor veya beni iyileştirecek birini bulmam gerekiyordu; en azından bebek doğana kadar beni hayatta tutacak biri. Bu çocuk, Jonathan&rsquo;ın bana olan aşkının kanıtı&nbsp; olacaktı. Bu kanıtı kendi ölümüm pahasına yaşatmaya kararlıydım.</p>

  <p>Yataktan kalkıp heybemi aradım ama yatağın altını ve dolabın içini yoklarken, iç çamaşırlarımda bacaklarıma yapışan buz gibi ıslaklığı fark ettim. Kötü kokulu akıntım için altımı bezlemişlerdi.Bez sırılsıklamdı ve leş gibi kokuyordu; biri beni deli sanıp akıl hastanesine götürmeden&nbsp; bu şekilde sokaklarda dolaşmam mümkün değildi. Giysilere, pelerine ihtiyacım vardı ama her şeyi alıp götürmüşlerdi. Elbette ki nereden giyecek bir şeyler bulabileceğimi biliyordum. Beni o ilk gece götürdükleri sandıklarla dolu oda!</p>

  <p>Dışarısı sessizdi; sadece merdivenden birkaç uşağın sohbeti duyuluyordu. Koridor boştu. Merdivene doğru sendeledim ama o kadar zayıftım ve ateşim o kadar yüksekti üst kata çıkabilmek için emeklemek zorunda kaldım. Üst&nbsp; kata ulaştığımda soluklanmak için bir duvara yaslanarak yönümü belirlemeye çalıştım. Sandıklarla dolu odaya hangi koridordan gidiliyordu? Koridorların hepsi birbirine benziyordu ve çok fazla kapı vardı. Hepsini deneyecek gücüm ya da zamanım yoktu.</p>

  <p>Orada öylece durmuş, hayal kırıklığı ve&nbsp; korku yüzünden ağlamak üzereyken ve&nbsp; kaçma kararlılığımı korumaya çalışırken, onu gördüm. Hayaleti!</p>

  <p>Hareketi göz ucumla görmüştüm. Tavan arasının en yüksek kısmındaki hizmetkâr bölümüne giden bir hizmetçi sandım ama&nbsp; merdiven sahanlığında duran kişi sıradan bir hizmetkâr değildi.</p>

  <p>Çok ufak tefekti. Göğüsleri ve yuvarlak kalçaları&nbsp; olmasa, kolayca çocuk sanılabilirdi. Kadınsı vücuduna incecik ipek bir giysi giymişti; şişkin paçalı pantolon ve&nbsp; göğüslerini tamamen örtemeyecek kadar küçük, kolsuz bir tunik.Yuvarlak, sert ve dik göğüsleri muhteşemdi. Onlara bakarken elinizde ne kadar ağır hissedeceğinizi görebiliyordunuz. Her erkeğin ağzının sularını akıtacak göğüslerdi.</p>

  <p>O şehvet verici görünüşüne ek olarak, aynı zamanda inanılmayacak kadar güzeldi. Badem biçimli gözleri sürmeyle daha da büyük görünüyordu. Saçları bakırın çeşitli tonlarındaydı ve beline kadar dağınık bukleler halinde iniyordu.&nbsp; Alejandro tenini mükemmel bir şekilde açıklamıştı. Onu değerli bir taş gibi gösterecek kadar parlaklık kazandıran çilleriyle tarçın rengiydi.</p>

  <p>O zamandan beri onu defalarca gördüğüm, dolayısıyla da etten ve kemikten yaratıldığını bildiğim için bunları hatırlayabiliyorum ama o zamanlar gerçektende bana bir hayalet, erkek zihninin yarattığı mükemmel bir cinsel fantezi gibi görünmüştü. Görünüşü şaşırtıcı ve nefes kesiciydi. Kıpırdarsam&nbsp; kaçacağından&nbsp; korkuyordum. Ben ona bakarken, o da temkinli gözlerle bana bakıyordu. &lsquo;&rsquo;Lütfen gitme. Yardımına ihtiyacım var.&rdquo; Ayakta durmaktan yorgun düştüğüm için tırabzana yaslanmıştım. Halının üzerinde çıplak ayaklarıyla sessizce bir adım geriledi. &ldquo;Hayır, hayır, lütfen gitme. Adın Uzra, değil mi? Bana dediler. Hastayım ve bu evden çıkmam gerek. Lütfen,hayatta kalmak için yardımına ihtiyacım var.&rdquo;</p>

  <p>Sesini duyunca birkaç adım daha geriledi, döndü ve tavan arası merdivenlerinin tepesindeki karanlıkta gözden&nbsp; kayboldu. O kaçarken gücüm mü kesildi, yoksa kararlılığımı mı kaybettim, bilmiyorum, ancak yere yuvarlandım. Tavan tepemde dönüverdi; bir o tarafa, bir bu tarafa. Sonra her yer karardı.</p>

  <p>Sonra mırıltılar duydum ve yüzüme sürünen parmakları hissettim.</p>

  <p>&lsquo;&lsquo;Odasının dışında ne işi var?&rdquo; Bu, Adair&rsquo;in sert ve kısık esiydi. &ldquo;Yatağından kalkamayacağını söylemiştin.&rdquo;</p>

  <p>&lsquo;&lsquo;Anlaşılan göründüğünden daha güçlü,&rdquo; diye mırıldandı Alejandro. Biri beni hiç ağırlığım yokmuş gibi kaldırdı. &lsquo;&rsquo;Onu tekrar odasına koy ve kapıyı da kilitle. Bu evden çıkmayacak.&rdquo; Adair&rsquo;in sesi uzaklaşmaya başlamıştı. &ldquo;Ölecek mi?&rdquo;</p>

  <p>&ldquo;Ben nereden bileyim?&rdquo; diye mırıldandı Alejandro kısık sesle ama Adair&rsquo;in duyabileceği kadar yüksek sesle seslendi: &ldquo;Sanırım bu sana bağlı.&rdquo;</p>

  <p>Ona bağlı, diye düşündüm bilincimi tekrar kaybediyorken. Yaşamam ya da ölmem nasıl ona bağlı olabilirdi ki. Ancak, bu kafa karıştırıcı konuşmaları düşünecek zamanım yoktu, çünkü yine ışıksız ve sessiz bir boşluğa yuvarlanmıştım.</p>

  <h2 id="sigil_toc_id_16">ON BEŞ</h2>

  <p>&lsquo;&rsquo;Ölüyor. Günü çıkaramayacak.&rdquo;</p>

  <p>Bu Alejandro&rsquo;nun sesiydi ancak sözlerinin hedefi benim kulaklarım değildi. Gözkapaklarım titreşti. Yatağımın&nbsp; başucunda, Adair&rsquo;in yanında duruyordu. İkisi de yüzlerinde ciddi ifadelerle kollarını göğüslerinde kavuşturmuşlardı. İşte mutlak son kapımdaydı. Benimle ne yapmayı düşündükleri, Adair&rsquo;in bir ilanı aşkla beni neden yanlış yönlendirdiği veya beni homeopatik ilaçlara boğarken neden doktora görünmemi engellediği konusunda hâlâ bir fikrim yoktu.O noktada tuhaf davranışının artık bir önemi de&nbsp; yoktu. Ölmek üzereydim. Peşinde oldukları şey cesedimse -tıbbi incelemeler veya deneyler ya da bir satanist ayininde kullanmak amacıyla mesela- onları durduracak kimse yoktu. Sokakta, meteliksiz ve kimsesiz bir avareden başka neydim ki?</p>

  <p>Hizmetkârları bile değildim; daha da aşağı seviyedeydim.Yatacak yer ve yiyecek yemek karşılığında yabancıların ona istediklerini yapmasına izin veren bir kadın. Dönüştüğüm şey ağlayabilirdim ama ateş yüzünden vücudum susuz kaldığından gözyaşlarım akmıyordu.</p>

  <p>Alejandro&rsquo;nun sonucuna katılmaktan kendimi alamıyordum. Ölüyor olmalıydım. Bir beden bu kadar kötü durumdayken hayatta kalamazdı. İçten içe yanıyordum. Her yanım ağrıyıp sızlıyordu. Her nefesimde, göğüskafesim paslı bir körük gibi gıcırdıyordu.&nbsp; Jonathan&rsquo;ın bebeğini yanıma aldığım için üzgün olmasam ve yargılanacağım günahların ağırlığından korkmasam, ölmeme izin vererek merhamet etmek için Tanrı&rsquo;ya dua ederdim.</p>

  <p>Sadece tek bir pişmanlığım vardı ve o da bir daha Jonathan&rsquo;ı asla göremeyecek olmamdı. Yazgımızın bir olduğuna o kadar inanmıştım ki, şimdi&nbsp; birbirimizden uzak olduğumuz, uzanıp yüzüne dokunamadan ve son nefesimde elini tutamadan ölecek olduğum düşüncesini aklım almıyordu. Durumumun ağırlığı o anda netlik kazandı. Sonum burdaydı, yapabileceğim hiçbir şey yoktu&nbsp; ve Tanrı&rsquo;ya sesleneceğim hiçbir&nbsp; yakarışım bunu değiştiremezdi. Ve her şeyden çok istediğim şey, Jonathan&rsquo;ı görmekti.</p>

  <p>&ldquo;Bu senin kararın,&rdquo; dedi Alejandro tek kelime etmemiş olan Adair&rsquo;e. &ldquo;Seni memnun ederse. Dona ve Tilde görüşlerini açıkça bel...&rdquo;</p>

  <p>&ldquo;Bu oylamaya açık bir şey değil,&rdquo; diye hırladı Adair. &ldquo;Evimize kimin katılacağı konusunda hiçbirinizin söz hakkı yok. Hepiniz ben istediğim için varsınız.&rdquo; Onu doğru mu duymuştum? Sanmıyordum; sesi zihnimde patlıyor, kelimeleri boğuluyordu. &ldquo;Ve benim istediğim şekilde hizmet ediyorsunuz.&rdquo;</p>

  <p>Adair yanıma gelerek elini terli alnıma koydu. &ldquo;Yüzündeki ifadeyi görüyor musun, Alejandro? Ölmekte olduğunu biliyor ve buna karşı savaşıyor. Bu ifadeyi senin yüzünde de görmüştüm; Tilde&rsquo;ninkinde de. Her zaman aynıdır.&rdquo; Elini yanağıma dayadı. &ldquo;Dinle beni Lanore. Sana çok ender bir armağan vereceğim. Anlıyor musun? Müdahale etmezsem ölürsün. Dolayısıyla şöyle bir anlaşma yapacağız; Ölürken seni yakalayacağım ve ruhunu bu dünyaya&nbsp; geri getireceğim.Ama bu tamamen bana ait&nbsp; olacağın anlamına geliyor; sadece bedeninle de değil. Bedenine sahip olmak kolay bir şey, bunu yapabilirim. Senden daha fazlasını istiyorum; ateş dolu ruhunu istiyorum. Bunu kabul ediyor musun?&rdquo; diye sordu, cevap almak için gözlerime bakarak. &ldquo;Kendini hazırla,&rdquo; dedi bana. Neden söz ettiği konusunda hiçbir fikrim yoktu. Günah çıkarmamı dinlemeye hazırlanan&nbsp; bir rahip gibi üzerime eğildi. Sinekkuşu gagası kadar ince bir gümüş şişe çıkarıp kapağını açtı; aslında kapaktan çok bir iğneye benziyordu. &ldquo;Ağzını aç,&rdquo; diye emretti ama korkudan donup kalmıştım. &ldquo;Lanet olasıca ağzını aç,&rdquo; diye tekrarladı, &ldquo;yoksa çeneni ikiye bölerim.&rdquo;</p>

  <p>O şaşkınlığım arasında, son duamı yapmamı istiyor olabileceğini düşündüm -sonuçta Katolik bir aileden geliyordum- ve günahlarımdan arınmak istiyordum. Bu yüzden ağzımı açarak gözlerimi kapatıp beklemeye başladım.</p>

  <p>Tıkacı dilime sürdü. Hissetmedim bile -alet minicikti- ama dilim hemen uyuştu ve ağzımda iğrenç bir tat belirdi.Ağzım sulanırken vücudum kasılmaya başladı; ağzımı zorlayarak kapadı ve bütün vücudum şiddetle sarsılıp kasılırken beni yatağa bastırdı. Ağzımda kan birikmiş, dilimin üzerindeki iksiri daha da acı ve ekşi hale getirmişti. Ölümümü hızlandırmak için beni zehirlemiş miydi? Kendi kanımda kaybolmuştum ve başka hiçbir şey hissedemiyordum. Zihnimin derinliklerinde Adair&rsquo;in sesini duyuyordum ama söylediklerini anlamıyordum.</p>

  <p>Ama panik her şeye, özellikle de mantığa hâkim olmuştu. Ne dediği veya bunu neden yaptığı umrumda bile değildi; tamamen şoktaydım.</p>

  <p>Göğsüm sıkışıyordu; acı ve panik dayanılmaz haldeydi Tanrı aşkına, paslı körüğü pompalayın! Nefes alamıyordum. Kalbimin durmakta olduğunu biliyordum ve ciğerlerimi kullanamıyordum. Beynim sağa sola savruluyordu. Ölüyordum ama yalnız ölmeyecektim. Ellerim güdüsel olarak karnıma gidiyor, göbeğime bastırıyordu.</p>

  <p>Adair bir şeyi anlayarak&nbsp; donakaldı.&nbsp; &ldquo;Tanrım, bu kız hamile. Kimse bebeği olduğunu bilmiyor muydu?&rdquo; diye hırladı olduğu yerde dönerek bir kolunu arkasında duran Alejandro&rsquo;ya savururken. Ne yaptığını biliyor veya umursuyor değildim; vücudum parça parça iflas ediyor, ruhumsa dehşete kapılmış bir halde gidecek yer arıyordu.</p>

  <p>Ve sonunda hepsi bitti. Uyandım.</p>

  <p>Elbette ki düşündüğüm ilk şey, yaşadığım korkunç olayın bir kâbus olduğu veya hastalıktan bayıldığım ve şimdi iyileşmekte olduğumdu. Bu açıklamalar beni biraz olsun rahatlatmıştı ama başıma korkunç ve geri dönüş olmayan bir şey geldiğini inkâr edemezdim. Çok iyi odaklanırsam, bulanık görüntüler zihnimde beliriyor, yatağa bastırıldığımı ve birinin içi leş kokulu yoğun kanla dolu büyük bakır bir leğeni götürdüğünü hatırlıyordum.</p>

  <p>Minik odada yoksul yatağımda uyanmıştım ama ateş uzun süre önce söndüğünden, oda son derece soğuktu. Tek pencerenin perdeleri çekilmişti, fakat panellerin birleştiği kasvetli gökyüzünün bir şeridi görünüyordu. Gökyüzünde bir New England sonbaharının kasveti vardı ama o ışık parçaları bile parlak ve pusluydu; bakarken gözlerim acıyordu.</p>

  <p>Boğazım, asit içmeye zorlanmışım gibi acıyordu. Biraz su bulmaya karar verdim, ancak doğrulup oturduğumda, oda etrafımda hızla döndüğü için hemen yine sırtüstü devrildim. Boğazım ve alev alev yanan başım bir yana, vücudumun geri kalanı buz gibiydi. Vücudum artık ateşten yanmıyordu.Bunun yerine, günler boyunca soğuk suda bırakılmışım gibi yavaş hareket ediyordum. Değişen çok önemli bir şey vardı ve kimsenin&nbsp; bana ne olduğunu söylemesine gerek yoktu. Artık bebeğim karnımda değildi. Gitmişti.</p>

  <p>Çok yavaşça yataktan kalkıp yürümeye başlarken, odadan çıkmam yaklaşık yarım saatimi aldı.&nbsp; Koridordan hizmetkarların yatak odalarına doğru yürürken, evin gündelik seslerini duydum. Yataktaki âşıkların fısıltılı sohbetleri, çarşaf dolabında uyuyan kahyanın horultusu, belki birinin banyosu için dev kazandan çekilen suyun sesi. Adair&rsquo;in evinde yaşam bensiz devam ediyor, kimse ölüp ölmediğimi umursamıyordu. Neden umursayacaklardı ki?</p>

  <p>Alejandro&rsquo;nun kapısının önünde durarak&nbsp; ayakta sallanırken kendimi içeri girip bana ve doğmamış çocuğuma olanlar için bir açıklama istemeyi düşündüm. Kapıyı vurmak için elimi kaldırdım ama sonra durdum. Başıma gelen şey çok ciddi ve geri dönüşü olmayan bir şeydi. Nazik yapılı veya korkmadığım tek kişi olduğu için bu cevapları Alejandro&rsquo;dan istememeliydim. Cevapları verebilecek kişiyi biliyordum. Dilime o zehri koyan, kulağıma büyülü kelimeleri fısıldayan ve her şeyi değiştiren kişi. Çok büyük olasılıkla çocuğumu benden çalan kişi. Çocuğum için güçlü olmalıydım.</p>

  <p>Döndüm ve koridorun ucuna doğru yürüdüm. Kapıyı vurmak için elimi kaldırırken yine fikrimi değiştirdim. Adair&rsquo;e bir hizmetkâr olarak gelip, konuşmak için ondan izin istemeyecektim.</p>

  <p>Tek bir itişimle kapılar açıldı. Odayı ve içeridekilerin alışkanlıklarını biliyordum. Doğruca Adair&rsquo;in uyuduğu minderlere doğru yürüdüm. Samur bir battaniyenin altında, gözleri açık ve bakışları tavana dikilmiş halde bir ceset gibi hiç kıpırdamadan yatıyordu.</p>

  <p>&ldquo;Bize tekrar&nbsp; katıldın,&rdquo;&nbsp; dedi gözlemden&nbsp; çok bir şey bildirir gibi. &ldquo;Yaşayanların arasına döndün.&rdquo;</p>

  <p>Ondan korkuyordum. Bana yaptığı şeyleri, Tilde&rsquo;nin beni faytona davet etmesinden neden kaçmadığımı veya bunların olmasına neden izin verdiğimi açıklayamıyordum. Ama Adair&rsquo;le yüzleşme zamanım gelmişti.</p>

  <p>&lsquo;&rsquo;Bana ne yaptın? Bebeğime ne oldu?&rdquo;</p>

  <p>Gözleri kıpırdadı ve bir kurt gibi şeytani bakışlarını üzerime dikti. &ldquo;Enfeksiyondan ölüyordun. Ben de henüz gitmene izin vermek istemediğime karar verdim. Sen de henüz istemiyordun. Bunu gözlerinde gördüm. Bebeğe gelince, hamile olduğunu bilmiyorduk. Sana kutsal yağ verildikten sonra, bebek için yapılabilecek bir şey yoktu.&rdquo;</p>

  <p>Gözlerim yaşlarla doldu. Bütün yaşadıklarımdan sonra -St.Andrews&rsquo;dan kovulmam, o cehennemi enfeksiyona rağmen hayatta kalmam- bebeğim umarsızca elimden alınmıştı. &lsquo;&rsquo;Ne yaptın sen? Ölmemi nasıl engelledin? Doktor olmadığını söylemiştin.&rdquo;</p>

  <p>Yataktan kalkarak ipek bir sabahlık giydi. Bileğimi yakaladı ve ben daha ne olduğunu bile anlamadan beni odadan çıkarıp merdivenden aşağı sürükledi. &ldquo;Olanlar açıklanamaz, sadece gösterilebilir.&rdquo;</p>

  <p>Beni odasından geçirip merdivenden indirerek evin arkasındaki ortak odalara götürdü. Koridorda duran Dona&rsquo;nın yanından geçerken, Adair parmaklarını şaklatarak, &ldquo;Bizimle gel,&rdquo; dedi. Beni kalabalık gruba yemek pişirmek için kullanılan dev kazanların ve diğer mutfak malzemelerinin -bir balığın üzerine çivili tabut gibi oturan ızgaralar; kek kalıpları ve tencereleri; ev halkının kullandığı kuyudan çekilmiş suyla yarıya kadar&nbsp; dolu bir varil- bulunduğu mutfağın arkasındaki odaya götürdü. Varildeki su simsiyah ve soğuk bir şekilde parlıyordu.</p>

  <p>Adair beni Dona&rsquo;nın kollarına&nbsp; iterek başıyla varili işaret etti. Dona gözlerini devirerek giysisinin sağ kolunu yukarı çekerken, akşam yemeği olacak tavuğu yakalayan bir ev kadını gibi hızlı bir hareketle boynumu yakalayarak başımı varildeki suyun içine soktu. Hazırlanacak zaman bulamamıştı ve hemen ciğerlerim suyla doldu. Tutuşunun gücüne bakılırsa, beni bırakmaya niyetli olmadığı açıktı. Yapabildiği tek şey, varili devirebileceğimi veya Dona&rsquo;nın merhamet edeceğini umarak çırpınmaktı. Şimdi beni boğmaya niyetliyse, Adair neden enfeksiyondan ve ateşten ölmeme izin vermemişti?</p>

  <p>Bana bağırıyordu; suyun&nbsp; gürültüsü arasında sesini duyuyordum&nbsp; ama ne&nbsp; dediğini anlamıyordum. Uzun bir zaman geçmiş gibiydi ama&nbsp; bunun bir illüzyon olduğunu biliyordum. Ölenlerin paniğe kapıldıkları için son saniyelerini çok net ve uzun algıladığı söylenirdi. Ama ciğerlerimdeki hava tükenmişti; her an ölebilirdim.</p>

  <p>Soğuk ve dehşetle uyuşmuş bir halde Dona&rsquo;nın elini tutuyor, hiç kıpırdamadan sonumu bekliyordum. Kaybettiğim çocuğuma katılmak, yaşadığım onca şeyden sonra sonunda vazgeçmek istiyordum. Huzura kavuşmayı arzuluyordum. Beklerken zihnim netleşti. Bu, olacağını düşünmediğim bir şeydi.</p>

  <p>Dona başımı&nbsp; varilden çekip çıkardı ve su saçlarımdan, yüzümden, omuzlarımdan aşağı süzülerek bütün zemine yayıldı. Beni dimdik ayakta tuttu.</p>

  <p>&ldquo;Eh, ne düşünüyorsun?&rdquo; diye sordu Adair. &ldquo;Az önce beni öldürmeye çalıştınız!&rdquo;</p>

  <p>&lsquo;&rsquo;Ama boğulmadın, değil mi?&rdquo; Adair, Dona&rsquo;ya bir havlu ve o da bıkkın bir tavırla ıslak kolunu kuruladı. &ldquo;Dona yaklaşık beş dakika suyun içinde tuttu ama hâlâ canlı ve sağsın. Su seni öldürmedi. Sence bunun nedeni ne?&rdquo;</p>

  <p>Şaşkınlıkla gözlerimi kırpıştırdım. &ldquo;Be...ben... bilmiyorum.&rsquo;&rsquo;</p>

  <p>Bir iskelet gibi sırıttı. &ldquo;Çünkü artık ölümsüzsün. Asla ölemezsin.&rdquo;</p>

  <p>Adair&rsquo;in yatak odasındaki şöminenin başına çömelmiştim. Bana bir kadeh ve martini şişesi vermiş, kendisi de yatağa uzanmıştı. Bense alevlere bakarak alkolün konukseverliğinden kaçınıyordum. Ona inanmıyordum ve bana verebileceği hiçbir şeyi istemiyordum. Bebeğimi çaldığı için onu öldüremeyeceksem, ondan ve o evden kaçmak istiyordum. Ancak, yine korku yüzünden kıpırdayamıyor veya net düşünemiyordum. Sağduyumun son parçaları beni bunu yapmamam konusunda uyarıyordu. Onun anlatacaklarını dinlemek zorundaydım.</p>

  <p>Yatağın yanında cam ve bakırdan yapılmış tuhaf bir alet duruyordu; şimdi onun bir nargile olduğunu biliyorum ama zaman tatlı duman yayan egzotik bir zamazingo gibi görünmüştü. Adair nargilesini tüttürerek tavana doğru uzun bir duman üfledi; gözleri camlaşmış, vücudu tuhaf bir şekilde gevşemişti.</p>

  <p>&ldquo;Şimdi anlıyor musun?&rdquo; diye&nbsp; sordu. &ldquo;Artık ölümlü değilsin. Yaşam ve ölümün&nbsp; ötesine geçtin. Ölemezsin.&rdquo; Nargileyi bana ikram etti ama ben almayınca geri çekti. &ldquo;Birinin seni ne şekilde olursa olsun öldürmeye kalkışmasının bir önemi yok; ne ok, ne yay, ne de tüfek, bıçak, zehir, ateş ya da su. Üzerine yığılmış toprak. Hastalık ya da kıtlık.&rdquo;</p>

  <p>&ldquo;Bu nasıl olabilir?&rdquo;</p>

  <p>Nargilesini tekrar tüttürdü ve yoğun dumanı üflemede önce bir an ağzında tuttu. &ldquo;Sana bunun nasıl olduğunu söyleyemem. Çok uzun süre bunu düşündüm, dua ettim, hatta her türde uyuşturucuyu kullanarak hayal kurmaya çalıştım. Hiçbir cevap bulamadım. Açıklayamadım ve sonunda cevap aramaktan vazgeçtim.&rdquo;</p>

  <p>&ldquo;Yani ölemediğini mi söylüyorsun?&rdquo;</p>

  <p>&ldquo;Yüzlerce yıldır hayatta olduğumu söylüyorum.&rdquo;</p>

  <p>&ldquo;Tanrı&rsquo;nın evreninde kim ölümsüz olabilir ki?&rdquo;&nbsp; diye sordum kendi kendime. &ldquo;Melekler ölümsüzdür.&rdquo;</p>

  <p>Adair güldü. &ldquo;Hep melekler, hep Tanrı. Neden biri boşluktan&nbsp; sesler duyduğunda her seferinde Tanrı&rsquo;nın kendisiyle konuştuğunu düşünüyor?&rdquo;</p>

  <p>&ldquo;Yani bunun şeytanın işi olduğunu mu söylüyorsun?&rdquo; Düz karnını kaşıdı. &ldquo;Bin yıldır cevap aradım ama kimse benimle konuşmadı. Ne Tanrı ne de şeytan, bana bu şeyin -mucizenin- planlarına nasıl uyduğunu açıklama zahmetine girişmedi. Kimsenin uşağı değilim. Efendim filan yok. En azından, kimse ruhumu istemek için ortaya çıkmadı. Hepimiz ölümsüzüz; Alejandro, Uzra ve diğer hepsi. Hepinizi ben dönüştürdüm, anlıyor musun?&rdquo; Yine nargilesinden uzun bir nefes çekti, su fokurdadı ve Adair&rsquo;in sesi sakinleşti. &ldquo;Artık ölümü aştın.&rdquo;</p>

  <p>&lsquo;&rsquo;Lütfen bunu söylemeyi bırak. Beni korkutuyorsun.&rdquo;</p>

  <p>&lsquo;&rsquo;Buna alışacaksın ve çok yakında, bir daha asla korkmayacaksın. Korkacağın hiçbir şey yok. Artık izlemen gereken tek bir kural, itaat etmen gereken tek bir kişi var ve o da benim. Çünkü artık ruhunu aldım, Lanore. Ruhunu ve hayatını.&rsquo;&rsquo;</p>

  <p>&ldquo;Sana itaat mi edeceğim? Tanrı gibi mi? Sen Tanrı mısın ?&rdquo; Onun yanında olabildiğince küstahlaşarak güldüm. &ldquo;Büyürken sana anlatılan Tanrı senden vazgeçti. Armağını almadan önce sana söylediklerimi hatırlıyor musun? Artık bana aitsin. Benim malımsın. Ben senin Tanrınım ve bana inanmıyorsan, sana söylediklerimi sınamak istiyorsan, seni bana karşı gelmeye davet ediyorum.&rdquo;</p>

  <p>Ama artık yatağa girmiştim ve yan yana yatıyorduk.Nargilenin borusunu bana verdi ve ben dumanı tüttürürken, slak saçlarımı okşadı. Uyuşturucunun etkisi beni sardı ve korkum bitkin düşmüş bir çocuk gibi çöktü. Artık yorulup uyumaya yaklaşmışken, Adair bana karşı neredeyse nazikti.&rsquo;&rsquo;Sana verebileceğim hiçbir açıklama yok, Lanore, ancak bir hikâye var. Sana bu hikâyeyi, benim hikâyemi anlatacağım.Nasıl ortaya çıktığımı anlatırsam, belki sen de anlarsın.&rdquo;</p>

  <h2 id="sigil_toc_id_17">ON ALTI</h2>

  <p><b>Macaristan Toprakları, MS 1349</b></p>

  <p>Adair yabancıyı görür görmez, yaşlı adamın kendisi için geldiğini anlayarak huzursuz olmuştu.</p>

  <p>Adair&rsquo;in ailesinin birlikte yolculuk yaptığı göçebe işçiler günün sonunu kutluyordu. Hava kararırken, günün kendilerine ait olduğunu hissettikleri tek bölümünün tadına çıkarmak için dev kamp ateşleri yakmışlardı. Tarlada çalışarak geçirilen uzun saatler bitmişti; dolayısıyla yiyecek ve içeceklerin tadını hep birlikte çıkarabilirlerdi. Dayısı henüz sarhoş değildi ve köylü kemanıyla folk şarkıları çalacak, Adair&rsquo;in annesi ve diğer kadınlar da şarkı söyleyeceklerdi. Biri tef, diğeri balalayka getirecekti. Adair bütün ailesiyle -beş erkek ve iki kız kardeşiyle ağabeylerinin eşleri- birlikte oturuyordu. Büyük bir ailede büyümüştü ve bu onun dünyasıydı.</p>

  <p>O gece ateşin karşı tarafından Katarina&rsquo;nın ailesiyle birlikte geldiğini görünce mutluluğu tamamlandı.</p>

  <p>Ailesi, Katarina&rsquo;nın ailesi ile kervandaki diğer tüm aileler gibi göçebeydi. Bir zamanlar bir Macar lordunun hizmetkarlarıydılar ama adam onları haydutların insafına bırakmıştı. Arabalarına binerek köylerinden kaçmışlardı. O zamandan beri gezgin işçiler olarak hasat zamanlarını takip ederek,hendekler kazarak, tarlalarda çalışarak ya da bulabildikleri her türlü işi yaparak arabalarında yaşıyorlardı. Macar ve Romen krallıkları savaşıyordu ve ülkede bu yoksul insanları koruyacak çok az Macar soylusu kalmıştı.</p>

  <p>Ancak, evlerini terk etmek zorunda kaldıklarından beri çok uzun bir zaman geçmediğinden, Adair geceleri bir evin güvenliğinde uyumanın nasıl bir şey olduğunu hâlâ hatırlıyordu. Aile yollara düşmek zorunda kaldığında kardeşleri Istvan ve Radu henüz bebekti ve yaşamlarının o daha mutlu dönemini hatırlamıyorlardı. Adair, kardeşleri o günleri bilmediği için kendini kötü hissediyordu ama kendi tarzlarında ailenin geri kalanından daha mutlu görünüyorlardı. Zaman zaman ailenin hissettiği melankoli onları şaşırtıyordu.</p>

  <p>Yabancı, o akşam toplanmış olan kalabalığın ucunda aniden belirmişti. Adair&rsquo;in onda fark ettiği ilk şey, çok yaşlı&nbsp; olduğuydu. Adam bastonuna yaslanmış bir cesedi andırıyor,yaklaştıkça giderek daha da yaşlı görünüyordu. Derisi kâğıt gibi buruş buruştu ve yaşlılık&nbsp; lekeleriyle doluydu. Gözleri bulanık bir&nbsp; film tabakasıyla kaplanmıştı ama bakışlarında tuhaf bir pırıltı vardı. Başı kar beyazı gür saçlarla doluydu ve saçları sırtının arkasından örgü halinde iniyordu. Ama en dikkat çekici özelliği, Romen tarzında pahalı kumaşlardan dikilmiş giysileriydi. Bu adam her kimse, zengindi ve yaşlı bir adam olmasına rağmen, tek başına gece vakti bir Çingene kampına girmekten korkmuyordu.</p>

  <p>Kalabalığın arasından geçerek çemberin ortasında kamp ateşinin başında durdu. Bakışları kalabalığı tararken Adair kanının donduğunu hissetti.&nbsp; Her&nbsp; nasılsa, yaşlı adam kendisini aradığını hissetmişti ama bu yabancı ondan ne isttiyor olabilirdi ki? Adair kamptaki diğer çocuklardan farklı değildi. Eğitimsiz, pislik içinde, yetersiz beslenmiş bir çocuktu. Yaşlı adamın onu seçmesi&nbsp; için bir neden olmadığını biliyordu, fakat kötü&nbsp; bir şey olacağı yönündeki sezgileri o kadar güçlüydü ki aptalca gençlik gururu onu durdurmasa neredeyse çemberden fırlayıp koşarak kaçacaktı. Bu yaşlı adama hiçbir şey yapmamıştı, o halde Adair ondan neden kaçacaktı?</p>

  <p>Ateşin ışığıyla aydınlanan yüzlere sessizce bakındıktan sonra, yaşlı adam sevimsiz bir tavırla gülümsedi, elini kaldırarak doğruca Adair&rsquo;i işaret etti. Sonra omzunun üzerinden yaşlılar grubuna baktı. Artık her şey kesilmiş, müzik ve kahkahalar susmuştu. Bütün bakışlar önce yabancıya, sonra Adair&rsquo;e döndü.</p>

  <p>Sessizliği bozan Adair&rsquo;in babası oldu. Adair&rsquo;in kardeşlerini yarıp geçerek Adair&rsquo;i kolundan sertçe, neredeyse yerinden çıkaracakmış gibi yakaladı. &ldquo;Sen ne yaptın, evlat?" diye sordu, eksik dişlerinin arasından tıslayarak. &ldquo;Orada öylece oturup durma, benimle gel!&rdquo; Oğlunu çekerek ayağa kaldırdı. &ldquo;Siz, hepiniz, neye bakıyorsunuz? Hikâyelerinize ve aptal şarkılarınıza geri dönün!&rdquo; Sonra Adair&rsquo;i sürükleyerek uzaklaştırdı; ailesi ve Katarina, Adair&rsquo;in arkasından bakakalmışlardı.</p>

  <p>İkisi kamp ateşinin başında oturanların duyamayacağı mesafede bir ağacın&nbsp; altındaki karanlığa daldılar. Yabancı peşlerinden geldi.</p>

  <p>Adair başına açılan dertten kurtulmaya çalışıyordu.</p>

  <p>&lsquo;&rsquo;Her kimi arıyorsanız, yemin ederim ben değilim. Beni başks biriyle karıştırıyorsunuz.&rdquo; Babası ona bir tokat attı. &ldquo;Ne yaptın sen? Tavuk mu çaldın? Tarlalardan patates veya soğan mı aşırdın?&rdquo;</p>

  <p>&ldquo;Yemin ederim,&rdquo; diye geveledi Adair, yanağında yanan yeri tutarken yaşlı adamı işaret ederek. &ldquo;Onu tanımıyorum.&rdquo;</p>

  <p>&ldquo;Suçluluk dolu hayal gücün seni yanıltmasın. Çocuğu herhângi bir şeyle suçlamıyorum,&rdquo; dedi yaşlı adam, Adair&rsquo;in babasına.&nbsp; Adair&rsquo;e ve babasına dilenci&nbsp; veya hırsızlarmış gibi küçümseyerek bakıyordu. &ldquo;Oğlunu gelip benim için çalışmak üzere seçtim.&rdquo;</p>

  <p>Adair&rsquo;in babası bu tekliften şüphelenmişti. &ldquo;O ne işinize yarar ki? Hiçbir becerisi veya mesleği yok. Tarla amelesidir.&rsquo;&rsquo;</p>

  <p>&ldquo;Bir hizmetkâra ihtiyacım var. Sağlam sırtı, güçlü bacakları olan bir çocuk.&rdquo;</p>

  <p>Adair hayatının istenmeyen ani bir dönüm noktasıyla karşılaştığını anladı. &ldquo;Ben hiç&nbsp; ev hizmetkârı olmadım. Ne yapacağımı bile bilmem...&rdquo;</p>

  <p>Babasının bir tokadı daha Adair&rsquo;i susturdu. &ldquo;Kendini olduğundan daha da değersiz gösterme,&rdquo; diye tersledi babası.</p>

  <p>&lsquo;&rsquo;Öğrenmek yeteneklerinden biri olmasa bile öğrenebilirsin.&rdquo;</p>

  <p>&ldquo;Yapabilir, bunu görebiliyorum.&rdquo; Yabancı yavaşça Adair&rsquo;in etrafında dönerek onu pazarda gördüğü bir köle gibi inceledi. Yürürken arkasında tütsü gibi dumanlı ve kuru bir koku bırakıyordu. &ldquo;Güçlü zihni, keskin zekâsı olan birini istemiyorum; sadece yaşlı bir adamın hayatın gereklerini yerine getirmesine yardımcı olacak birini arıyorum. Ancak...&rsquo;&rsquo; Gözleri kısılarak tavırları yine sertleşti. &ldquo;Uzakta yaşıyorum ve bu yolculuğu bir kez daha yapamam. Oğlun işi istiyorsa bu gece benimle birlikte gelmeli.&rdquo;</p>

  <p>&ldquo;Bu gece mi?&rdquo; Adair&rsquo;in boğazında bir şeyler düğümlendi.</p>

  <p>&ldquo;Oğlunun aileye yaptığı katkının bedelini&nbsp; ödemeye hazırım,&rdquo; dedi yabancı, Adair&rsquo;in babasına. Bu sözleri duyunca Adair işinin bittiğini anladı, çünkü babası o parayı asla geri çevirmezdi. O sırada annesi ağaçların gölgesine sığınıp ve eteklerini elleriyle yoğurarak onlara yaklaşıyordu. Babası ve yabancı fiyat konusunda pazarlık yaparken, Adair&rsquo;le birlikte bekledi. Fiyata karar verildikten sonra, yaşlı adam atını hazırlamak için uzaklaştı. Adair&rsquo;in annesi kocasının üzerine atıldı.</p>

  <p>&ldquo;Ne yapıyorsun sen?&rdquo; diye bağırdı, kocasının fikrini değiştirmeyeceğini bilmesine rağmen. Onunla tartışmanın yararı yoktu.</p>

  <p>Ama Adair için risk daha büyüktü ve kaybedecek bir şeyi yoktu. Bu yüzden babasına döndü. &ldquo;Sen bana ne yaptın böyle? Yabancının biri kampa geliyor ve sen çocuklarından birini ona satıyorsun! Onun hakkında ne biliyorsun ki?&rdquo;</p>

  <p>&lsquo;&rsquo;Beni sorgulamaya nasıl cüret edersin!&rdquo; Bir tokat daha Adair&rsquo;i yere devirdi. Ailenin geri kalanı kamp ateşinin başındaki yerlerinden kalkıp gelmişlerdi. Babalarının uzağında duruyorlardı. Kardeşlerinden birinin&nbsp; dayak yiyişini ilk kez görmüyorlardı ama yine de huzursuz olmuşlardı. &ldquo;O kadar aptalsın ki iyi bir fırsatı gördüğünde anlamıyorsun bile. Bu adamın zengin olduğu belli. Zengin bir adamın hizmetinde olacaksın. Bir arabada değil, bir evde yaşayacaksın ve tarlalarda çalışmak zorunda kalmayacaksın. Yaşlı adamın kabul edeceğini bilsem, diğerlerinden birini daha almasını söylerdim. Belki Radu&rsquo;yu; o iyi bir şeyle karşılaştığında görmeyecek kadar kör değil.&rdquo;</p>

  <p>Adair utanç içinde yerden kalktı. Babası Adair&rsquo;in kafasının arkasma sağlam bir tokat daha indirdi. &ldquo;Şimdi, eşyalarını toplayıp vedalaş. Bu adamı bekletme.&rdquo;</p>

  <p>Annesi kocasının yüzüne baktı. &ldquo;Ferenc, bu adamı ne kadar tanıyorsun da oğlunu teslim ediyorsun? Sana kendisiyle ilgili ne anlattı?&rdquo;</p>

  <p>&ldquo;Yeterince biliyorum. Bir kontun hekimiymiş. Kontun arazisindeki bir evde oturuyor. Adair yedi yıl boyunca onun çalışacak. Yedi yılın sonunda, Adair ayrılmayı veya işine devam etmeyi seçebilir.&rdquo;</p>

  <p>Adair zihninde bir hesap yaptı. Yedi yıl sonra yirmi bir yaşında ve ömrünün ortasında olacaktı. Aynı zamanda evlilik çağına yaklaşıyor, ağabeylerinin izinden giderek evlenmek, aile kurmak, bir erkek olarak kabul görmek için sabırsızlanıyordu. Bir ev hizmetkârı olursa, evlenemez veya çocuk sahibi olamazdı; en önemli çağında hayatı askıya alınmış olurdu. Özgür kaldığında yaşlanmış ve meteliksiz olurdu. Yedi yıl sonra onu hangi kadın isterdi ki?</p>

  <p>Ya ailesi? Yedi yıl sonra onlar nerede olacaktı? İş, barınak, yiyecek bulmak ve kötü iklimden kaçmak için dolaşan göçebelerdi. Hiçbiri ne okuyabiliyor ne de yazabiliyordu. Onları bir daha asla bulamazdı. Ailesini kaybetmeyi düşünemezdi bile. Toplumun en düşük seviyesindeydiler ve herkes onları küçümsüyordu. Yabancının yanından ayrıldığında, ailesi olmadan nasıl hayatta kalacaktı?</p>

  <p>Annesinin boğazından bir çığlık yayıldı. Bunun ne anlama geldiğini Adair&nbsp; kadar o da biliyordu. Ama babası kararından dönmüyordu. &ldquo;Bu en iyisi! Sen de biliyorsun. Halimize bir bak; çocuklarımızın karnını doyuracak parayı zor kazanıyoruz. Adair yükünü kendi üzerine alırsa daha iyi olur.&rdquo;</p>

  <p>&ldquo;Yani biz hepimiz senin için yük müyüz?&rdquo; diye bağırdı Radu. Adair&rsquo;den iki yaş küçük olan Radu, ailede hassas olandı. Adair&rsquo;e koşarak&nbsp; ince kollarını ağabeyinin beline doladı ve gözyaşları Adair&rsquo;in eski püskü bluzuna aktı.</p>

  <p>&ldquo;Adair artık erkek oldu ve dünyada kendi yolunu izlemek zorunda,&rdquo; dedi babaları, Radu&rsquo;ya. Sonra hepsine döndü, &ldquo;İsterik davranışlarınızın bu kadarı yeter. Adair eşyalarını toplayacak.&rdquo;</p>

  <p>Adair bütün geceyi yolculuk yaparak geçirdi. Batıya Romen topraklarının derinlerine doğru ilerlediklerinin farkındaydı. Yabancı, Adair&rsquo;i atının terkisine atmıştı ve Adair yaşlı adamın ancak şövalyelere yakışacak türden muhteşem olduğunu görünce şaşırmıştı. Hayvan o kadar ağırdı ki adımları sanki toprağı sallıyordu.</p>

  <p>Sabaha doğru yaşlı adamın hekimliğini yaptığı kontun şatosunun önünden geçtiler. Şiirsel bir tarafı yoktu. Kuşatmalara karşı sağlam bir şekilde yapılmış, kare biçimli, dağınık dizilmiş kulübeler, koyun ve sığır ağıllarıyla çevrelenmiş bir yapıydı. Ekilmiş tarlalar her yönde uzanıyordu. Yaşlı adamla birlikte yirmi dakika daha yoğun bir ormanın içinde at sürdükten sonra, ağaçların arasında neredeyse görünmeyen taş bir binaya geldiler. Küf kokulu binaya güneş ışığı ulaşmadığı için binanın her yanı yosunlarla kaplanmıştı.</p>

  <p>Adair binanın evden&nbsp; çok zindana benzediğini düşündü; hatta o kadar ki ürkütücü dış duvarına bir kapı bile yapılmamıştı. Yaşlı adam atından inerek Adair&rsquo;e içeride kendisine katılmadan önce atla ilgilenmesini söyledi. Adair dev atla olabildiğince uzun süre ilgilendi, eyerini ve dizginlerini çözdü, bir kovaya su doldurup içmesi için verdi ve kuru samanla hayvanın terli sırtını ovdu. Daha fazla oyalanamayacağını anlayınca, eyeri alıp binaya girdi.</p>

  <p>İçerisi neredeyse görmeye izin vermeyecek kadar dumanlıydı, çünkü ateş çukurunda küçük bir ateş yakılmıştı&nbsp; ve dumanın çıkabileceği sadece dar, küçük bir pencere vardı.Adair etrafına bakındığında binanın tek bir büyük ve daire biçimli odadan ibaret olduğunu gördü.</p>

  <p>Kapının yanındaki samandan bir yatakta bir kadın uyuyordu. Adair&rsquo;den en azından on yaş büyük gibi görünüyordu; iri elleri ve neredeyse erkeksi hatları vardı. Kadınlara has aletlerle sarılmış halde uyuyordu. Karışım kapları, kaba tahta kaşıklar, tencereler kovalar; eski ve yağlı bir tahta masa; tabak olarak kullanılan tahta kaplar; şarap ve bira testileri. Taş duvarlardaki kancalardan biber ve sarmısak demetleri sarkıyordu. İpe dizili sosisler ile bir dolu sert çavdar ekmeği de vardı.</p>

  <p>Odanın karşı ucunda, üzeri şişeler ve kavanozlarla, kâğıt yığınlarıyla dolu bir çalışma masası duruyordu; ayrıca masanın üzerinde bir mürekkep hokkası, tüy kalemler ve Adair&rsquo;in daha önce hiç görmediği bir şey vardı: Tahta kap kitaplar. Masanın yanında hazır duran sepetlerin içinde ormandan toplanmış tuhaf şeyler vardı. Tozlu kurumuş kökler, kozalaklar, tomar tomar ısırganotları ve çeşitli otlar. Adair masanın diğer tarafında, aşağı inen bir merdiven gördü; muhtemelen soğuk bir kilere uzanıyor olmalıydı.</p>

  <p>Yaşlı adam aniden Adair&rsquo;in yanında belirerek köylü çocuğuna baktı. &ldquo;Sanırım adımı bilmek istersin. Ivor cel Rau.&nbsp; Ancak sen bana &lsquo;efendim&rsquo; diyeceksin.&rdquo; Ağır pelerinini çıkararak ellerini ateşte ısıtırken, hekim toprak sahibi Romen soylusu bir aileden geldiğini&nbsp; ama ailesinin son&nbsp; erkeği olduğunu açıkladı. Ailesinin şatosunu ve topraklarını miras alacak olmasına rağmen, henüz gençken tıp okumak için Venedik&rsquo;e gitmişti. Hekimlik yaptığı yıllar boyunca, çeşitli kontlara hatta krallara hizmet etmişti. Şimdi uzun bir kariyerin sonunda, önünden geçtikleri şatonun sahibi olan Romen soylusu Cel Batrin kontuna hizmet ediyordu. Hekim, Adair&rsquo;e kendisini şifacılığı öğretmek için değil, Adair&rsquo;in kendisine yaptığı merhemler ve iksirler için malzeme toplaması, ayrıca çeşitli&nbsp; işler yapması ve hizmetçi Marguerite&rsquo;e yardım etmesi için tuttuğunu açıkladı.</p>

  <p>Yaşlı adam açık bir sandığı karıştırarak sonunda kaba örgü yünden eski bir battaniye buldu. &ldquo;Ateşin yanında samanlardan kendine bir yatak yap. Marguerite uyanınca sana yemek verir ve bugün yapılması gerekenleri söyler. Biraz dinlenmeye de çalış, çünkü bu gece uyandığımda hazır olmanı istiyorum. Ah, bir de Marguerite sana aldırmaz ya da seninle konuşmazsa&nbsp; şaşırma; doğuştan sağır ve dilsizdir.&rdquo; Sonra yaşlı adam mutfak masasının üzerinde yanar halde duran bir mum alıp karanlık merdivene doğru yürüdü. Adair emirlere uyarak ateşin yanında kendisine bir yatak hazırladı ve daha hekimin mumunun ışığı merdivende kaybolmadan derin bir uykuya daldı.</p>

  <p>Hizmetçinin gürültüleriyle uyandı. Adair yerden kalkarken, kadın işini bırakarak açıkça ona baktı. Adair onu uyurken gördüğünden daha da büyük bir hayal kırıklığına uğradı; kadın aptaldan da kötü, çirkindi ve erkeksi bir yüzü, bir tarla amelesi gibi geniş bir vücudu vardı. Adair&rsquo;e soğuk yulaf lapası ve sudan oluşan yemeğini verdi. Adair yemeğini bitirdiğinde, kadın onu kuyuya götürerek bir kova verdi ve yapması gerekeni hareketlerle anlattı. Aynı şekilde yakacak odun kestirdi, mutfak ve canlı hayvanlar için su taşıttı, sonra büyük bir tahta leğenin içinde çamaşır yıkamaya giriştiğinde Adair yaşlı adamın uyarısını hatırlayarak uyumaya çalıştı.</p>

  <p>Adair daha yeni daldığını hissederken Marguerite onu omzundan sarsarak uyandırıp merdiveni işaret etti. Akşam olmuştu&nbsp; ve yaşlı adam alt kattaki odasında uyanıyordu. Hizmetçi ana odadaki mumları yakarken, yaşlı adam elinde sabah erken saatlerde kullandığı mumla yavaşça ve sessiz merdiveni çıktı.</p>

  <p>&ldquo;Kalkmışsın, güzel,&rdquo; dedi hekim, Adair&rsquo;in yanından geçerken. Doğruca masasına giderek okunaksız yazılarla dolu sayfaları kanştırdı. &ldquo;Şu ateşi yak,&rdquo; diye emretti, &ldquo;ve bir kaz getir. Bu gece bir iksir yapmam gerekiyor ve sen de bana yardım edeceksin.&rdquo; Yeni hizmetkârına aldırmadan kavanozları taramaya başladı. Her biri balmumlu bezle kapatılıp iple bağlanmıştı. Hekim etiketleri okumak için kavanozların her birini ateşe doğru tutuyor, sonra da bir kenara koyuyordu. Kazan ateşin üzerine asılıp ısındıktan sonra, Adair yaşlı adamı kavanozları ateş çukuruna taşımasına yardım etti. Kenara oturarak hekimin pörsümüş elleriyle malzemeleri ölçmesini sonra da kazanın içine atmasını izledi. Adair bazı bitkileri ve otları tanıyordu - şimdi hepsi kuruyup kül olmuştu- ama diğerleri daha gizemliydi. Bir yarasa pençesi. Yoksa sıçan patisi miydi? Bir horoz ibiği? Üç siyah kuş tüyü. Ama hangi kuştan? Hekim kapağı sıkıca kapatılmış bir kavanozdan koyu renkli, koyu kıvamlı ve leş kokulu bir sıvı döktü. Sonunda bir testi su boşaltarak Adair&rsquo;e döndü.</p>

  <p>&lsquo;&rsquo;Bunu dikkatle izle. İyice kaynamasını bekle ama sonra söndür ve karışımın durmamasına dikkat et. Zift gibi olmalı. Anladın mı?&rdquo;</p>

  <p>Adair başıyla onayladı. &ldquo;Bu iksirin ne için olduğunu sorabilir miyim?&rdquo;</p>

  <p>&ldquo;Hayır, soramazsın,&rdquo; diye cevap verdi yaşlı adam ama fikrini değiştirdi. &ldquo;Zaman içinde bilgelik kazandığında öğreneceksın. Şimdi dışarı çıkıyorum. Kazanı sana söylediğim şekilde izle. Dışarı çıkma ve&nbsp; sakın uyuma.&rdquo; Yaşlı adam bir askıdan pelerinini alıp omuzlarına geçirerek dışarı çıktı. Adair onun gidişini izledikten sonra kendisine söyleneni yaptı. Fokurdayan sıvıdan gelen berbat kokuyu alacak kadar yanında oturuyordu. Marguerite&rsquo;in horultuları dışında içerisi sessizdi. Adair bir süre onu izledi; battaniyenin altındaki şiş karnı yükselip alçalıyor, uykusunda dönerken samanlar çıtırdıyordu. Bu küçük eğlenceden sıkılınca, hekimin masasına gitti ve okuyabilmeyi dileyerek elyazılı sayfaları inceledi. Yaşlı adamı kendisine okuma yazma öğretmeye ikna etmeyi düşündü; sonuçta hekim hiç şüphesiz hizmetkârının beceriye sahip olmasından yarar görürdü.</p>

  <p>Adair arada bir tahta bir kaşıkla kazanın içindekileri yokluyor, kıvamını kontrol ediyordu. Sonunda doğru zamanın geldiğine karar verdiğinde, demiri alarak yanan odunları devirdi ve kazanın altında sadece korlar kalacak şekilde çukurun etrafına saçtı. Artık rahatlamasında sakınca olmayacağına karar&nbsp; vererek eski battaniyeye sarınıp duvara dayandı. Uyku, bir yudum aldığı ama daha fazla içemeyeceğini bildiği lezzetli bir bira gibi içini kemiriyordu. Uyanık kalabilmek için aklına gelen her şeyi yapıyordu; ortalıkta dolaşıyor soğuk su içiyor, hatta amuda kalkıyordu. Bir saat kadar&nbsp; böyle geçtikten sonra, kendini daha da yorgun hissetti. Tam uykuya dalarak yere yığılmanın eşiğine geldiğinde kapı aniden açıldı ve yaşlı adam içeri girdi. Dışarı çıkmak onu canlandırmış gibiydi. Bulanık gözleri neredeyse parlıyordu.</p>

  <p>Kazana baktı. &ldquo;Çok güzel. Kıvamı gayet iyi görünüyor. Kazanı oradan al ve ocakta soğut. Sabah merhemi şu küpe doldurup kâğıtla kapayacaksın. Şimdi dinlenebilirsin. Neredeyse şafak sökmek üzere.&rdquo;</p>

  <p>Birkaç hafta böyle geçti. Adair günlük işleri zihnini ev özleminden, ailesinden ve sevgili Katarina&rsquo;sından ayrılmanın acısından uzak tuttuğu için memnundu. Sabahları Marguerite&rsquo;e yardım ediyor, öğleden sonraları dinleniyordu. Akşamları iksir veya merhem hazırlamakla geçiyordu ya da&nbsp; yaşlı adam onu malzemelerle ilgili eğiterek malzeme toplatıyordu. Ay ışığında belli bir bitkiyi veya tohumu bulmak için Adair'i ormana götürüyordu. Adair bazı akşamlar&nbsp; kestiği malzemeleri tomar yapıp ateş çukurunun&nbsp; yanındaki kirişlere asıyordu. Neredeyse her gece, hekim birkaç saatliğine dışarı çıkıyor, her zaman şafak sökmeden geri dönüyor, sonra da yeraltındaki odasına çekiliyordu.</p>

  <p>Bir-iki&nbsp; ay geçtikten sonra, hekim, Adair&rsquo;i şato duvarlarını saran köye gönderiyor, ilaç karşılığında malzeme, kumaş, demir eşya veya çanak çömlek aldırıyordu. Adair artık insan görmek, hatta kendi sesini duymak için yanıp tutuşuyordu. Ama köylüler onun hekimin yanında çalıştığını öğrendikten sonra ondan uzak durmaya başlamışlardı. Adair&rsquo;in yalnız, arkadaşa ve birkaç nazik söze muhtaç olduğunu fark ettilerse bile etkilenmemişlerdi. Alışverişleriniyse kısaca dostça olmayan tavırlarla tamamlıyorlardı.</p>

  <p>Aynı dönemde, Adair&rsquo;le Marguerite arasında bir olay yaşanmıştı. Bir gün öğleden sonra uykudan kalkıp giyinmeye başladığında, Marguerite onun yatağına gelerek vücudunu ellemeye başlamıştı. Herhangi bir karşılık beklemeden onu sırtüstü samanların üzerine yatırmış, tuniğinin altından göğsünü yoklamış, sonra pantolonuna yönelerek Adair&rsquo;in erkekliğini aramıştı. Nihayet istediği kadar tahrik ettikten sonra, eteğini kaldırarak üzerine oturmuştu. Hareketlerinde bir nezaket yoktu. İkisi için de fiziksel bir rahatlamadan ibaretti. Adair onun vücudunu mıncıklarken Katarina&rsquo;yı düşünüp durmuştu ama bu ayı gibi kadını zarif sevgilisiymiş gibi hayal etmesi mümkün değildi. Sonra Marguerite yuvarlanarak Adair&rsquo;den uzaklaşırken tuhaf bir şekilde homurdanmış, eteğini indirmiş ve işinin başına dönmüştü.</p>

  <p>Adair samanların üzerine sırtüstü uzanmış, bakışlarını tavana dikmiş&nbsp; ve hekimin onları duyup duymadığını, duysa ne yapacağını merak etmişti. Belki de kendisi de Marquerite&rsquo;i kişisel zevkleri için kullanıyordu; hayır, bu pek mümkün görünmüyordu. Adair, yaşlı adamın geceleri dışarı çıktığında bu ihtiyacını gidermek için köydeki bir fahişeye gittiğini tahmin ediyordu. Belki zaman içinde kendisi de aynı şeyi yapardı. Şimdilik tuhaf bir yaşam tarzına başlamış gibi görünüyordu ama tarlalarda çalışarak yaşadığı hayat kadar zor değildi. Üstelik yaşlı adamı şifa sanatını kendisine de öğretmeye ikna edebilirse, yaşamı daha da iyiye gidebilirdi. Adair hâlâ ailesini çok özlemesine rağmen, bu gerçekler onu rahatlatmıştı. Bir süre daha kalıp yazgının ona neler getireceğini görmeyi beklemeye karar vermişti.</p>

  <h2 id="sigil_toc_id_18">ON YEDİ</h2>

  <p>Hekimin yanında çalışarak geçirdiği aylar boyunca, adamla Marguerite dışında&nbsp; birini nadiren görmüştü ve sonunda Adair&rsquo;in şatoya yapacağı ilk ziyaretin zamanı gelmişti. Adair bir Romen soylunun kalesine gitmek istiyor değildi. Macar köylerine saldıran, evlerini yakıp yıkan ve topraklarını ele geçiren şeytanlara karşı hissettiği tek duygu nefretti. Ama merakını kolayca görmezden gelemezdi; Adair daha önce hiç zengin bir adam görmemiş, hiç şatolara girmemiş, sadece tarlalarda çalışmıştı. Şatonun sahibinin Romen değil de, Macar olduğunu hayal ederse, buna dayanabileceğini düşündü. O zaman görkemli odalara ve koridorlara yine aynı hayranlıkla bakabilirdi.</p>

  <p>O gece işi, önceki gece hazırladıkları iksirle dolu dev gibi bir kavanozu taşımaktı. Her zamanki gibi iksirin amacı ondan gizlenmişti. Hekim onun görünüşüyle ilgili söylenirken, Adair kapının yanında bekledi. Hekim sonunda altın ipliklerle ve renkli kabasonlarla süslenmiş güzel bir tunik seçtiğinde, bunun özel bir durum olduğu daha da netleşti. Hekim atına bindi ve Adair artık yürüyemeyen yaşlı bir büyükanne gibi sırtına yerleştirdiği küple onun arkasından yürüdü. Hendeğin üzerindeki asma köprü onları karşılamak için indirildi ve kontun askerlerinden bir birlik onları büyük salona götürdü. Duvarların dibine muhafızlar sıralanmıştı.</p>

  <p>Büyük salonda bir ziyafet veriliyordu. Hekim masasının başında konta katıldı. Adair ise küpü bırakmadan odanın&nbsp; arkasındaki duvara yaslanarak yere çöktü. Duvarları süsleyen kalkanların üzerindeki amblemlerden bazılarını tanımıştı; çalıştığı arazilerin amblemleriydi. Kontun aksanı tanıdık geliyordu ama Adair sürekli Romence kelimeler kullanıldığı için ne dediklerini anlayamıyordu. Adair gibi basit bir köylü çocuk bile, bu detayların ne anlama geldiğini kavrayabilirdi. Kont aslında bir Macardı ama kellesini kurtarmak ve&nbsp; servetini korumak için Romenlerle işbirliği yapmıştı. Köylüler ondan bu yüzden nefret ediyor olmalıydı.Adair&rsquo;in de bir Romen sempatizanı olduğunu sanmışlardı.</p>

  <p>Tam bunları düşünürken, yaşlı adam onu küple birlikte çağırdı. Hekimin bir el hareketiyle savıldıktan sonra, Adair yine duvarın dibindeki yerine geri döndü. Hekim, kontun küpün içindekini inceleyebilmesi için yağlı bez kapağı kaldırdı. Soylu gözlerini kapatıp derin bir nefes aldı. Kontun maiyetindekiler heyecan verici bir şeyin olacağını biliyormuş gibi beklentiyle gülüştüler. Adair, hekimin mistik iksirlerinden&nbsp; en azından birinin ne işe yaradığını öğrenme olasılığıyla nefesini tuttu; acaba malzemeleri ezberinden hatırlayabilir miydi? Ama tam o anda yaşlı adamın sert bakışları ona döndü.</p>

  <p>&lsquo;&rsquo;Sanırım&nbsp; burası çocuğa uygun değil,&rdquo; dedi bir muhafıza işaret ederek. &ldquo;Belki onu oyalayacak bir şeyler bulabilir, askerlikle ilgili bir-iki şey öğretebilirsin. Bir gün bu şatoyu savunması&nbsp; gerekebilir veya en azından, yaşlı ve değersiz başımı kurtarmak&nbsp; zorunda kalabilir.&rdquo; Adair izleyenlerin alaycı kahkahaları arasında dışarı çıkarılarak birkaç muhafızın tembellik ettiği bir avluya götürüldü. Bunlar ne şövalye ne de profesyonel askerdi; sadece basit muhafızlardı. Ama Adair&rsquo;in bir kılıç ya da mızrakla olduğundan çok daha deneyimliydiler. Adair&rsquo;e bir şeyler &ldquo;öğretmek&rdquo;&nbsp; yerine, bu tanımadığı silahlarla kendini savunmaya çalışan çocuğu iki saat boyunca acımasızca taciz ettiler. Büyük salona dönmesine izin verildiğinde, kör bir geniş kılıcı -üstelik de muhafızların bulabildiği en ağır kılıçtı- sallamaktan kolları ağrıyor, vücudundaki kesik ve çürükler sancıyordu.</p>

  <p>Büyük salondaki manzara hiç de beklediği gibi değildi.Kont ve vasalları kendinden geçmiş halde oturdukları yerde sallanıyorlardı. Bazıları yere düşmüştü. Yüzlerinde çocuksu gülümsemeler, gözleri kapalı, vücutları gevşek haldeydi. Hekim, Adair&rsquo;le birlikte avluya çıkarken onlara veda ettiğinde, ilgisiz gözlerle izliyorlardı. Şafak yaklaşırken asma köprüden geçerek ormana girdiler. Adair yaşlı adamın atının arkasında koşturuyor, küpü tekrar taşımak zorunda kalmadığı için seviniyordu.</p>

  <p>Hekimin gizemi yavaş yavaş Adair&rsquo;in zihninde çözülmeye başlamıştı. Bir taraftan, uyuyacak sıcak ve kuru bir yeri olduğu, her gün canı çıkana kadar tarlalarda çalışmak zorunda kalmadığı için seviniyordu. Ailesinin aksine, günde üç öğün ve üstelik de yiyebildiği kadar yemek yiyordu. Seks yapacağı birini de bulduğundan, karşılanmayan ihtiyaçlar yüzünden çıldırmıyordu. Diğer yandan, Adair kendi isteğiyle olmasa bile, bunun şeytanla yapılmış bir anlaşma olduğunu düşünmekten de kendini alamıyordu. Görece rahat bir hayat için ödenen bir bedel vardı ve yakında faturanın kendisine verileceğini hissediyordu.</p>

  <p>Bedeli ödeme zamanının yaklaştığına dair ilk işareti, bir akşam hekim Adair ve Marguerite&rsquo;i ormana götürdüğünde aldı. Uzun süre yürüdüler ve bir ayağını diğerinin önüne koymaktan başka bir şey yapmadıklarından, Adair fırsatı değerlendirerek yaşlı adama birkaç soru sormaya karar verdi.</p>

  <p>&ldquo;Efendim, sakıncası yoksa neden bütün işinizi geceleri yaptığınızı sorabilir miyim?&rdquo; diye sordu, elinden geldiğince çekingen ve aptal bir ses tonuyla.</p>

  <p>Yaşlı adam önce soruya cevap vermeyecekmiş gibi homurdandı. Ama biraz sonra -sonuçta soru ne kadar önemsiz olursa olsun, kim kendisi hakkında konuşmaktan hoşlanmaz ki?- Cevap vermek için boğazını temizledi. &ldquo;Bu bir alışkanlık, sanırım. En iyi işler, başkalarının meraklı gözlerinden uzakta yapılır.&rdquo; Hafif bir bayırı çıkarlarken hekim nefes nefese kalmıştı ve ancak düzlüğe ulaştıkları zaman devam edebildi. &ldquo;İşin aslı şu ki Adair, bu iş en iyi gece yapılır, çünkü karanlıkta bir güç vardır. Bu iksirler güçlerini karanlıktan alır.&rdquo;</p>

  <p>O kadar rahat bir tavırla söylemişti ki, Adair yaşlı adamdan açıklamasını istemenin sadece cehaletini göstereceğini anlayarak sessiz kalmayı tercih etti.</p>

  <p>Bir süre sonra insanın uğramadığı izlenimi veren vahşi bir yere geldiler. Kavakların ve karaçamların köklerinin etrafında tuhaf bir bitki yetişmişti; ince gövdelerinden uzanan ve yelpaze biçimli yapraklar, gecenin ziyaretçilerini selamlar gibi sallanıyordu.</p>

  <p>Hekim, Marguerite&rsquo;e kendisini izlemesini&nbsp; işaret etti, bitkilerden birine götürdü, ellerini üzerine koydurup beklemesini işaret etti. Sonra kadından uzaklaşarak Adair&rsquo;e yanına gelmesini söyledi. Hizmetçi karanlıkta neredeyse görünmez olana kadar uzaklaştılar; şimdi sadece ay ışığında parlayan beyaz başlığını görebiliyorlardı.</p>

  <p>Yaşlı adam, Adair&rsquo;e, &ldquo;Kulaklarını kapat ve dikkatli ol, yoksa daha kötü olur,&rdquo; dedi. Sonra Marguerite&rsquo;e çekmesini işaret etti. Marguerite bütün ağırlığını vererek emri yerine getirdi. Adair ellerini sıkıca kulaklarına bastırmış olmasına rağmen, topraktan çekilip çıkarılırken bitkiden boğuk bir ses&nbsp; duyduğuna yemin edebilirdi. Adair, hekime bakarak şüpheci ve korkulu bir tavırla ellerini indirdi.</p>

  <p>Marguerite ellerinde bitkiyle efendisini izleyen bir köpek gibi koşarak geldi. Hekim bitkiyi ondan alarak köklere tunmuş olan toprağı silkeledi. &ldquo;Bunun ne olduğunu biliyor musun?&rdquo; diye sordu Adair&rsquo;e, insan elinden daha büyük beş uçlu kalın kütleyi incelerken. &ldquo;Bu bir adamotu köküdür. Nasıl insana benzediğini görüyor musun? İşte, kolları, bacakları ve başı. Yerden çekilip çıkarılırken attığı çığlığı duydun mu? Bu ses, onu duyan birini öldürür.&rdquo; Hekim, kökü Adair&rsquo;in yüzüne doğru salladı. Biçimi bozulmuş tıknaz bir adama benziyordu. &ldquo;Daha fazla adamotu kökü toplamak için yapmak gereken bu. Seni kök toplamaya gönderdiğimde bunu hatırla. Bazı hekimler kökü çıkarmak için simsiyah bir köpek kullanır ama köpek çığlığı duyduğunda herhangi bir insan gibi ölür. Bizim Marguerite&rsquo;imiz olduğuna göre, köpekleri öldürmemize gerek yok, değil mi?&rdquo;</p>

  <p>Adair, hekimin Marguerite&rsquo;le ilgili yorumuna onu da katmasından hoşlanmamıştı. Yaşlı adamın ilişkilerinden haberdar olup olmadığını ve Adair&rsquo;in kendisinin de düşündüği gibi Adair&rsquo;in onu kullandığını düşünüp düşünmediğini merak etti. Belki de Marguerite&rsquo;e kötü davrandığını anladı. Ancak hekimin hizmetçiye karşı haşin tavırları Adair&rsquo;in sinirini bozuyordu. Hekim, topraktan bir kök çıkarmak için onu öküzmüş gibi kullanmıştı ve yaşayıp yaşamaması umurunda bile olmamıştı. Elbette ki yaşlı adamın adamotu çığlığının kadını öldüreceğine inanmıyordu. Adair&rsquo;e hikâyeyi sadece korkutmak için anlatmış olması&nbsp; da mümkündü. Adair adamotuyla ilgili öğrendiklerini, hekimden&nbsp; öğrendiği diğer şeylerle birlikte zamanı gelince kullanmak için hafızasına gömdü.</p>

  <p>Adair&rsquo;in yeni hayatından aldığı azıcık zevk, sessizlik ve yalnızlıkla yavaş yavaş yok olmaya başlamıştı. Can sıkkınlığı yerini meraka bırakmıştı. Hekimin çalışma odasındaki şişeleri ve kavanozları detaylıca incelemiş, sonra daha geniş odaya geçerek sonunda üst katı santim santim öğrenmişti. Ancak kilere inmeye kalkmayacak kadar sağduyuluydu. Hekimden izin almadan, Adair civarı incelemek için öğleden sonraları atla dışarı çıkmaya başladı. Hekimin seyrek gezileri arasında hayvanın biraz egzersiz yapmasının iyi olacağını düşünmüştü, fakat bazen küçük hapishanesinden millerce uzaklaştığında, içinden küçük bir ses ona kaçmasını, at sürmeye devam etmesini ve&nbsp; bir daha geri dönmemesini söylüyordu. Sonuçta, bir atı olmadan yaşlı adam Adair&rsquo;i nasıl bulabilirdi ki? Ne var ki Adair aynı zamanda yaşlı adam için çalışmaya başladığından beri geçen zamandan sonra ailesini bulamayacağını da biliyordu.&nbsp; Dönecek bir ailesi yokken, kaçmanın da bir anlamı olmayacaktı. Burada en azından kalacak yeri vardı ve karnı doyuyordu. Kaçarsa hiçbir şeyi kalmazdı, üstelik hekime borçlu olduğu zamandan dolayı kaçak durumuna düşerdi. Küçük hapishanesinden uzaklaşan herhangi yola uzunca bir süre baktıktan sonra, isteksizce atı çeviriyor ve geri dönüyordu.</p>

  <p>Adair zaman içinde hekimin kendisine ısınmaya başladığını hissetti. Geceleri bir iksir üzerinde çalışırlarken, yaşlı adamın&nbsp; kendisine her zamanki kadar sert bakmadığını fark ediyordu. Hekim, kuru tohumları ezerken veya saklamak için bitkileri ayırırken, Adair&rsquo;e kavanozların içindeki şeyleri de anlatmaya başlamıştı; örneğin, bitkilerin isimlerini ve ne için kullanılabileceklerini&nbsp; söylüyordu. Yaşlı adamın yerinde duramadığı, çalışma odasında sürekli arşınlayıp durduğu bir zamanda, şatoya ikinci bir ziyaret daha olacaktı.</p>

  <p>&ldquo;Kont yeni bir sipariş verdi, bu gece hazırlıklarına başlayacağız,&rdquo; dedi yaşlı adam, Adair onun pelerinini kapının yanındaki bir kancaya asarken.</p>

  <p>&ldquo;Neye başlayacağız, efendim?&rdquo; diye sordu Adair. &ldquo;Kontun özel bir isteği var. Çok zor bir iş ama daha önce yapmıştım.&rdquo; Kalas zeminde ileri geri gidip geliyor, çalışma masasından malzeme kavanozlarını&nbsp; topluyordu. &ldquo;Şu büyü! kazanı al ve ateşi canlandır, neredeyse sönmek üzere.&rdquo; Adair ocağın başından izliyordu. Hekim önce elyazılı tariflerinden bir tane seçti. Çabucak gözden geçirdikten sonra, gerektiğinde bakabilmek için bir kavanoza dayadı. Malzemelerin miktarlarını ölçerken arada bir kâğıda bakıyordu! Raflardan daha önce hiç dokunmadığı şeyleri indiriyordu! Gizemli hayvan organları, hayvan burunları, deri ve et parçaları gibi. Beyaz ve bakır rengi parlak kristal tozlar. Belli miktarda su kattıktan sonra, Adair&rsquo;e ağır kazanı ateşe astırdı, Su kaynamaya başlarken, hekim bir şişeden bir avuç sarı toz alarak ateşe attı. Toz bir duman bulutuyla patlayarak yanarken, ardında keskin bir kükürt kokusu bıraktı.</p>

  <p>&ldquo;Bu karışımı daha önce hiç görmemiştim, değil mi efendim?&rdquo; diye sordu Adair.</p>

  <p>&ldquo;Hayır, görmemiştin.&rdquo; Yaşlı adam duraksadı. &ldquo;Bu, içen kişiyi görünmez yapan bir iksirdir.&rdquo; Tepkisini görmek için Adair&rsquo;in yüzüne baktı. &ldquo;Sen ne dersin, evlat? Bunun olabileceğine gerçekten inanıyor musun?&rdquo;</p>

  <p>&ldquo;Daha önce hiç böyle bir şey duymamıştım.&rdquo;&nbsp; Yaşlı adamla tartışmaması gerektiğini biliyordu.</p>

  <p>&lsquo;&rsquo;Belki kendi gözlerinle görürsün. Kont en iyi adamlarının bazılarına iksiri içirecek ve bir geceliğine görünmez olacaklar. Görünmez olduğunda bir ordunun neler yapabileceğni hayal edebilir misin?&rdquo;</p>

  <p>&lsquo;&rsquo;Evet, efendim,&rdquo; diye cevap verdi Adair. O andan itibaren hekimin iksirlerini farklı bir açıdan düşünmeye başladı. &lsquo;&rsquo;Şimdi bu kazanı izlemelisin. Daha önce yaptığın gibi kaynat. Kaynadıktan sonra ateşten alıp soğumaya bırak, ondan sonra gidip yatabilirsin. Bu malzemeler zor bulunur. Bazılarının sonuncularını kullandım, dolayısıyla bu karışımı ziyan edemeyiz. Kazanı dikkatli izle,&rdquo; dedi omzunun üzerinden, merdivenleri inerken. &ldquo;Nasıl bir iş çıkardığını akşam görebileceğiz.&rdquo;</p>

  <p>Adair o gece uyanık kalmakta zorlanmadı. Sert taş duvara dayanarak dimdik otururken, yaşlı adamın kendisine ve babasına yalan söylediğini anlamıştı. Yaşlı adam hekim filan değildi; bir simyacı, belki de bir büyücüydü. Köydeki insanların ondan uzak durmasına şaşmamak gerekirdi. Nedeni sadece dönek bir soylu değildi. Köylüler yaşlı adamdan korkuyorlardı ve bunun için iyi bir nedenleri vardı. Çok büyük olasılıkla iblislerle düşüp kalkan bir adamdı. Adair&rsquo;le ilgili neden şüphelendikleriniyse Tanrı bilirdi.</p>

  <p>Bu iksir öncekilere benzemiyordu. Karışımın kıvamına neredeyse hiç ulaşmayacakmış gibiydi. Şafak sökene kadar belirgin bir miktarı buhar olmuştu. Ama gecenin son saatlerinde kazanın derinliklerinden yavaşça yükselen buharı izlerken, Adair&rsquo;in bakışları sürekli masanın üzerindeki elyazılı kâğıtlara kayıyordu. O kâğıtlarda insanları bir geceliğine görünmez yapan iksirlerden daha ilginçleri -ve daha kazançlıları- olduğundan emindi. Yaşlı adam muhtemelen işe yarayan aşk iksirleri, sahibine büyük zenginlik ve güç&nbsp; getiren tılsımlar biliyor olmalıydı. Ve hiç şüphesiz, her simyacı temel metali altına dönüştürmeyi de bilirdi. Adair tarifleri okuyamasa bile, kazançtan belli bir pay almak kaydıyla okuyabilecek birini bulabileceğinden emindi.</p>

  <p>Bunu düşündükçe giderek daha huzursuz oluyordu. Birazdan uyanacak olan Marguerite&rsquo;in yanından geçirmek için kâğıtları tuniğinin koluna gizleyebilirdi. Sonra bütün gün yürür ve oradan olabildiğince uzaklaşırdı. Atı almayı düşündü ama o noktada cesaretini kaybetti. At gibi değerli bir malı çalmanın cezası ölümdü. Adam, Adair&rsquo;in idam edilmesini isteyebilirdi. Ama tarifler... Bir mucize eseri yaşlı adan Adair&rsquo;in izini sürebilse bile, muhtemelen Adair&rsquo;i kontun karşısına çıkarmaya cesaret edemezdi. Hekim gerçekte ne kadar güçlü olduğunu ya da mistik bilgilerinin çalınabilecek şekilde yazıya dökülmüş olduğunu köylülerin bilmesini istemezdi.</p>

  <p>Adair&rsquo;in kalbi deli gibi atıyordu. Sonunda vahşi heyecanına karşı koyamaz hale geldi. Bu isteğe teslim olmak neredeyse rahatlatıcıydı.</p>

  <p>Adair cesaretini&nbsp; toplar toplamaz olabildiğince çok kağıdı sıkıca rulo yaparak hepsini tuniğinin koluna soktu. Marguerite o sırada kıpırdanmaya başlamıştı. Gitmeden önce kazanı ateşten alıp ocağın yanında soğumaya bıraktı. Dışarı çıkınca bildiği bir yolu seçti; bu yol onu Macar topraklarına, Romen sempatizanlarının gitmeye cesaret edemeyeceği bir şatoya götürecekti. Yanına yiyecek alacak kadar sağduyulu olmadığı için kendine lanetler yağdırarak saatler boyunca yürüdü. Başı dönmeye ve güneş ufuk çizgisinde belirmeye başladığında, Adair yeterince uzaklaştığına karar vererek çayırın ortasında bulduğu bir ahıra sığındı. Civarda hiçbir şey yoktu; canlı hayvan bile görünmüyordu. Bu yüzden Adair güvenli bir mesafe aştığına ve kimsenin onu burada aramayacağına karar verdi. Özgür bir adam olarak samanların arasında uyuyakaldı.</p>

  <p>Boğazını kavrayan, onu ayağa ve sonra da açıklanamaz şekilde yerden havaya kaldıran bir elle sarsılarak uyandı.Adair önce kendisini yakalayanın kim olduğunu göremedi,çünkü hava karanlıktı ama gözleri karanlığa alışınca gördüklerine inanamadı. Onu tutan kişi zayıf ve yaşlıydı ama bir dakikadan kısa bir süre içinde, Adair yaşlı adamı kükürt ve küf kokusundan tanıdı.</p>

  <p>&ldquo;Hırsız! Himayeme ve güvenime böyle mi teşekkür ediyorsun?&rdquo; diye kükredi hekim, öfkeyle ve Adair&rsquo;i yere öyle güçle fırlattı ki genç adam ahırın diğer ucuna savruldu.Soluklanmaya fırsat bulamadan, yaşlı adam yine üzerine atıldı ve omzundan yakalayarak onu yine havaya kaldırdı. Adair acı ve şaşkınlık içindeydi.Bu zayıf, yaşlı adam onu nasıl bu kadar kolayca kaldırabiliyordu? Bir illüzyon ya da başına aldığı bir darbenin etkisiyle gördüğü bir halüsinasyon olmalıydı. Adair bunu çok fazla düşünemeden, yaşlı adam onu bir kez daha yere fırlattı ve sonra da tekmelemeye başladı. Darbeler inanılmaz ölçüde güçlüydü. Adair&rsquo;in başı acıyla zonkluyordu ve bayılacağından emindi.&nbsp; Kendisinin yerden alınıp taşındığını hissetti. Bir atın koşabileceğinden çok yüksek bir hızla yolculuk yapıyorlardı. Bunun kesinlikle yaşlı adamın ona uykusunda içirdiği bir iksirin etkisiyle gördüğü bir hayal olması gerektiğini düşündü. Gerçek olamayacak kadar sihirli ve korkutucu bir deneyimdi.</p>

  <p>Hâlâ sersem durumda olan Adair, havanın yavaşladığı vücutlarının yine insan ağırlığına döndüğünü hissetti. O an burnuna kokular geldi. Yaşlı adamın evinin küf kokusu, yanan otlar ve havayı kaplayan kükürt kokusu. Korkuyla dona kaldı. Yere çökerek gözlerini araladı ve gerçekten de zindana geri döndüğünü görerek yıkıldı.</p>

  <p>Yaşlı adam ona doğru yürüdü. Değişmişti. Belki de açı ve algı oyunuydu ama şimdi yaşlı hekime benzemiyor uzun boylu ve çok güçlü görünüyordu. Hekimin eli ocak demirini ve Adair&rsquo;in saman yatağındaki battaniyeyi aldı. Ağır ve kararlı hareketlerle battaniyeyi demirin etrafına sardıktan sonra yine Adair&rsquo;in üzerine geldi.</p>

  <p>Adair kolun kalktığını gördü ama demir aşağı inerken başını çevirdi. Battaniye darbeyi emmiş, demirin çocuğu kemiklerini kırmasını engellemişti ama darbeler son dereci sertti; babasından yediği yumruklara ve tokatlara, söğüt dallarına veya deri kayışlara benzemiyordu. Demir çubuk kemiğe değene kadar kasları ve etleri eziyordu. Adair&rsquo;in sırtına ve omurgasına tekrar tekrar indi. Adair darbelerden kurtulmak için yuvarlanıyordu ama silah onu yine de yakalıyor, kaburgalarına, karnına, bacaklarına vuruyordu. Acı çok geçmeden Adair&rsquo;in dayanamayacağı bir seviyeye çıktı; ki demir çubuk inmeye devam ederken ne yüzünü buruşturabiliyor ne de kıpırdayabiliyordu. Nefes almak acı veriyor, her nefesinde bütün vücuduna yakıcı bir alev yayılıyor, içinin yandığını hissediyordu. Ölüyordu. Yaşlı adam dayaktan öldürüyordu.</p>

  <p>&lsquo;&rsquo;Elini kesebilirdim, biliyorsun, hırsızlığın cezası budur. Ama tek&nbsp; elin kalırsa ne işime yararsın ki?&rdquo; Hekim dimdik durarak demiri yere fırlattı. &ldquo;Belki de hizmetin bittikten sonra elini keserim, o zaman herkes ne olduğunu öğrenir, yedi yıl bittikten sonra da seni serbest bırakmam. Belki bunun cezası olarak yedi yıl daha çalıştırırım. Bana ait olan şeyi çalıp kaçabileceğini nasıl düşündün?&rdquo;</p>

  <p>Bu sözler pek fark etmiyordu. Adair, hizmetkârının yaşayacağını düşünmekle yaşlı adamın yanıldığına karar vermişti. Yedi yıl bir yana, gündoğumunu bile göremezdi. Sıcak iç organlarına, bağırsaklarına, Adair&rsquo;in boğazına ve ağzına yayıldı. Dudaklarından kan süzülüyor, tahta zemine damlıyor, yaşlı adamın ayaklarına doğru yayılıyordu. Adair&rsquo;in vücudundaki bütün deliklerden kan akıyordu.</p>

  <p>Adair&rsquo;in gözleri titreşti. Yaşlı adam konuşmayı bırakmış, her zamanki gibi keskin gözlerle ona bakıyordu. Bir yılan veya kertenkele gibi, yerde yatan çocuğa doğru sürünmeye başladı ve sonunda ağzı açık, dili öne uzanmış halde Adair&rsquo;in iyice dibine sokuldu. Uzun kemikli parmaklarından birini uzatarak Adair&rsquo;in ağzından süzülen kana batırdı, parmağının kenarından süzülen kırmızı damlayı yüzüne yaklaştırıp diline sürdü. Dilini ağzında yuvarladı ve dudaklarında belli belirsiz bir heyecan göründü. O sırada Adair bayıldı gerisini göremedi. Ama son kez olduğuna inandığı şekiide bilincini kaybederken hatırladığı son şey, yaşlı adamın Adair&rsquo;in yüzünün yan tarafını ve terden sırılsıklam olmuş saçlarını okşadığıydı.</p>

  <h2 id="sigil_toc_id_19">ON SEKİZ</h2>

  <p>Marguerite ertesi sabah Adair&rsquo;i berbat bir durumda buldu. Vücudu gece ölüme hazırlanmıştı. Bağırsakları boşalmış kanı giysilerine yayılarak kurumuş ve yere öyle güçlü yapışmıştı ki, hizmetçi kanı gevşetebilmek için sıcak suya soktuğu paçavralarla ovalamak zorunda kalmıştı. Günler boyu saman yatağında baygın yattı. Uyandığında vücudunun kenarlarının sarımsı yeşil siyah ve&nbsp; mor çürüklerle dolu olduğunu gördü. Teni alev alev yanıyor, dokunduğunda acıyordu. Ama her nasılsa, Marguerite bütün kanı temizlemiş, ona temiz bir gece entarisi giydirmişti.</p>

  <p>Adair&rsquo;in bilinci&nbsp; gidip geliyordu. Zihninde dolanan&nbsp;&nbsp; düşüceleri belirsizdi. En kötü halüsinasyon anlarında, birinin kendisine dokunduğunu, parmak uçlarının yüzünde ve dudaklarında dolaştığını hayal ediyordu. Bir defasında yüzükoyun döndürüldüğünü ve giysilerinin çıkarıldığını&nbsp; hayal etmişti. İkincisi, kendisi lazımlığı kullanamazken Marguerite&rsquo;in onu nazikçe temizlemesiyle&nbsp; açıklanabilirdi. Ne kıpırdayabiliyor ne de direnebiliyordu; bu&nbsp; göremediği veya hayal&nbsp; ettiği&nbsp; tecavüzü kabullenmekten başka yapabileceği hiçbir şey yoktu.</p>

  <p>Geri dönen ilk duyusu koku oldu. Adair havadaki kokuyu önce dilindeki kanın demir tadı ve hayvan yağının kayganlığıyla algıladı. Gözlerini açtığında -görüşünün odaklanabilmesi ve görme yetisini kaybetmediğini anlaması için biraz zaman geçmesi gerekti- bulunduğu ortamı yine görebildi ve acı geri döndü. Kaburgaları ağrıyor, midesi bulanıyor, her nefesinde sanki kaburgalarına bıçaklar saplanıyordu. Acıyla birlikte sesi de geri dönmüştü. Nafile bir çabayla kalkmaya çalışarak battaniyeyi tekmeledi.</p>

  <p>Marguerite hemen onun yanına koştu. Adair&rsquo;in alnın kontrol etti,&nbsp; ayaklarını ve ellerini esnetti, kırık kemikleri olup olmadığına, kendi başına hareket edip edemediğine, bir uzvunu kaybedip kaybetmediğine baktı. Sonuçta, kollarını veya bacaklarını kullanamazsa bir hizmetkârın ne yararı olurdu ki?</p>

  <p>Adair&rsquo;e çorba getirdi. Sonra günün geri kalanında ev işleriyle uğraşırken bir daha Adair&rsquo;e aldırmadı. Adair&rsquo;in tavana bakarak duvara vuran güneş ışığıyla zamanın akışını izlemekten başka yapabileceği bir şey yoktu. Sonunda hava karardı ve yaşlı adamın uyanma saati geldi. Adair onun kalkışını korkuyla bekliyordu. Böyle mahvolmuş bir bedende uyanmaktansa, o gece ölmesi daha iyi olurdu. İyileşmesinin ne kadar zaman alacağını, kemikleri kendine geldiğinde yine eskisi gibi olup olmayacağını merak ediyordu. Kırıklar düzgün kaynayacak mıydı? Topal ya da kambur kalacak mıydı? En azından yüzünde yara yok gibi görünüyordu.Yaşlı adam vurmamıştı. Elbette o demirle Adair&rsquo;in başına vursa, kafası karpuz gibi yarılırdı.</p>

  <p>Güneş ışığı kaybolarak günün sonunu belli ettiğinde, zamanının tükendiğini anlamıştı. Uyuyormuş gibi yapmaya karar verdi. Marguerite de çatışmanın yaklaştığını hissetmişti. Yaşlı adam yukarı çıkarken aceleyle yatmaya hazırlanıyordu ama hekim onu&nbsp; kolundan yakalayıp merakla Adair&rsquo;in yatağını işaret ederek Marguerite&rsquo;in hazırlığını böldü. Marguerite, Adair&rsquo;in gözlerini kapatarak baygın pozisyonuna geri döndüğünü gördüğünden, sadece başını iki yana sallayarak yatağına girip battaniyesini üzerine çekti.</p>

  <p>Yaşlı adam, Adair&rsquo;in yatağına yaklaşarak çömeldi. Adair nefesini kontrol etmeye, titremesini bastırmaya ve sakin kalmaya çalışırken, yaşlı adamın ne yapacağını görmeyi beklemeye karar verdi. Uzun süre beklemesi gerekmedi. Yaşlı adamın soğuk, kemikli eli genç adamın yanağına, sonra âdem elmasına dokundu. Ardından göğsüne kaydı ama biraz sonra Adair&rsquo;in düz karnına uzandı. Çürüklere belli belirsiz dokunuyordu. Adair acıyla kıvranmamak için büyük çaba harcıyordu.</p>

  <p>El&nbsp; durmadan aşağı doğru kaymaya devam etti. Karnına, kasıklarına ve... Yaşadığı şok neredeyse Adair&rsquo;e bir çığlık attıracaktı. Yaşlı adamın&nbsp; parmakları aradığını bulurken, et parçasını okşayıp yoğururken, Adair nasıl olduysa aynı şekilde yatmayı başardı. Adair&rsquo;in erkekliği tepki veremeden parmaklar geri çekildi ve yaşlı adam dönüp bir daha arkasına bakmadan kapıdan çıkıp gitti.</p>

  <p>Yaşadığı panik, neredeyse Adair&rsquo;in içinde bulunduğu duruma rağmen yataktan fırlamasına neden olacaktı. Bütün benliğiyle kaçmak istiyordu ama yapamazdı; kollarını zorlukla kontrol edebiliyordu ve bacaklarını hiç oynatamıyordu. Yaşlı adam geri döndüğünde ne yapacaktı? Kendini ikinci bir saldırıya karşı koruyabilir miydi? Yaşlı adamın göründüğünden çok daha güçlü olduğu açıktı ve Adair o haliyle ona karşı koyamazdı. Kendini savunabileceği bir silah bulmak için yerde sürünmesi bile mümkün değildi. Adair şimdilik kendisi için yapabileceği bir şey olmadığını anladı. Hekim ona ne yapmayı istiyorsa, Adair sadece dayanmaya çalışabilirdi.</p>

  <p>Hekim nihayet Adair&rsquo;in kendine geldiğini anlayana kadar, numarasını ancak iki gün daha sürdürebildi. Marguerite&rsquo; in yaptığı gibi Adair&rsquo;in vücudunu, uzuvlarını, eklemlerini kontrol etti ve bir iksir hazırlayarak genç adama zorla içirdi.Adair&rsquo;i ele veren iksir olmuştu, çünkü bütün vücudunu içten yakarak kasılmasına neden olmuştu.</p>

  <p>Hekim masasının etrafında öfkeli adımlarla dolaşırken, &ldquo;Umarım dersini almışsındır da, böylece yaptığın şeyden biraz yarar sağlarsın,&rdquo; diye homurdandı. &ldquo;Ve o ders şu ki benden asla kaçamazsın. Nereye gidersen git, seni bulurum, Asla yeterince uzağa gidemez, asla yeterince derinlere saklanamazsın. Bir dahaki sefere bedelini ödediğim hizmetten kaçmaya veya eşyalarımı çalmaya kalkışırsan, bu küçük olay karşılaşacağın cezaların en hafifi olarak kalır. Bana sadakatsizlik ettiğini hissedersem, seni duvarlara zincirlerim ve bir daha gün ışığını göremezsin, anlaşıldı mı?&rdquo;</p>

  <p>Yaşlı adam, Adair&rsquo;in nefret dolu bakışlarından etkilenmemişti bile. Adair birkaç hafta içinde yatağından kalkabilir ve bastona ihtiyaç duymadan&nbsp; topallayarak yürüyebilir hale geldi. Kollarını her kaldırışında kaburgaları sancı yaptığından, henüz Marguerite&rsquo;in işine yaramıyordu ama en azından&nbsp; akşamları hekime yardım&nbsp; edebilmeye başlamıştı. Ancak, aralarındaki bütün iletişim kesilmişti. Yaşlı adam sadece bağırarak emirler veriyor, Adair da emirleri yerine getirir getirmez uzaklaşıyordu.</p>

  <p>Birkaç ay sonra, yakıcı iksirin düzenli dozlarıyla, Adair belirgin şekilde iyileşmiş, su taşıyıp odun kesebilecek hale gelmişti. Uzun mesafe olmasa da koşabiliyordu. Fırsat bulursa yine ata binebileceğinden emindi. Bazen ormanda ot toplarken tepenin kenarına yaklaştığında, yemyeşil geniş vadiye bakıyor ve yine kaçmayı düşünüyordu. Yaşlı adamdan kurtulmayı çok istiyordu, fakat... Cezaları ve intihara yakın şeyleri düşününce, Adair vazgeçerek geri dönüyordu.</p>

  <p>&ldquo;Yarın köye gidip küçük bir kız çocuğu bulacaksın. Bakire olması gerekiyor. Bu bilgiyi kimseye sormayacak ve hiçbir şekilde dikkat çekmeyeceksin. Sadece bu çocuğu bul, geri dön ve bana oturduğu yeri söyle.&rdquo;</p>

  <p>Adair korkuya kapıldı. &ldquo;Çocuğun bakire&nbsp; olup olmadığını nereden bileceğim? Yani onu inc...&ldquo;</p>

  <p>&lsquo;&rsquo;Çok küçük bir çocuk bulacaksın. İnceleme kısmını bana bırak,&rdquo; dedi yaşlı adam, Adair&rsquo;in kanını donduran bir tavırla.</p>

  <p>Yaşlı adam hiçbir açıklama yapmadı ama Adair&rsquo;in de&nbsp; açıklamaya ihtiyacı yoktu zaten. Hekimin herhangi bir emrinin şeytani bir istek olduğunu biliyordu ama Adair&rsquo;in emri geri çevirmek gibi bir lüksü yoktu. Genellikle köy ziyaretlerini aile hayatına -kendi ailesi olmasa bile- yakın ortamlara yaklaşma fırsatı olarak görürdü ama bu seferki sevimsiz bir ziyaretti. Adair köyde elinden geldiğince, çaktırmadan köylüleri izleyebilmek için evlere yaklaştı ama köy küçüktü ve köylüler onu tanıyordu. Oyun oynayan veya ev işlerine yardım eden çocuklar gördüğü anda, aileleri çocukları uzaklaştırıyor ya da Adair&rsquo;e tehditkâr bakışlar atıyorlardı.</p>

  <p>Hekimin habere vereceği tepkiden korkan Adair, kendisine biraz şans getirmesini umarak geri dönerken farklı bir yolu seçti. Patika onu ailesinin içinde yaşadığı arabaya benzer çok sayıda arabayla dolu bir açıklığa getirdi. Roma&rsquo;dan bir kervan köye gelmişti. Adair belki de ailesinin kendisini aramaya gelmiş olabileceğini düşünerek umutlandı. Göçebe işçileri incelerken, gruptan hiç kimseyi tanımadığını çabucak anladı. Ancak, her yaştan çocuklar, al yanaklı erkek ve güzel yüzlü kız&nbsp; çocuklar vardı. Aynı soydan geldiği için,&nbsp; kimse onu tanımamasına rağmen aralarında rahatlıkla dolaşabiliyordu.</p>

  <p>Etrafına bakınarak yüzleri tek tek incelerken ve kalbi yerinden fırlayacakmış gibi atarken, böylesine şeytani bir şeyi yapıp yapamayacağını merak ediyordu. Kendine karşı derin bir nefretle dolmuş halde neredeyse oradan kaçacakken -hangisinin öleceğine nasıl karar verebilirdi ki?- aniden bir çocukla karşılaştı; bu, kendisine Katarina&rsquo;nın ilk gördüğü zamanki halini hatırlatan bir kız çocuğuydu. Aynı bembeyaz ten, delici bakışlı koyu renk gözler, aynı etkileyici gülümseme. Sanki yazgı onun yerine karar vermiş gibiydi.Adair o akşam hekime haberi verdi mi?</p>

  <p>Kendini koruma güdüsü kazanmıştı. Hekim habere çok sevindi ve Adair&rsquo;e o gece herkes uyurken kampa girmesini ve kızı alıp getirmesini emretti. &ldquo;Gayet uygun, değil mi?&rdquo; dedi yaşlı adam, Adair&rsquo;e yapmak üzere olduğu&nbsp; şeyle ilgili belki de kendini biraz daha hissettirmeyi umarak. &ldquo;Halkın hiç tereddüt etmeden senden vazgeçti. Şimdi intikam alma şansı buldun.&rdquo;</p>

  <p>Ama Adair&rsquo;i çocuğu çalmaya hakkı olduğuna inandırmak yerine, sadece daha da öfkelendirmişti. &ldquo;Bu kızı neden istiyorsun? Ona ne yapacaksın?&rdquo;</p>

  <p>&ldquo;Senin işin düşünmek değil, itaat etmek,&rdquo; diye hırladı yaşlı adam. &ldquo;İyileşmeye daha yeni başladın, değil mi? Kemiklerinin tekrar kırılması çok acı olur.&rdquo;</p>

  <p>Adair, Tanrı&rsquo;dan yardım dilemeyi düşündü ama o anda dualar yararsızdı. Kızla kendisinin başlarının belada olduğunu ve hiçbir şeyin onları kurtaramayacağını düşünmekte haklıydı. Böylece gece kampa geri döndü. Arabadan arabaya dolaşarak ve pencerelerden içeri bakarak dolaşıp, sonunda kızı bir battaniyenin üzerinde kedi yavrusu gibi kıvrılmış halde uyurken buldu. Nefesini tutarak&nbsp; kapıyı açıp çocuğu&nbsp; kucağına aldı; bunu yaparken, yakalanması anlamına gelse bile neredeyse çocuğun bağırarak annesini ve babasını uyarmasını dileyecekti. Ama çocuk büyülenmiş gibi kollarında uyuyordu.</p>

  <p>Adair kaçarken arkasında hiçbir ses duymadı. Ne bir ayak sesi, ne çocuğun ailesinin arabasından gelen bir gürültü, ne alarm çığlıkları. Çocuk giderek huzursuz olup huysuzluk etmeye başlamıştı ve Adair sakinleşmesini umarak onu deli gibi atan göğsüne bastırmaktan başka bir şey yapamıyordu! Yaşıl adamın kötücül emirlerine karşı gelecek cesareti bulabilmeyi dilese de, Adair bütün yol boyunca ağlayarak ormanı geçti.</p>

  <p>Ancak, o tuhaf eve yaklaşırken umutsuzca bir cesaret&nbsp; benliğini sardı. Kendi güvenliği açısından ne anlama gelirse gelsin, hekimin isteğini yerine getiremezdi. Adımları kendi kendine yavaşladı ve çok geçmeden olduğu yerde döndü, Açıklığın kenarına geldiğinde çocuk uyanık ama tuhaf bir güvenden kaynaklanan&nbsp; bir şekilde sessizdi. Adair onu ayaklarının üzerine bırakarak yanına çömeldi.</p>

  <p>&ldquo;Ailene geri dön. Onlara bu köyden hemen gitmeleri gerektiğini söyle. Burada çok büyük bir kötülük var. Bu uyarıya kulak asmazlarsa büyük bir trajedi yaşayacaklar,&rdquo; dedi kıza.</p>

  <p>Kız elini uzatıp Adair&rsquo;in yüzüne ve gözyaşlarına dokundu. &ldquo;Bu mesajı onlara kimin gönderdiğini söyleyeyim?&rdquo;</p>

  <p>&ldquo;Adımın önemi yok,&rdquo; dedi Adair. Romenler onun adını öğrense, çocuk kaçırmak suçundan peşine düşseler bile fark etmezdi, çünkü o zamana kadar ölmüş olacaktı.</p>

  <p>Adair kızın arabalara doğru koşmasını izlerken çimenlerin arasında çömelmiş halde bekledi. O da koşup kaçabilmeyi geniş ormanların içinden geçip kurtulabilmeyi diliyordu ama bunun bir işe yaramayacağını biliyordu. Yapabileceği tek şey geri dönüp cezasını kabullenmekti. Adair kapıyı açtığında yaşlı adam çalışma masasında oturmuş, onu bekliyordu. Hekimin yüzündeki belli belirsiz heves Adair&rsquo;in yalnız olduğunu görünce hemen&nbsp; yerini&nbsp; sert bir ifadeye bıraktı.</p>

  <p>Hekim yerinden kalktı ve aniden çok yüksek bir ağaçmış gibi göründü. &ldquo;Beni hayal kırıklığına uğrattığını görüyorum. Şaşırdığımı söyleyemem.&rdquo;</p>

  <p>&ldquo;Senin kölen olabilirim ama beni katil yapamazsın. Bunu yapmayacağım!&rdquo;</p>

  <p>&ldquo;Hâlâ zayıfsın; hem de çok zayıf. Korkaksın. Daha güçlü olman gerekiyor. Bunu yapamayacağına inansaydım, bu gece öldürürdüm. Ama henüz ikna olmadım, henüz değil. Bu yüzden seni bu gece öldürmek yerine sadece cezalandıracağım.&rdquo; Hekim hizmetkârına o kadar sert vurdu ki Adair yere devrilip bayıldı. Kendine geldiğinde, yaşlı adamın başını kaldırarak ağzına bir kadeh dayamış olduğunu fark etti.</p>

  <p>&lsquo;&rsquo;İç şunu.&rdquo;</p>

  <p>&ldquo;Nedir bu, zehir mi? Beni böyle mi öldüreceksin?&rdquo;</p>

  <p>&ldquo;Seni bu gece öldürmeyeceğimi söyledim. Bu, başka planlarım olmadığı anlamına gelmiyor. İç şunu,&rdquo; dedi yaşlı adam. Gözlerinde acımasız parıltılar vardı. Adair kadehin içine baktı. &ldquo;Şunu içersen hiçbir acı duymazsın.&rdquo;</p>

  <p>Adair o anda zehir içmeyi çok isterdi, dolayısıyla hekimin uzattığı kadehin içindekileri bir seferde bitirdi. Birden Adair tuhaf bir hisle doldu; yaşlı adamın şifa iksirlerinin yarattığı sersemlik gibi değildi. Uzuvlarında hafif bir karıncalanma hissiyle başlamış, sonra çabucak bütün vücuduna yayılmıştı. Kaslarını kontrol edemeyen Adair gevşedi, göz kapakları sarktı ve nefesi daraldı. Karıncalanma ense köküne ulaştığında, hissettiği uyuşma doğaüstü bir şeylerle karşılaşmak üzere olduğunu hissettirdi.</p>

  <p>Yaşlı adam hizmetkârının önünde durarak, onu soğuk huzursuz edici bakışlarla süzdü. Adair adamın onu kucağı alarak taşıdığını ve her adımda ağırlığının aşağı doğru indiğini hissetti. Merdivenden aşağı, aşağı, aşağı indiler ve Adair&rsquo;in daha önce hiç görmediği kilere, yaşlı adamın odasına girdi. Birden bütün benliğini soğuk bir panik dalgası sardı. İçerisi rutubetli, havasız ve pislik içindeydi; tıpkı gerçek bir zindan gibi. Köşelerde kemirgenler ve haşereler dolaşıyordu. Yaşlı adam, Adair&rsquo;i küflü, leş kokulu&nbsp; bir yatağa bıraktı. Adair sürünerek kaçmak istedi ama zihninin emirlerine karşılık veremeyen bir bedende kapana kısılmıştı.</p>

  <p>Yaşlı adam yatağa tırmanarak esirini soymaya başladı; tuniğini başının üzerinden çekip kemerinin tokasını gevşetti. &ldquo;Bu gece sınırı aştın. Bu geceden sonra sana yaptıramayacağım hiçbir şey olmayacak. Bu yüzden, hiçbir aptalca hayale kapılmadan bana tamamen teslim olmanı öneririm.&rdquo; Genç adamın pantolonunu aşağı çekerek kasıklarını örten ince kumaşa uzandı. Hekimin parmakları kasık tüylerini karıştırarak ilerlerken, Adair gözlerini kapatmaktan başka bir şey yapamadı. Yâşlı adam onun penisini uyarırken, Adair tahrik olmamaya çalışıyordu. Çok uzun gelen bir süreden sonra, yaşlı adam oyuncağını bıraktı ama ellerini Adair&rsquo;in yüzüne kaydırdı.Parmakları Adair&rsquo;in elmacık kemiklerine ve&nbsp; gözlerinin altındaki çukurlara bastırdı. Genç adam içinde bulunduğu uyuşukluk durumunda elinden geldiğince savaşıyor, bu korkunç tacize direnmeye çalışıyordu.</p>

  <p>&lsquo;&lsquo;Şimdi, aptal çocuk, bana itaat etmezsen seni boğarım. Nefes almak zorundasın, değil mi?&rdquo; Elini Adair&rsquo;in burnuna bastırarak hava almasını engelledi. Adair o haldeyken hangisinin daha önce olacağını merak ederek elinden geldiğince dayandı; ölecek miydi, yoksa bayılacak mıydı? Ama sonunda refleksleri galip geldi ve hava almaya çalıştı; ağzını açtığı anda yaşlı adam esirinin gevşemiş çenesine girdi. Neyse ki uyuşturucu Adair&rsquo;in yaşadığı aşağılanmayı ve dehşeti belirsizleştirmeye başlamıştı; dolayısıyla Adair&rsquo;in hatırladığı son şey,yaşlı adamın Adair&rsquo;in Marguerite&rsquo;le ilişkisini bildiğini sona ermesini istediğini söylediğiydi. Adair&rsquo;in enerjisini tohumunu başka birine harcamasına izin vermeyecekti.</p>

  <h2 id="sigil_toc_id_20">ON DOKUZ</h2>

  <p>Adair sabah üst kattaki saman yatağında üstü başı darmadağmık bir halde uyandı. Uyuşturucunun etkisi ve mide bulantısı arasında, yaşlı adamın uyarısını hatırladı ama başka şeyler yapıp yapmadığını bilmiyordu. Bir an için, alt kata koşup yaşlı adamı uykusunda bıçaklama dürtüsü benliğini sardı. Ancak, gizemli ve doğaüstü bir şeylerin söz&nbsp; konusu olduğunu biliyordu; yaşlı adamın fiziksel gücü ve diğer güçler mantığın çok ötesindeydi. Kimsenin onu kendi ininde öldürmesine izin vermeyeceği kesindi.</p>

  <p>Bütün gün boyunca kaçmak için cesaretini toplamaya çalıştı. Ama tanıdık bir korku Adair&rsquo;i olduğu yere mıhlıyor, kemiklerindeki&nbsp; sızılar itaatsizliğinin bedelini hatırlatıyordu. Bu yüzden, güneş gökyüzündeki yolculuğunu tamamlayıp hava kararmaya başladığında, Adair bir köşeye çökerek bakışlarını merdivenin tepesine dikti.</p>

  <p>Yaşlı adam, hizmetkârının hâlâ orada olduğunu gördüğüne şaşırmamıştı. Yüzünde sinsice bir gülümseme belirdi ama Adair&rsquo;e yaklaşmaya kalkışmadı. Her zaman olduğu gibi pelerinini kancadan alarak işine odaklandı. &ldquo;Bu gece özel bir iş için şatoya gidiyorum. Kendin için neyin iyi olduğunu biliyorsan, döndüğümde burada olursun.&rdquo; O gittikten sonra ateşin başına çökerek kendini o alevlerin içine atacak cesaret bulabilmeyi diledi.</p>

  <p>Sayısız aylar boyunca hayatı bu şekilde devam etti. Dayaklara alışmıştı ama yaşlı adam bir daha demiri kullanmamıştı. Adair dayaklar için herhangi bir neden olması gerekmediğini de kısa süre içinde öğrenmişti; o kadar uslu ve itaatkardı ki dayakların hiçbir nedeni olamazdı. Dayaklar sanki onu itaat etmeyi sürdürmeye zorlamak içindi, dolayısıyla sona ermiyordu. Cinsel tacizler de düzensiz bir şekilde sürüyordu. Hekim, Marguerite&rsquo;e Adair&rsquo;in yiyecek ve içeceklerine uyuşturucu koyduruyordu ama genç adam zaman içinde bu taktiği fark ederek yiyecek ve içecekleri geri çevirmeye başlamıştı. Bunu yaptığında yaşlı adam onu dövüyor, yine çaresiz bir duruma sokmak için ona zorla uyuşturucu yutturuyordu.</p>

  <p>Hekimin ahlaksızlıkları da artıyordu. Belki de bir tür baraj kapağı kalkmıştı; bu ahlaksız eylemlere bir kez başladığında, onu durdurmak mümkün olmayacak gibi görünüyordü. Belki de yaşlı adam hep böyleydi. Adair yaşlı adamın hizmetkârını öldürüp öldürmediğini, her şeye yeniden başlamak için kendisini arayıp aramadığını merak etti. Kont da bir yaşlı adamı memnun etmek için bir bakire gönderiordu ve bu kişi, kontun adamlarının Macar topraklarına yaptıkları akınlar sırasında yakaladıkları talihsiz bir genç kadın oluyordu. Genç kadın hekimin odasına götürülerek yatağa zincirleniyordu. Kadının çığlıkları gün içinde üst kata&nbsp; ulaşıyor, hekimin alt&nbsp; kattaki odasına inip kadının kaçmasına yardım etmediği için Adair&rsquo;in kulaklarını cezalandırıyordu. Bazen yaşlı adam geceleri dışarı çıktığında, Marguerite, Adair&rsquo;le alt kattaki zavallı esire yiyecek gönderiyordu. Adair aşağı indiğinde kadını ilk gördüğü zamanı hatırlıyordu; yatağın içinde şok ve korkudan titreyen zavallı kadın, Adair'in&nbsp; varlığını bile fark etmemişti. Birincisi genç adama kendisini serbest bırakması için yalvarmamıştı. Korkudan donup kaldığından, yiyeceklere doğru bir hamle bile yapmamıştı. Adair onun battaniyenin altındaki ince, dişil vücuduna ve her nefesinde kalkıp inen karnına bakarken tahrik olduğu için kendinden utanmıştı. Kadının yaşadığı zorlukla ilgili sempatisini ve bu yatakta kendi başına gelenlerin dehşeti&nbsp; bile, şehvet duymasını engelleyememişti. Kadın yaşlı adama ait olduğu için Adair ona zorla sahip olmaya cesaret edemezdi; bu yüzden, arzudan titremesine rağmen, kadına dokunmadan tekrar yukarı çıkmıştı.</p>

  <p>Kadınlar genellikle üç gün içinde ölüyor, cesetlerinden kurtulma işi de Adair&rsquo;e yükleniyordu. Adair soğuk cesetleri yataktan alarak ormana taşıyordu. Orada mezarlarını kazarken, cesetler devrilmiş heykeller gibi yerde yatıyor, sonra cesetleri çukurlara yerleştirip üzerlerine limon serpiyor ve toprakla üzerlerini kapatıyordu. İlk kadının ölümü onu utanca, içsel nefrete ve umutsuzluğa boğmuştu; o kadar ki ceset isimsiz mezarına girmeyi beklerken Adair ona bakamamıştı bile. Ama birinciden sonra, üçüncüsünde ve dördüncüsünde, içinde bir şeylerin değiştiğini ve arzusunun -iğrençlik olduğunu bilmesine rağmen- kâfirlik korkusunu aştığını hissetmişti. Artık insanca olmayan, sertleşmiş göğüslerine dokunurken veya kıvrımlı vücutlarını okşarken, elleri titriyordu.Birini yere yatırdığında vücutlarına sürünüyor, vücudundaki kasılmayla heyecanlanıyordu. Ama asla daha ileri gitmiyor, tiksindirici bulduğu bir şeyi asla yapmıyor, böylece cesetler daha fazla aşağılanmadan kurtuluyordu.</p>

  <p>Aradan yıllar geçti. Dayaklar ve tecavüzler giderek azalmıştı, bunun nedeni belki Adair&rsquo;in yıllar içinde büyüyüp güçlenmesi ve dolayısıyla yaşlı adamın bu yüzden tereddüt etmesiydi. Ya da belki de artık çocuk olmadığından, hekime o kadar da çekici gelmiyordu.</p>

  <p>Özellikle soğuk ve sert bir kıştan sonra, yaşlı adam topraklarını ziyaret etmek için</p>

  <p>Romanya&rsquo;ya gideceklerini haber verdi.</p>

  <p>Hesapların&nbsp; düzenlenmesi ve hekimin kontrol edeceği şeyin hazırlanması için bölgeden sorumlu vasala önceden haber gönderilmişti. Kont gidiş emrini vermiş, Adair&rsquo;in yolculukta kullanması için ikinci bir at hazırlanmıştı. Gitme zamanı geldiğinde, birkaç parça giysi, biraz yiyecek ve iki kişilik küçük sandık hazırlandı. Günbatımından hemen sonra çıkarak gece karanlığında doğuya doğru at sürdüler. Yolculuklarının yedinci gecesinin sonunda, yaşlı adamın arazisine ulaşmak için Karpat Dağları&rsquo;nı geçerek Romanya topraklarına iyice girmişlerdi.</p>

  <p>&ldquo;Yolculuğumuz bitti,&rdquo; dedi yaşlı adam, uzaktaki bir şatoda görünen hafif ışığı işaret ederek. Şatonun bir meydanın köşelerini saran yüksek kuleleri ve ay ışığında keskin bir şekilde görünen ürkütücü bir biçimi vardı. Yolculuklarının son ayağında verimli tarlalardan, dağ yamacındaki üzüm bağlarından ve tarlalarda uyuyan sığırların yanından geçtiler. İkili yaklaşırken dev kapılar ardına kadar açıldı ve bir grup hizmetkâr ellerinde meşalelerle avluya doluştu. Grubun en önünde duran yaşlıca bir adam, hekim attan iner inmez omuzlarına örtmek için elinde katlanmış bir kürk pelerin tutuyordu.</p>

  <p>&ldquo;Umarım lordumuz güvenli bir yolculuk yapmıştır," dedi adam, bir rahibin aşırı özeniyle geniş basamakları hekimin peşinden çıkarken.</p>

  <p>&ldquo;Buradayım, öyle değil mi?&rdquo; diye tersledi yaşlı adam.</p>

  <p>İçeri girerlerken Adair şatonun detaylarına baktı. Şato çok büyük, eski ama bakımlıydı. Adair hizmetkârların yüzünde kendisininkine benzediğini tahmin ettiği korku ifadeleri gördü. Hizmetkârlardan biri koluna girerek onu mutfağa götürdü. Adair&rsquo;e kızarmış et&nbsp; ve hindi etinden oluşan yemeği verildi. Sonra onu küçük bir odaya götürdüler. O gece gerçek kuş tüyünden bir yatakta, kenarları kürklü bir battaniyenin altında uyudu.</p>

  <p>Adair, köylü çocukları bir yana, kimse için mümkün olamayacağını düşündüğü kadar lüks içinde geçirdiği bu günleri sevmişti. Hekim arazinin işleriyle uğraşırken ve Adir&rsquo;e olan ilgisini kaybetmişken, çoğu günlerini şatoda dolaşarak ,&nbsp; normal yaşam tarzından uzakta olmanın rahatlığıyla geçirdi.</p>

  <p>Kâhya Lactu, Adair&rsquo;den hoşlanmıştı. Nazik&nbsp; bir adamdı ve görünüşe bakılırsa, hekimin hizmetkârının taşıdığı söze dökülmeyen yükün farkındaydı. Lactu aynı zamanda Macarca da konuşabildiğinden, Adair hekim için çalışarak geçirdiği yıllar boyunca ilk kez gerçekten sohbet edebildi.</p>

  <p>Lactu kuşaklardır hekimin hizmetinde olan bir hizmetkârlar ailesinden geliyordu. Hekimin çoğu zaman şatodan uzakta&nbsp; olmasını yadırgamadığını açıklamıştı; bu arazinin sahipleri kuşaklardır oradan uzakta yaşamışlar, geleneksel olarak Romen kralına hizmet etmişlerdi. Lactu&rsquo;ya göre, hekim her yedi yılda bir önemli konuları ele almak için dönüyordu.</p>

  <p>Adair kâhyanın sayesinde şatodaki bütün özel odalara biliyordu. Yaşlı adamın sandıklara konmuş tören giysisinin durduğu odayı ve bağlardan çıkarılan kavanoz kavanoz şarabının durduğu mahzeni görmüştü. Ama en hayret verici olanı Cel Rau ailesinin fetih ganimetleriyle dolu olan hazine odasıydı. Taçlar, asalar, mücevher kakmalı takılar, tuhaf paralar. Bu kadar çok zenginliği görünce, Adair&rsquo;e yazılı simya tariflerini düşündürmüştü. Bu kadar uzaklarda böylesine devasa bir şato tam anlamıyla ziyandı. Böylesine bir servete sahip olup da kullanmamak suç sayılırdı.</p>

  <p>Adair haftalar boyunca hekimi nadiren gördü ama bir gece hekim ona haber göndererek, büyük salondaki bir törene katılması gerektiğini bildirdi. Hekim orada yaşayan herkesin üzerinde&nbsp; bağlayıcı etki yapacak kararnameleri imzalarken genç adam onu izledi. Yaşlı adamın boynundaki bir kordonun ucundan ağır bir mühür sallanıyordu. Lactu duyuruların her birini kaldırarak yüksek sesle okuduktan sonra imzalaması için hekimin önüne bıraktı. Sonra kâhya, hekimin karalamasının altına koyu kırmızı balmumu damlatıyor yaşlı adam da aile amblemini -kılıç tutan bir ejderha- taşıyan mührü ona bastırıyordu. Lactu daha sonra Adair&rsquo;e bunun Cel Rau kanunlarını taşıyan mühür olduğunu açıkladı. Toprak sahipleri sık sık vârislerini Romen yetkililere veya hatta kâhyalara tanıtamadan uzaklarda öldüklerinden, imzaların bir anlamı olmuyordu. Mührü taşıyan kişi servetin sahibi kabul ediliyordu.</p>

  <p>Haftalar, aylara dönüştü. Adair, Macaristan&rsquo;a dönmedikleri için memnundu. Hekim onunla ilgilenmezken sevilen bir oğul muamelesi gördüğü için daha da mutluydu. Boş zamanlarında muhafızlarla kılıç egzersizi yapıyor ya da yaşam düzenini gözlemlemek için köylerde dolaşıyordu.&nbsp; Gördüklerini kâhyayla tartışıyor, araziyle ilgili bilgisini artırıyor, ekinlerin ekimi ve biçimi, şarap üretimi ve canlı hayvanların bakımı gibi şeyleri öğreniyordu. Adair, Lactu&rsquo;nun kendisine saygı duyduğuna inanmaya başlamıştı ama genç adam kâhyayla kendi hayatının detaylarını paylaşmaya cesaret edemiyordu. Lactu&rsquo;nun dostluğuna on katıyla karşılık veriyordu ama Adair&rsquo;in neler yaşadığını veya karanlık sanatlar alanındaki çalışmalarında yaşlı adama yardım ettiğini öğrenirse,&nbsp; kâhyanın kendisiyle ilgili düşüncelerinin değişeceğinden korkuyordu. Lactu&rsquo;ya efendilerinin kötü doğasından söz etmeyi çok istiyordu ama kendini küçük düşürmeden bunu nasıl yapabileceğini bilmiyor, kâhyanın dostluğunu kaybetbekten korkuyordu.</p>

  <p>Mevsimin sonlarına doğru bir gece Adair yatak odasında birinin varlığını hissederek uyandı. Bir mumu yakarken yalnız olmadığını biliyordu ama yine de hekimi yatağının ayakucunda görünce irkildi. Adamın neler yapabildiğini hatırlayınca kalp atışları dehşetle hızlandı. &ldquo;Efendim, beni şaşırttınız. Hizmetime mi ihtiyacınız var?&rdquo;</p>

  <p>&ldquo;Seni uzun zamandır görmedim, Adair, seni arıyordum yemin ederim neredeyse tanıyamayacaktım,&rdquo; dedi yaşlı adam hırıltılı sesiyle. &ldquo;Burada hayat sana iyi davranmış.</p>

  <p>Büyümüşsün. Boyun uzamış ve&nbsp; güçlenmişsin.&rdquo; Yaşlı adamın ellerinde Adair&rsquo;in görmek istemediği o eski arzuların pırıltısı vardı.</p>

  <p>&ldquo;Burada geçirdiğim sürede çok şey öğrendim,&rdquo; dedi Adair, hekime yaşlı adamın gözünün önünde değilken tembellik etmediğini göstermek için. &ldquo;Araziniz muhteşem. Buradan uzak kalmaya nasıl dayanabildiğinizi anlayamıyorum.&rdquo;</p>

  <p>&ldquo;Buradaki hayat benim için fazla sakin. Sanırım zaman içinde bunu sen de anlardın. Ama bu gece buraya bunun için gelmedim zaten; daha fazla kalmayacağımızı söylemek için. Yaz hızla yaklaşıyor ve Macaristan&rsquo;da bana ihtiyaç var.&rdquo;</p>

  <p>Yaşlı adamın sözleri Adair&rsquo;i tedirgin etmişti. Buradaki zamanının sona ereceğini biliyordu ama her nedense, sonsuza dek sürecekmiş gibi hayal etmişti. Adair&nbsp; panik duygusunun yüzüne yansımasını engellemeye çalışıyordu. Bu arada yaşlı adam hizmetkârının yanına yaklaşarak yüzünü incelemeye başlamıştı. Uzanıp battaniyeyi kaldırarak Adair&rsquo;in göğsünü ve karnını ortaya çıkardı. Adair kendini onun dokunuşuna hazırladı ama adam böyle bir şeye kalkışmadı. Bunu yerine, belirgin bir iştahla genç adama baktı ama Adair'in&nbsp; vücudunu izlemek yeterli gelmiş gibiydi. Belki de Adair&rsquo;i artık yetişkin olmasından dolayı uzunca bir an duraksadı, sonra da dönüp odadan çıktı.</p>

  <h2 id="sigil_toc_id_21">YİRMİ</h2>

  <p>Hekimin evine döndükten sonra Adair hayatının önceki gibi devam edeceğini sanmıştı ama bu imkânsızdı. Çok şey yaşamıştı. Özellikle hekim ortalıkta olup da düşüncelerine hakim olamadığı gündüz saatlerinde, zihninden atamadığı bir kavram tarafından kontrol ediliyordu. Adair yaşlı adamın şatosunda ve arazisinde gördüklerini unutamıyordu: Devasa şato,uçsuz bucaksız tarlalar, hazine, hizmetkârlar, köylüler... Eksik olan tek şey bir liderdi ve yolunda sadece iki basit şey duruyordu. Şimdi bir yerlerde gizli olan mühür ve yaşlı adamın canı.</p>

  <p>Mühür biraz aramakla bulunurdu. Yaşlı adamı öldürmekse bambaşka bir konuydu. Adair esaret yılları boyunca bunu birçok kez düşünmüş, zihninde evirip çevirmiş, bütün detayları gözden geçirmişti ama sonunda delice bir rüya olarak bir kenara atmıştı. Yaşlı adam öfkeden ya da şehvetten kaynaklanan bir şekilde ona elini sürdüğü zamanlarda, hizmetkârı yaşadığı aşağılanmayı bir gün bütün bunları hekime ödeteceğine yemin ederek bastırıyordu. Ama asıl unutamaması ve Adair&rsquo;i harekete geçmekten alıkoyan şey, demirle yediği dayak ve sonrasındaki aylar süren acı dolu iyileşme dönemiydi.</p>

  <p>Ancak, o dayaktan beri yıllar geçmişti ve Adair belirgin şekilde büyümüştü. Hekim artık o kadar çabuk elini kaldıramıyordu. Adair&rsquo;e arzuyla bakmaya devam etse de, yaklaşımları az ve hesaplıydı. Adair&rsquo;in yaşlı adama duyduğu nefret de o kadar uzun zamandır içindeydi ki, soluduğu hava kadar doğal geliyordu. Artık düşünceleri daha netleşmiş, intikam hırsı daha da güçlenmişti. Bir akşam ölen başka bir kızın cesedini gömene kadar, ne kadar değiştiğini hiç anlamamıştı. Kadının güzel vücuduna bakmış ve son tabusunun da yıkıldığını anlamıştı. Bu boş bedene kolayca sahip olabilirdi; fakat asıl istediği şey, ıslak toprağa gömmeden önce hekimin cesedinin ırzına geçmekti. Ve dahası, bunu yaptığına çok memnun olacaktı. Ne korku ne de tiksinti duyuyordu. İnsanlığının son parçasını da kaybetmişti. Bütün çekingenliği, yöntemsel bir avcının yüzdüğü hayvan derisi gibi katman katman gitmiş, yok olmuştu. Artık yaşlı adamla boy ölçüşebilirdi ve bu düşünce yıllardır ilk kez Adair&rsquo;i mutlu etmişti.</p>

  <p>İlk adım, yardım bulmaktı. Adair elbette ki konttan yardım isteyemezdi, çünkü yaşlı adamla müttefikti. Dolayısıyla geriye, Romen diktatörün müttefiki olan yaşlı adamdan nefret eden köylüler&nbsp; kalıyordu. Adair köylüler&nbsp; arasında efendilerinden nefret edenleri ve öfkelerini konttan daha kolay bir hedef olan hekimden çıkarmaya hazır olanları bulmalıydı.</p>

  <p>Hekimin köylülere karşı işlediği suçları kanıtlayabilirse, kont avunamazdı ve o zaman da adamı linç etmeye kalkarlarsa kont görmezden gelmek zorunda kalırdı. Doğru insanları bulmalı, doğru suçu tespit etmeli ve gerekli kanıtları ele geçirmeliydi.</p>

  <p>Adair bir gün olası seçenek gibi görünen din yetkililerini bulmak için köye gitti. Manastırda tarlada çalışmayan ve yeni doğmuş bir bebek gibi baştan aşağı pembe olan genç bir rahip buldu. Din adamı kötü hekimin hizmetkârını kapısında gördüğüne şaşırmıştı ama&nbsp; Adair kendini onun ayaklarının dibine atıp yardımını istediğinde,&nbsp; genç rahip bu&nbsp; yakarışı reddedemedi. Manastırda baş başa oturdular ve Adair köye zulmeden birinin hizmetkârı olduğu için duyduğu üzüntüyü anlatırken rahip dinledi. Adair kendi isteği dışında hizmete zorlandığını açıkladı. Şartlar üzerinde çok fazla konuşmadan, Adair böylesine&nbsp; kötü ve günahkâr bir despota hizmet ettiği için ne kadar üzgün olduğunu anlattı. Rahip onu teselli etmeye çalıştığında -önce tereddütlüydü ama sonra daha özce konuşmaya başlamıştı-Adair aradığı müttefiki bulduğunu anladı. Son olarak, Adair hekimin ve kontun birlikte işledikleri karanlık&nbsp; günahları ima etti. Rahip, Adair&rsquo;e içini dökmek istediği &nbsp; zaman rahatlıkla gelebileceğini söyledi.</p>

  <p>Adair bunu yaptı. İkinci kez rahibi ziyaret ettiğinde, hekim tarafından bir çocuğu kaçırmak için gönderilişini anlattı. Rahibin yüzü sarardı ve Adair Çingene arabalarının yerini açıkladığında bir yılanla karşılaşmış gibi geri çekildi.Rahip, Çingenelerin hiçbir açıklama yapmadan kaçtıklarını doğruladı. &ldquo;Sanırım çocuğu iğrenç iksirlerinden birinde kullanmak istiyordu ama bunu ne amaçla istediğini bilmiyorum. İnsan kurban etmek şeytanın işi olmalı, değil mi?&rdquo; diye sordu Adair, hayret dolu bir sesle ve elinden geldiğince masum bir tavırla.</p>

  <p>O noktada rahip ondan susmasını istedi, çünkü kendisine anlatılanlara inanamıyordu. &ldquo;Doğru olduğuna yemin ederim,&rdquo; dedi Adair dizlerinin üzerine çökerek. &ldquo;Kanıt gösterebilirim. Büyülerin yazıldığı parşömen yeterli bir kanıt olur mu?&rdquo; Afallayan rahip sadece başıyla onayladı.</p>

  <p>Adair gündüz hekim uyurken kâğıtları dışarı çıkarmanın kolay olduğunu biliyordu ama ertesi gün kanıtları toplamaya başladığında hâlâ elleri titriyordu. Aptal olma, diye azarladı kendini. Yıllar oldu. Hâlâ korkmuş bir çocuk musun, yoksa bir erkek mi? Korku ve aşağılanmalardan bıkmış olan Adair kâğıtları kararlı bir acımasızlıkla kaptı ve hepsini rulo yaparak kolunun içine soktu. Marguerite&rsquo;e tek kelime etmeden manastırın yolunu tuttu.</p>

  <p>Parşömenin üzerindeki solmuş kelimeleri görünce genç rahibin gözleri parladı. Kâğıtları geri verirken kendisinden şüphe ettiği için Adair&rsquo;den özür dileyip ona hekim başka bir cinayete kalkışırsa kendisine haber vermesini söyledi. Ancak sonuçta bir kontun müttefiki olan bir kâfiri yakalamak iç iyi bir plan yapması gerekiyordu. Adair itiraz etti.&nbsp; Hekim şeytanla işbirliği yapıyordu ve bir gün daha özgür kalmayı hak etmiyordu. Ama rahibin kararlılığı zayıflıyordu; konta karşı böylesine cüretkâr bir harekete girişmekte sıkıntı yaşadığı belliydi bu yüzden, Adair cadılıkla ilgili daha fazla kanıt bulmaya söz verdi.</p>

  <p>O akşam hekimin yanında olmak başlı başına bir işkenceydi.Yaşlı adamın ona yandan bir bakış attığı her seferde irkiliyor, o çok değerli parşömenlere dokunduğunu anladığını düşünüyordu. Yaşlı adam ihtiyacı olan büyü için kâğıtlarına bakarken, Adair onun bir eksik bulacağından -kıvrılmış bir köşe, bir leke, manastırın tütsü kokusu- emin bir de huzursuz oluyordu. Ama yaşlı adam sakince çalışmaya devam ediyordu.</p>

  <p>Gece yarısını biraz geçtikten sonra, yaşlı adam başını masadan kaldırdı.</p>

  <p>&ldquo;Hâlâ okumayı öğrenmek istiyor musun, evlat?&rdquo; diye sordu, keyifli bir tavırla. Yaşlı adamın aniden bu konuyu açmasına Adair&rsquo;i şaşırtmıştı. Ancak, Adair farklı bir cevap verirse yaşlı adamın bir terslik olduğunu anlayacağını biliyordu. &ldquo;Evet, elbette.&rdquo;</p>

  <p>&ldquo;O halde bu gece başlayabiliriz. Buraya gel de, sana bu sayfadaki bazı harfleri öğreteyim.&rdquo; Hekim bir parmağını ona uzattı. Adair tedirgin bir tavırla yerden kalkarak yaşlı adama doğru yürüdü.</p>

  <p>Hekim aralarındaki küçük alana baktı. &ldquo;Daha yakına, kâğıdı göremezsin.&rdquo; Yerde yanında duran noktayı işaret etti. Adair yaklaşırken alnından ter damlaları süzüldü, yaşlı adamın yanına gelip kâğıda doğru eğildiği anda, yaşlı adam, Adair&rsquo;in boğazını demir bir pençeyle yakaladı. Adamın yumruğu soluk borusuna kapanırken, Adair nefes alamadı.</p>

  <p>&ldquo;Bu gece senin için çok önemli bir ders var, evlat. Çok önemli,&rdquo; dedi adam, yerinden kalkıp genç adamı tek eliye havaya kaldırarak. &ldquo;Seni bu kadar uzun süre çalıştıracağımı sanmıyordum. Seni uzun zaman önce öldürmeyi planlamıştım. Ama işlediğin ciddi bir suça rağmen, yanımda büyüdün. Her zaman vahşi bir güzelliğin vardı ama aynı zamanda sandığımdan daha sadık oldun. Evet, bana seni ilk gördüğüm gece tahmin ettiğimden daha iyi iş çıkardın. Bu yüzden seni hizmetkârım olarak yanımda tutmaya karar verdim. Sonsuza kadar.&rdquo; Adair&rsquo;i bez bir bebekmiş gibi duvara savurdu ve Adair&rsquo;in başı taşlara çarptı. Vücudundaki bütün gücün çekildiği hissetti. Yaşlı adam onu kaldırıp alt kata, yeraltındaki odanın mahremiyetine taşıdı.</p>

  <p>Adair yatarken bilinci bir gelip bir gidiyordu ve yaşlı adamın ellerini yüzünde hissediyordu. &ldquo;Sana vereceğim çok değerli bir hediye var, benim asi köylü çocuğum. Bunu gözlerinde göremediğimi mi sandın? Elbette ki görebiliyordum.&rsquo;&rsquo; Yaşlı adamın sözleri Adair&rsquo;i korkutmuştu. Adair&rsquo;in zihnini mi okuyordu? Rahiple yaptığı anlaşmadan haberi var mıydı? Yoksa Adair&rsquo;in ona duyduğu nefreti mi kastediyordu&nbsp; ki Adair her nefesinden, her bakışından, her hareketinden anlaşıldığından emindi. &ldquo;Ama bu hediyeyi aldığında bana bir daha asla karşı gelemeyeceksin. Bu hediye bizi birbirimize bağlayacak, göreceksin.&rdquo;</p>

  <p>Yaşlı adam hizmetkârını ürkütücü bir tavırla inceleyerek daha da yaklaştı. Adair ancak o zaman hekimin boynuna deri kordonla bağlı olan tılsımı görebildi. Yaşlı adam elini tılsıma sarıp kordonunu kopardı ve tılsımı Adair&rsquo;in gözlerinden saklamak için iki elinin arasına aldı. Ama Adair zayıf mum ışığında biraz görebilmişti. En detaylı süslemeleri ve kendi atür kapağıyla minik gümüş bir şişeydi.</p>

  <p>Her nasılsa, hekim yaşlı parmaklarıyla kapağı açtı ve ucunda ince bir tıpa görevi gören uzun bir iğneyi ortaya çıkardı. İğneye iğrenç görünüşlü, bakır rengi bir sıvı yapışmış ve ucunda bir damla oluşmuştu. &ldquo;Değersiz ağzını aç,&rdquo; diye emretti hekim, kapağı Adair&rsquo;in dudaklarına doğru tutarak.&rsquo;&rsquo;Çok değerli bir hediye almak üzeresin. Çoğu kimse böyle bir hediye için birbirini öldürür veya çok büyük paralar öder. Ve ben bunu senin gibi bir sığıra harcıyorum! Sana ne söylersem yapacaksın, seni nankör köpek.&rdquo; Çabalaması gerekmedi, iğne Adair&rsquo;in dudaklarını zorlayıp içeri girecek kadar inceydi ve hekim iğneyi Adair&rsquo;in diline sapladı.</p>

  <p>Adair&rsquo;in çırpınmasına neden olan şey acıdan çok şaşkınlıktı;&nbsp; vücudunu saran tuhaf bir uyuşma onu şaşırtmıştı. Genç adamın kalbi dehşetle ve şeytani&nbsp; bir şeyle karşı karşıya olduğunun anlayışıyla donakaldı. Vücudundaki baskı azalınca kalbi tekrar ve daha hızlı atmaya başladı; şimdi uzuvlara, beyne ve kendisine gereken kanı sağlamaya çalışıyordu. Bütün bu süre boyunca, yaşlı adam göğsüne oturmuş bir ölüm perisi gibi&nbsp; onu aşağı bastırıyor, anlaşılmaz sözler mırıldanıyor, hiç şüphesiz iblis diliyle Adair&rsquo;e şeytanın damgasını vuruyordu.</p>

  <p>Adair yaşlı adamı üzerinden atmaya çalıştı ama onu kıpırdatamadı bile; tekrar deneyecek gücü ancak bir dakika sonra bulabildi. Artık nefes alamıyor, ciğerleri çöküyordu. Boğuluyor, kıvranıyor, kendini oradan oraya savuruyordu... Adair hiç durmadan aşağı düşen bir bedende hapis kalmış halde canlı canlı gömülüyormuş gibi hissediyordu. Adair&rsquo;in içindeki hırslı bir irade ölüme direniyordu. Her şeyden önce, eğer ölürse yaşlı adam asla cezalandırılamaz ve Adair o günü görmek istiyordu.</p>

  <p>Hekim, ölüm sancıları çeken Adair&rsquo;in yüzünü inceledi. &ldquo;Çok güçlüsün. Hayatta kalmak için çok güçlü bir dürtün var, bu iyi. Bana nefretle bak. Beklediğim şey bu, Adair. Beden ölümün son aşamalarını geçecek ve bir süre dikkatini tutacak. Kıpırdamadan yat.&rdquo;</p>

  <p>Adair&rsquo;in bedeni artık kendini kurtaramaz hale geldiğinde ölmeye başladı. Gerilip kasılıyor ve Adair&rsquo;in bilinci içeri hapsediyordu. Orada öylece yatarken, hekim onun simyaya nasıl başladığını anlatıyordu; Adair gibi bir köylünün bilimin çekiciliğini anlamasını beklemiyordu. Kapıyı açan şey, hekim olarak aldığı eğitimdi. Ama simyanın ötesinde, doğal dünyanın sırlarını aşarak doğaüstü dünyaya ulaşmayı başaran az sayıdaki kişiden biriydi. Temel metalleri altına çevirmenin bir kinaye olduğunu Adair anlamıyor muydu? Gerçek âlimler dünyanın maddelerini daha kaliteli şeylere çevirmeye değil, insanın doğasını değiştirmeye çalışırdı. Zihinsel arınmayla ve kendini simya bilgisine adamakla, hekim kendini dünya üzerindeki en güçlü, en bilgili insanlar arasına sokmuştu.</p>

  <p>&ldquo;Suya, ateşe, toprağa ve rüzgâra hükmedebilirim. Bu kadarını sen de gördün, dolayısıyla doğru olduğunu biliyorsun.&rdquo; diye böbürlendi yaşlı adam.</p>

  <p>&ldquo;İnsanları görünmez yapabilir, uzak mesafelere uçabilirim. Yirmi adamın beden gücüne sahibim. Ve zamanı da kontrol ediyorum. Sana verdiğim hediye...&rdquo; yüzünde&nbsp; iğrenç bir üstünlük ifadesi belirdi,&lsquo;...ölümsüzlük. Sen, benim mükemmellikten uzak hizmetkârım, asla yanımdan ayrılmayacaksın. Beni asla hayal kırıklığına uğratmayacaksın. Asla ölmeyeceksin.&rdquo;</p>

  <p>Adair ölürken bile bu sözleri duyuyordu ama kulağına gelenler korkunç şeyler olduğundan, yanlış anladığını umuyordu. Hekime sonsuza dek hizmet etmek! Bayılıp ayılıyor, ölümün onu alması için yalvarıyordu. O panik halinde hekimin sözlerinin geri kalanını duymuyordu ama önemi yoktu. Karanlık onu yutarken sadece son sözlerini duymuştu.</p>

  <p>Hekim ölümsüzlükten kaçmanın sadece tek bir yolu olduğunu söylüyordu. Öldürülmenin tek yolu vardı ve o da onu dönüştüren kişinin elinden olmalıydı. Yaratıcısının elinden.</p>

  <h2 id="sigil_toc_id_22">YİRMİ BİR</h2>

  <p>Adair uyandığında kendini hekimin yatağında buldu yaşlı adam hâlâ ölü gibi uyuyordu. Adair doğrulup otururken kendini tuhaf hissediyordu. Sanki uykusunda her şey değişmişti ama neyin nasıl değiştiğini bilemiyormuş gibiydi. Bu değişiklikler açıktı. Örneğin görüşü. Karanlıkta görebiliyordu. Odanın köşelerinde koşturan, duvara tırmanırken birbirlerinin üzerine çıkan fareleri görebiliyordu. Bir sürü sesi her biri hemen yanındaymış gibi tek tek ve net bir şekilde duyabiliyordu. Ama en yoğunu kokuydu; havada tatlı, bakır kokulu bir şey dikkatini çekiyordu. Ama ne kadar uğraşsa da ne olduğunu anlayamıyordu.</p>

  <p>Birkaç dakika sonra hekim kıpırdandı ve sonra uyanarak yerinden fırladı. Adair&rsquo;in sersemlemiş halde olduğunu görerek güldü. &ldquo;Bu da hediyenin bir parçası. Harika, değil mi? Bir hayvanın duyularına sahipsin.&rdquo;</p>

  <p>&ldquo;Bu koku nedir? Her yerden geliyor.&rdquo; Adair ellerine vo yatağa baktı.</p>

  <p>&ldquo;Kan. Farelerin midesi kan dolu ve hepsi etrafındalar, Yukarıda uyuyan Marguerite. Ayrıca kayalardaki ve etrafını saran duvarlardaki minerallerin kokusunu da alabilirsin. Tatlı temiz su; her şey daha iyi ve daha berrak. İşte hediye bu.Seni insanların üzerine çıkarır.&rdquo;</p>

  <p>Adair yerde dizlerinin üzerine çöktü. &ldquo;Peki, ya sen? Sen de benim gibi misin? Güçlerini bu şekilde mi kazandın? Her şeyi görebiliyor musun?&rdquo;</p>

  <p>Yaşlı adam gizemli bir şekilde gülümsedi. &ldquo;Senin gibi mi? Hayır, Adair. Senin yaşadığın değişimi yaşamadım.&rdquo;</p>

  <p>&ldquo;Neden? Sen sonsuza dek yaşamak istemiyor musun?&rdquo; Yaşlı adam bir aptalla konuşur gibi başını iki yana salladı. &ldquo;Bu bir dileği yerine getirmek kadar basit bir şey değil, anlayamazsın. Sonuçta yaşlı bir adamım ve yaşlılığın etkilerini taşıyorum. Bu halde sonsuza dek yaşamak istemem.&rdquo;</p>

  <p>&ldquo;Ama senin deyiminle,&nbsp; genç olduğum için ben bu sıkıntıları yaşamıyorum. Şimdi beni burada nasıl tutmayı düşünürsün, ihtiyar? Artık beni bu kadar güçlendirdiğine göre, eskisi gibi dövemezsin. Başka tecavüzler olmayacağını da Tanrı biliyor. Beni nasıl yanında tutmayı umuyorsun?&rdquo;</p>

  <p>Yaşlı adam merdivene doğru yürürken omzunun üzerinden Adair&rsquo;e baktı. &ldquo;Aramızda hiçbir şey değişmedi, Adair. Sana özgür kalmanı sağlayacak türde bir gücü vereceğimi mi umuyordun? Hâlâ senden güçlüyüm. Hayatını bir mum aleviymiş gibi söndürebilirim. Seni ortadan kaldırabilecek tek kişi benim. Bunu unutma.&rdquo; Hekim karanlıkta gözden kayboldu.</p>

  <p>Adair dizlerinin üzerinde titreyerek kalakaldı; yaşlı adamın ona söylediklerine ve vücudunda dolaşan bu tuhaf gücün gerçekliğine inanıp inanmamak arasında kararsızdı. Belki de hekim haklıydı. Belki Adair bu kadar karmaşık bir şeyi anlayamayacak kadar aptaldı. Ama sonsuz yaşam; o anda umursadığı en son şey buydu. Yaşamak ya da ölmek umurunda değildi. İstediği tek şey, rahibi planını gerçekleştirmeye ikna etmekti. Bu süreçte kendi ölümünü umursamıyordu bile.</p>

  <p>Adair&nbsp; rahibi kilisede, mum ışığında dua ederken buldu. Pencereden pencereye geçerek gizlice onu izlerken, artık doğaüstü bir yaratık olduğu için kutsal bir yere girmesinin yasak olup olmadığını merak ediyordu. Eşiği geçmeye kalkışırsa melekler onu geri fırlatır mıydı? Ancak manastırın duvarlarına sokulurken herhangi bir olumsuzluk hissetmediğinden, derin bir nefes aldıktan sonra meşe eşiği hiçbir sorunla karşılaşmadan geçti. Nasıl bir yaratık olmuştu acaba? Anlaşılan Tanrı&rsquo;nın onun üzerinde bir yaptırımı yoktu.</p>

  <p>Rahip, Adair&rsquo;i görerek koluna girdi ve onu karanlık bir köşeye çekti. &ldquo;Kapılardan uzaklaş, bizi birlikte görmesinler,&rdquo; dedi. Kilisenin içine doğru attığı her adım Adair&rsquo;i cesaretlendiriyor, yazgısını gerçekleştirdiğini hissettiriyordu.</p>

  <p>&ldquo;Sorun nedir? Gergin görünüyorsun,&rdquo; dedi rahip.</p>

  <p>&ldquo;Öyleyim. Size söylediklerimden çok daha korkunç bir şey öğrendim, hekimle ilgili dün geceye kadar bilmediğim bir şey.&rdquo; Adair ateşle oynayıp oynamadığını merak etti. Ancak, kendini suçlu konumuna düşürmeden hekimi ortadan kaldırabilecek kadar zeki olduğuna güveniyordu.</p>

  <p>&ldquo;Şeytana tapmasından daha mı kötü?&rdquo;</p>

  <p>'&ldquo;O... insan değil. İnsan olmayı bırakmış ve şimdi şeytanın yaratıklarından biri olmuş. Bütün kötülüğüyle bana kendini gösterdi. Siz kilise tarafından eğitilmişsiniz, bu dünyaya ait olmayan şeyleri, şeytanın zevk için çaresiz ölümlüler üzerine saldığı kötü yaratıkları bilirsiniz. Hayal edebileceğiniz en kötü şey nedir, Peder?&rdquo;</p>

  <p>Adair neyse ki pederin yuvarlak yüzünde şüphecilik görmedi. Peder korkudan&nbsp; sararıp nefesini tuttu; belki de yıllar içinde duyduğu korkunç hikâyeleri, açıklanamayan ölümleri, ortadan kaybolan çocukları hatırlamıştı.</p>

  <p>&ldquo;Bir iblis olmuş, Peder. Böylesine kötü bir varlığı gırtlağınıza dayanmış halde nefesindeki cehennem kokusu yüzünüze vururken neler hissedeceğinizi tahmin bile edemezsiniz.Ellerinde Lucifer&rsquo;ın gücü var.&rdquo;</p>

  <p>Peder bir parmağını kaldırarak Adair&rsquo;e susmasını işaret etti. &ldquo;Bir iblis! İnsanların arasında çeşitli biçimlere girerek dolaşan iblisleri duymuştum. İnsanlar bu tür şeylerden söz eder ama biriyle karşılaşıp da yaşayan olmamıştır.&rdquo; Sararmış yüzünde pederin gözleri iri iri açıldı ve Peder, Adair&rsquo;den uzaklaştı. &ldquo;Ancak sen burada ve hayattasın. Nasıl bir mucize?&rdquo;</p>

  <p>&ldquo;Henüz beni öldürmeye hazır olmadığını söyledi. Bana hâlâ hizmetkâr olarak ihtiyacı olduğunu söyledi; Marguerite gibi. Beni kaçmamam konusunda uyardı ve böyle bir şeye kalkışırsam cezalandırılacağımı söyledi. Şimdi onun...&rdquo; Adair&rsquo;in yüzünü&nbsp; buruşturmasına gerek kalmadı.</p>

  <p>&ldquo;Bir şeytan olduğunu bilirken!&rdquo; &ldquo;Evet. Belki de şeytanın kendisi.&rdquo;</p>

  <p>&ldquo;Seni ve Marguerite&rsquo;i o evden hemen çıkarmalıyız! Hayatlarınız bir yana, ruhlarınız tehlikede.&rdquo;</p>

  <p>&ldquo;Böyle bir riske giremeyiz, önce bir plan yapmamız gerek. Marguerite yeterince güvende. Hekimin ona elini kaldırdığını bile görmedim. Bana gelince; bana şimdiye kadar yaptıklarından daha aşırıya kaçabilecek çok az şey kaldı."</p>

  <p>Peder, Adair&rsquo;in ne demek istediğini anlamış mıydı? Peder nefes aldı. &ldquo;Oğlum, seni öldürebilir.&rdquo;</p>

  <p>&ldquo;Birçoklarından biri olurum.&rdquo;</p>

  <p>Pederin gözleri yaşlarla doldu. &ldquo;Bu köyü böyle bir canavardan kurtarmak için kendi hayatını riske mi atacaksın?&rsquo;&rsquo;</p>

  <p>Adair nefretle kızardı. &ldquo;Memnuniyetle.&rdquo;</p>

  <p>Pederin gözleri daha da yaşardı. &ldquo;Pekâlâ, o halde, oğlum, harekete geçeceğiz. Köylülerle konuşacağım -gizlice bundan emin olabilirsin- ve hekime karşı bir operasyonda hangilerine güvenebileceğimizi göreceğim.&rdquo; Adair&rsquo;i kapıya kadar geçirmek için yerinden kalktı. &ldquo;Bu binayı gözle. Harekete geçmeye hazır olduğumuzda, lamba direğine beyaz bir bez bağlayacağım. O zamana kadar sabırlı ve güçlü ol.&rsquo;&rsquo;</p>

  <p>Aradan bir, sonra iki hafta geçti. Adair bazen pederin cesaretini kaybederek köyden kaçıp kaçmadığını merak ediyordu. Belki de konta karşı gelemeyecek kadar korkaktı, Adair yaşlı adamın boynundayken gördüğü mührü bulmak için her yeri arıyordu. Törenden sonra mühür ortadan kaybolmuş gibiydi ama Adair hekimin onu gerektiğinde hemen alamayacağı bir yerde saklamayacağını biliyordu. Marguerite yatağa girdikten sonra yaşlı adamın yukarı çıkmasına geçen süreyi kullanarak, Adair bütün kutuları, sepetleri ve sandıkları karıştırıyordu ama ince kordona asılı ağır altın mührü bir türlü bulamıyordu.</p>

  <p>Sonunda bir gece kilisenin lamba direğine bağlanmış beyaz bezi gördü.</p>

  <p>Peder manastırın girişinde durmuş, bir sütun mumunu silahmış gibi sımsıkı tutuyordu. Adair onu son gördüğünden beri adam değişmişti; artık o amaçsız, zayıf genç adam değildi. Bir zamanlar sincap yanağı gibi yuvarlak olan yanakları&nbsp; şimdi çöküktü. Adair onu ilk gördüğünde saf saf bakan gözlerinde şimdi sahip olduğu bilginin kederi vardı.</p>

  <p>&ldquo;Köydeki adamlarla konuştum, onlar da bizimle birlikteler,&rdquo; dedi peder, Adair&rsquo;in koluna girerek onu gözden uzak bir yere, gölgelerin arasına çekerken.</p>

  <p>Adair neşesini gizlemeye çalıştı. &ldquo;Planınız nedir?&rdquo; Peder tereddüt etti -bir Tanrı adamının başka birinin zarar görmesinde yer alması uygun muydu?- ama devam etti. &lsquo;&rsquo;Yarın gece yarısı toplanacağız ve hekimin evine yürüyeceğiz.&rdquo;</p>

  <p>&ldquo;Hayır, hayır, gece yarısı olmaz,&rdquo; diye araya girdi Adair, elini pederin koluna koyarak. &ldquo;Hekimi hazırlıksız yakalamak için en iyisi öğle vakti olur. Oraya en iyisi gün ışığında girmelisiniz.&rdquo;</p>

  <p>Peder başıyla onayladı ama bu haber onu sıkıntıya sokmuş gibiydi. &ldquo;Evet, anlıyorum. Ama kontun devriyeleri olacak? Gün ışığında bizi görmezler mi?&rdquo;</p>

  <p>&ldquo;Devriye asla oraya kadar gelmiyor. Alarm&nbsp; verilmediği sürece kontun muhafızlarından korkmanıza gerek yok.&rdquo; Bu tam olarak doğru değildi. Muhafızlar gün içinde birkaç kez hekimin evine geliyorlardı ama bunun tek nedeni, yaşlı adama bir kız getirmekti. Ama böyle zamanlar enderdi. Doğru, kont uzun zamandır bir kız göndermediği için olasılık yüksekti ama Adair hâlâ olasılığın düşük olduğuna ve riskten pedere söz etmeye değmeyeceğine karar verdi. Ayrıca, peder bu riski harekete geçmemek için bahane olarak kullanabilirdi.</p>

  <p>&ldquo;Evet, evet.&rdquo; Peder başıyla onaylarken gözleri parladı,</p>

  <p>Benden uzaklaşıyor, diye düşündü Adair. &ldquo;Yaşlı adamı yakaladığınızda ona ne yapmayı düşünüyorsunuz?&rdquo;</p>

  <p>Peder afalladı. &ldquo;Adamın yazgısına karar vermek bana düşmez.&rdquo;</p>

  <p>&ldquo;Evet, Peder, Tanrı&rsquo;nın temsilcisi olarak size düşer, O&rsquo;nun cadılar hakkında ne dediğini hatırlayın. Onların yaşamasına izin vermeyeceksiniz.&rdquo; Adair konuşurken, sanki damarlarına cesaret sokabilirmiş gibi adamın kolunu kararlı bir tavırla sıktı.</p>

  <p>Uzunca bir andan sonra, peder onun öfkeli bakışlarına karşılık veremeyerek gözlerini indirdi ve Adair pederi istediği yöne çekebildiğini anladı. &ldquo;Kalabalık. Kalabalığın öfkesini kontrol edebileceğime söz veremem. Sonuçta yaşlı hekimden çok fazla nefret ediyorlar,&rdquo; dedi gergin bir sesle.</p>

  <p>"Bu doğru,&rdquo; dedi Adair başıyla onaylayarak. &ldquo;Olacaklardan siz sorumlu tutulamazsınız. Bu, Tanrı&rsquo;nın iradesi.&rdquo; İçinde yükselen çılgınca kahkahayı&nbsp; bastırmak zorunda kaldı, adam nihayet hak ettiğini bulacaktı! Şeytanla ittifak kuran adamı ortadan kaldırmak Adair&rsquo;in tek başına yapabileceği bir şey değildi ama hekim köyün yarısına kesinlikle karşı koyamazdı.</p>

  <p>&ldquo;Adamlara plan değişikliğini haber vermek için bir güne ihtiyacım var,&rdquo; diye ekledi peder. Adair başıyla onayladı.</p>

  <p>&ldquo;Öbür gün öğlende,&rdquo; dedi peder, zorlukla yutkunup istavroz çıkarırken.</p>

  <p>Bir gün. Adair&rsquo;in mührü bulmak için sadece bir günü kalmıştı, yoksa köylüler evi bastığında bulunup el konabilirdi. İçindeki paniği bastırarak eve döndü. Lanet şey nerede olabilirdi? Evin her tarafını didik didik etmişti. Adair her rafı, her çekmeceyi aramış, hekimin giysilerini karıştırmış, hatta mührün arada bir yerde saklanmadığından emin olmak için sandıklardaki kumaşları&nbsp; bile açmıştı. Başarısızlık duygusu Adair&rsquo;in umutsuzluğunu artırıyordu&nbsp; ve planlarının&nbsp; birbiri üstüne dağıldığını görüyordu. Hekimden&nbsp; asla kaçamayacak, asla o uzaktaki şatoda&nbsp; yaşayamayacak, ailesini veya sevgili&nbsp; Katarina&rsquo;sını bir daha asla göremeyecekti. Kendini şimdiden ölü gibi hissediyordu ve umutsuzluğu öylesine derindi ki o kadar nefret ediyor olmasa neredeyse hekimden kendini öldürmesini isteyebilirdi.</p>

  <p>Adair gizli buluşmasından döndüğünde yaşlı adam çalışma masasındaydı. Hizmetkârı odaya girince başını kaldırıp baktı.</p>

  <p>&ldquo;Yarın atlara yem almak için köye gitmem gerekiyor,&rsquo;&rsquo; dedi Adair, yaşlı adama ve bir süre sonra zihninde bir düşiünce, bir olasılık biçimlendi.</p>

  <p>Yaşlı adam parmaklarını masanın üzerinde tıklattı. &ldquo;O işin bir gün beklemesi gerek. Lapa hazırlayacağım, onu yulaf karşılığında levazım subayına verirsin.&rdquo;</p>

  <p>Adair öfkesini kontrol edemiyormuş gibi yumruğunu masaya vurdu. &ldquo;Tanrı aşkına, konttan daha zengin olmalısın. Bir kez olsun elini kesene atamaz mısın? Sadece biraz, atlara bu hafta yetecek kadar alacağım. Levazım subayını haftaya görürsem senin de lapa hazırlayacak zamanın olur.&rdquo;</p>

  <p>Yaşlı adam, Adair&rsquo;in öfkesini görmeye alışkın olmadınğından, soğuk gözlerle onu inceledi. Ama aynı şekilde öfkeyle karşılık vermek yerine, başını iki yana sallayarak yerinden kalktı ve merdivenden indi. Adair onu izlememesi gerektiğini biliyordu ama bir av köpeği gibi dikkatle dinleyerek bütün ipuçlarını topladı. Kalın kereste zemine rağmen bir yerin kazıldığını ve arkasından ağır bir şeyin çekilerek sürüklendiğini duydu. Para şıngırtıları, sonra tekrar hareket. Sonunda yaşlı adam yukarı döndü ve masanın üzerine geyik derisinden yapılmış küçük bir para kesesi fırlattı.</p>

  <p>&ldquo;Bu hafta için yeter. Kazıklanmamaya dikkat et,&rdquo; diye homurdandı.</p>

  <p>Yaşlı adam bir süre sonra gece yürüyüşüne çıktı. Adair hemen kilere koştu. Pis zemin bozulmamıştı. Ancak dikkatli bir araştırmadan sonra Adair, yaşlı adamın duvarda kazdığı yeri buldu; sıçan pislikleriyle dolu küflü ve rutubetli bir yerdi. Taşlardan birinden toprak kazınmıştı. Adair dizlerinin üzerine çökerek parmak uçlarıyla taşın kenarlarını kavradı duvardan çekip çıkardı. Küçük bir oyukta çadır bezinden bir bohça buldu. Onu da çıkarıp açtı. İçinde kocaman bir kesesi ve yanında, kare bir kadife parçasına sarılı halde, hayallerinin krallığının mührü duruyordu.</p>

  <p>Adair hepsini alarak taşı yerine geri koydu. Çömeldiğinde başarı duygusuyla başı dönüyordu; mührü bulmuştu,zalim efendisine karşı bir zafer kazanmıştı ve yaşadığı bütün haksızlıkları düşünmeye başladı.</p>

  <p>Annesini veya kardeşlerini dövmesine izin vermektense, babasını öldürmeliydi.</p>

  <p>Kendisini köle olarak satmasına izin vermemeliydi. Kaçmak için her fırsatı değerlendirmeli ve denemekten asla vazgeçmemeliydi.</p>

  <p>Lanet olasıca kontu&nbsp; da öldürmeliydi. Macar halkının düşmanı ve şeytanın elçisinin işbirlikçisi olarak ölümü hak ediyordu.</p>

  <p>Marguerite&rsquo;in kaçmasına yardım etmeli, onu nazik bir ailenin yanına veya bir manastıra yerleştirmeli, ona bakacak birilerini bulmalıydı. Bunu yapmak için henüz geç kalmamıştı.</p>

  <p>Adair durumu hırsızlık olarak görmüyordu. Hekim Adair&rsquo;e krallığını borçluydu! Ve hekim ya Adair&rsquo;e hakkını kendi eliyle verecek ya da geberecekti.</p>

  <p>Kararlaştırılan gün geldiğinde, Adair gökyüzünde yükselen güneşi bir şahinin tarla faresini izlediği gibi izliyordu. Peder ve köylüler bir-iki saat içinde gelecekti. Adair orada kalarak hekimin sonunu izleyip izlememek konusunda kararsızdı.</p>

  <p>Bu son derece cazip bir fikirdi. Köylülerin yaşlı adamı leş gibi yatağından alıp güneş ışığına sürükleyişini, adamın yüzündeki korku ve şaşkınlık ifadesini hayal etti. Onu yere yatırıp sopalarla vururlarken, oraklarla lime lime doğrarlarken çığlıklarını dinleyebilirdi. Evi yağmalarlarken, sandıkları talan ederlerken, şişeleri ve kavanozları parçalayıp içlerindeki çok değerli malzemeleri yere saçarak ayaklarının altında çiğnerlerken ve iğrenç evi yakıp kül ederlerken onları daha da kışkırtabilirdi. Adair yüzünde bir gülümsemeyle hayallerinden sıyrıldı. Hayalindeki görüntüler o kadar canlıydı ki gerçekleşmesi neredeyse gereksiz kalacaktı.</p>

  <p>Orada kalmak ve yaşlı adamın öldürüldüğünden emin olmak son derece önemli olsa da - mührü ele geçirmiş olsa da, Adair hekimin peşinden gelmeyeceğinden emin olmadan gidip servetin başına geçemezdi- köylüler gelmeden önce ortadan kaybolmak için çok önemli bir nedeni vardı.</p>

  <p>Yaşlı adam ölümden bir&nbsp; şekilde kurtulabilirdi. Köylülerin cesareti kırılabilir veya yaşlı adamın kendisi de ölümsüz olabilirdi. Hekim açıkça ölümsüz olmadığını söylemediğinden;bu bir olasılıktı. Adair orada kalırsa, köylüleri teşvik veya onlarla birlik olduğunu bir şekilde gösterirse, bunu sonra hekime yalanlaması mümkün olmazdı. O son şüphe kırıntısını şimdilik gizlemek kesinlikle sağduyulu bir davranış olurdu.</p>

  <p>Elinde içi patates dolu bir su kovasıyla duran Marguerite&rsquo;in yanına gitti, kovayı onun elinden aldı ve onu kapıya doğru sürüklemeye başladı. Dürüst bir insan olan Marguerite direndi ama Adair ona istediğini yaptırdı. Yaşlı adamın atının eyerini takarken Marguerite&rsquo;i yanında bekletti. Marguerite&rsquo;i kasabaya, güvenli bir yere götürecekti. Böylece saldırı sırasında evde olmayacaktı. Bu en iyisiydi. Sonucu görmek için tek başına geri dönecekti.</p>

  <p>Adair eve geri dönerken güneş batıyordu. Marguerite&rsquo;i manastıra getirdiğinde köyde çok az erkek kaldığını görmüştü ve genç pedere de rastlamamıştı. Uzaklarda hafif&nbsp; bir gürültü duyduğunu düşünmüştü. Hiç acele etmemiş, atın geri dörken ormanda bilinmedik patikalardan dolaşmasına izin vermişti. Geri dönerken kan şehvetine kapılmış köylülerle karşılaşmaya hevesli değildi.</p>

  <p>Uzaklardan siyah dumanlar yükseliyordu ama Adair eve ulaştığında, duman iyice seyrelmişti. Atı odun dumanının içinden ilerlemeye zorladı. Sonunda taş evin önündeki açıklığa geldi.</p>

  <p>Kapı, menteşelerinden sökülmüştü ve önündeki toprak ürkütücü bir şekilde ateşten kararmıştı. Ağıl yıkılmıştı. İkinci at ortalarda yoktu. Adair atın sırtından indi ve kararmış kapısız girişiyle tek gözü yuvasından sökülmüş bir kafatası andıran eve temkinli adımlarla yaklaştı.</p>

  <p>İçeride duvarlarda tırnak izi gibi isler kalmıştı. Harabe tam hayal ettiği gibiydi. Her yerde cam ve çanak çömlek&nbsp; parçaları&nbsp; vardı; kazanlar,&nbsp; kovalar, kâseler ters çevrilmişti; masa paramparça edilmişti.&nbsp; Bütün tarifler gitmişti ama&nbsp; köylüler onların yerini nasıl bilmişti? Köylüler de kendisi gibi okuma yazma bilmiyorlardı ve ne işe yaradıklarını anlamış olamazlardı. Elbette! Peder onlara tariflerin ne olduğunu söyleyebilirdi. Peder onları yakmış mıydı, yoksa hekime karşı suçlamalarında delil olarak el mi koymuştu?</p>

  <p>Kanıtlara gelince. Yaşlı adamın kalıntıları neredeydi ?Bir düşünceyle Adair&rsquo;in kanı dondu. Belki de köylüler cesaretlerini kaybetmiş, yargılanmasını ve halkın önünde idam edilmesini istemek için hekimi konta götürmüş olabilirlerdi. Belki de kimse hekimin kanının eline bulaşmasını istememişti.</p>

  <p>Etrafı araştırmaya başladı. Ceset altında kalmışsa diye masayı düzeltti, yerde kalan giysilerin arasını ve sandıklarda köylülerin el sürmediği birkaç eşyayı karıştırdı. Ama yaşlı adamdan hiçbir iz yoktu; bir et parçası, bir kulak bile. Onu yakmış olabilirler miydi? Adair hekimin aceleyle&nbsp; hazırlanmış bir ateşle tamamen kül olabileceğini sanmıyordu; geride kesinlikle kalıntılar, bir kemik parçası veya yanmış bir kafatası kalırdı.</p>

  <p>Adair&rsquo;in aklına daha korkunç başka fikirler de geldi. Belki de hekim ormana kaçmayı veya evin içinde bir yerlere saklanmalayı&nbsp; başarmış olabilirdi. Sonuçta, duvarın bir taşının arkasında küçük bir kasa varsa, Adair&rsquo;in bilmediği daha büyük bir gizli oda olmadığını kim söyleyebilirdi? Belki de -adam bir büyücü olduğu için daha da&nbsp; tehlikelisi- bir büyüyle kaçmış ya da köylüleri yaşamasına izin vermeleri için büyülemiş olabilirdi. Yoksa Karanlıklar Efendisi araya girip sadık hizmetkârını kendisi mi korumuştu?</p>

  <p>Adair içinde yükselen panikle yaşlı adamın odasına indi.Aşağıdaki sahne yukarıdakinden daha da korkunçtu. İçerisi siyah duman doluydu; anlaşılan yangın asıl buradan başlamıştı. Oda asla pek dolu olmamıştı ama hekimin şiltesinin karyolasının durduğu kül yığınından yükselen duman dışında oda şimdi bomboştu.</p>

  <p>Adair dumanın içinden gelen ölüm kokusunu alabiliyordu ve siyah kül yığınının yanına gidip çömelerek parmaklarıyla külleri karıştırdığında, sonunda bir şey buldu. Hâlâ&nbsp; sıcak olan kemik, kıymık ve et parçaları. Son olarak, bir yerinden hâlâ yanmış et ve uzun, tel gibi saçlar sallanan kafatası.</p>

  <p>Adair oradan çıkmak için acele etmedi. Ayağa kalktı ve üzerindeki külleri olabildiğince silkeledi. Hayatının acı ve sefalet dolu beş yılını geçirdiği yere son kez uzun uzun baktı.</p>

  <p>Taş duvarların da yanmaması üzücüydü. Üzerindeki giysiler ve elbette ki cebindeki mühür dışında hiçbir şey almadı. Sonunda kapısız girişten çıktı,&nbsp; atın sırtına tırmandı ve doğu Romanya&rsquo;ya yöneldi.</p>

  <p>Adair hekimin arazisinde uzun yıllar yaşadı ama umduğu gibi doğruca bütün servetin sahibi olamadı. Şatoya tek başına, yanında&nbsp; hekim olmadan ulaştığında, Adair kâhya Lactu&rsquo;ya giderek yaşlı adamın öldüğünü söyledi. Karısının ve oğlunun, hekimin bekârlığının gerçek nedenini gizlemek için uydurulmuş bir yalan olduğunu açıkladı. Asıl amaç tuhaf eğilimleriydi. Vârisi olmadığından, hekimin bütün servetini sadık hizmetkârına bıraktığını söyledi ve kâhyaya mührü uzattı.</p>

  <p>Kâhya şüpheci bir ifadeyle iddianın Romen&nbsp; kralına götürüleceğini söyledi. Bu konuda yapılabilecek bir şey yoktu kanun böyleydi. Adair hekimin soyundan gelmiyorsa, kralın mülklere el koyma hakkı vardı. Kralın bir karar vermesi yıllar sürdü ama sonunda Adair&rsquo;in aleyhinde karar verdi. Şato kalarak ailenin unvanını sürdürmesine izin verildi ama kral mülklere el koydu.</p>

  <p>Sonunda Adair&rsquo;in orada daha fazla kalamayacağı gün geldi. Lactu ve diğer herkes zamanla yaşlanmıştı; oysa Adair yanında yaşlı adam olmadan şatoya geldiği günkü gibiydi, Adair&rsquo;in hekimin yaptığını yaparak ortadan kaybolma zamanı gelmişti. Belki de yirmi-otuz yıl sonra elinde altın mühürle kendisinin oğlu olarak geri dönebilirdi.</p>

  <p>Nereye gidecekti? Kalbi onu hemen tek bir yere, ailesini bulmak için Macaristan&rsquo;a yönlendirdi. Adair onları çok özlemişti; elbette ki hekimden sonra en çok nefret ettiği kişi babası dışında. Annesi yaşlanmış ve en büyük oğlu Petu&rsquo;yla yaşıyor olmalıydı. Diğerleri de büyümüş, muhtemelen kendi çocukları olmuştu. Onları görmek ve nasıl olduklarını öğrenmek için yanıp tutuşuyordu.</p>

  <p>Adair&rsquo;in ailesini bulması iki yılını aldı. Araştırmalarına onlardan ayrıldığı noktadan başladı. Komşulardan ya da derebeylerinden toplayabildiği bilgi parçalarıyla izledikleri yolu çözdü. Sonunda, ikinci kış başlarken, Balaton Gölü&rsquo;nde durdu. Köyün içinden geçerek kendisine benzeyen yüzler aradı.</p>

  <p>Köyün dışındaki bir kulübe topluluğuna geldiğinde, tanıdığı birinin çok yakında olduğu hissine kapıldı. Adair atından inerek karanlığın içinden kulübelere yaklaştı. İlkinin basit oyma penceresinden içeri baktı ama karanlık ve boştu.İkincisine giderek içerideki mum ışığını belli belirsiz yansıtan panjura bir gözünü dayadı.</p>

  <p>Zamanla değişmiş, daha yuvarlanmış, kırışıklarla dolmuş olsalar da, o yüzleri tanımıştı. Kardeşleri şöminenin&nbsp; başında toplanmış, keman ve balalayka çalarak şarap içiyorlardı. Yanlarında Adair&rsquo;in tanımadığı kadınlar vardı; eşleri olmalıydı. Annesinden iz yoktu ama Adair onun da oralarda bir yerde olduğundan emindi. Sonunda Radu&rsquo;yu gördü; büyümüş, yetişkin, uzun boylu ve geniş göğüslü bir erkek&nbsp; olmuştu. Adair içeri koşup&nbsp; Radu&rsquo;ya sarılmayı ve hâlâ hayatta olduğu, Adair&rsquo;in katlandığı cehennemi ve işkenceleri bilmeden yaşadığı için Tanrı&rsquo;ya şükretmeyi ne kadar istiyordu. Ama o sırada Radu&rsquo;nun kendisinden daha yaşlı göründüğü fark etti; bütün kardeşleri zaman içinde onu geçmişlerdi. Tam o anda, bir kadın Radu&rsquo;ya yaklaşıp gülümsedi ve Radu kolunu onun omuzlarına atarak kendine çekti. Bu kadın Katarina&rsquo;ydı; o da artık Radu&rsquo;ya, tıpkı Adair&rsquo;e benzeyen kardeşine âşık olan güzel bir kadın olmuştu.</p>

  <p>Soğuk karanlıkta dururken, Adair hâlâ ailesinin yanına koşmak, onlarla kucaklaşıp konuşmak, hekimin ellerinde ölmediğini söylemek istiyordu; ancak korkunç gerçek bütün ağırlığıyla omuzlarına binmişti. Bu, onları son görüşü olacaktı. Başına gelenleri ve önünde uzananları onlara nasıl açıklayabilirdi? Neden hiç yaşlanmadığını. Artık onlar gibi ölümlü olmadığını. Açıklayamadığı bir şeye dönüştüğünü.</p>

  <p>Adair kulübenin önüne gitti, cebinden bir para kesesi çıkararak kapının önüne bıraktı. O akşam ailenin yarısı ilk kulübeye geri döndüğünde orada nereden geldiği belli olmayan bir servet bulacaklardı. Oradan oraya dolaşmak zorunda kalmamalarına yetecek kadar bir paraydı. Belki de soyguncuların çaldığı bir paranın kaybolduğunu, soyguncuların onu almak için geri gelebileceklerini veya o servetin dövülüp soyulmuş zavallı birine ait olabileceğini düşünerek korkacaklardı. Ama kimse gelip de onlara parayı sormayınca, şanslarının döndüğünü kabullenerek cömertliği ve merhameti için Tanrı&rsquo;ya şükredeceklerdi. Adair o zamana kadar kuzeye gitmiş,Buda ve Szentendre kalabalığına karışmış, yazgısını kabullenmiş olacaktı.</p>

  <p>Hikâyenin sonunda Adair&rsquo;in kollarından çekilirken, uyuşturuculu dumanın etkisi de geçiyordu. Ona hayranlık duymam mı, yoksa ondan korkmam mı gerektiğini bilmiyordum.</p>

  <p>&ldquo;Bana bu hikâyeyi neden anlattın?&rdquo; diye sordum, dokunuşundan uzaklaşarak. &ldquo;Bunu bir uyarı hikâyesi gibi düşün,&rdquo; diye cevap verdi gizemli bir tavırla.</p>

  <h2 id="sigil_toc_id_23">YİRMİ İKİ</h2>

  <p><b>Boston, 1816</b></p>

  <p>Adair&rsquo;in hikâyesini dinledikten sonra korku içinde, kendimi zavallı gibi hissederek odama çekildim.&nbsp; Yatağa girip dizlerimi çeneme çektim. Bana anlattığı şeyleri&nbsp; hatırlamak beni korkutuyordu ve onları kafamdan atmaya çalışıyordum.</p>

  <p>Alejandro kapıyı vurdu. Cevap vermediğimde kapıyı iterek elinde çay ve bisküvi tepsisiyle içeri&nbsp; girdi. Bana çay koymadan önce birkaç tane mum yaktı. &ldquo;Karanlıkta oturamazsın, Lanny, bu çok kasvetli.&rdquo; Fincanı ve tabağı sessizce dirseğimin dibine koydu ama onun konukseverliğini istemiyordum. Pencereden dışarı, sessiz Boston sokağına bakarmış gibi yaptım ama aslında öfke ve umutsuzluktan kör olmuş bir halde hiçbir şey göremiyordum.</p>

  <p>&ldquo;Ah, hayatım, bu kadar üzülme. Korkunç olduğunu biliyorum. Ben de korkmuştum, çünkü. Bilinmeyen bir şey. Bir gizem, derin ve karanlık bir delik.&rdquo; Omuz silkti.</p>

  <p>&ldquo;Ama Alej, biz neyiz?&rdquo; diye sordum, yastığı göğsüme bastırarak.</p>

  <p>&ldquo;Sen kendinsin, Lanny. Dün olduğundan daha farklı değilsin. Sihirli bir dünyanın parçası değilsin. Bir hayalet gibi duvarların içinden geçemez veya cennetinde Tanrı&rsquo;yı ziyaret edemezsin. Uyuruz, uyanırız, yeriz, içeriz, herkes gibi günlerimizi yaşarız. Tek fark şu ki, normal biri bazen son gününün ne zaman geleceğini merak edebilir. Ya da sonun beklenmedik bir şekilde nasıl geleceğini; bir kaza, onu alıp götüren bir hastalık. Ama sen ve ben, bizim hayatımız asla sona ermeyecek. Biz&nbsp; etrafımızdaki her şeyi izleyerek devam edeceğiz.&rsquo;&rsquo;</p>

  <p>Bütün bunları sanki ölümsüzlük bütün heyecanını alıp&nbsp; götürmüş gibi cansız bir şekilde söylemişti. &ldquo;Adair bana ne yaptığını açıkladığında kendimi öldürmek istedim. Bu korkunç bilinmezlikten kaçmak istedim; kendimi öldürmem anlamına gelse bile, ki bu asla yapamayacağım bir şey.</p>

  <p>&ldquo;Ama bebeğini kaybetmen... şey, bunu düşünmek bile korkunç. Zavallı Lanny. Ama kederin geçecek, inan bana,&rdquo; diye devam etti İspanyol aksanlı melodik İngilizcesiyle. Çayından bir yudum alarak dumanı tüten fincanın üzerinden bana baktı. &ldquo;Her geçen gün geçmişin biraz daha geride kalacak ve Adair&rsquo;le olan hayatın giderek daha tanıdık gelecek. Bu ailenin bir parçası oldun artık. Bir gün eski hayatından bir şey hatırlayacaksın -bir kardeş, bir tatil, yaşadığın ev, sevdiğin bir oyuncak- ve artık kayıplarının yasını tutmadığını fark edeceksin. Çok uzun zaman önce olduğu için, sana ait&nbsp; değilmiş gibi hissedeceksin. İşte o zaman değişimin tamamlandığını anlayacaksın.&rdquo;</p>

  <p>Omzumun üzerinden ona baktım. &ldquo;Acının silinmesi ne kadar sürüyor?&rdquo;</p>

  <p>Alejandro minik bir maşayla kâseden bir şeker top alarak çayının içine attı. &ldquo;Bu, kişinin ne kadar duygusal olduğuna bağlı. Örneğin ben çok yumuşak yürekliyim. Ailemi seviyordum ve değişimden sonra onları inanılmaz ölçüde özledim. Ama Dona muhtemelen geri dönüp bakmadı bile, arkasında değerli bir şey bırakmamıştı. Ailesi onu daha çok küçük bir çocukken, eşcinsel olduğu için terk etmişti,&rdquo; dedi Alejandro, son kelimeleri kısık&nbsp; sesle söyleyerek; oysa evdeki herkes oğlancı veya daha kötüsüydü. &ldquo;Hayatı belirsizliklerle ve yoksunluklarla doluydu. Linçler. Açlık. Hapis. Hayır, her hangi bir pişmanlığı olduğunu sanmıyorum.&rdquo;</p>

  <p>&ldquo;Sizin acılarınızı küçümsemek istemem, senin ve Dona&rsquo;nın, ama kendi acım hiç geçmeyecekmiş gibi geliyor. Çocuğumu kaybettim! Çocuğumu geri istiyorum. Hayatı geri istiyorum.&rdquo;</p>

  <p>&ldquo;Çocuğunu asla geri alamazsın, bunu biliyorsun,&rdquo; dedi nazikçe, oturduğu yerden uzanıp kolumu okşayarak. &ldquo;Ama hayatım, neden eski hayatını geri istiyorsun?&nbsp; O kadar çok özlediğin şey ne? Bana anlattıklarından anladığım kadarıyla dönecek bir şeyin yok. Ailen seni sokağa atmış. Tam ihtiyaç duyduğun bir anda seni terk etmişler. Geride bıraktığın için pişmanlık duyacağın bir şey göremiyorum.&rdquo; Ve o nazik koyu renk gözleriyle, Alejandro bana cevabı kalbimden çekip çıkarabilirmiş gibi baktı. &ldquo;Sıkıntılı zamanlarda sık sık aşina olduğumuz şeylere geri dönmek isteriz. Böylece sıkıntılarımızı düşünmeyiz.&rdquo;</p>

  <p>&ldquo;Şey, bir şey var...&rdquo; diye mırıldandım.</p>

  <p>İtirafımı duymaya hevesli bir tavırla öne eğildi. &ldquo;Bir arkadaş. Birini çok özlüyorum.&rdquo;</p>

  <p>Alejandro dediği gibi nostaljiyi seven duygusal biriydi. Güneşin sıcaklığında pencere pervazında oturan bir kedi gibi gözlerini kapatarak hikâyemi duymayı bekledi. &ldquo;Her zaman en çok özlenen şey insanlardır. Bana bu arkadaşını anlat.&rdquo; St. Andrews&rsquo;dan ayrıldığımdan beri Jonathan&rsquo;ı düşünmemek için elimden geleni yapmıştım. Onu hiç düşünmemek elbette ki yapabileceğim bir şey değildi, dolayısıyla kendime sadece kısa sürelerle izin veriyordum; uykuya dalmadan önce birkaç dakika gibi. Onun yanağıma değen yanağının sıcaklığını, ellerini belimde dolaştırdığında omurgamın karıncalanmasını hatırlıyordum. Jonathan anılarımın saçaklarında bir hayaletten ibaretken, duygularımı kontrol etmem zordu. Onu doğrudan hatırlamak çok acı veriyordu. &ldquo;Yapamam,&rdquo; dedim Alejandro&rsquo;ya.</p>

  <p>Alejandro arkasına yaslandı. &ldquo;Bu arkadaş senin için her şey demek, değil mi? Hayatının aşkı. Çocuğunun babası.&rdquo;</p>

  <p>&ldquo;Evet,&rdquo; dedim. &ldquo;Hayatımın aşkı.&rdquo;</p>

  <p>Alejandro beni çekiştiren bir ip gibi sessizliğiyle devam etmemi sabırla bekledi.Sonunda bunu yaptım. &ldquo;Adı Jonathan. Çocukluğumuzdan beri ona âşığım. Çoğu kimse onun benim için fazla iyi olduğunu söylüyordu. Ailesi yaşadığım kasabanın sahibi; büyük veya zengin bir yer değil ama oradaki herkes hayatta kalmak çin Jonathan&rsquo;ın ailesine dayanıyor. Ve bir de o muhteşem güzelliği var,&rdquo; dedim kızararak. &ldquo;Benim çok sığ biri olduğumu düşünüyor olmalısın.&rdquo;</p>

  <p>&ldquo;Hiç de değil!&rdquo; dedi dostça bir tavırla. &ldquo;Kimse güzelliğin etkisine karşı kayıtsız kalamaz. Ama gerçekten, Lanny&nbsp; bir erkek ne kadar güzel olabilir ki? Örneğin, Dona. O kadar etkileyici ki, İtalya&rsquo;daki en büyük sanatçılardan birini büyülemiş.&rdquo;</p>

  <p>&ldquo;Jonathan&rsquo;la tanışsaydın anlardın. Dona onun yanında mağara canavarı gibi kalır.&rdquo;</p>

  <p>Bu Alejandro&rsquo;yu güldürdü;&nbsp; hiçbirimiz Dona&rsquo;dan pek fazla hoşlanmıyorduk ve o kadar kibirliydi ki ona katlanmak zor oluyordu. &ldquo;Dona bu söylediğini duymasın! Pekâlâ, o halde, ya ben? Hayır, ben Dona ile bile boy ölçüşemem, dolayısıyla&nbsp; muhtemelen bu adamın yanında hiç şansım yoktu! Ama ya Adair? Yakışıklı biri değil mi? Daha önce hiç öyle gözler görmüş müydün? Kurt gözleri gibi.&rdquo;</p>

  <p>&ldquo;Adair kesinlikle etkileyici biri.&rdquo; Hayvani bir etkileyicilik olduğunu düşünüyordum ama bunu söylemedim. &ldquo;Ama bir yarış söz konusu değil, Alej. İnan bana. Jonathan&rsquo;dan gözlerini alamazsın. Ama bunun hiçbir önemi yok. Onu bir daha asla göremeyeceğim.&rdquo;</p>

  <p>Alejandro elime vurdu. &ldquo;Böyle söyleme. Bilmiyorsun. Görebilirsin.&rdquo;</p>

  <p>&ldquo;Artık eve dönebileceğimi hiç sanmıyorum. Adair&rsquo;in hikâyesini anlatırken söylediği gibi değil mi? Onlara nasıl açıklayabilirim ki?&rdquo;</p>

  <p>&ldquo;Bazı yolları var. Sadece kısa bir süre kalırsan. Hayır, onlarla birlikte yaşayamazsın. Böyle bir şey söz konusu bile olamaz.Ama kısa bir ziyaret...&rdquo; Düşünceli bir tavırla alt dudağını ısırdı.</p>

  <p>&ldquo;Umutlarımı besleme. Bu çok zalimce.&rdquo; Gözlerim doldu. &ldquo;Lütfen Alejandro, dinlenmem gerek. Başım korkunç ağrıyor.&rdquo; Anlaşılan yaşadığım sıkıntının bir parçasıydı; belki uyuşturucu dumandan veya martiniden kaynaklanmıştı. Parmaklarını alnıma bastırdı. &ldquo;Ateşin yok. Söylesene, baş ağrın, zihninin derinliklerinde sürekli bir dürtü gibi öyle mi? Eh, hayatım, buna alışsan iyi olur. O baş ağrısı değil, artık Adair&rsquo;e bağlısın.&rdquo;</p>

  <p>&ldquo;Adair&rsquo;e bağlı olmak mı?&rdquo; diye sordum.</p>

  <p>&ldquo;Aranızda bir bağlantı var ve o hissettiğin şey, bağlantınızın bir hatırlatması.&rdquo; Komplocu bir tavırla bana doğru eğildi. &ldquo;Sadece bir yönden değiştiğini ve sihirli olmadığını söylediğimi hatırlıyor musun? Şey, biraz, sadece biraz sihirliyiz ve şöyle: Artık acı hissetmediğini fark edeceksin. Bu ölmeme yeteneğinle ilgili sanırım. Acıkmayacak veya susamayacaksın. Ah, kişinin yiyip içmesi zorunluluğuyla ilgili refleksin silinmesi biraz zaman alıyor. Ama haftalarca hiçbir şey yemesen bile&nbsp; açlık duymazsın, zayıf düşmezsin veya bayılmazsın. Üzerinden bir at geçebilir ve kırılan kemiğinde hafif bir rahatsızlık hissedersin ama kemik kendi kendine iyileşirken acın birkaç dakika içinde geçer. Şimdi toprak ve rüzgardan yaratılmış gibisin. İstediğinde kendini iyileştirebilir.&rsquo;&rsquo; Sözleri beni ürpertmişti. &ldquo;Ve Adair&rsquo;le olan bağlantına gelince... Zihnindeki şu his, bu gücün bir hatırlatıcısı, çünkü seni ancak o tekrar bir ölümlü yapabilir. Ancak onun elinden gelen acıyı hissedebilirsin.&nbsp; Seni o öldürebilir. Onun varlığını daima hissedeceksin.&rdquo;</p>

  <p>Bir elimi karnıma koydum; acıyla ilgili haklıydı. Rahmimde hissettiğim zonklama tamamen geçmişti.</p>

  <p>&ldquo;Bunları sana anlatmış olmalı. Ona inan. Artık ona aitsin. Ve...&rdquo; Bir an&nbsp; için kalkanını indirmiş gibi yüz ifadesi tamamen yumuşadı, &ldquo;Adair&rsquo;e karşı dikkatli olmalısın. Sana bir ölümlünün isteyebileceği her şeyi verdi ama bu ancak onu memnun ettiğin sürece geçerli. Bunu asla unutma.&rdquo;</p>

  <p>Benim ne istediğime bağlı olmaksızın artık bu tuhaf evin bir parçası olduğumu ve yerimi öğrenmemin yararıma&nbsp; olacağını çabucak anlamıştım. Hayatım geri dönüşü olmayan bir şekilde değişmişti ve artık yaşamıma nasıl devam edebileceğimden o kadar emin değildim. Adair&rsquo;inse yüzlerce yıllık deneyimi vardı. Seçtiği diğer kişilerin hepsi onun yanında kalmıştı ve muhtemelen bunun iyi bir nedeni vardı. En azından kendi başımın çaresine bakabileceğime inanana kadar benim de kalmam mantıklı görünüyordu.</p>

  <p>Ayrıca, Jonathan&rsquo;ı da unutmaya karar vermiştim. Alejandro ne derse desin onu bir daha göremeyeceğime inanıyordum. Eski hayatım artık her açıdan geçmişte kalmıştı, Boston&rsquo;la St. Andrews ancak kaymakla su kadar birbirine benziyordu ve artık ürkütücü bir geleceği olan o zavallı köylü kızı değildim. Bebeğimi, beni Jonathan&rsquo;a bağlayan tek şeyi kaybetmiştim. Artık hepsini geride bırakıp unutmak daha iyiydi.</p>

  <p>Evin ritminin daha önce çalışkan ve küçük Püriten kasabada alıştığıma hiç benzemediğini birkaç gün içinde gördüm. Öncelikle evde hizmetkârlar dışında kimse öğleden kalkmıyordu. O zaman bile maiyettekiler ve konukları odalarında kalıyordu&nbsp; ama kapalı kapıların arkasından kısık sesler, mırıltılar veya neşeli kahkahalar ya da yerde sürüklenir sandalyenin bacağının sürtünmesi duyuluyordu. Öğleden sonra saat ikiye-üçe kadar herkes odasında kalıyor,sonra da tepeden tırnağa hazırlanıp giyinmiş halde çıkıyorlardı. Alejandro bunun Avrupa tarzı olduğunu söylemişti; günler, günün en önemli kısmı olan akşama hazırlıkla geçiyordu. Akşamlar sosyalleşme içindi. Ziyafetler, balolar, oyunlar. Kişinin hazırlanması, saçlarının yapılması, en uygun giysilerin seçilmesi saatler sürüyordu. Avrupa&rsquo;daki hizmetkarlrını yanlarında getirmişlerdi; hepsi saç&nbsp; yapımı ve gardırop bakımı konusunda bilgili ve deneyimliydi. Bunun yozlaşmış bir yaşam tarzı olduğunu düşünüyordum ama Alejandro bunun sadece yanlış değerlere sahip olan Püriten bir Amerikalı olmamdan kaynaklandığını söylüyordu. Püritenlerin yeni bir dünya arayışıyla İngiltere&rsquo;den ayrılmalarının nedeni vardı.</p>

  <p>Bu da beni Adair&rsquo;in evindeki ikinci tuhaflığa getiriyor.Kimse hayatında bir amacı varmış gibi görünmüyordu. Yanımda hiç iş ya da para konuşulmuyordu. Eski ülkeden bahsedilmiyor, geçmiş hayatları anılmıyordu. Alejandro ikincisinin çok fazla acı verdiğini söylemiş, &ldquo;Ölüleri mezarlarında rahat bırakıyoruz&rdquo; demişti. Boston yüksek sosyetesinde gizemli Avrupalı kontla tanışmaya hevesli kişilerin gönderdiği kartlar dışında hiç mektup gelmiyordu. Salondaki tepsi parti, balo ve çay davetleriyle dolup taşıyordu.</p>

  <p>Adair&rsquo;i ve maiyetindekileri&nbsp; ilgilendiren tek şey, gerçekten ciddiye aldıkları tek iş ve günlerini dolduran faaliyet seksti. Maiyetteki herkesin, bir akşamlığına veya bir haftalığına olsun, bir oyun arkadaşı vardı ve bu kişi toplumun hangi&nbsp; bir tabakasından olabilirdi. Malikânede cüretkâr sosyete kızlarının yanı sıra para karşılığı çalışan fahişeler de dolaşıyordu. Evdeki hiç kimse yalnız uyumuyordu. Ancak, ne Alejandro ne de Donatello benimle ilgileniyor gibiydi. Alejandro&rsquo;ya beni çekici bulup bulmadığını sorduğumda güldü ve bana aptallık etmememi söyledi.</p>

  <p>Aile kendini zevk arayışına vermişti; konu bu kadar basitti. Zaman içinde amaçsızlıkları beni şaşkınlığa ve tiksintiye sürükledi -o çalışkan İskoç ve İskandinav göçmenleri arasında büyürken alıştığım hayatın tam tersiydi- ama başlangıçta varlığını bile bilmediğim lüksler beni baştan çıkarmıştı. St. Andrews&rsquo;da giysi olarak ev dikimi şeyler kullanılır, mobilyaların çoğu çamdan yapılırdı. Şimdi öylesine kaliteli bir ortamdaydım ki, her yeni lüks bir öncekinden&nbsp; daha iyi görünüyordu. Adını bile duymadığım şeyler yiyip içiyor, egzotik Avrupa kumaşlarından profesyonel bir terzi tarafından yapılmış elbiseler ve tuvaletler giyiyordum. Dans&nbsp; edip kumi oynamayı öğrenmiştim ve beni daha başka dünyalarla da tanıştıracak romanlar verilmişti. Parfümün bir insanın arkadaşlığını daha zevkli hale getirebildiğini (kişisel hijyen hâlâ bir yetersizdi), briyantinin en inatçı saçları bile biçimlendirdiğini ve güzellik bantlarıyla çiçek hastalığından kalma izlerinin gizlenebildiğini öğrenmiştim.</p>

  <p>Adair partilere bayılıyordu. Kendisi Boston&rsquo;da hâlâ sansasyon yaratırken, her gece birine gidiyorduk. Maiyetini yanında her yere sürüklüyor, Alejandro, Donatello ve Tilde&rsquo;nin Avrupai tarzlarıyla, Paris, Viyana&nbsp; ve Londra&rsquo;dan gelen moda akımlarıyla ve yozlaşmış Avrupa aristokrasisinin hikâyeleriyle Bostonluları etkilemesini izliyordu.</p>

  <p>Ancak, Bostonluları asıl şaşırtan şey, Adair&rsquo;in Uzra&rsquo;yı katılmaya zorladığı zaman oluyordu. Uzra kendisini aşağı saran bordo bir kumaşla faytonla yolculuk yaparak sokaklarda yürüyordu. Partiye&nbsp; gittiğimizde üzerindeki kumaş atılıyor, Uzra dar organze korsesi ve eteğiyle, kalın sürme çekilmiş gözleriyle, çıplak belini, ellerini ve ayak bileklerini saran bakır takılarla ortaya çıkıyordu. Rengârenk ipekler güzeldi ve yelekler, korseler, çoraplar giymiş olan biz diğer kadınların arasında neredeyse çıplak gibi kalıyordu. Uzra bir sirk hayvanı gibi izlendiğinin farkında bir halde başını yere dikerek ortalıkta dolaşırken şıngırdıyordu. Kadınlar şaşkınlıkla açık kalan ağızlarına ellerini bastırıyorlardı.Erkeklerin duyduğu arzu neredeyse elle tutulur halde hissediliyor, sertleştiklerini gizlemek için fraklarının önü kapatılıyordu. Adair aldığı teklifleri daha sonra bize anlatırken kahkahalarla gülüyordu, çünkü erkekler ona cariyesiyle bir saat geçirebilmek için inanılmaz miktarda paralar öneriyordu.</p>

  <p>Partiden sonra eve dönüp mutfak masasında hâlâ sıcak olan ocağın yanına oturup bir şişe şarabı paylaşırken, Adair onlara şans verse ruhlarını bile satacaklarını söylüyordu.</p>

  <p>&ldquo;Sen de aynı şeyi yapabilirsin,&rdquo; dedi Adair bana, birlikte yatak odalarımıza çıkarken. &ldquo;Bir erkeğin ihtirası güçlü bir şeydir. Kendisini hayran bırakan bir kadın gördüğünde, onun için her şeyden vazgeçebilir.&rdquo;</p>

  <p>&ldquo;Benim için her şeyden vazgeçmek mi? Delirmişin sen,&rdquo; diye karşılık verdim. &ldquo;Şimdiye kadar hiçbir erkek benim için her şeyini vermeye kalkmadı.&rdquo;</p>

  <p>Bana şefkatle baktı ve kesinlikle hiç aklıma gelmeyen bir şey söyledi. &ldquo;Belki de bu hiçbir şey istemediğin içindir. İlgin karşılığında hiçbir şey talep etmediğin için. Kendi değerinin farkında değilsin, Lanore.&rdquo;</p>

  <p>Neredeyse takılıp düşecektim. &ldquo;Değerim mi? Kendi değerimi gayet iyi anlıyorum; yoksul bir aileden gelen aptal bir kızım işte.&rdquo;</p>

  <p>Kolumu tutup kendi koluna soktu. &ldquo;Hiç de aptal filan değilsin. Belli tarzda erkekler için bir çekiciliğin var; kadın özelliklerin çok açıkça sergilenmesinden hoşlanmayan bütün erkekler için. Korseden çok fazla fırlayan&nbsp; göğüsler,&nbsp; fazla açık dekolte, aşırı seksapel... Anlıyor musun?&rdquo; Anlamıyordum; kendi gözlerime göre erkekler özellikle bu kısımlara bayılırdı ve onlara sahip olmadığım gerçeği bütün hayatım boyunca beni etkilemişti. Neredeyse düz göğüslü ve bir erkek çocuğu kadar inceydim. Kıvırcık sarı saçlarım&nbsp; darmadağınıktı. Kendisini gören bir erkeği etkilemekten asla geri kalmayan Uzra&rsquo;nın tam tersiydim.</p>

  <p>&ldquo;Eğer bana güveniyorsan sana rehberlik etmeme izin ver.Sana sıradan erkekler üzerinde güç sahibi olmayı öğreteyim. Tilde gibi. Alejandro gibi. Donatello gibi,&rdquo; dedi elimi bırakarak. Belki de amaçları,&nbsp; çalıştıkları sektör buydu. Çoğu kimseye istediklerini yaptırıyor&nbsp; gibi görünüyorlardı -özel- erkeklere, hem de güç sahibi olanlara- ve bu da iyi bir beceri gibi görünüyordu. Bunun olduğunu görebiliyordum; göremediğim şey, onları nasıl kontrol edebildikleriydi. İpleri nasıl çekiştiriyorlardı?</p>

  <p>&ldquo;Beni öğrencin olarak görebilirsin,&rdquo; dedim, Adair&rsquo;in beni yatak odasına götürmesine izin verirken.</p>

  <p>&ldquo;Buna pişman olmayacaksın,&rdquo; diye söz verdi.</p>

  <h2 id="sigil_toc_id_24">YİRMİ ÜÇ</h2>

  <p>Böylece baştan çıkarma işinde eğitim almaya başladım.&nbsp; Eğitimim Adair&rsquo;in yatağında geçen gecelerle başladı. Adair&rsquo;in gözlerimi açtığı o geceden sonra, bana bir erkeğin ilgisine layık olduğumu kanıtlamaya çalışır gibiydi. Onun. Bostonlu&rsquo;ları etkilediği partilere gitmeye devam ediyorduk ama kolunda benimle eve dönüyordu. Her gece beni yatağına alıyordu. Benimle ilgileniyor, istediğim her şeyi veriyordu. Magda&rsquo;yı, onun güzel giysilerini, korselerini (ancak benim göğüslerim&nbsp; iri olmadığı için onları dik tutmak için korseye ihtiyacım yoktu) ve renkli ipeklerini hatırlıyordum. Mini ipek güllerle süslü jartiyerler. Adair o giysileri üzerimden çıkarmaktan zevk alıyordu.</p>

  <p>Bu süre boyunca Jonathan&rsquo;ı düşünmediğimi&nbsp; söylerse yalan olur. Sonuçta o benim ilk aşkımdı. Ancak, aramızda geçen kötü zamanları, beni hiç umursamadan yaraladığı anları hatırlayarak aşkımı öldürmeye çalışıyordum. Yeni bir kızla birlikte olduğunu duyduğum zamanları. Hâlâ Sophia&rsquo;yı düşündüğünü bilmeme rağmen, onun cenazesini izlemek için birlikte tepede durduğumuz günü. Ona hamile olduğumu söyledikten birkaç dakika sonra herkesin içinde Evangeline&rsquo;i öpüşü. Jonathan&rsquo;a karşı aşkımı bir hastalık, kalbimde ve beynimde yanan bir ateş, şimdi yaşadıklarımıysa tedavi gibi görmeye çalışıyordum.</p>

  <p>Ve yeni sevgilimin ilgisi beni iyileştiriyordu. Jonathan&rsquo;a ihanet ettiğim duygusundan kurtulmaya çalışıyordum; sonuçta o bana Evangeline&rsquo;le zaten ihanet etmemiş miydi? İki adamın bana yaşattıklarını ve hissettirdiklerini karşılaştırdığımda, Jonathan&rsquo;la yaşadıklarım beni öleceğimi hissettiren mutlulukla dolduruyordu. Öyle zamanlarda bedenimi bile hissetmiyor, onun kollarında tavana süzülüyormuşum gibi hissediyordum. Ruhsal bir deneyimdi.&nbsp; Adair&rsquo;leyken her şey seldi; ete duyulan bir açlık ve o açlığın giderilmesi. Adair&rsquo;in içimde yarattığı bu yeni açlıktan korkmuyordum. Ondan zevk alıyordum.</p>

  <p>Adair&nbsp; bir akşam&nbsp; yatağında akrobatik bir sevişmeden sonra nargilesini yaktığında bunu doğruladı. &ldquo;Gördüğüm kadarıyla zevk mesleği gerçekten hoşuna gitti,&rdquo; dedi müstehcen bir tavırla sırıtarak. &ldquo;Yatak odasındaki maceralarından zevk aldığını ve kısa sürede deneyimli bir saray fahişesi kadar çok numara öğrendiğini söyleyebilirim.&rdquo;</p>

  <p>Bunu iltifat olarak alacak kadar deneyimsizdim. &ldquo;Bu senin sayende oldu, sevgili öğretmenim, bundan eminim.&rdquo; Elini hafifçe sallayarak iltifatımı savuşturdu. &ldquo;Bunu söylemen komik, Lanore, çünkü aşk sanatı öyle bir şeydir ki ki kişinin ne kadar usta sevgilileri olursa, o kadar ustalaşır. Anlıyor musun?&rdquo; Bir terslik olduğunu hissederek kaşlarımı çattım. Benden şimdiden sıkılmış mıydı? Aramızda gelişen bir illüzyon muydu? &ldquo;Kızma,&rdquo; dedi, öpüşürken ağzındaki dumanı benim ağzıma üfleyerek. &ldquo;Seni kıskandırdım, değil mi?Böyle duygulara karşı savaşmalısın, Lanore. Artık senin için çok düşük seviyelerde kaldılar. Önünde yeni bir hayat uzanıyor; eğer korkmuyorsan, bir sürü deneyimle dolu bir hayat.&rsquo;&rsquo;</p>

  <p>O anda daha fazlasını açıklamak niyetinde değildi ama ertesi gece Donatello bizimle birlikte yatak odasına geldığinde, eğitimim daha&nbsp;&nbsp; da genişledi. Bir sonraki gece&nbsp; de Tilde. Başkalarının yanında zevkime odaklanamayacağımı söyleyerek itiraz ettiğimde gözlerimi bağladılar. Ertesi sabah merdivende karşılaştığımızda, bana yatakta verdiği zevklerde hâlâ sersemlemiş bir halde Tilde&rsquo;ye mahcup bir bakış attığımda, &ldquo;Sadece bir gösteriydi, seni aptal sürtük,&rdquo; diye homurdanarak ve daha fazlası olabileceği yönündeki bütün şüphelerimi dağıtarak uzaklaştı. Sanırım çok saftım ama etin zevklerini&nbsp; daha yeni tanıyor ve bocalıyordum. Çok geçmeden hepsine ve ruhuma yaptıklarına karşı uyuştum.</p>

  <p>Bir sonraki olay olduğunda bu yeni seks oyunu dünyasına alışmıştım. Harvard Üniversitesi&rsquo;nde katıldığımız bir konferansla başladı. O günlerde bilim modaydı ve bazen üniversiteler halka açık konferanslar düzenliyordu.&nbsp; Böyle yerler&nbsp; diğer partilerden farklı görünmüyor, yüksek sosyeteye mensup biri olarak zeki olduğunu göstermek için bir fırsat olarak kabul ediliyordu ve dolayısıyla Adair katılmamız gerektiğini düşünmüştü. O günkü konferans astronomi ve denizcilik sanatlarıyla ilgiliydi; dolayısıyla pek ilgimi çekmiyordu. Bu yüzden Adair&rsquo;in yanına oturarak seyirciler arasında başka kimlerin olduğunu görmek için opera gözlüğünü ödünç aldım. İsimlerini hatırlayamasam bile daha önce gördüğüm bir çok yüz vardı. Tilde&rsquo;yi salonun diğer ucunda bir adamla sohbet ederken gördüğümde dışarı çıkmayı düşünüyordum. Adamın yüzünün sadece çok küçük bir kısmını görebiliyordum ve arkası bana dönüktü ama etkileyici bir görünüşü olduğu açıktı.</p>

  <p>Gözlüğü Adair&rsquo;e iade ettim. &ldquo;Görünüşe bakılırsa Tilde kendine yeni bir aday bulmuş,&rdquo; diye fısıldadım. Beni şaşırtan şekilde -Adair&rsquo;in Tilde&rsquo;nin aşk maceralarıyla ilgilendiğini bilmiyordum- gözlüğü kaldırdı.</p>

  <p>&ldquo;Hımm, sanırım haklısın,&rdquo; dedi. &ldquo;Doğuştan avcı şu bizim Tilde. Bir av köpeğinin güdülerine sahip.&rdquo;</p>

  <p>Konferanstan sonra yakınlardaki bir handa yüksek sosyetenin diğer üyeleriyle buluşmak yaygın bir durumdu, ancak o gün Adair&rsquo;in kahve ve bira eşliğinde havadan sudan sohbet etmeye tahammülü yoktu ve sürekli kapıya bakıyordu. Çok geçmeden Tilde içeri girdiğinde kolunda konferansta gördüğümüz genç adam vardı. Güzel yüzlü, küçük sivri burunlu, yarık çeneli, kıvırcık sarı saçlı bir adamdı. Tilde oldukça ağır bir kadın olduğundan adam onun yanında daha da genç görünüyordu ve annesi olduğunu düşündürecek kadar olmasa bile, aralarındaki yaş farkı belirgindi.</p>

  <p>Masamızda bize katıldılar ve Adair bütün süreyi ona sorular yağdırarak geçirdi. Harvard&rsquo;da öğrenci miydi? (Evet,) Boston&rsquo;da bir ailesi var mıydı? (Hayır, Philadelphia&rsquo;dan gelmişti ve bu bölgede hiç yakını yoktu.) Ne eğitimi alıyordu? (Bilim onun için bir tutkuydu ama anne ve babası&nbsp; aile geleneğini sürdürerek hukuk okumasını istemişlerdi.) Kaç yaşındaydı? (Yirmi.) Bu son cevapla, Adair genç adamın cevabiından hoşlanmamış gibi kaşlarını çattı, ki bu kadar doğrudan bir soruya şaşırtıcı bir tepkiydi. Sonra Adair genç adamı akşam malikânede bizimle birlikte yemek yemeye davet etti.</p>

  <p>Burada açık konuşacağım. Aşçı o akşam kuzu sırtı hazırlamış olabilirdi ama ana yemeğin bu genç adam olduğu açıktı. Adair ona&nbsp; her türde kişisel sorular sormaya devam ediyordu. Üniversitede yakın arkadaşı veya nişanlısı var mıydı? Ve genç adam iyice afalladığında, Alejandro araya girerek mütevazı şakaları ve hikâyeleriyle dikkatleri dağıtıyordu. Her zamankinden daha fazla şarap içildi, özellikle genç adamın kadehi hiç boş bırakılmadı ve yemekten sonra erkekler konyak alırken, hepimiz oyun odasına geçtik. Bir faro akşamının sonunda, Adair genç adamı bu halde yurt odasına geri&nbsp; gönderemeyeceğimizi söyledi- öğretmenler tarafından yakalanırsa sarhoş olduğu için ceza alırdı- ve geceyi bizimle geçirmesini teklif etti. Genç öğrenci artık ayakta zor durabildiği için, bu geri çeviremeyeceği bir teklifti.</p>

  <p>Adair bir uşağa genç adamı üst kata taşıtırken, biz de&nbsp; gecenin avının başında toplanan çakallar gibi Adair&rsquo;in odasına doluştuk. Sonunda Adair genç adamla ikimizin ilgilenmesine karar vererek diğerlerini odalarına gönderdi. Zil zurna sarhoş olmasına rağmen, genç adam emredilince çabucak oyundu ve hevesli bir şekilde benimle yatağa girdi. İşte en ilginç tarafı. Çocuk soyunurken&nbsp; Adair onu dikkatle izliyordu ve beklediğimin aksine, zevkle değil, inceleyerek bakıyordu. O ana&nbsp; kadar&nbsp; genç adamın ayaklarından birinin yumru olduğunu bilmiyorduk; çok kötü durumda değildi ve&nbsp; yürürken topallamamasını sağlayan özel bir ayakkabı yaptırmıştı. Ama bir kusurdu ve Adair onu fark edince belirgin bir şekilde hevesi söndü.</p>

  <p>Adair bir sandalyeye oturarak genç adamın beni düzüşünü izledi. Çocuğun omzunun üzerinden Adair&rsquo;in yüzündeki hayal kırıklığını, konuğumuza karşı üstesinden gelmeye çalıştığı soğukluğu gördüm. Sonunda Adair giysilerini çıkararak bize katılırken, niyetiyle genç adamı şaşırttı ama çocuk yine de kabul etti. Hiçbir şekilde direnmedi ama Adair sert davranmaya başladığında biraz çığlık attı. Sonra üçümüz birlikte, konuğumuzu yatağın ayak ucuna iterek aynı yatakta uyuduk.</p>

  <p>Ertesi sabah genç adam bir faytonla gönderildikten sonra, Adair ve Tilde kapalı kapılar arkasında hararetle tartıştı. Alejandro ve ben kahvaltı odasında oturup çay içerken dinliyorduk; daha doğrusu dinlememeye çalışıyorduk. &ldquo;Sorun nedir?&rdquo; diye sordum ardından boğuk sesler gelen kapalı kapıyı işaret ederek.</p>

  <p>&ldquo;Adair bize çekici erkeklere karşı uyanık olmamızı söylemişti ama sadece en çekici olanları seçecektik. Onları ona getiriyoruz. Ne diyebilirim, Adair güzel yüzden hoşlanır. Ama o sadece mükemmel olanla ilgileniyor. Anladığım kadarıyla Tilde&rsquo;nin getirdiği adam o kadar mükemmel degil miş, ha?&rdquo;</p>

  <p>&ldquo;Bir ayağı yumruydu.&rdquo; Bunun ne fark ettireceğini anlayamamıştım; çocuğun yüzü gerçekten çok güzeldi.Alejandro omuz silkti. &ldquo;Ah, işte.&rdquo; Bir dilim ekmeğe yağ sürerken daha fazla konuşmadı. Bense çayımı kanştırırken Adair&rsquo;in tuhaf saplantılarını düşünüyordum. Çocuğu düzerken sanki kendisini hayal kırıklığına uğrattığı için cezalandırıyormuş gibiydi. Bunu düşünmek beni huzursuz etmişti. Masanın üzerinden uzanarak Alejandro&rsquo;nun elini tuttum.</p>

  <p>&ldquo;Birkaç hafta önce arkadaşımdan bahsettiğimizi hatırlıyor musun? Yakışıklı arkadaşımdan? Bana söz ver, Alejandro, Adair&rsquo;e ondan söz etmeyeceksin.&rdquo;</p>

  <p>&ldquo;Sana böyle bir şey&nbsp; yapabileceğimi mi sanıyorsun?&rsquo;&rsquo; dedi incinerek. Ama kırgınlığının numara olduğunu artık biliyorum. Alejandro iyi bir aktördü. Hepimiz&nbsp; Adair&rsquo;in yanında olmak zorundaydık ama Alejandro&rsquo;nun gruptaki rolü buydu; kararsızları veya sıkıntılı olanları rahatlatmak, darbenin gelişini görmemesi için kurbanı sakinleştirip güven uyandırmak. O zamanlar Tilde &nbsp; ve Donatello kötü&nbsp; ve sertken, onun iyi olduğunu düşünüyordum ama şimdi her birinin bir rolü olduğunu anlıyorum.</p>

  <p>Ama o zaman ona inanmıştım.</p>

  <p>Ev arkadaşlarım bende giderek daha çok merak uyandırıyordu. Onları bir amaç doğrultusunda bir araya gelerek çalışan bir grup olarak görüyordum. Her biri,&nbsp; yapması gerekeni defalarca yapmış olmanın getirdiği bir rahatlıkla hareket ediyordu. Ayağı topal genç bir adam veya kağıt oyununda kolay biri olsun, avımızın dikkatini dağıtarak, cebi para dolu talihsiz kurbanı yere çalmak Tilde&rsquo;nin göreviydi.Üçü birlikte, tasmaları tutulan av köpekleri gibiydi; sadece Adair onları serbest bırakabilirdi ve bu olduğunda da her biri ne yapması gerektiğini gayet iyi biliyordu. Ben dördüncü köpek olarak sürüye yeni katılmıştım ve henüz rolümün ne olduğunu bilmiyordum. Birlikte birbirlerine gayet iyi uyum sağlayan araçlar olmakla birlikte, onları yenip soğuk zarafetlerini ve etkililiklerini gölgeye düşüreceğimi görebildikleri için bana yer açmaya isteksizdiler. Benim için sorun değildi.Onlara katılmak gibi bir niyetim zaten yoktu.</p>

  <p>Ayrıca, Adair&rsquo;in bana olan&nbsp; ilgisinden dolayı diğerlerinin düşmanlığını kazanacağımı da tahmin ediyordum ve böyle bir şeyle karşılaşmadığım için şaşırmıştım. Sonuçta Adair&rsquo;in gözdesi ve sırdaşı olarak içlerinden birinin yerini almış olmalıydım ve o kişinin öfkeleneceğinden emindim. Ama hiçbiri öyle davranmıyordu. Açıkçası, Alejandro dışında benimle ilgileri bile yoktu. Şimdi üçü de beni rahat bırakıyordu ama niyetleri asla kötü görünmüyordu. Havada hiç kıskançlık kokusu almıyordum. Hepimiz birlikte dışarı çıkıp döndüğümüz zamanlar dışında, bana ve Adair&rsquo;e pek yaklaşmıyorlardı. O zamanlarda da aramızda zorlama bir neşe havası oluyordu. Örneğin Tilde ve ben birbirimize yakın olduğumuzda, bazen hafifçe kaşlannı çatıp sıırat astığını görüyordum. Üçü evde huzursuz ve güçsüz hayaletler gibi dolaşıyorlardı.</p>

  <p>Bir gece Adair&rsquo;e bunu sormaya karar verdim. Sonuçta onun bana doğruyu söyleme olasılığı diğerlerinden daha fazlaydı. Adair odamıza götürmek için bir şişe&nbsp; martini ve iki kadeh alırken ben bekledim. O sırada hizmetkârlar eteğimle korsemi çıkarmama&nbsp; ve saçlarımı açmama yardım ediyorlardı. Adair kadehlerimize içki koyarken konuya girdim. &ldquo;Kafamda sana açmak istediğim bir konu var.&rdquo;</p>

  <p>Kadehimi bana vermeden önce kendi içkisinden iri bir yudum aldı. &ldquo;Ben de bunu bekliyordum. Son zamanlarda dalgındın.&rdquo;</p>

  <p>&ldquo;Şey... konu diğerleri,&rdquo; diye başladım, nasıl devam edeceğimi bilemeyerek.</p>

  <p>&ldquo;Onları göndermemi isteme.&nbsp; Bunu yapmam. Bütün zamanımızı birbirimize ayırmamızı, birbirimizin dünyası olmamızı isteyebilirsin ama onları buradan gönderemem. Bir arada kalmamız önemli. Bunu bir gün anlayacaksın,&rdquo; dedi aceleyle.</p>

  <p>&ldquo;Onları göndermeni filan istemiyorum ki. Sadece merak ediyorum, Adair, sen şimdi bütün zamanını benimle geçirirken, aralarından hangisinin kalbi kırıldı? Senin ilgini kaybetmek en çok hangisini etkiledi? Onlar için üzülüyorum ve... bana neden gülüyorsun şimdi?&rdquo;</p>

  <p>Soruma gülümsemesini, aptalca duyarlılığım için benimle dalga geçmesini ve kimsenin bana kırgın olmadığını, diğerlerinin sırayla gözdesi olduklarını ve şimdi bu zevkin sonsoza dek sürmeyeceğini bildiklerini söylemesini bekliyordum.&nbsp; St. Andrews&rsquo;daki ailemle yaşarken öğrendiğim gibi, ev içindeki uyumu korumaya çalışmamı takdir edeceğini umuyordum.</p>

  <p>Ama Adair&rsquo;den aldığım tepki bunların hiçbiri değildi.Gülüşü takdirden kaynaklanmıyordu; soğuk ve alaycıydı. &ldquo;İlgimi kaybetmek mi? Artık gözdem olmadıkları için yukarıda gözyaşı döktüklerini, geceler boyu ağladıklarını mı sanıyorsun? Sana aynı çatıyı paylaştığın insanlarla ilgili bir şey söyleyeyim. Artık sonsuza dek onlara bağlı olduğuna göre, bunu bilmeye hakkın olduğunu düşünüyorum. Onların yanındayken kalkanlarını kalkık tutmanı öneririm, hayatım. Asla senin iyiliğini düşüneceklerini sanma. Onlarla ilgili hiçbir fikrin yok.&rsquo;&rsquo;</p>

  <p>&ldquo;Alejandro bana biraz anlattı,&rdquo; diye mırıldandım bakışımı indirerek.</p>

  <p>&ldquo;Sana önemli bir şey anlatmadığına, onunla ilgili kötü düşünmene neden olacak hiçbir şey söylemediğine bahse girerim. Sana kendisi hakkında neler anlattı?&rdquo;</p>

  <p>Bu konuyu açtığım için pişmanlık duymaya başladım.&rsquo;&rsquo;Sadece İspanya&rsquo;da iyi bir aileden geldiğini...&rdquo;</p>

  <p>&ldquo;Hem de çok iyi bir aile. Pinheiro&rsquo;lar. Çok büyük, görkemli bir aile ama bugün Toledo, İspanya&rsquo;da bir tane bile Pinheiro bulamazsın. Nedenini biliyor musun? Engizisyon&rsquo;u duymuş muydun? Alejandro ve ailesi Engizisyon tarafından tutuklandı; Büyük Engizisyoncu Tomas de Torquemada tarafından. Annesi, babası, büyükannesi, kız kardeşi. Hepsi zindana atıldı. Onlara iki seçenek verildi; Günahlarını itiraf ederek Katolik inanca geçebilirlerdi ya da ölene kadar zindanda kalacaklardı.&rdquo;</p>

  <p>&ldquo;Neden inancı kabul etmedi?&rdquo; diye haykırdım. &ldquo;Hayatını kurtarmak için bunu yapması çok mu kötü olurdu?&rdquo;</p>

  <p>&ldquo;Kabul etti.&rdquo; Adair kendine biraz daha martini koyarken şöminenin önünde durdu. Alevlerin ışığı yüzünde dans ediyordu. &ldquo;Kendisinden isteneni yaptı. O şartlar altında teklifi reddetmek için aptal olması gerekirdi. Engizisyon bir adamı dize getirebildiği için gurur duydu. Bunu bir bilim haline getirmişlerdi. Onu o kadar küçük bir hücreye atmışlardı ki sığabilmek için top gibi büzülmesi gerekiyordu. Güneş doğana kadar da diğer mahkûmların çığlıklarını ve dualarını dinlemek zorunda&nbsp; kalıyordu. Bu şartlar altında kim aklını kaçırmaz ki? Kim kendini kurtarmak için isteneni yapmaz ki?&rdquo; Bir an için sadece ateşin çıtırtıları duyuldu. İçimden Adair&rsquo;in devam etmemesi için dua ediyordum. Tanıdığım tatlı ve düşünceli Alejandro&rsquo;nun zihnimdeki imajının değişmesini istemiyordum; ne kadar bencil olabileceğine inanmak istemiyordum.</p>

  <p>Adair içkisinin kalanını tek yudumda içti ve yine alevlere baktı. &ldquo;Onlara kız kardeşini verdi. İbretlik olarak kullanabilecekleri birini istiyorlardı. Aralarındaki kötülüğü göstermek için. Ülkeyi Yahudilerden temizlemek için bir neden olarak. Bu yüzden Alejandro onlara kız kardeşinin iğrenç bir cadı&nbsp; olduğunu söyledi. On dört yaşındaki kız kardeşine&nbsp; karşılık, rahipler onu serbest bıraktı. Onu o zaman buldum; yaptığı şey yüzünden deli gibi sayıklarken.&rdquo;</p>

  <p>&lsquo;&lsquo;Bu korkunç.&rdquo; Ürpererek battaniyeyi omuzlarıma çektim.</p>

  <p>&ldquo;Donatello oğlancı olduğu için tutuklandığında&nbsp; efendisini yetkililere teslim&nbsp; etti. Onu sokaktan kurtaran, karnını doyurp giydiren, onun resimleriyle Floransa&rsquo;nın duvarlarını süsleyen adamı. Ve Tilde. Aralarında en tehlikelisi odur. Çok kuzeydeki bir ülkeden geliyor; kışın gündüzleri güneşin sadece birkaç saat göründüğü bir yerden. Tilde&rsquo;ye o dondurucu gecelerden birinde yolda rastladım. Kendi halkı tarafından suya atılmış, sonra da soğuk geceye bırakılmıştı.Komşu köydeki zengin bir adama âşıktı. Onu engelleyen tek şey vardı. Kendisi zaten&nbsp; evliydi. Sorunu nasıl&nbsp; çözmeye karar verdi? Kocasını&nbsp; ve iki çocuğunu öldürerek. Yaptığı şeyi kimsenin fark etmeyeceğini düşünerek onları zehirledi. Ancak köylüler olayı öğrenerek onu idama mahkûm ettiler. Donarak ölecekti. Onu bulduğumda yarı yarıya donmuştu bile. Saçları ,&nbsp; kirpikleri buz tutmuştu. Derisi neredeyse kristalleşmişti, ölüyordu ama yine de bana saf bir nefretle bakabildi.&rdquo;</p>

  <p>&ldquo;Yeter,&rdquo; diye inledim, ağır battaniyenin altında iyice büzülerek. &ldquo;Daha fazlasını öğrenmek istemiyorum.&rdquo;</p>

  <p>&ldquo;Bir adamın gerçek ölçütü, ölümü yaklaştığı zaman anlaşılır.&rdquo; Adair&rsquo;in sesinde sinsilik vardı. &ldquo;Bu adil değil. Herkesin hayatta kalmak için her şeyi yepmaya hakkı vardır.&rdquo;</p>

  <p>&ldquo;Her şeyi mi?&rdquo; Adair bir kaşını kaldırarak güldü. &ldquo;Her neyse, onlara sempati duymanın boşuna olacağını bilmeye hakkın olduğunu düşündüm. Onlara güvenmek aptallık olur. Her birini seçmemin bir nedeni var. Hepsinin planlarımda yeri var. Ama hiçbiri kendisi dışında birini sevemez.&nbsp; Karşılığında kazanabilecekleri bir şey olduğunu düşünürlerse, seni feda etmekte bir saniye tereddüt etmezler.&rdquo; Yatakta yanıma gelerek vücudumu vücuduna yapıştırdı. &ldquo;Seninle ilgili ilgi çekici bulduğum şey de bu, Lanore. Sevgiye çok ihtiyacın var. Üstelik çok büyük bir kalbin de var. Belki benim gibi biri için bile.&rdquo;</p>

  <p>Uykuya dalmadan önce bir süre saçlarımı okşadı ve sonunda uyuduğunda, Jonathan&rsquo;la ilgili neler bildiğini, Adair&rsquo;in düşüncelerimi ne kadar okuyabildiğini merak ediyordum. Bütün anlattıkları beni ürpertmişti; neden bu hak etmeyen insanlara sonsuz yaşam vermiş, kendini böyle korkaklar ve katillerle sarmıştı ki? Planlarına nasıl uyuyorlardı?En kötüsü, yüzleşmeye dayanamadığım kısmıysa,&nbsp; neden beni bu sapık aileye katmaya&nbsp; karar verdiğiydi. Bende diğerlerine benzeyen ne bulmuştu? Sevdiği kişiyi elinden almak için başka bir kadını intihara teşvik edecek kadar bencil olduğumu anlamış mıydı? Ve onu sevmem konusundaki teklifine gelince. Adair gibi birinin sevgiye ihtiyacı olacağını hiç düşünmemiştim. Ve bir canavarı sevebileceğime gerçekten inanıyor muydu? Ne tür bir kadın bir canavarı sevebilirdi ki? O gece Adair derin derin uyurken, ben kollarında titreyerek yattım.</p>

  <p>Bu şekilde haftalar geçti. Çoğu günler Adair&rsquo;den memnundum.Yeterince ilgili, nazik ve cömertti. Çılgınca sevişiyorduk. Ama yatak odamızda diğerleriyle ilgili gerçeğe gözümü açtığı gece gibi zamanlar oluyor, öyle zamanlarda sadece zevki için zalimce davrandığını görüyordum. O zaman Alejandro, Tilde, Donatello ve ben, öfkeli hükümdarı neşelendirerek onu korkunç ruh halinden çıkarmaya çalışan saray soytarıları gibi oluyorduk. Ya da zalimliğinin hedefi olmamaya çabalıyorduk. Öyle zamanlarda kendimi bir tımarhaneye kapatılmış gibi hissediyor, kaçmayı çok&nbsp; istiyordum ama&nbsp; yapamayacağıma inanıyordum. Diğerleri böyle sinir bozucu davranışlarla geçen yıllara rağmen hâlâ Adair&rsquo;le birlikteydi. Bir kaçış yolu olsaydı, şimdiye kadar kaçacaklarından emindim.</p>

  <p>Ayrıca, Adair&rsquo;e olan yakınlığıma rağmen, son zamanlarda Jonathan giderek daha sıklaşan bir şekilde düşüncelerime girmeye başlamıştı. Önceleri hissettiğim şey suçluluk duygusuydu, çünkü hayatımda başka bir erkek vardı; sanki bu konuda bir seçeneğim varmış gibi! Yine de, üzerinde ne kadar mantıklı düşünmeye çalışsam, bana ne kadar kötü davrandığını hatırlasam da, Jonathan&rsquo;ı&nbsp; özlüyordum ve ona ihanet ediyormuşum gibi hissediyordum. Başka bir kadınla birlikte ve bana bağlılığından çekilmiş olması fark etmiyordu; başka birini severken bir erkekle yatmak bana yanlış geliyordu.</p>

  <p>Evet, Jonathan&rsquo;ı hâlâ seviyordum. Duygularımı uzun uzun incelediğimde bunu anlamıştım. Adair&rsquo;in ilgisinden hoşlansam da, bütün dünyayı gezmiş bir erkeğin beni çekici bulmasından dolayı gururlansam da, ertesi gün Jonathan&nbsp; şehre gelse, Adair&rsquo;den veda bile etmeden ayrılacağımı biliyordum. Sadece hayatta kalmaya çalışıyor, bir gün Jonathan&rsquo;ı&nbsp; tekrar görmeyi umuyordum.</p>

  <p>Bu nafile umuda gelince; ne fark eder ki? diye düşünüyordum. Jonathan benim küçük sırrım olabilirdi. Adair onu asla öğrenmeyecek, onunla asla karşılaşmayacaktı.</p>

  <p>Ya da ben öyle sanıyordum.</p>

  <p>Bir akşam son derece sıradan ve her zamanki gibiydi. Adair, benimle Uzra&rsquo;yı akşam zevkleri için odasına almıştı. Önce Uzra&rsquo;yı yerde yastıkların üzerine yatırmış, içine her yüklenişinde titreyen göğüslerini sömürerek ırzına geçerken bana izletmişti. Cinsel açıdan kadınlara karşı asla çekim duymamış olmama rağmen, gözlerimi Uzra&rsquo;dan ayıramadığımı&nbsp; itiraf etmek zorundayım. Donatello bir defasında neredeyse kıskançlıkla onun belli türde bir kadının ideali olduğunu söylemişti. Ender bulunan bir meyve gibi en olgun halinde dalından koparılmış, Adair&rsquo;in zevki için sonsuza dek o durumda saklanmıştı.</p>

  <p>Adair uykuya daldıktan sonra, Fransız tarzı bakır küveti doldurtmak için hizmetkârlardan birini uyandırdım. Uzra&rsquo;yla birlikte içine girdik -Adair&rsquo;le zoraki sevişmelerimizden sonra birlikte sıcak suya girmek onu rahatlatıyor&nbsp; gibiydi- ve ipek gibi koyu tenini kokulu sabunlarla sabunlamama izin verdi. Küvetin diğer ucunda sırtüstü yatmış, suyun yüzeyindeki kocaman bir köpüğü izlerken, Adair beline sardığı kürklü sabahlığın altından yayılan seks kokusuyla içeri girdi. Küvetin yanına bir tabure çekerek oturdu, elini suya soktu ve sabunlu suyu yüzüme attı. &ldquo;İşte buradasınız. İkinizin aniden yatağımdan çıkıp&nbsp; nereye gittiğinizi merak ediyordum.&rsquo;&rsquo;</p>

  <p>Başımı yana yatırdım. &ldquo;Kendimizi bir dahaki davetine hazırlıyoruz.&rdquo;</p>

  <p>&ldquo;Daima hazırcevapsın, çünkü çok akıllısın, değil mi Lanore?&rdquo; Aşırı özenime kanmadığını gösteren bir tavırla gülümsedi. &ldquo;Tilki kadar kurnaz olan Lanore&rsquo;um; seninle&nbsp; konuşmak istediğim bir şey var. Geçen gün Alejandro&rsquo;yla konuştum.&rsquo;&rsquo;&nbsp; Bir eliyle suyun üzerinde köpekbalığıymış gibi tembel daireler çiziyordu. &ldquo;Alejandro bana çok merak uyandıran bir adam hakkında ilginç bir hikâye anlattı. Sanırım Lanore&rsquo;un kalbine sahip olan tek adam. Burada...&rdquo; Parmaklarını başımın tepesinde dolaştırdı ve başımı ezmek istermiş gibi bastırdı. &ldquo;varlığını hissettiğim ama ne görebildiğim ne de silebildiğim bir adam. Dolayısıyla sevgili, akıllı Lanore&rsquo;um, bilmek istediğim şu ki, bana Jonathan&rsquo;dan ne zaman bahsedeceksin?&rdquo;</p>

  <h2 id="sigil_toc_id_25">YİRMİ DÖRT</h2>

  <p>Uzra sudan çıktı, vücuduna bir havlu sarıp gizlenmeyi sevdiği tavan arasına gittiği belli bir şekilde banyodan koşarak&nbsp; kaçtı. Adair onun gitmesine izin verdi, çünkü konuşmak istediği kişi bendim. Küvetten çıkmayı denediğimde beni tekrar suyun içine itti.</p>

  <p>&ldquo;Bana ondan ne zaman bahsedecektin?&rdquo; diye sordu. &ldquo;Senin ilgine layık biri değil,&rdquo; dedim, Jonathan&rsquo;la ilgi söyleyeceğimi hiç tahmin etmediğim kelimeler kullanarak, &ldquo;Sadece geldiğim yerden bir arkadaşımdı.&rdquo;</p>

  <p>&ldquo;Ah, ilgiye layık olmadığı pek söylenemez. Alejandro&rsquo;ya övdüğün adam oldukça sıra dışı birine benziyor. Üstelik de senin âşık olduğun adam. Bu, onunla tanışmayı istemem için yeterli bir neden.&rdquo;</p>

  <p>&ldquo;Jonathan&rsquo;a dokunma,&rdquo; diye yalvardım. &ldquo;Ona güvenen bir ailesi var. Böyle bir şeyin içine çekilmesini istemiyorum, Ona olan aşkıma gelince... Haklısın, ancak artık hayatımdan çıktı. Onu bir zamanlar sevmiştim, artık sevmiyorum.&rdquo; Adair başını yana yatırarak bana baktı. Söylediklerimi mi tartıyordu, yoksa daha fazlasını söylememi mi bekliyordu?</p>

  <p>O an için ne duymak istediğini bilmiyordum. &ldquo;Ah, hayatım, yalan söylüyorsun. Öyle olsaydı şimdiye kadar ondan vazgeçerdin. Ama onu hâlâ seviyorsun. Bunu burada hissedebiliyorum,&rdquo; dedi kalbimin üzerinde bir noktaya dokunarak. Parıltılı gözlerle bana baktı. &ldquo;Onu bana getir. Lanore&rsquo;umuzun ayaklarını yerden kesen inanılmaz güzellikteki insanla tanışmak istiyorum.&rdquo;</p>

  <p>&ldquo;Eğer onu yatağa atmayı düşünüyorsan, bir yararı olmaz. O Alejandro veya Donatello gibi değil.&rdquo;</p>

  <p>Bir an bana vuracakmış gibi baktı. &ldquo;Bu adamla sadece düzmek için ilgilendiğimi mi sanıyorsun? Bir adamın ancak bunun için işime yarayacağını mı&nbsp; düşünüyorsun? Hayır, Lanore, bu adamla tanışmak istiyorum. Aşkını neden bu kadar hak ettiğini görmek istiyorum. Belki&nbsp; de sen ve ben benzer ruhlarızdır. Yeni bir arkadaş hoşuma gidebilir. Etrafımın dalkavuk parazitlerle sarılı olmasından bıkıp usandım.Hepiniz hizmetkârlardan biraz fazlasınız sadece; hain, komplıcu, talepkârsınız. Hepinizden bıktım.&rdquo;</p>

  <p>Adair küvetten uzaklaşıp ve bir kancadan büyük bir havlu alarak bana uzattı. &lsquo;&rsquo;Ayrıca, buradaki hayatınla ilgili ne şikâyetin olabilir ki? Günlerin lüks ve zevk içinde geçiyor. Bu Jonathan gerçekten arkadaşınsa, bütün bunları onunla da paylaşmak isteyeceğini düşünüyorum.&rdquo;</p>

  <p>Havluyu ondan alarak vücuduma sardım. Adair&rsquo;in onunla sürdürdüğüm hayatla ilgili görüşü bu olabilirdi ama aslında korkuyordum ve kendimi o evde esir gibi hissediyordum. Beni zorla fahişe yapmıştı; Jonathan&rsquo;ı böyle bir pisliğe beraberimde nasıl sürüklerdim?</p>

  <p>Adair odadan çıkarken omzunun üzerinden bana baktı. &ldquo;Beni kandırdığını bir an için bile düşünme, Lanny. İtiraz ediyorsun ama aslında bunu sen de istiyorsun.&rdquo;</p>

  <p>Bu suçlama da nereden çıkmıştı? Adair&rsquo;in hakkımda böyle bir şey söylemesine, bu kadar hain olduğuma inanabilmesine şaşırmıştım. Elbette ki bu beni suç ortağı gibi göstermek için söylediği bir yalandı, dolayısıyla bu değerlendirmelerine itiraz etmek için tartışarak onu haklı çıkarmaya niyetim yoktu. &ldquo;Jonathan çok uzaklarda yaşıyor,&rdquo; diye devan ettim, onun hakaretlerine aldırmadan. &ldquo;Tekne ve faytonla üç hafta yolculuk yaptıktan sonra, yolculuğun sonunda orman, tarla ve yoksul çiftçilerden başka bir şey bulamazsın.&rdquo;</p>

  <p>Adair beni bir an inceledi. &ldquo;Pekâlâ, o halde, söylediğin kadar zahmetliyse bu yolculuğu yapmayacağım. Benim için sen gidip onu alacaksın.&rdquo;</p>

  <p>Ve dibe vurdum.</p>

  <p>Yolculuk hazırlıkları hemen başladı. Dört gün sonra Camden&rsquo;dan ayrılan bir yük gemisinde yer ayırtıldı. Gidişime kesinlikle çok sevinen&nbsp; Donatello, Avrupa&rsquo;dan&nbsp; gelen düzinelerce sandık arasından sağlam bir çift seçmeme yardım etti. Birine en güzel giysilerimi, diğerine de aileme götüreceğim hediyeleri koyduk. Çin&rsquo;den gelen bir ipek topu; Belçika dantelinden yapılmış, bir elbiseye iliştirilmeye hazır yaka ve kol ağızları; pembe taşlarla süslü bir altın gerdanlık.</p>

  <p>Adair, o büyük kuzey ormanlarının dışındaki dünyada ne tür güzellikler olduğunu görmesi için Jonathan&rsquo;a da bir şeyler götürmem konusunda ısrar etti. Arkadaşımın tek bir zayıf noktası -kadınlar- olduğunu açıkladım ve bu yüzden Donatello kutularla sandıkları karıştırarak uygun şeyler aradı. Görünüşe bakılırsa, tıpkı Yeni Dünya&rsquo;ya gelen Avrupalıların yerlileri etkilemek için incik boncuk getirmesi gibi, Adair de buradakilere dağıtmak için bir sürü şey getirmişti. Doğru tahmin ettiğini belirtmek zorundayım.</p>

  <p>Donatello, Jonathan&rsquo;a gidecek hediyeleri seçti. Her zamanki papaz, kız, valeler yerine açık saçık resimlerle hazırlanmış bir deste oyun kâğıdı; pornografik hikâyelerle dolu kitap (ama Jonathan asla okumayı seven biri olmamıştı; eğer okumaya niyetlenebileceği bir kitap varsa, kesinlikle bu olurdu); Uzakdoğu&rsquo;dan getirildiği söylenen, grup seks yapan üç kişinin yeşim taşından oyulmuş bir biblosu; son olarak da, içinde yüzükler veya bilezikler yerine ahşap, fildişi abanozdan yapılmış bir yapay penis takımı bulunan kadife mücevher kılıfı.</p>

  <p>Son hediyeyi görünce kaşlarımı çattım. &ldquo;Bunun hoşuna gideceğini sanmıyorum,&rdquo; dedim, üç penis arasında en büyüğü olan abanozu elime alıp incelerken.</p>

  <p>&ldquo;Onun kullanması için değil,&rdquo; dedi Dona, yapay penisi elimden alıp diğerlerinin yanına koyarken. &ldquo;Cinsel eğilimlerini yeterince açıkladın. Bu birlikte olduğu kadınları eğlendirmek, iştahlarını artırmak ve&nbsp; onları oyuncu bir yaklaşıma hazırlamak için kullanılabilir. Nasıl kullanıldıklarını göstermemi ister misin?&rdquo; diye sordu, bana yandan bir bakış atarak. Cinsel kültürümün zayıflığına şaşırmış, belki de bu işe uygun olmadığımı düşünmüştü.</p>

  <p>Dona düşündüğü belli bir şeyi bulmak için sandıklara bakarken, ben de başka sandıkları karıştırarak, gizemli bohçaları açarak, içindeki muhteşem hâzinelere (yumurta biçiminde mücevherlerle süslenmiş bir müzik kutusu, metal kanatlarını çırpan ve teneke gibi bir sesle öten minyatür mekanik bir kuş) hayranlıkla bakarak zaman geçiriyordum. Sonunda, en uzak köşeye itilmiş bir sandığın içinde, beni ürperten bir şey buldum. Kadifeye sarılarak ceylan derisi bir kesenin içine konmuş altın renkli (ama bakırdan yapılmıştı o büyüklükte altından yapılmış bir eşya servet değerinde olurdu) ağır bir mühür buldum. Bu, Adair&rsquo;in sözünü ettiği uzun zaman önce ölmüş olan hekimin mührü müydü? Eğer öyleyse, arazinin yeni sahipleri ona el koymamış mıydı? Yoksa Adair onu anı olarak mı saklamıştı?</p>

  <p>&ldquo;İşte.&rdquo; Dona&rsquo;nın sesi beni ana geri getirdi ve sandığ aceleyle kapatarak yerine geri ittim. Dona, Jonathan&rsquo;ın paketlerini kırmızı ipeğe sarıp altın rengi bir iple bağlamıştı. Aileme giden hediyeleriyse mavi bir kumaşa sarıp beyaz kurdeleyle bağlamıştı. &ldquo;Bu iki paketi karıştırma.&rdquo;</p>

  <p>Belki de bu hazırlıklar beni biraz memnun etmişti. Adair&nbsp; hediyelerle ve lüks yolculuk düzenlemeleriyle çok cömert davranıyordu. Sanki bu planda birlikteymişiz gibi hissettiriyordu. Bu konuda gerçekten bir seçeneğim olup&nbsp; olmadığını merak etmeye başlamıştım. Acaba bu, ondan kaçma fırsatım olabilir miydi? Durumumu tekrar tartmayı - aramızda yeterince mesafe olduğunda- Adair&rsquo;e itaat edip etmemek konusunda değerlendirme yapmayı düşündüm. Belki de Adair&rsquo;in yanındayken, onun&nbsp; yatağında yatarken bu isyan olasılıklarını düşünmeye cesaret edemiyor olabilirdim ama ondan yüzlerce mil uzaktayken kesinlikle güvende olurdum. Mesafe aramızdaki bağı zayıflatmalıydı.</p>

  <p>Ayrıca, kaçtığım takdirde, Adair&rsquo;in peşimden geleceği konusunda da bir kanıt yoktu. Sadece, istedikleri etkiyi yakalamak için kolayca yalan söyleyebilen veya abartabilen maiyeti vardı.</p>

  <p>Bu düşünce beni rahatlatmış, belki de cesaretlendirmişti.Bu yolculuğu kaçış fırsatım gibi görmeye başlamıştım; hatta belki Jonathan&rsquo;ı ailesini terk etmeye, beklentilerini geride bırakmaya ve benimle birlikte kaçmaya bile&nbsp; ikna edebilirdim. Ta ki ertesi gün öğleden sonraya kadar.</p>

  <p>Tilde ve ben, Tilde&rsquo;nin yeni şapkasıyla tuhafiyeciden dönerken kızı gördük. Bir ara sokakta durmuş, caddedeki trafiğe bakıyordu. Görebildiğim kadarıyla zayıf ve sarı tenliydi; paçavralara bürünmüş minik bir fareye benziyordu. Tilde bana danışmadan kıza yaklaştı ve kız ara sokağın ilerisine kaçtı. Pis sokakta kirletmek istemediğim için eteğimi kaldırarak ve kaldırımda durarak arkalarından baktım.</p>

  <p>Tilde&rsquo;ye katılmak konusunda kararsızdım. Kızın peşinden neden gittiğini bile bilmiyordum. Bana doğru yürümeye başlamışlardı. Öğle üzerinin bulutlu ışığında, kızın ne kadar acınası bir durumda olduğunu gördüm. Buruşturulup atılmış bir beze benziyordu.</p>

  <p>&ldquo;Bu Patience,&rdquo; dedi Tilde, kızın küçük elini çok sıkı tutarak. &ldquo;Kalacak bir yere ihtiyacı var ve ben de onu eve götürebileceğimizi düşündüm. Ona yemek ve birkaç geceliğine kalacak bir yer verebiliriz. Adair&rsquo;in aldıracağını düşünmüyorsun, değil mi?&rdquo; Kurnaz gülümsemesiyle bana birkaç önce diğerleriyle birlikte beni sokakta buldukları zamanı hatırlatmıştı. Etkisi tam istediği gibiydi. Yüzümdeki tedirginliği görünce, beni uyaran, sert bir bakış attı. Ben de, bir şey söylememem gerektiğini anladım.</p>

  <p>Tilde bir arabaya el sallayarak arabayı durdururken, kızı önümüzden arabaya bindirdi. Küçük kız kanepenin kenarına oturarak iri iri açılmış gözlerle pencereden dışarı bakıyor, hızla akıp giden Boston manzarasını izliyordu. Ben de böyle mi görünmüştüm; yenmeye hazır bir halde avcıya esir düşmüş bir av gibi mi?</p>

  <p>&ldquo;Sen nereden geldin, Patience?&rdquo; diye sordum. Bana merakla baktı. &ldquo;Kaçtım.&rdquo;</p>

  <p>&ldquo;Evden mi?&rdquo;</p>

  <p>Başını iki yana salladı ama herhangi bir açıklama yapmadı. &ldquo;Kaç yaşındasın?&rdquo;</p>

  <p>&ldquo;On dört.&rdquo; On ikiden büyük görünmüyordu ve bakışlarını kaçırırken bunun farkında gibiydi.</p>

  <p>Malikâneye ulaşır ulaşmaz Tilde onu üst kattaki odalardan birine götürdü. &ldquo;Sana hizmetkârlardan biriyle su göndereyim de yıkan,&rdquo; dedi. Kız mahcup bir tavırla elini kirli yanağına götürdü. &ldquo;Yiyecek bir şeyler ister&nbsp; misin? Yemek de gönderebilirim. Seni üzerindekilerden daha sıcak tutacak bir şeyler bulmaya gidiyorum. Lanore, sen de benimle gelsene.&rdquo;</p>

  <p>Doğruca odama giderek izin istemeden giysilerimi karıştırmaya başladı. &ldquo;Sanırım bütün küçük giysileri sana verdik. Kıza uyacak bir şeylerin olduğundan eminim.&rdquo; &ldquo;Anlamıyorum...&rdquo; Tilde&rsquo;nin önüne geçerek gardırobun kapısını kapattım. &ldquo;Onu neden buraya getirdin? Onunla ne yapmayı düşünüyorsun?&rdquo;</p>

  <p>Tilde sırıttı. &ldquo;Aptallık etme, Lanore. Elbette ki biliyorsun.&rsquo;&rsquo;</p>

  <p>&ldquo;O daha çocuk! Onu oyuncakmış gibi Adair&rsquo;in önüne atamazsın.&rdquo; Adair&rsquo;le geçirdiğim süre içinde, bir çocuğa sarkıntılık ettiğini hiç görmemiştim. Böyle bir şeye tanık olmayı kaldırabileceğimi sanmıyordum.</p>

  <p>Tilde bir sandığa yaklaştı. &ldquo;Çok küçük olabilir ama masum değil. Bebeğini doğurmak için gönderildiği bir düşkünler evinden kaçtığını söyledi. On dört yaşında ve hamile, gerçekten! Ona iyilik yapıyoruz,&rdquo; dedi pamuklu dantellerle süslü dar bir korseye karar verirken.</p>

  <p>Yatağa çöktüm.</p>

  <p>&ldquo;Bunları ona ver ve temizlenmesine yardım et.&rdquo; Tilde giysileri bana uzattı. &ldquo;Ben de ona yiyecek bir şeyler hazırlayım.&rdquo;</p>

  <p>Odasına döndüğümde, Patience pencerenin yanında durmuş, sokağa bakıyordu. Gözlerine düşen kirli kumral bukleleri kenara itti ama kollarımdaki giysilere istekle baktı.</p>

  <p>Giysileri ona uzattım. &ldquo;Haydi, giy şunları.&rdquo; O soyunurken arkamı döndüm. &ldquo;Eh, Tilde bana bir düşkünler evinden kaçtığını söyledi.&rdquo;</p>

  <p>&ldquo;Evet, Hanımefendi.&rdquo;</p>

  <p>&ldquo;Orada doğum yapmışsın. Söyle bana, çocuğuna ne oldu?&rdquo; Kızın kaçıp bebeğini geride bırakmış olamayacağını düşünürken yüreğim ağzıma geldi.</p>

  <p>Savunmacı bir tavırla, &lsquo;&rsquo;Onu benden aldılar,&rdquo; dedi. &ldquo;Onu doğumdan sonra bir daha görmedim.&rdquo;</p>

  <p>&ldquo;Üzüldüm.&rdquo;</p>

  <p>&ldquo;Oldu bitti. Keşke...&rdquo; Duraksadı. Belki de kendisini sokaktan alan bu yabancı hanımlara çok fazla şey anlatmamasının daha iyi olacağını düşünmüştü. Hissettiklerini anlayabiliyordum. &ldquo;Diğer hanımefendi bana burada benim için&nbsp; bir iş olabileceğini söyledi; belki mutfak hizmetçisi olarak?&rdquo;</p>

  <p>&ldquo;Öyle mi dedi?&rdquo;</p>

  <p>&ldquo;Ama önce evin efendisiyle tanışmam ve onun onayını almam gerektiğini söyledi.&rdquo; Aynı fikirde olduğumu, kendisine oyun oynanmadığını anlamak için yüzümde bir ipucu aradı. Tilde yanılıyordu. Kız hâlâ çok masumdu. Benim yaşadıklarımı onun da yaşamasına izin veremezdim.</p>

  <p>Elini tuttum. &ldquo;Benimle gel. Tek kelime etme ve çıtını bile çıkarma.&rdquo;</p>

  <p>Tilde&rsquo;nin asla kullanmadığını bildiğim arka taraftaki hizmetkâr merdivenine yönelip, mutfaktan geçerek kızı arka girişe götürdüm. Bir kesme tahtasının üzerinde bir avuç para duruyordu; hiç şüphesiz bakkal çırağına verilecekti. Parayı Patience&rsquo;in eline tutuşturdum.</p>

  <p>&ldquo;Git. Bu parayı al; giysiler de sende kalsın.&rdquo;</p>

  <p>Bana aklımı kaybetmişim&nbsp; gibi baktı. &ldquo;Ama nereye gideceğm? Düşkünler evine geri dönersem beni cezalandırırlar. Ailemin yanına da dönemem.&rdquo;</p>

  <p>&ldquo;O&nbsp; halde cezana katlan ya da ailenden merhamet dilen, henüz dünyaya çıkmaya&nbsp; hazır değilsin, Patience. Gördüğün bütün kötülüklere rağmen, bilmediğin daha çok şey var.Git! Bu senin iyiliğin için,&rdquo; dedim onu dışarı itip, bana bakmak için dönüşüne aldırmadan kapıyı yüzüne çarparken.O sırada bulaşıkhanede çalışan kız içeri girip bana merakla baktı. Hemen yukarı çıkıp kendi odamın güvenliğine koştum.</p>

  <p>Odanın içinde deli gibi volta atıyordum. Kızı kendi güvenliği için dışarı attıysam, benim burada yaşamak için nedenim neydi? Adair&rsquo;le yaptığım şeyin yanlış olduğunu biliyordum. Buranın kötü bir yer olduğunu biliyordum. Yine de korku beni olduğum yere mıhlıyordu. Tıpkı şimdi ense tüylerimi diken diken eden korku gibi. Tilde&rsquo;nin avını kaçırdığımı anlaması sadece an meselesiydi; sonra Adair&rsquo;le ikisi bir çift aslan gibi üzerime geleceklerdi. Vücudumdaki bütün sinirler bana kaçmamı söylerken, elime geçirdiğim bütün giysileri bir heybeye atıyordum. Ya kaçacak ya da korkunç bir gazaba uğrayacaktım.</p>

  <p>Hiç düşünmeden kendimi sokakta ve bir faytonun içinde buldum; kesemde ne kadar para olduğunu bile bilmiyordum. Fazla değildi ama Boston&rsquo;dan uzaklaşmama yeterdi. Fayton beni bir posta arabası ofisine bırakınca Boston&rsquo;dan New York&rsquo;a gidecek ilk posta arabasına bilet aldım. &ldquo;Araba bir saat sonra yola çıkacak,&rdquo; dedi memur. &ldquo;Sokağın karşısında zaman geçirebileceğiniz bir bar var,&rdquo; diye ekledi yardım sever bir tavırla.</p>

  <p>Önümde bir çay fincanı, ayağımın dibinde heybemle otururken, ilk kez soluklanıp düşünecek zaman bulabilmiştim. Kalbim yerinden fırlayacakmış gibi atmasına rağmen tuhaf bir şekilde iyimserdim de. Adair&rsquo;in evinden gidiyordum. Bunu kaç kez düşünmüş ama yapacak cesareti bulamamıştım. Şimdi aceleyle, telaşla yapıvermiştim ve onlar tarafından bulunduğumu gösteren hiçbir işaret yoktu. Bir saat içinde beni bulamazdı -Boston büyük bir yerdi- ve ondan sonra da yola çıkıp izimi kaybettirecektim. Ellerimi porselen fincana sararak sıcaklığını hissettim ve rahat bir nefes aldım. Belki de Adair&rsquo;in evindeki her şey bir illüzyon, içinde yaşarken gerçek gibi görünen kötü bir rüyaydı. Belki de burada bana zarar verecek gücü yoktu. Belki de tek sınav, kapıdan çıkacak cesareti toparlayabilmekti. Şimdi elbette ki asıl soru, nereye gideceğim ve ne yapacağımdı.</p>

  <p>O anda aniden dirseğimin dibindeki birkaç kişiyi hissettim. Adair, Alejandro, Tilde. Adair yanıma çömelerek kulağıma fısıldadı. &ldquo;Şimdi benimle gel, Lanore. Sakın olay çıkarmayı filan düşünme. Heybende mücevher var ve eğer yardım çağırmaya kalkarsan, yetkililere bu değerli eşyaları evimden çaldığını söylerim. Diğerleri de tanıklık eder.&rdquo; Eli neredeyse dirseğimi eziyor, beni oturduğum yere mıhlıyordu. Öfkesini bir ateşin sıcaklığıymış gibi hissedebiliyordum. Eve dönerken faytonda hiçbirine bakmıyor, kendi kendime oturuyor, korkudan gıkımı bile çıkaramıyordum. Daha kapıdan girer girmez yanağıma sert bir tokat indirerek yere devirdi. Alejandro ve Tilde, yaklaşan fırtınadan kaçan kuşlar gibi hemen koşarak salondan çıktılar.</p>

  <p>Adair&rsquo;in gözlerindeki öfke, beni paramparça etmek istediğini gösteriyordu. &ldquo;Ne yaptığını sanıyordun sen? Nereye gidiyordun?&rdquo;</p>

  <p>Sesim çıkmadı ama anlaşılan cevap filan da istemiyordu. Sadece öfkeden deliye dönmüş bir halde bana tekrar vurmak istiyordu; ta ki ayaklarının dibinde şişmiş gözlerle , çürükler içinde bir vücutla ona bakar halde kalana kadar. Yumruklarını sıkarak önümde bir aşağı bir yukarı yürürken, öfkesi hâlâ yatışmamıştı.</p>

  <p>&ldquo;Cömertliğime, güvenime böyle mi teşekkür ediyorsun?&rdquo; diye kükredi. &ldquo;Seni evime, aileme alıyorum, seni giydiriyorum, sana güvenlik sağlıyorum. Bazı açılardan benim çocuklarım gibisiniz. Dolayısıyla beni ne kadar hayal kırıklığına uğrattığını anlayabilirsin. Seni uyarmıştım; ister hoşuna gitsin, ister gitmesin, bana aitsin. Ben gitmene izin verene kadar asla ama asla beni terk edemezsin.&rdquo;</p>

  <p>Sonra beni kucağına alıp evin arka tarafına, bütün hizmetkârların mumlar yandığında kaçan fareler gibi ortadan kaybolduğu mutfağa götürdü. Merdivenlerden inerek kilerden, şarap sandıklarının, un çuvallarının ve üzeri örtülü kullanılmayan mobilyaların yanından geçirdi. Duvarları rutubetli, soğuk dar bir geçitten ve sonunda eski bir meşe kapıdan geçtik. Oda loştu. Dona beli sıkıca büzülmüş bir cüppeyle kapının yanındaydı. Hasta bir adam gibi eğik duruyordu. Genellikle başkalarının acılarından zevk alan Dona bile korkuyorsa, gerçekten korkunç bir şey olmak üzereydi. Elinde örümcek ağı gibi deri kayışlar vardı; koşumlara benziyordu ama hiç böyle at koşumları görmemiştim.</p>

  <p>Adair beni yere attı. &ldquo;Onu hazırla,&rdquo; dedi Dona&rsquo;ya. Dona terli, kanlı giysilerimi üzerimden çıkarmaya başladı. Adair da onun arkasında soyunuyordu. Dona beni soyduktan sonra koşumları üzerime geçirmeye başladı. Tam bir kâbus tasarımıydı. Vücudumu doğal olmayan bir pozisyona sokarak tamamen savunmasız hale getirmişti. Kollarım arkadan bağlanmış, başım neredeyse boynumu kıracak&nbsp; kadar arkaya çekilmişti. Dona kayışları sıkıştırırken hafifçe sızlandı ama kesinlikle gevşetmedi. Adair tehditkâr bir tavırla tepemde dikiliyordu.</p>

  <p>&ldquo;Sana&nbsp; itaat etmeyi&nbsp; öğretme zamanı geldi. Görünüşe &nbsp;&nbsp; bakılırsa herkesin&nbsp; bir kez cezalandırılması gerekiyor, böylce tekrar aynı şeye&nbsp; kalkıştıklarında ne &nbsp; olacağını öğreniyorlar. Sana beni asla terk edemeyeceğini söyledim ama sen yine de kaçmaya kalktın. Bir daha asla kaçmaya kalkışmayacaksın." Adair artık bağırmıyor, mantıklı ve soğukkanlı bir sesle konuşuyordu. Parmaklarını saçlarıma daldırarak yüzünü benimkine yaklaştırdı.</p>

  <p>&ldquo;Ailenle ve Jonathan'ınınla birlikte köyündeyken bunu hatırla; seni bulamayacağım hiçbir yer yok. Benden asla kaçamazsın.&rdquo;</p>

  <p>&ldquo;Kız...&rdquo; demeye çalıştım, kurumuş kanla birbirine yapışmış dudaklarımın arasından.</p>

  <p>&ldquo;Bu kızla ilgili değil, Lanny. Evimde olup bitenleri kabullenmeyi de öğreneceksin; kabullenecek ve bir parçası olacaksın. Ancak bu bana sırtını döndüğün, beni reddettiğin için. Buna asla izin vermem.&rdquo;</p>

  <p>O odada olanları anlatmayacağım. Yaşadığım aşağılanmanın detaylarını gizleyerek biraz olsun mahremiyetimi korumak istiyorum. Ama yaşadığım en korkunç olay olduğunu söylemem yeterli olacaktır. İşkencecim sadece Adair değildi; Dona da kendi isteği dışında olduğu belli bir şekilde ona katılmıştı.</p>

  <p>İşlerini bitirdiklerinde neredeyse baygındım. Gözlerimi biraz aralayabildiğimde, Adair&rsquo;in giysilerini yerden aldığını gördüm. Terden sırılsıklamdı ve saçları ensesine yapışmıştı. Dona da cüppesini giymiş, sararmış bir halde titreyerek, emekleyerek odadan çıkıyordu. Her an kusabilirmiş gibi bir hali vardı.</p>

  <p>Adair elleriyle ıslak saçlarını sıvazladıktan sonra başını Dona&rsquo;ya doğru salladı. &ldquo;Onu yukarı çıkar ve birine temizlettir.&rsquo;&rsquo; dedi odadan çıkmadan önce.</p>

  <p>Dona deri kayışları çözerken yüzümü buruşturdum. Tenimi ısırmışlar, onlarca yerimi kesmişlerdi. Kayışlar kurumuş kanı çekiştirirken yaralar yine açılıyordu. Korkunç aleti yerde bırakarak -kayışlar içi boş bir insan biçimi almışlardı- beni Dona&rsquo;dan hiç görmediğim bir nezaketle -ne öncesinde ne de o zamandan beri- kucağına aldı.</p>

  <p>Beni bakır küvetli odaya getirdi. Alejandro sıcak su dolu kovalarla bekliyordu. Alejandro beni nazikçe yıkadı, kanı ve sıvıları temizledi ama dokunuşuna dayanamıyor, sürekli ağlıyordum.</p>

  <p>&ldquo;Cehennemdeyim, Alejandro. Nasıl devam edebilirim?&rsquo;&rsquo;</p>

  <p>Elimi tutarak bir bezle sildi. &ldquo;Tercihin yok. Bunları bizim de yaşadığımızı bilmek seni rahatlatabilir. Her birimiz. Yaşadıklarından utanmana gerek yok. En azından bizimleyken.&rdquo; Beni yıkarken yaralarım iyileşiyor, minik kesikler kayboluyor, çürük yerler normale dönüyordu. Beni kurulayıp temiz bir havluya sardıktan sonra, birlikte yatağa uzandık.Alejandro ondan uzaklaşmama izin vermeden bana sokuldu.</p>

  <p>&ldquo;Eh, sonra ne oluyor?&rdquo; diye sordum parmaklarımı onunkilere kenetlerken.</p>

  <p>&ldquo;Hiçbir şey. Eski halimize dönüyoruz. Bugün yaşadıklarını unutmalı ama dersi aklından çıkarmamalısın. Dersi asla ama asla unutma.&rdquo;</p>

  <p>Boston&rsquo;a gideceğim günün öncesindeki gece çok kötüydü. Endişelerimle baş başa kalmak istiyordum ama Adair beni yatağına götürmek konusunda ısrar etmişti. Artık ondan ölesiye korktuğumu söylememe gerek yok ama davranışlarımdaki değişiklik onun umurunda bile değildi; sanırım maiyetindekilerin bu davranışlarına alışkındı ve zaman içinde eski halime döneceğimi düşünüyordu. Belki de ona olan güvenimi yıkmış olması umurunda değildi. Alejandro&rsquo;nun tavsiyesini&nbsp; hatırlayarak hiçbir şey olmamış gibi davranıyor, Adair&rsquo;e her zamanki gibi ilgiyle yaklaşıyordum.</p>

  <p>Adair çok içiyordu -belki de ondan bu kadar korkmama neden olan davranışlarını unutmaya çalışıyordu- ve oda duman dolana kadar nargile içiyordu. O gece yatakta dalgındım; düşünebildiğim tek şey, Jonathan&rsquo;la ilgili ne yapacağımdı. Onu bu deliyle birlikte sonsuza dek yaşamaya mahkum edecektim. Jonathan bunu hak edecek bir şey yapmamıştı ama sonuçta ben de yapmamıştım.&nbsp; Ancak ben Alejandro&rsquo;ya anlatmasaydım, hâlâ anılarımda yaşamasaydı, Adair varlığını asla bilmeyecekti.</p>

  <p>St. Andrews&rsquo;a döndüğümde aileme ne diyeceğime de karar vermemiştim. Sonuçta, bir yıl önce limandan kaçtığımda hayatlarından çıkmıştım. Manastırdan&nbsp; ve liman müdüründen soruşturduklarından ve Boston&rsquo;a geldiğimi ama hemen ortadan kaybolduğumu öğrendiklerinden emindim. Acaba hâlâ hayatta olduğumu, bebeğimle birlikte utanç içinde kaçtığımı&nbsp; düşünmüşler miydi?&nbsp; Boston&rsquo;daki yetkililere sormuş,&nbsp; öldürülmediğimden emin olmak için polisten yardım istemişler miydi? St. Andrews&rsquo;da benim için sahte bir cenaze töreni düzenleyip düzenlemediklerini merak ediyordum; hayır, babam onların duygularına kapılmalarına izin vermezdi. Bunun yerine, annem ve kız kardeşlerim kederlerini içlerine gömer, kalplerine taş basarlardı.</p>

  <p>Peki ya Jonathan? Bana ne olduğunu düşünüyordu? Çok&nbsp; büyük olasılıkla, ailemin ona anlattıklarına inanmış olmalıydı. Babam, Charles St. Andrew&rsquo;a gidip Jonathan&rsquo;ı beni hamile bırakmakla suçlamazdı, çünkü başıma gelenleri itiraf etmek veya haberin köyde yayılması riskini almak istemezdi.Köydekilere bir şey söyledilerse, muhtemelen öldüğümü, talihsiz bir suç veya kazaya kurban gittiğimi söylemiş olmalıydılar.</p>

  <p>Dolayısıyla bu son bir yıl, Jonathan benim öldüğümü düşünmüş olmalıydı; tabii eğer beni bir kere bile olsa düşündüyse. Aniden gözlerim doldu. Arada bir beni düşünüyor olmalıydı; onu bu dünyada en çok seven kadını! Ama St. Andrews&rsquo;taki herkes için ölü olduğumu kabul etmek zorundaydım. Hayatta kalanlar, bir sevdiklerinin öldüğü gerçeğini kabullenirlerdi. Bir süre -haftalar, belki aylar boyunca- yas tutarlardı ama zaman içinde anılar geçmişe gömülür, arara bir hatırlanırdı; tavan arasına atılmış, bir zamanlar sevimli bir oyuncak gibi. Sevgiyle okşanır, sonra tekrar kurumuş çiçeklerin, eski giysilerin ve diğer tüm işe yaramaz şeylerin arasına atılırdı. Kendimi mezara konmuş, mezarlıktan ayrılanlar tarafından terk edilmiş bir ceset gibi hissediyordum!</p>

  <p>Şafakta&nbsp; huzursuz bir uykudan ter içinde ve nefes nefese uyandım. Gemi sabah yelken açacaktı. Güneş doğmadan limana gitmem gerekiyordu. Adair&rsquo;in yatağında cesetler ve ölüler âlemiyle dolu bir zihinle uyku sersemi bir halde doğrulup oturdum. Kendimi toparlayabilmek ve yapmak üzere olduğum şey üzerinde düşünmek için biraz daha zamanın olmasını dilerdim; tabii bu tuhaf simya ve sihirbazlık numaraları arasında bir şeyler anlamak mümkünse.</p>

  <p>Yatağın altındaki giysilerimi aramak için uzandığımda, başını yastığa koymuş olan Adair&rsquo;i gördüm. Sanırım şeytanların bile uyurken, dinginlik ve huzur onları etkisi altına almışken meleklere benzediği doğru. Gözleri kapalı, uzun kirpikleri yanaklarına değiyordu. Saçları muhteşem bukleler halinde omuzlarına dökülüyordu ve yanaklarındaki kirli sakal onu çok genç gösteriyordu. İnanılmaz zalimlikler yapabilecek birine hiç benzemiyordu.</p>

  <p>Bütün gece soluduğum duman yüzünden başım ağrıyordu. Eğer ben bu kadar kötü durumdaysam, Adair neredeyse komada olmalıydı. Elini tutup bıraktım ve ölü eli gibi . Ne homurdandı ne de kıpırdandı.</p>

  <p>O anda aklıma sapıkça bir fikir geldi. İçinde beni sonsuza dek değiştirme gücüne sahip olan yaşam&nbsp; iksirinin durduğu minik gümüş şişeyi hatırladım. Al onu, dedi içimden bir ses. Adair&rsquo;in gücünün kaynağı o şişe. Bu senin intikam fırsatın. Gücünü çal ve yanında St. Andrews &rsquo;a götür.</p>

  <p>Bunu yaparsam, benim Adair&rsquo;e bağlı olduğum gibi Jonathan&rsquo;ı da kendime bağlayabilirdim. Bu düşünce zihnimde parladı ama cesaretim yoktu. Onu asla kullanamazdım, değil mi? Birini şimdi olduğum şeye asla dönüştüremezdim. Adair &rsquo;den intikamını almak için al onu. Hayatta sahip olduğu tek büyü o. Onu kaybettiğini anladığında ne kadar korkacağını düşün!</p>

  <p>Kulağıma fısıldayan sapıkça ses akıllıydı. Beni nasıl baştan çıkaracağını biliyordu. Bodrumda bana yaptıklarının intikamını almak istiyordum. Sevdiğim adamı bu canavarla sonsuzluğa mahkûm etmeye zorlanarak bu göreve gönderilmekten nefret ediyordum. Hepsinden öte, Adair&rsquo;e günü göstermek istiyordum ama ne yapabilirdim ki? Çok az seçeneğim vardı.</p>

  <p>Mantığımdan çok daha büyük bir güce sahip olduğumu düşünüyorum, çünkü yataktan büyük bir dikkatle, yavaşça kalkıp odayı inceledim. Şişeyi nereye saklamış olabilirdi? Sadece o gün görmüştüm; öncesinde ya da sonrasında hiç görmemiştim.</p>

  <p>Soyunma odasına gittim. Uşağın bir beyefendinin giysilerini dikerken kullandığı iğnelerin durduğu tepside olabilir miydi? Belki de mücevher kutusunda takıların arasına konmuştu? Ender giydiği bir terliğin içinde? Dizlerimin üzerinde çökerek ayakkabılarını karıştırırken, Adair&rsquo;in böylesi değerli bir şeyi uşağının bulup cebine atabileceği bir yere asla saklamazdı. Ya sürekli yanında taşırdı -ve onu birçok kez yatakta çırılçıplak gördüğümde şişeden iz yoktu- ya da kimsenin aramayı akıl edemeyeceği bir yere saklardı.&nbsp; Kimsenin aramaya cesaret edemeyeceği bir yere.</p>

  <p>Elimde mumla odadan çıkarak merdivenlerden&nbsp; aşağıya indim. Mutfaktan geçip kilere ulaştım. Rutubet kokan taş duvarların arasından yürüdüm. Kimsenin girmediği ve herkesin korktuğu odaya yaklaşırken yavaşladım. Kapıyı iterek açtım ve yakın geçmişte pis zeminde kanlar içinde yattığım odaya girdim.</p>

  <p>Nefesimi tutarak odanın diğer tarafındaki sandığa doğru yürüyüp, sandığın kapağını kaldırdım. O iğrenç, kâbusuma! koşumlar, terimle kaskatı kesilmiş kayışlar, hâlâ vücudumun biçimini koruyarak duruyordu. Onu görünce kapağı neredeyse bırakacaktım ama sandığın bir köşesindeki küçük bir paketi fark ettiğimde korkumu kontrol altına aldım. Uzanarak minik bir yastık gibi katlanmış erkek mendilini aldım. Mendilin bir köşesini kaldırdığımda, içinde duran şişeyi gördüm. Mum ışığında gümüş şişe bir Noel ağacı süsü gibi parlıyordu. Işık uğursuz bir şekilde nabız gibi atıyor, sanki uyarıyordu. Ama buraya kadar gelmişken şimdi uyarıyı dinleyecek değildim. Şişe bana aitti. Sımsıkı tutarak kalbime bastırdım ve zindandan sessizce çıktım.</p>

  <h2 id="sigil_toc_id_26">YİRMİ BEŞ</h2>

  <p><b>Maine Sınırı, Bugün</b></p>

  <p>Luke otobandan çıkarak toprak bir yola saptı ve motorun rölantisinin kamyoneti lastik izlerinin üzerinden sürüklemesine izin verdi. Bir viraja geldiklerinde bağlantı yolununun uzağına park etti ama motoru kapatmadı. Kış ağaçları yapraksız olduğundan açıkça görebiliyorlardı. Hem kendisi hem de yolcusu uzaktaki Birleşik Devletler-Kanada sınırını izileyebiliyordu. Bir inşaat sahasında kurulmuş çocuk parkına benziyordu. Kamyonlar ve arabalarla tıkanmış kulübeler koridorların üzerinde egzoz dumanıyla dolu bir hava...</p>

  <p>&ldquo;Gittiğimiz yer orası,&rdquo; dedi Luke ön camdan işaret ederek.</p>

  <p>&ldquo;Dev gibi,&rdquo; diye karşılık verdi&nbsp; kız. &ldquo;Pek kullanılmayan bir yerden giriş yapacağımızı sanıyordum; arabaları el feneriyle inceleyen iki güvenlik görevlisi ve bir av köpeği.&rdquo;</p>

  <p>&ldquo;Bunu yapmak istediğinden emin misin? Kanada&rsquo;ya gitmenin başka yolları da var,&rdquo; dedi Luke kızı zaten çiğnediğinden daha fazla kanunu çiğnemeye teşvik edip etmemekte kararsız bir şekilde. &ldquo;Sınırdan yürüyerek veya kar motosikletiyle geçebileceğin ama seni arabayla götüremeyeceğim yerler de var. En azından bu arabayla olmaz; belki bir Range Rover veya Humvee işimizi görebilir. Bu kamyonet ormanın içinden asla geçemez.&rdquo;</p>

  <p>Kızın garanti arayışıyla ebeveynine bakan bir çocuğunki gibi bakışları Luke&rsquo;un kalbine işledi. &ldquo;Hayır, beni buraya getirdin. Sınırı geçmeme de yardım edeceğinden eminim.&rsquo;&rsquo;</p>

  <p>Sınır kapısına yaklaşırlarken Luke&rsquo;un sinirleri gerilmeye başladı. Buraya kadar kaç kez gelmiş ve hiç tereddüt etmemişti. Bugün pek kalabalık değildi ama yine de bir saat kuyrukta bekleme düşüncesi cesaret kırıcıydı. Şimdiye kadar kendileriyle ilgili bir arama emri çıktığından emindi; ne kadar&nbsp; aptal olursa olsun, Duchesne bile bir mahkûmun&nbsp; ortadan kayboluşunu Luke&rsquo;unkiyle birleştirebilirdi. New Hampshire plakalı&nbsp; kirli bir Minivan&rsquo;ın arkasında beklerlerken bile, Luke sınır polisinin bir faks makinesinden arama emrini çıkardığını, kuyruktaki arabalar arasında tarife uyan olup olmadığına baktığını hayal edebiliyordu. Neredeyse kamyoneti sıradan çıkaracakken kendine hâkim oluyor, ama direksiyonu tutan ellerinin titremesini bastıramıyordu.</p>

  <p>Kız gergin gözlerle ona baktı. &ldquo;Sen iyi misin?&rdquo;</p>

  <p>&ldquo;Çok uzun sürüyor,&rdquo; diye mırıldandı Luke. Giysilerinin altında koltuk altından beline kadar ter damlaları süzülüyordu.</p>

  <p>&ldquo;Her şey yolunda,&rdquo; diye mırıldandı kız.</p>

  <p>Aniden yan sıranın uzandığı kulübenin üzerindeki yeşil ışık yandı ve Luke şaşırtıcı bir hızla direksiyonu kırıp gaza yüklenerek arabayı trafiği düzenleyen sınır polisine doğru çevirdi. Kuyrukta iki araba önlerinde bekleyen bir arabanın önünü kesti ve direksiyondaki kadın ona ortaparmağını kaldırdı ama Luke umursamadı bile. Sınır görevlisinin önünde frene sertçe asıldı.</p>

  <p>&ldquo;Aceleniz mi var?&rdquo; diye sordu memur, doktorun kimliğini almak için uzanırken ilgisini soğukkanlılıkla gizleyerek! &ldquo;Yeni bir sıra açtığımızda genellikle kuyrukta sırada bekleyen kişiyi alırız.&rdquo;</p>

  <p>&ldquo;Affedersiniz,&rdquo; dedi Luke. &ldquo;Bilmiyordum.&rdquo;</p>

  <p>&ldquo;Bir dahaki sefere dikkat edin, tamam mı?&rdquo; diye karşılık verdi memur, Luke&rsquo;un sürücü belgesini, ardından Lanore&rsquo;un pasaportunu kontrol ederken başını bile kaldırmadan. Memur orta yaşlı, lacivert üniformalı&nbsp; bir adamdı. Kemerine telsiz, kalemler ve bir sürü eşya asılmıştı. Elinde bir tablo ve bir tür tarayıcıya benzer elektronik bir alet vardı. Ortağı olan daha genç bir kadın, uzun bir çubuğun ucuna iliştirilmiş bir aynayla arabanın etrafında dolaşıyor, kamyonetin altına yerleştirilmiş bir bomba bulmayı bekliyormuş gibi inceliyordu. Luke yan dikiz aynasından kadın memuru izlerken, nedensiz bir şekilde yine gerildiğini hissetti.</p>

  <p>&ldquo;Demek doktorsunuz?&rdquo; dedi penceredeki memur, Luke&rsquo;un dikkatini aniden kendi üzerine çekerek.</p>

  <p>&ldquo;Evet, cerrahım.&rdquo; Aptal, dedi kendi kendine, uzmanlığın adamın umurunda bile değil. İlgi isteyen şımarık bir çocuk gibi öne çıkan şey doktor kibriydi.</p>

  <p>&ldquo;Kanada&rsquo;ya gidiş nedeniniz?&rdquo;</p>

  <p>Luke cevap veremeden Lanore kendini memura göstermek için öne eğilerek araya girdi. &ldquo;Aslında bana bir iyilik yapıyor. Onunla birlikte kalıyordum ve bir akrabamdan&nbsp; bir süreliğine yardım istemem gerekti; Luke da beni otobüse binmek yerine cömert bir şekilde kendi arabasıyla götürmek konusunda ısrar etti.&rdquo;</p>

  <p>&ldquo;Ah, kuzeniniz nerede?&rdquo; diye sordu memur, çaktırmadan sorgulayarak.</p>

  <p>&ldquo;Lac-Benne,&rdquo; diye cevap verdi kız doğal bir tavırla.&rsquo;&rsquo;Şey, onunla Lac-Benne&rsquo;de buluşacağız. Aslında Quebec&rsquo;e a yakın oturuyor.&rdquo; Luke&rsquo;a mucizevi gelen bir şekilde, kız yakınlardaki bir kasabanın adını biliyordu. Doktor biraz rahatladı.</p>

  <p>Memur kulübeye çiziklerle dolu pleksiglas pencereden girince, Luke onu izledi. Adam hiç şüphesiz veritabanıyla dolu bir bilgisayar monitörüne doğru eğilmişti. Ya plaka numaram? diye düşündü. Polis numarayı çoktan dağıtmış olabilir mi? Arabayı arıyor olabilirler mi? Gazı kökleyip kulübeden ileri fırlamamak için kendini zor tutuyordu. Onu durdurabilecek hiçbir şey yoktu; ne otomatik bir kol, ne lastiklerini patlatmak için bekleyen metal çiviler.</p>

  <p>Memur aniden Luke&rsquo;un penceresine yaklaşarak ve sürücü belgesiyle pasaportu uzattı. &ldquo;İşte. İyi tatiller,&rdquo; dedi bakışlarını bir arkadaki arabaya çevirip Luke&rsquo;a geçmesini işaret ederek.</p>

  <p>Sınır kapısı dikiz aynasında iyice küçülene kadar Luke nefes alamadı. &ldquo;Neden o&nbsp; kadar endişelendin?&rdquo; diye sordu kız gülerek, omzunun üzerinden bakarken. &ldquo;Terörist değiliz veya sınırdan kaçak sigara sokmaya filan çalışmıyoruz. Sadece öğle yemeği yemek için Kanada&rsquo;ya giden nazik Amerika vatandaşlarıyız.&rdquo;</p>

  <p>&ldquo;Hayır, değiliz,&rdquo; dedi Luke ama o da&nbsp; rahatlayarak gülmeye başlamıştı. &ldquo;Affedersin, bu pelerin ve hançer olaylarına alışkın değilim.&rdquo;</p>

  <p>&ldquo;Özür dilerim, gülmek istemedim. Alışkın olmadığını&nbsp; biliyorum. Ama harika bir iş çıkardın.&rdquo; Kız, Luke&rsquo;un elini tutarak sıktı.</p>

  <p>Lac-Benne yakınlarındaki bir motelde konakladılar. Bir otel zincirinin parçası olmayan, sıradan ve gösterişsiz bir yerdi. Lanore ofise girerken Luke arabada bekledi. Lanore o sabah güzel bir genç kızla muhabbet etme fırsatını olabildiğince uzatmaya çalışarak yavaş hareket eden yaşlıca resepsiyon görevlisiyle sohbet ediyordu. Sonra kamyonete geri döndü ve arka taraflarda, ağaçlık bir alan ile bir beyzbol&nbsp; sahasının ucuna bakan bir odaya yöneldiler. Otoparktaki tek araç onlarınkiydi.</p>

  <p>Odaya girdiklerinde, Lanore hızlı&nbsp; bir şekilde valizini boşalttı. Banyoyu kontrol ederek havluların kalitesiyle ilgili sızlandı. Luke aniden kendini ayakta duramayacak kadar yorgun hissederek yatağa oturdu. Polyester yatak örtüsünün üzerine uzanarak bakışlarını tavana dikti. Bütün dünyası karnaval oyuncağı gibi dönüyordu.</p>

  <p>&ldquo;Sorun nedir?&rdquo; Lanore yatağın kenarında onun yanına oturarak alnına dokundu.</p>

  <p>&ldquo;Sanırım yorgunluk. Gece nöbetimden sonra genellikle eve gider gitmez yatağa girerim.&rdquo;</p>

  <p>&ldquo;O halde keyfine bak, iyi bir uyku çek.&rdquo; Kız bağcıkları çözmeden doktorun ayakkabılarını çıkardı.</p>

  <p>&ldquo;Hayır, geri dönmem gerek. Sadece yarım saatlik bir yolum var,&rdquo; diye itiraz etti Luke, ancak yerinden kıpırdamadı bile.</p>

  <p>&ldquo;Saçmalama. Ayrıca, hemen geri dönüp eve gidersen sınır kapısındakilerin dikkatini çekersin.&rdquo; Lanore, Luke&rsquo;un üzerine bir battaniye örttü; tıpkı doktor odasındaki kanepenin üzerinde kullanılan hastane battaniyesi gibi akrilik bir şeydi.Sonra valizine yönelerek bir</p>

  <p>Ziploc çanta çıkarıp Luke&rsquo;un görmesi için havaya kaldırdı. Ancak pencereden gelen ışık yüzünden karanlık göründüğü için, Luke çantanın içinde ne olduğunu anlayamamıştı.</p>

  <p>Lanore yatağın köşesine oturarak işe koyuldu. Daha büyük çantanın içinde, Luke&rsquo;un şimdiye dek gördüğü en şehvet verici mariuhana tomurcukları vardı. Lanore birkaç dakika içinde oldukça cömert bir sigara hazırladı, yaktı ve uzun, iştahlı bir nefes çekti. Dumanı üfleyip gözlerini kapadığında yüzü tatminle gevşedi. Luke bir ara bu kadının yüzünde böyle bir ifadeyi yaratmak isteyeceğini düşündü.</p>

  <p>Lanore sigarayı ona uzattı. Bir an tereddüt ettikten sonra-kendi kendine bunun bir kadeh şaraptan farklı olup olmadığını sordu- Luke sigarayı alıp dudaklarına götürdü. Derin bir nefes çekerek dumanı ağzında tuttu, beyninin loblarını yayıldığını ve kulaklarının tıkandığını hissetti. Bu ot gerçekten etkiliydi. Hem de çok hızlıydı.</p>

  <p>Luke öksürükler arasında sigarayı Lanore&rsquo;a geri verdi. &ldquo;Bir süredir içmemiştim. Nereden buldun bunu?&rdquo;</p>

  <p>&ldquo;Kasabada. St. Andrews&rsquo;da.&rdquo; Lanore&rsquo;un cevabı Luke&rsquo;u hem şaşırtmış hem de biraz tedirgin etmiş, burnunun ucunda görünmeyen başka dünyalar olduğunu hatırlatmıştı.</p>

  <p>&ldquo;Böyle şeyleri sık yapar mısın?&rdquo; Luke başıyla sigarayı işaret etti.</p>

  <p>&ldquo;Onsuz yaşayamam. Zihnimde taşıdığım anıları bilmiyorsun. Yaptığın için ömürler boyunca pişmanlık duyacağın şeyler. Başkalarının yaptığını&nbsp; gördüğün şeyler. Bir&nbsp; türlü kafandan atamadığın şeyler. En azından bu olmadan.&rdquo; Lanore elindeki sigarayı işaret etti. &ldquo;Bazen öyle zamanlar oluyor ki on yıl boyunca uyumak istiyorum. Uykuya dal ve hepsini durdur. Ama kötü anıları silmek mümkün değil. O kadar zor olan yapmak değil; yaptığın şeyle yaşamak.&rdquo;</p>

  <p>&ldquo;Morgdaki adam gibi.&rdquo;</p>

  <p>Lanore bir kelime daha söylemesini engellemek için parmağını Luke&rsquo;un ağzına bastırdı. Luke daha sonra bunun için yeterince zaman olacağını düşündü; pişmanlıklarının çığı kızı ezdiğinde, yaptığı geri dönüşü olmayan şeyleri tamamen algılayınca kendini boğuluyor gibi hissettiğinde. Ne kadar uyuşturucu alırsa alsın, onlardan kurtulamazdı.</p>

  <p>Luke&rsquo;un yaptığı şeyler Lanore&rsquo;unkilerin yanında önemsiz kalırdı. Yine de sigaraya uzandı. &ldquo;Geri dönüyorum,&rdquo; dedi Luke, Lanore&rsquo;u ikna etmek zorundaymış gibi. &ldquo;Bir uyku çeker çekmez. Uyuduktan sonra araba kullanmak daha güvenli olur. Ama geri dönmem gerek. Yapmam gereken, beni bekleyen işler var.&rdquo;</p>

  <p>&ldquo;Tabii,&rdquo; dedi Lanore.</p>

  <p>Doktor uyandığında oda neredeyse karanlıktı. Güneş batıyordu ama lambaların hiçbiri yanmıyordu. Luke doğrulup oturamadan, yattığı yerde kendini toparlamaya çalıştı. Uzunca süre zihni pamukla doluymuş gibiydi; nerede olduğunu neden her şeyin yabancı geldiğini hatırlamakta zorlandı.Battaniyenin altında yatmaktan dolayı terlemişti. Kendini bir arabadan çıkarılıp gözleri bağlanarak, olduğu yerde döndürülüp bir otel odasına atılarak kaçırılmış, nerede olduğu konusunda hiçbir fikri olmayan bir kurban gibi hissediyordu.</p>

  <p>Yavaş yavaş odayı net bir şekilde görebilmeye başladı. Yabancı, masanın etrafındaki ahşap sandalyelerden birinde oturmuş, pencereden dışarı bakıyordu. Hiç kıpırdamıyordu.</p>

  <p>&ldquo;Hey,&rdquo; dedi Luke, kıza uyandığını belli etmek için. Kız yüzünde hafif bir gülümsemeyle ona döndü.</p>

  <p>&ldquo;Kendini daha iyi hissediyor musun? Sana bir bardak su getireyim.&rdquo; Lanore yerinden kalkıp, hızlı adımlarla bir kapıdan mutfağa geçti. &ldquo;Sadece musluk suyu. Soğuması için buzdolabına da biraz koydum.&rdquo;</p>

  <p>&ldquo;Ne kadardır uyuyorum?&rdquo; Luke bardağa uzandı ve soğukluğunu hissedince alnına bastırmak istedi. Gerçekten hasta mıydı? Her yeri alev alev yanıyordu.</p>

  <p>&ldquo;Dört-beş saattir.&rdquo;</p>

  <p>&ldquo;Ah, Tanrım, yola çıksam iyi olur. Eğer çoktan başlamadılarsa, beni aramaya başlarlar.&rdquo; Luke battaniyeyi iterek yatağın kenarında doğrulup oturdu.</p>

  <p>&ldquo;Acelen ne? Evde seni bekleyen kimsen olmadığını söylemiştin,&rdquo; diye karşılık verdi kız. &ldquo;Ayrıca, pek iyi görünmüyorsun. Şu ot sana çok fazla gelmiş olabilir. Güçlüdür. Belki de bir süre daha uzanmalısın.&rdquo;</p>

  <p>Lanore yerinden kalkıp çekmeceli dolaba doğru yürüdü, dizüstü bilgisayarını aldı ve Luke&rsquo;a yaklaştı. &ldquo;Sen uyurken bunları kameradan indirdim. Onu görmek isteyeceğini düşündüm. Yani, onu gördüğünü biliyorum, yani cesedini. Ama yine de ilgini çekebilir.&rdquo;</p>

  <p>Luke bu dehşetli küçük konuşma karşısında yüzünü buruşturdu; morgdaki cesedi ve Lanore&rsquo;la bağlantısını hatırlamak istemiyordu ama Lanore&rsquo;un uzattığı bilgisayarı yine de aldı. Odanın loş ortamında ekrandaki görüntüler parlak bir şekilde önüne serildi. Ceset torbasındaki adamı görüyordu ama kıyaslamak bile mümkün değildi. Gayet canlı ve sağlıklı görünüyordu. Gözleri, yüzü enerjikti.</p>

  <p>Ve o kadar güzeldi ki ona bakmak Luke&rsquo;u tuhaf bir hüzne boğdu. İlk görüntü bir arabada çekilmişti; cam indirilmiş, uzun siyah saçları başının etrafında rüzgârdan savruluyordu ve gülerken gözlerinin kenarlarında çizgiler oluşuyordu. Görüntüleri çeken Lanore&rsquo;un söylediği veya yaptığı şeye gülüyordu. Bir sonraki görüntüde yataktaydı; muhtemelen Dunratty&rsquo;de paylaştıkları yatak olmalıydı. Adamın beyaz bir yastığa dayanmış, saçları yine yüzüne düştü. Elmacıkkemikleri kızarmıştı. Beyaz çarşafların altında boğazı ve köprücük kemiğinin çıkıntısı belli oluyordu.</p>

  <p>Bir dakika sonra, görüntüleri peş peşe izlerken, Luke izlediği adamın&nbsp; güzelliğinin yüz hatlarından kaynaklanmadığını anladı. Önemli olan yakışıklılığı değildi. Yüz ifadesinde şey vardı; gözlerindeki neşeyle yüzündeki gülümseme arasındaki bağlantıdan doğan bir şey.</p>

  <p>Kamerayı tutan ve görüntüleri kaydeden kişiyle birlikte olmaktan mutluydu. Luke&rsquo;un boğazında bir şeyler düğümlendi ve bilgisayarı Lanny&rsquo;ye sertçe uzattı. Daha fazla izlemek istemiyordu. &ldquo;Biliyorum,&rdquo; dedi kız, neredeyse boğulur gibi bir sesle ağlamaya başlarken. &ldquo;Onun artık gittiğini düşünmek beni öldüyor. Yokluğunu göğsümde bir delikmiş gibi hissediyorum.İki yüz yıl boyunca içimde taşıdığım bir duygu koparılıp alındı. Nasıl devam edeceğimi bilmiyorum. İşte bu yüzden senden rica ediyorum. Lütfen biraz daha kal. Yalnız olmak istemiyorum. Yoksa aklımı kaçıracağım.&rdquo; Lanore bilgisayarı yere bırakarak Luke&rsquo;un eline uzandı. Eli minik ve ılıktı. Avucu nemliydi ama Luke ıslaklığın ondan mı, yoksa kendisinden mi kaynaklandığını bilmiyordu.</p>

  <p>Lanore aniden dudaklarını Luke&rsquo;unkilere bastırdı. Luke gözlerini kapattı ve bütün varlığını Lanore&rsquo;un ağzının ılık ıslaklığına daldırdı. Yatakta&nbsp; az önce kalktığı yere geri devrilip Lanore&rsquo;un neredeyse olmayan ağırlığını üzerine çekerken içinden bir parçanın ikiye ayrıldığını hissetti. Yaptığı şeyden ötürü dehşete kapılmıştı ama Lanore&rsquo;u gördüğü andan bütün yapmak istediği şey buydu. St. Andrews&rsquo;a geri dönmüyordu; en azından şimdilik. Lanore&rsquo;un peşinden gidecekti. Onu nasıl bırakıp gidebilirdi ki? Lanore&rsquo;un ona duyduğu ihtiyaç, göğsüne saplanan bir kanca gibi Luke&rsquo;u çekip sürüklüyor, Luke ise karşı koyamıyordu. Bir uçurumdan kapkaranlık sulara&nbsp; doğru dalıyordu. Altında ne olduğunu göremiyordu ama dünyada onu durdurabilecek hiçbir güç olmadığını biliyordu.!</p>
</body>
</html>
