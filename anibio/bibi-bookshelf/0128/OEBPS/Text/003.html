<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.1" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <h1>BİRİNCİ KISIM</h1>

  <h2 id="sigil_toc_id_1">BİR</h2>

  <p>Lanet olasıca hava çok soğuktu. Luke Findley&rsquo;in nefesi havada donuyor, donmuş bir arı kovanı gibi neredeyse somutlaşıyordu. Direksiyonu tutan elleri ağırdı, çünkü hastanedeki gece vardiyasına yetişebilmek için ancak uyanabildiğinden, sersem gibiydi. Yolun iki tarafındaki karla kaplı tarlalar, donmaktan uyuşmuş dudakları hatırlatan bir mavilikle ay ışığında hayalet gibi parıldıyordu. Kar o kadar yüksekti&nbsp; ki, normalde tarlaları saran köklerden ve çalılardan iz kalmamıştı. Üstelik ortama aldatıcı bir sükûnet kazandırıyordu. Komşularının Maine&rsquo;in bu en kuzey kısmında neden kaldığını sık sık merak ederdi. Tarım için zor bir yerdi; ıssızdı ve açıkça anlaşıldığı gibi dondurucu ölçüde de soğuktu. Yılın yarısında kış hüküm sürer, kar yığınları evlerin pencere pervazlarını doldurur, boş patates tarlalarında hava, deriyi donduracak kadar soğuk olurdu.</p>

  <p>Ancak bazen biri gerçekten donup kaldığında, Luke bölgedeki birkaç doktordan biri olduğu için onlarla sık sık ilgilenmek zorunda kalırdı. Sarhoşun biri (St. Andrews&rsquo;da onlardan bol bir şey yoktu) bir kar yığınının dibinde sızıp kalır ve sabaha doğru insandan dondurmaya dönüşürdü. Allagash Nehri&rsquo;nde paten kayan bir çocuk buzun ince bir noktasından suya düşerdi. Bazen cesedi Kanada&rsquo;da, Allagash&rsquo;ın St. John&rsquo; la birleştiği yerde bulunurdu. Bir avcı tipide yolunu kaybeder ve büyük kuzey ormanlarından çıkamaz, cesedi ise kucağında işe yaramaz bir şekilde duran pompalı tüfeğiyle donmuş halde bir ağacın dibinde bulunurdu.</p>

  <p>Bu bir kaza değildi, demişti Şerif Joe Duchesne, avcının cesedi hastaneye getirildiğinde. Yaşlı Ollie Ostergaard ölmek istemiş. Bu da onun intihar şekli. Ama Luke bunun doğruluğundan şüpheleniyordu, çünkü böyle bir şey söz konusu olsa, Ostergaard kendini kafasından vurabilirdi. Donarak ölmek çok uzun sürdüğünden, insanın fikrini değiştirmek için çok fazla zamanı olurdu.</p>

  <p>Luke kamyonetini Aroostook County Hastanesi&rsquo;nin otoparkındaki&nbsp; boş bir alana çekti, kontağı kapadı ve St. Andrews&rsquo;dan taşınmak konusunda kendisine bir kez daha söz verdi. Yapması gereken tek şey ailesinin çiftliğini satmak, sonra da taşınmaktı; nereye olduğunu bilmese bile. Luke alışkanlıkla iç çekti, anahtarı kontaktan çıkardı ve acil servisin girişine yöneldi.</p>

  <p>&ldquo;Luke,&rdquo; dedi nöbetteki hemşire, Luke eldivenlerini çıkararak içeri girerken başıyla onayladı. Luke paltosunu minik doktor odasına astı ve hasta kabul bölümüne geri döndü. &ldquo;Joe aradı,&rdquo; dedi Judy. &ldquo;Bakmanı istediği bir başıboşu getiriyor. Birazdan burada olurlar.&rdquo;</p>

  <p>&ldquo;Kamyoncu mu?&rdquo; Bir sorun olduğunda, genellikle kereste şirketlerinden birinin bir şoförü söz konusu olurdu. Sarhoş olup Blue Moon'da kavga çıkarmalarıyla ünlüydüler.</p>

  <p>&ldquo;Hayır.&rdquo; Judy dikkatini bilgisayarda yaptığı bir şeye vermişti. Monitörün ışığı gözlük camlarından yansıyordu.</p>

  <p>Luke onun dikkatini çekmek için boğazını temizledi.</p>

  <p>&ldquo;Kim peki? Yerel halktan biri mi?&rdquo; Luke komşularının yaralarını sarmaktan bıkıp usanmıştı. Görünüşe bakılırsa bu lanet olası kasabaya sadece kavgacılar, sarhoşlar ve serseriler dayanabiliyordu.</p>

  <p>Judy bakışlarını monitörden kaldırarak yumruğunu beline dayadı. &ldquo;Hayır. Bir kadın. Ve buralardan da değil.&rdquo;</p>

  <p>Bu sıra dışı bir durumdu. Buraya polis tarafından nadiren getirilen kadınlar genellikle kurban olurlardı. Bazen kocasıyla kavga ettikten sonra yerel halktan bir kadın da getirilirdi veya yazları Blue Moon&rsquo;da bir kadın turist kontrolden çıkardı. Ama yılın bu döneminde ortalıkta turist filan olmazdı.</p>

  <p>Pekâlâ, bu gece sabırsızlıkla bekleyeceği farklı bir şey vardı. Bir çizelge çıkardı. &ldquo;Peki. Başka neyimiz var?&rdquo; Judy önceki vardiyadan kalan işleri sayarken Luke neredeyse dinlemiyordu. Oldukça hareketli bir gün olmuştu ama şimdi, saat gece onu geçerken, ortalık sakindi. Hastalar dikişlerle veya bandajlarla ve ağrı kesici reçeteleriyle evlerine gönderilmişlerdi ya da sabah yapılacak testler için gece boyunca bekletiliyorlardı. Bu cansızlık, Aroostook County&rsquo;de hafta içi bir gece için gayet tipik bir durumdu.</p>

  <p>Luke şerifi beklemek için doktor odasına geri döndü.</p>

  <p>Hemşirenin&nbsp; ön tarafta yapacak işleri vardı. Ayrıca Luke, Judy&rsquo;nin kızının yaklaşan düğünüyle ilgili son haberleri duymak, gelinlikler, yemek organizasyonları ve çiçekçilerle ilgili sonu gelmez bir nutuk daha dinlemek istemiyordu. Ona kocasıyla kaçmasını söyle, demişti Luke, bir defasında ve Judy ona bir terörist grubuna üye olduğunu itiraf etmiş gibi bakmıştı. Bir kızın&nbsp; düğünü, hayatının en önemli günüdür, diye azarlamıştı Judy. Senin romantizmden hiç haberin yok. Tricia &rsquo;nın seni boşamasına şaşmamak gerek. Ama artık kimse dinlemediği için Luke, Tricia beni boşamadı, ben onu boşadım, diye bu kez karşı çıkmamıştı.</p>

  <p>Luke odadaki eski kanepeye oturdu ve bir sudoku bulmacasıyla oyalanmaya çalıştı. Bunun yerine o akşam arabasıyla hastaneye gelişini, ıssız yollarda önünden geçtiği evleri, orada burada yanan ışıkları düşündü. Güneş burada erken batardı ve komşularının çoğu çiftçi olmasına rağmen, sadece hava karardı diye yatağa girmezlerdi. İnsanlar kış akşamlarında uzun saatler boyunca evlerine kapanmak zorunda kaldıklarında ne yapıyorlardı acaba? Kasaba doktoru olarak, Luke&rsquo;tan gizlenen bir sır olamazdı. Bütün yasak şeyleri bilirdi. Kimin karısını dövdüğünü, kimin çocuklarını taciz ettiğini, kimin içki içip kamyonetiyle bir kar yığınına çarptığını, kimin ürünlerle ilgili verimsiz bir yıl daha geçirdiği için kronik depresif olduğunu. St. Andrews ormanları yoğun ve sırlarla doluydu. Bu da Luke&rsquo;a neden bu kasabadan gitmek istediğini hatırlatıyordu; başkalarının sırlarını bilmekten ve onların da kendisinin sırlarını bilmesinden bıkmıştı.</p>

  <p>Odanın kapısı gıcırdayarak aralandı; gelen Judy&rsquo;ydi.</p>

  <p>&lsquo;&rsquo;Araç binanın önüne yanaşıyor.&rdquo;</p>

  <p>Luke soğuğun kendisini uyandırması için paltosunu alıp dışarı çıktı. Duchesne&rsquo;nin siyah- beyaz renkli ön kapılarında Maine eyalet mührü bulunan ve çatısına alçak bir araba standı iliştirilmiş kocaman SUV aracıyla kaldırıma yanaştığını gördü. Direksiyonda yirmi yıldır tanıdığı bir adam duruyordu. Okulda aynı sınıfta olmasalar da, yılları kesişmişti. Luke, Duchesne&rsquo;nin gelincik gibi dar yüzünü, boncuk gibi gözlerini ve biraz kötücül izlenimler uyandıran burnunu çocukluklarından beri tanıyordu.</p>

  <p>Luke ellerini ısıtmak için koltuk altlarına sokarak Duchesne&rsquo;nin arka kapıya yürümesini ve mahkûmun kolunu tutmasını izledi. Şu başıbozuğu görmek için sabırsızlanıyordu. İriyarı, erkeksi, motosiklet kullanan, kızarmış yüzlü bir kadın bekliyordu ve dolayısıyla, genç ve ufak tefek bir kadınla karşılaşınca şaşırdı. Kadın neredeyse ergen bile olabilirdi. Güzel yüzü ve sarı kıvırcık bukleleri -bir melek saçı gibi- dışında, oldukça ince ve çocuksuydu.</p>

  <p>Luke onu tanıyor olabilir miydi? Kadına -yoksa kız mı?- bakarken, Luke&rsquo;un içinde tuhaf bir his uyandı. Bilmediği bir nedenden dolayı&nbsp; nabızları hızlandı; yoksa bir yerden tanıyor muydu? Seni tanıyorum,&nbsp; diye düşündü. Adıyla değil, belki daha temel bir şeyle. Neydi acaba? Luke gözlerini kısarak kadını dikkatle inceledi. Seni daha önce bir yerde görmüş müydüm? Hayır, yanıldığını anladı.</p>

  <p>Çift aracın etrafından dolaştığında, Luke neden Duchesne&rsquo;nin kadını dirseğinden çekiştirdiğini anladı. Elleri plastik kelepçeyle bağlanmıştı. İkinci bir polis&nbsp; arabası daha yanaştı ve şerif yardımcılarından Henderson arabadan inerek mahkûmu devralıp acil servis kapısına yöneldi. Yanından geçerlerken, Luke mahkûmun bluzunun ıslak, neredeyse siyah olduğunu ve demir-tuz karışımı tanıdık bir şey koktuğunu fark etti. Kan!</p>

  <p>Duchesne, Luke&rsquo;a yaklaşarak çifti başıyla işaret etti. &ldquo;Onu Fort Kent yolunun kenarında öylece yürürken bulduk.&rdquo;</p>

  <p>&ldquo;Üzerinde paltosu yok muydu?&rdquo; Bu havada? Kadın uzun süredir dışarıda olamazdı.</p>

  <p>&ldquo;Hayır. Bak, bana yaralı olup olmadığını veya içeri atmak için karakola götürüp götüremeyeceğimi söylemen gerekiyor, Doktor.&rdquo;</p>

  <p>Luke, Duchesne&rsquo;yi sakin bir tavırla inceledi. Luke&rsquo;a göre Duchesne, bir kanun adamı olarak ağır elliydi; pek çok sarhoşu kafalarında şişliklerle veya yüzlerinde çürüklerle getirdiklerini görmüştü. Bu kız daha çocuk sayılırdı. Ne yapmış olabilirdi ki? &ldquo;Neden tutuklu? Halkın içinde kanaması oldu diye mi?&rdquo;</p>

  <p>Duchesne, Luke&rsquo;a kendisiyle alay edilmesine alışkın olmadığını gösteren sert bir bakış attı. &ldquo;Bu kız bir katil. Bize bir adamı bıçaklayarak öldürdüğünü ve cesedini ormanda bıraktığını kendi söyledi.&rdquo;</p>

  <p>Luke mahkûmu standart bir muayeneden geçirirken, başındaki zonklama yüzünden zorlukla düşünebiliyordu. Fenerle kızın gözlerine bakıp gördüğü en masmavi göz iki sıkıştırılmış buz parçasına benziyor gözbebeklerinin&nbsp; durumunu kontrol etti. Teni terli, nabzı düşüktü, solunum zorluğu çekiyor gibiydi.</p>

  <p>&lsquo;&lsquo;Bu kız çok solgun,&rdquo; dedi, Duchesne&rsquo;ye, mahkûmun bileklerinden bağlı olduğu sedyeden uzaklaşırlarken. &ldquo;Siyanotik olabilir. Şoka girecek.&rdquo;</p>

  <p>&lsquo;&lsquo;Yani yaralı mı?&rdquo; diye sordu Duchesne, şüpheci bir tavırla.</p>

  <p>&lsquo;&lsquo;Pek sayılmaz. Psikolojik travma geçirmiş olabilir. Bir tartışmadan dolayı. Belki de öldürdüğünü söylediği bu adamla dövüşmüştür. Nefsi müdafaa olmadığını nereden biliyorsun?&rdquo;</p>

  <p>Duchesne ellerini beline koyarak sedyede yatan mahkûma sadece izleyerek gerçeği görebiliyormuş gibi baktı. Ağırlığını bir ayağından diğerine aktardı. &ldquo;Bir şey bilmiyoruz. Bize pek fazla şey anlatmadı. Yaralı olup olmadığını söyleyemez misin? Çünkü eğer yaralı değilse onu karakola... &rdquo;</p>

  <p>&ldquo;Bluzunu çıkarıp kanı temizlemem...&rdquo;</p>

  <p>&ldquo;Yap hemen. Bütün geceyi burada geçiremem. Boucher&rsquo;ı&nbsp; ormanda bıraktım; o cesedi arıyor.&rdquo;</p>

  <p>Geniş orman, dolunayda bile çok karanlıktı. Luke, şerif yardımcısı Boucher&rsquo;ın cesedi tek başına bulma şansının pek yüksek olmadığını biliyordu.</p>

  <p>Luke lateks eldivenin ucunu çekiştirdi. &ldquo;Ben muayeneyi yaparken sen&nbsp; gidip Boucher&rsquo;a yardım et.&rdquo;</p>

  <p>&ldquo;Mahkûmu burada bırakamam.&rdquo;</p>

  <p>&ldquo;Tanrı aşkına,&rdquo; dedi Luke, başıyla genç kadını işaret ederek. &ldquo;Beni etkisiz hale&nbsp; getirip kaçabileceğini sanmıyorum. Bu kadar endişeleniyorsan, Henderson&rsquo;ı bırak.&rdquo; İkisi de çekingen gözlerle Henderson&rsquo;a baktılar. İriyarı şerif yardımcısı bekleme salonunda bir tezgâha yaslanmış, bir elinde makine kahvesiyle eski bir Sports Illustrated'ın sayfalarını karıştırıyordu. Adam bir ayı karikatürünü andırıyordu ve uygun şekilde, biraz da aptaldı. &ldquo;Ormanda sana pek yardımcı olamaz. Bir şey olmayacak,&rdquo; dedi Luke, sinirli bir tavırla ve konuya karar verilmiş&nbsp; gibi şerife arkasını döndü. Duchesne&rsquo;nin arkasından baktığını ve tartışıp tartışmamak konusunda kararsız kaldığını hissedebiliyordu.</p>

  <p>Sonunda şerif gitmeye karar verdi ve ikili kapılara yöneldi. &ldquo;Sen burada mahkûmun başında kal,&rdquo; diye bağırdı Henderson&rsquo;a,&nbsp; kürklü ağır şapkasını başına geçirirken. &ldquo;Ben gidip Boucher&rsquo;a yardım edeceğim. O salak iki eliyle ve bir haritayla kendi kıçını bile bulamaz.&rdquo;</p>

  <p>Luke ve hemşire, sedyede yatan kadınla ilgileniyordu. Luke bir makas aldı. &ldquo;Bluzunu kesip çıkarmam gerekiyor,&rdquo; diye uyardı kadını.</p>

  <p>&ldquo;Sorun değil. Zaten mahvoldu,&rdquo; dedi kadın, Luke&rsquo;un çıkaramadığı hafif bir aksanla. Bluzun pahalı olduğu belliydi. Seçkin moda dergilerinde görülebilecek ve St. Andrews&rsquo;da birinin giymeyeceği tarzda bir şeydi.</p>

  <p>&ldquo;Buralardan değilsin, değil mi?&rdquo; dedi Luke, kadının rahatlaması için havadan sudan konuşmaya çalışarak.</p>

  <p>Kadın, Luke&rsquo;a güvenip&nbsp; güvenemeyeceğini anlamak ister gibi&nbsp; yüzünü inceledi. &ldquo;Aslında burada doğmuştum. Uzun zaman önce.&rdquo;</p>

  <p>Luke güldü. &ldquo;Uzun zaman önce, belki senin için. Burada doğduysan&nbsp; seni tanırdım. Neredeyse bütün hayatımı buralarda geçirdim. Adın ne?&rdquo;</p>

  <p>Kadın bu küçük numaraya kanmadı. &ldquo;Beni tanımıyorsun.&rdquo; dedi, düz bir sesle.</p>

  <p>Birkaç dakika için sadece kesilen kumaşın sesi duyuldu. Makasın küçük bıçakları sırılsıklam olmuş kumaşı çok zor kesiyordu. Bittikten sonra Luke geri çekilerek Judy&rsquo;nin kızı ılık suya batırılmış gazlı bezle temizlemesine izin verdi. Kanlı kırmızı çizgiler dağılınca, üzerinde çizik bile olmayan bembeyaz ve ince bir göğüs kafesi ortaya çıktı. Hemşire gazlı bezi tuttuğu forsepsi bir metal tepsiye gürültüyle bıraktı. Bir şey bulamayacaklarını başından beri biliyormuş, Luke&rsquo;un beceriksizliğini bir kez daha kanıtlamış gibi hızlı adımlarla odadan çıktı.</p>

  <p>Luke kızın çıplak vücuduna bir örtü örterken bakmamaya çalıştı.</p>

  <p>&ldquo;Sorsaydın, yaralı olmadığımı kendim de söylerdim,&rdquo; dedi, Luke&rsquo;a fısıldayarak. &ldquo;Ama şerife söylememişsin,&rdquo; dedi Luke, oturacak bir tabure ararken.</p>

  <p>&ldquo;Hayır, ancak sana söylerdim.&rdquo; Doktora başıyla işaret etti. &ldquo;Sigaran var mı? Sigara içmek için ölüyorum.&rdquo;</p>

  <p>&ldquo;Üzgünüm. Hiç yok. Ben sigara kullanmıyorum,&rdquo; diye karşılık verdi Luke.</p>

  <p>Kız o buz mavisi gözleriyle Luke&rsquo;un yüzüne baktı. &ldquo;Bir süre önce bıraktın ama&nbsp; tekrar başladın. Son zamanlarda yaşadıkların düşünülürse, seni suçlamıyorum. Ama yanılmıyorsam laboratuvar önlüğünün cebinde iki tane sigaran var.&rdquo; Luke içgüdüsel olarak elini önlüğünün cebine attı ve bıraktığı yerde sigaraların kâğıt dokusunu hissetti. Bu şanslı bir tahmin miydi, yoksa kız sigaranın, kumaşın üzerinde yaptığı potları mı fark etmişti?</p>

  <p>Elbette ki tahmin ediyordu. Belki de giysilerine sinen sigara kokusunu fark etmişti. Son zamanlarda yaşadıkların düşünülürse... Eh, birinin herhangi bir zamanda sorunlar yaşama olasılığı neydi&nbsp; ki? Yüzde elliden fazla. Zaten son zamanlarda sıkıntılarının yüzüne yansıdığını biliyordu ama başka ne seçeneği vardı ki? Henüz hayatına çekidüzen vermenin bir&nbsp; yolunu bulamamıştı, birbirleriyle bağlantılı olan sorunlarının hepsi birikmişti. Birini çözebilmek için, hepsini nasıl çözebileceğini bulması gerekiyordu. Bu zihin okuma numarasına gelince, Luke böyle başı derde giren her akıllı insanın yapacağı gibi,&nbsp; kızın kendini etkilemeye çalıştığını düşündü.</p>

  <p>&ldquo;Binada sigara içmek yasak ve unuttuysan, şu anda bir sedyeye bağlısın.&rdquo; Luke kaleminin tepesine basarak&nbsp; bir çizelgeye uzandı. &ldquo;Bu gece eleman&nbsp; sıkışıklığımız var, dolayısıyla hastane kayıtları için bazı bilgileri benim almam gerekecek. Adın?&rdquo;</p>

  <p>Kız çizelgeye tereddütle baktı. &ldquo;Söylememeyi tercih ederim.&rsquo;&rsquo;</p>

  <p>&ldquo;Neden? Kaçak filan mısın? Bana adını bu yüzden mi söylemek istemiyorsun?&rdquo; Luke kızı inceledi. Kız gergin, savunmacı ama kontrollüydü. Kazayla ölüm olaylarına karışmış hastalar görmüştü. Bu hastalar genellikle isterik durumda olurlardı; ağlar, titrer veya çığlık atarlardı. Bu genç kız örtünün altında hafifçe titriyor, gergin bir tavırla bacaklarını sallıyordu ama yüzüne bakınca, Luke onun şokta olduğunu görebiliyordu.</p>

  <p>Kızın kendisine ısındığını da fark edebiliyordu; sanki aralarında bir etkileşim vardı ve kız onun o gece ormanda olanları sormasını istiyor gibi hissediyordu. &ldquo;Bana bu gece olanları anlatmak ister misin?&rdquo; diye sordu, sedyeye yaklaşarak. &ldquo;Otostop mu yapıyordun? Belki de biri seni arabasına aldı, şu ormandaki adam... Sana saldırdı ve sen de kendini mi savundun?&rdquo;</p>

  <p>Kız iç çekerek kendini yastığa bıraktı ve bakışlarını tavana dikti. &ldquo;Hiç öyle bir şey değildi. Birbirimizi tanıyorduk. Kasabaya birlikte geldik. O...&rdquo; Kız duraksadı, &ldquo;O ölmesine yardım etmemi istedi.&rdquo;</p>

  <p>&ldquo;Ötenazi mi? Zaten ölüyor muydu? Kanser mi?&rdquo; Luke şüpheciydi. Kendilerini öldürmek isteyenler genellikle sessiz ve kesin bir yol isterlerdi: Zehir, hap, duran bir arabanın motor egzozu ve uzun bir bahçe hortumu gibi. Birinden kendilerini bıçaklayarak öldürmelerini istemezlerdi. Bu arkadaş gerçekten ölmek istemişse, bütün gece yıldızların altında oturup donmayı da bekleyebilirdi.</p>

  <p>Donmaktan bahsetmişken. Örtünün altında titreyen kıza baktı. &ldquo;Sana bir hastane pijaması ve battaniye getireyim. Üşümüş olmalısın.&rdquo;</p>

  <p>&ldquo;Teşekkür ederim,&rdquo; dedi kız, bakışlarını indirerek. Luke kenarları pembe işlenmiş, çok fazla yıkanmış bir pazen pijama ve mavi bir akrilik battaniyeyle geri döndü. Bunlar doğumhanenin renkleriydi. Luke, kızın sedyenin demirlerine naylon kayışlarla bağlanmış ellerine baktı. &ldquo;İşte. Bunu teker teker yapalım,&rdquo; dedi Luke, muayene aletlerinin forsepsler, kanlı makas, neşter sıralandığı sehpaya yakın duran eli çözerken.</p>

  <p>Kız beklenmedik bir hızla atılarak neşteri kaptı ve fal taşı gibi açılmış gözler, genişlemiş burun delikleriyle Luke&rsquo;a doğrulttu.</p>

  <p>&ldquo;Sakin ol,&rdquo; dedi Luke, tabureden kızın uzanamayacağı bir mesafeye geri çekilirken. &ldquo;Koridorda bir şerif yardımcısı var. Onu çağırırsam her şey biter, farkında mısın? O küçük şeyle ikimizle birden başa çıkamazsın. Bu yüzden bence o neşteri...&rdquo;</p>

  <p>&ldquo;Onu çağırma,&rdquo; dedi kız, kolu hâlâ uzanmış halde. &ldquo;Beni dinlemen gerek.&rdquo;</p>

  <p>&ldquo;Dinliyorum.&rdquo; Sedye, Luke&rsquo;la kapının arasındaydı. Luke kapıya ulaşana kadar kızın diğer elini bağlayan kayışı da kesebilirdi.</p>

  <p>&ldquo;Yardımına ihtiyacım var. Beni tutuklamalarına izin veremem. Kaçmama yardım etmelisin.&rdquo; &ldquo;Kaçmak mı?&rdquo; Luke aniden kadının elindeki neşterle birisini yaralayabilecek olmasından korkmayı bıraktı. Şimdi savunmasını indirdiği ve kızın onu tehdit etmesine izin verdiği için utanıyordu. &ldquo;Sen aklını mı kaçırdın? Kaçmana yardım etmeyeceğim.&rdquo; &ldquo;Dinle beni.&rdquo;</p>

  <p>&ldquo;Bu gece birini öldürdün. Bunu kendin söyledin. Kaçmana yardım edemem.&rdquo; &ldquo;Cinayet değildi. Kendisi ölmek istedi, sana söyledim.&rdquo;</p>

  <p>&ldquo;Ve o da burada doğduğu için mi buraya ölmeye gelmiş?&rdquo; &ldquo;Evet,&rdquo; dedi kız, biraz rahatlayarak.</p>

  <p>&ldquo;O zaman bana kim olduğunu söyle. Belki onu tanıyorumdur.&rdquo;</p>

  <p>Kız başını iki yana salladı. &ldquo;Sana söyledim; bizi tanımıyorsun. Burada kimse bizi tanımıyor.&rdquo; &ldquo;Bunu kesin olarak bilemezsin. Belki de akrabalarınız...&rdquo; Luke öfkelendikçe daha da inatçı oluyordu.</p>

  <p>&ldquo;Ailem uzun, çok uzun zamandır St. Andrews&rsquo;da yaşamıyor.&rdquo; Kızın sesi bıkkın çıkıyordu. Sonunda patladı. &ldquo;Tanıdığını sanıyorsun, değil mi? Pekâlâ. Adım Mcllvrae. Bu adı biliyor musun? Ve ormandaki adam. Adı St. Andrew.&rdquo;</p>

  <p>&ldquo;St. Andrew mu? Kasabanın adı gibi mi?&rdquo; diye sordu Luke.</p>

  <p>&ldquo;Aynen kasabanın adı gibi,&rdquo; diye karşılık verdi kız, neredeyse kibirli bir tavırla.</p>

  <p>Luke zihninin uyuştuğunu hissetti. Tam olarak tanıma denemezdi. Ama o adı nerede görmüştü? Mcllvrae? Bir yerlerde gördüğünü&nbsp; ya da duyduğunu biliyordu ama bilginin kendisine ulaşamıyordu.</p>

  <p>&ldquo;Bu kasabada en azından yüz yıldır St. Andrew diye biri yaşamadı,&rdquo; dedi Luke, doğal bir tavırla. &ldquo;İç Savaş&rsquo;tan bu yana. En azından bana söylenen bu.&rdquo;</p>

  <p>&ldquo;İç Savaş&rsquo;tan beri yüz yıldan uzun bir zaman geçti,&rdquo; dedi kız, ters bir tavırla; sedyeye bağlı katil. &ldquo;Tarihe biraz saygı duy.&rdquo; Bu, Luke&rsquo;u hazırlıksız yakalamıştı. Kasabasıyla ilgili bilgisi hakkında burada yaşayan herkes kadar gurur duyardı fakat şimdi burada doğduğunu iddia eden bir kız, onu azarlıyordu. Dahası, anlamsız bir detayla ilgili yalan söylemek kıza bir şey de kazandırmazdı.</p>

  <p>Kız dikkatini çekmek için neşteri Luke&rsquo;a doğru salladı. &ldquo;Bak. Ben tehlikeli filan değilim. Kaçmama yardım edersen, başka kimseye zarar vermek zorunda kalmayacağım.&rdquo; Kız onunla sanki mantıksız davranan Luke&rsquo;muş gibi konuşuyordu. &ldquo;Sana bir şey göstereyim.&rdquo;</p>

  <p>Sonra, hiç beklenmedik bir şekilde neşteri kendine doğrultarak göğsünü kesti. Sol göğsünden başlayıp, sağ göğsüne kadar göğüs kafesini geçen uzun ve geniş bir kesikti. Yarık beyaz ten üzerinde kıpkırmızı olurken, Luke olduğu yerde donakaldı. Kesikten kan süzülürken, etli kırmızı doku da açılıyordu.</p>

  <p>&ldquo;Ah, Tanrım,&rdquo; dedi Luke. Bu kızın nesi vardı böyle; deli filan mıydı? Ölmek mi istiyordu? Kasabaya yolu düşen, tedavi edilmemiş bir kaçık mıydı? Luke karmakarışık düşünceleriyle harekete geçerek sedyeye doğru adım attı.</p>

  <p>&rsquo;&rsquo;Geri çekil!&rdquo; dedi kız, neşteri yine Luke&rsquo;a doğru tutarak. &lsquo;&rsquo;Sadece izle. Bak.&rdquo;</p>

  <p>Kız daha iyi bir görüntü sunmak ister gibi kollarını iki yana açarak göğsünü kabarttı ama Luke gayet iyi görebilmesine rağmen, gördüklerine inanamıyordu. Kesiğin iki tarafı, bir bitkinin birbirine örülen lifleri gibi yaklaşarak ve iç içe geçerek&nbsp; kapanıyordu. Kanama durmuş, kesik iyileşmeye başlamıştı bile. Kız zorlukla nefes alabiliyordu ve yüzü acıdan bembeyaz olmuştu ama neşteri hâlâ tutuyordu.</p>

  <p>Luke ayaklarının yere bastığından emin değildi. İmkânsız bir şeyi izliyordu! Ne düşünmesi gerekiyordu? Delirdiğini mi? Doktor odasındaki kanepede uyuyakalarak rüya gördüğünü mü? Gördüğü her neyse, zihni kabullenmeyi reddederek kendini kapıyordu. Hâlâ ayakta mıydı, yoksa yere mi düşmüştü, bilmiyordu ve nefessizlikten bayılmak üzereydi.</p>

  <p>&ldquo;Bu da ne?&rdquo; dedi, zorlukla fısıldayarak. Şimdi yine nefes alıyor, göğsü kalkıp iniyor, yüzü kızarıyordu. Kusacakmış gibi hissediyordu.</p>

  <p>&ldquo;Polisi arama. Sana açıklayacağım, yemin ediyorum, sadece kimseye seslenme. Tamam mı?&rdquo; Luke ayaklarının üzerinde sallanarak kusmamaya çalışırken, acil servisin tuhaf bir şekilde çok sessiz olduğunu fark etti. Judy neredeydi? Şerif yardımcısı neredeydi? Sanki Uyuyan</p>

  <p>Güzel&rsquo;in peri&nbsp; annesi acil servise girmiş ve bir&nbsp; büyü yaparak&nbsp; herkesi uyutmuş gibiydi. Kapının dışı, muayene odası karanlıktı ve ışıklar her gece olduğu gibi loştu. Her zamanki sesler ,uzaktan gelen televizyon sesi, meşrubat makinesinin içinden gelen metalik tıkırtı kesilmişti. Boş koridorlarda çalışan bir buzdolabının sesi bile duyulmuyordu. Sanki sadece Luke, hastası ve hastanenin dışında esen rüzgârın boğuk sesi vardı.</p>

  <p>&ldquo;Neydi bu böyle? Nasıl yaptın?&rdquo; diye sordu Luke, sesindeki dehşeti gizlemeye çalışarak. Yere düşmemek için arkaya doğru sendeleyerek tabureye dayandı. &ldquo;Nesin sen?&rdquo; Bu son soruyla kadın karnına yumruk yemiş gibi oldu. Başını öne eğerken dağınık sarı bukleleri yüzünü örttü. &ldquo;Bu... işte bu sana söyleyemeyeceğim tek şey. Ne olduğumu artık ben de bilmiyorum. Hiçbir fikrim yok.&rdquo;</p>

  <p>Bu imkânsızdı. Böyle şeyler olmazdı. Hiçbir açıklaması yoktu; ne yani, kadın bir mutant mıydı? Kendi kendini iyileştiren sentetik maddelerden mi yapılmıştı? Bir tür canavar mıydı?</p>

  <p>Ama yine de normal gibi görünüyor, diye düşündü doktor, kalp atışları tekrar hızlanıp nabzı kulaklarında zonklamaya başlarken. Linolyum zemin ayaklarının altında dalgalanıyordu.</p>

  <p>&ldquo;Biz -o ve ben- burayı özlediğimiz için geri döndük. Burada her şeyin farklı olacağını herkesin gitmiş olacağını, biliyorduk ama bir zamanlar sahip olduklarımızı özlüyorduk,&rdquo; dedi genç kadın, özlemle. Bakışlarını doktorun arkasındaki boşluğa dikmiş, ortaya konuşuyordu.</p>

  <p>Bu gece kadını ilk gördüğü anda hissettiği&nbsp; şey -karıncalanma hissi- aralarında gidip geliyordu. Luke bilmek istiyordu. &ldquo;Pekâlâ,&rdquo; dedi, zayıf bir sesle. Ellerini dizlerine koydu.</p>

  <p>&ldquo;Bu çılgınca. Ama haydi, devam et. Dinliyorum.&rdquo; suyun altına dalacakmış gibi derin bir nefes aldı İçin gözlerini kapatıp anlatmaya başladı.</p>

  <h2 id="sigil_toc_id_2">İKİ</h2>

  <p><b>Maine Bölgesi, 1809</b></p>

  <p>En&nbsp; başından başlıyorum, çünkü benim&nbsp; için gerçekten mantıklı olan ve sonsuz zamana yayılan yolculuğumda kaybolmasından korktuğum için hafızama kazıdığım kısım bu.</p>

  <p>Jonathan St. Andrew&rsquo;la ilgili ilk net anım, kilisede güneşli bir pazar sabahıydı. Salonun ön tarafındaki aile locasının ucunda oturuyordu. O zamanlar on iki yaşındaydı ve daha şimdiden köydeki diğer erkekler kadar uzun boyluydu. Neredeyse babası ve küçük köyümüzün kurucusu Charles kadar uzundu. Charles bir zamanlar çok başarılı bir milis yüzbaşısıydı - bana söylenen buydu- ama o dönemde artık orta yaşlıydı ve göbeği kendini belli etmeye başlamıştı.</p>

  <p>Jonathan dikkatini ayine vermiyordu ama zaten muhtemelen çok azımız bunu yapıyorduk. Bir pazar ayininin dört saat sürmesi beklenirdi -peder hitabet dersi vermeye kalkışırsa sekiz saate kadar bile uzayabilirdi- ve dolayısıyla kim dürüstçe pederin her kelimesini dikkatle dinlediğini söyleyebilirdi ki? Belki o dik&nbsp; sırada Jonathan&rsquo;ın yanında oturan Ruth bunu yapabilirdi. Ailesi kuşaklar boyunca Bos Sologlardan oluşmuştu ve ayinin olması gerektiği gibi olmadığına karar verirse, kadının Peder Gilbert&rsquo;ı haşlayacak kadar din bilgisi vardı.</p>

  <p>Sonuçta ruhlar söz&nbsp; konusuydu hiç şüphesiz, ıssızlığın ortasında, medeniyetten bu kadar uzaktaki böyle bir köyde yaşayan ruhların özellikle risk altında olduğunu düşünüyor olmalıydı. Ancak, Gilbert fanatik değildi ve genellikle ayinini dört saatle sınırlardı, dolayısıyla güzel bir öğle üzerinde serbest kalacağımızı hepimiz bilirdik.</p>

  <p>Jonathan&rsquo;ı izlemek, köyün kızları için iyi bir eğlenceydi ama o muhtemelen bunun farkında değildi, çünkü o&nbsp; Pazar günü aramızdan biri olan Tenebraes Poirier&rsquo;ı açıkça izlemekten çekinmiyordu. Sinsi kahverengi gözlerini Tenebraes&rsquo;in güzel yüzüne ve kuğu gibi boynuna dikmiş, on dakika boyunca bakışlarını hiç ayırmamıştı; özellikle de kızın her nefesinde elbisesinin dar kumaşını zorlayan göğüslerine dikmişti. Anlaşılan Tenebraes&rsquo;in kendinden birkaç yaş&nbsp; büyük Matthew Comstock&rsquo;la altı yaşından beri sözlü olması onun için fark etmiyordu.</p>

  <p>Babamla ve diğer yoksul ailelerle birlikte oturduğumuz yüksek balkondan onu izlerken, bunun aşk olup olmadığını merak etmiştim. O pazar günü sadece babam ve ben vardık; ailenin geri kalanı, kuzeydoğudaki bir Akadiyan koloniden gelen annemin inancına uygun olarak kasabanın diğer tarafındaki Katolik kilisesindeydiler. Yanağımı kolumun ön kısmına dayamış&nbsp; halde, ancak âşık&nbsp; bir kızın yapacağı gibi bakışlarını hiç&nbsp; ayırmadan Jonathan&rsquo;ı izliyordum. Bir ara Jonathan hastaymış gibi göründü. Zorlukla yutkunarak nihayet bakışlarını Tenebraes&rsquo;ten ayırırken, Tenebraes kasabanın en gözde gencinin ilgi odağı olduğundan habersiz gibiydi.</p>

  <p>Eğer Jonathan ona âşıksa, kasabadaki herkesin gözü önünde kendimi o balkondan aşağı atabilirdim. Çünkü on yaşında birinin netliğiyle, bütün kalbimle Jonathan&rsquo;a âşık olduğumu ve hayatımın geri kalanını onunla geçiremezsem&nbsp; ölmeyi tercih edeceğimi biliyordum. Törenin sonuna kadar babamla birlikte otururken kalbim yerinden fırlayacakmış gibi atıyor, dolmuş gözlerle Jonathan&rsquo;ı izlerken muhtemelen bu kadar anlamsız bir şeyden dolayı böylesine üzüldüğüm için kendime kızıyordum.</p>

  <p>Ayin sona erdiğinde, babam Kieran elimi tutarak beni ortak çayırda komşularımıza katılmak için merdivenden indirdi. Bu,&nbsp; ayin boyunca oturup dinlemenin ödülüydü. Komşularınla sohbet etmek, altı günlük sıkı çalışmadan sonra biraz rahatlamak... Bazıları için bir hafta içinde aileleri dışında biriyle temas kurdukları, en son haberleri ve dedikoduları duyabilecekleri tek zamandı. Komşularımızdan birkaçıyla konuşurken babamın arkasında duruyor, onun bacaklarının arkasından bakarak Jonathan&rsquo;ın Tenebraes ile birlikte olup olmadığını görmeye çalışıyordum. Jonathan tek başına ailesinin yanında duruyor, taş gibi hiç kıpırdamadan&nbsp; başlarının arkasına bakıyordu. Bir an önce gitmek istediği belliydi ama temmuz ayında kar yağmasını dilese belki şansı daha yüksek olurdu; ayinlerden sonra bu sosyal toplantılar en azından 1 saat sürerdi ve o gün olduğu gibi hava güzelse daha uzun olurdu.</p>

  <p>O anda yaptığım şeyi yapacak cesareti nereden buldum acaba? Belki de babamdan uzaklaşmamı sağlayan şey çaresizlik ve Jonathan&rsquo;ı Tenebraes&rsquo;e kaptırmamak konusundaki kararlılığımdı. Babamın yokluğumu fark etmediğinden emin olduktan sonra, çayırda sohbet eden yetişkinlerin arasından dolaşarak, babama görünmemek için kadınların geniş eteklerinin arkasına saklanarak, hızlı adımlarla Jonathan&rsquo;a doğru yürüdüm ve sonunda yanına ulaştım.</p>

  <p>&lsquo;&lsquo;Jonathan. Jonathan St. Andrew,&rdquo; dedim çatlayan sesimle.</p>

  <p>Dönüp bana baktı; o&nbsp; güzel koyu renk gözler ilk kez sadece beni görüyordu ve kalbim duracakmış gibi hissediyordum. &lsquo;&rsquo;Evet? Ne istiyorsun?&rdquo;</p>

  <p>Ne istiyordum? Şimdi dikkatini çekmiştim ama ne söyleyeceğim konusunda hiçbir fikrim yoktu.</p>

  <p>&lsquo;&lsquo;Sen Mcllvrae ailesindensin, değil mi?&rdquo; dedi Jonathan, şüpheyle. &ldquo;Nevin senin ağabeyin.&rdquo; Olayı hatırlayınca yanaklarım kızardı. Neden Jonathan&rsquo;ın yanına gelmeden önce olayı düşünmemiştim ki? Önceki bahar, Nevin bakkal dükkânının önünde Jonathan&rsquo;a tuzak kurmuş ve yetişkinler onları ayırmadan önce burnunu kanatmıştı. Nevin&rsquo;in bunu yapmasının nedeni, Jonathan&rsquo;dan ölesiye nefret etmesiydi ama bildiğim kadarıyla Jonathan&rsquo;ın bundan haberi bile yoktu. Babam, içinde hiçbir kötülük olmayan, erkek çocukların sık sık giriştiği kavgalardan biri olarak değerlendirilebilecek olay için Charles&rsquo;tan özür dilemişti. Ama ne benim babam ne de Charles, Nevin&rsquo;in fırsatını bulsa Jonathan&rsquo;ı muhtemelen öldüreceğini bilmiyordu.</p>

  <p>&ldquo;Ne istiyorsun? Bu da Nevin&rsquo;in numaralarından biri mi?&rdquo;</p>

  <p>Gözlerimi kırpıştırdım. &ldquo;Be... ben... sadece senden bir şey isteyecektim.&rdquo; Ama yanımızda bu kadar yetişkin varken konuşamıyordum. Jonathan&rsquo;ın ailesi aralarında küçük bir kızın durduğunu her an fark edebilirlerdi ve şeytan Kieran Mcllvrae&rsquo;nin en büyük kızının ne yaptığını, Mcllvrae&rsquo;nin çocuklarının oğullarına karşı gerçekten de tuhaf bir niyet besleyip beslemediğini sorgulayabilirlerdi.</p>

  <p>İki elimle, Jonathan&rsquo;ın elini tuttum. &ldquo;Benimle gel.&rdquo; Onu kalabalığın arasından geçirerek boş bir sahanlığa götürürken, asla bilemeyeceğim bir nedenle, o da peşimden geldi. Tuhaf bir şekilde -çünkü Püriten atalarımızdan o kadar da uzak değildik, değil mi?- kimse aralarından geçişimizi fark etmedi, kimse biri erkek, biri kız, birbirine yabancı iki çocuğu durdurmak için bağırmadı. Kimse bize gözcülük etmeye gelmedi.</p>

  <p>Serin taş zeminli ve karanlık girintili vestiyere girdik. Şimdi sesler uzaktan geliyor, sadece mırıltılar ve boğuk kahkahalar duyuluyordu. Jonathan şaşkın ve huzursuzdu.</p>

  <p>&ldquo;Eee, bana söylemek istediğin ne?&rdquo; diye sordu, biraz sinirli bir sesle.</p>

  <p>Ona Tenebraes&rsquo;i sormak istiyordum. Köydeki kızları, hangileriyle ilgilendiğini ve aralarından biriyle sözlü olup olmadığını merak ediyordum. Ama yapamıyordum; bu sorular boğazımda düğümleniyor ve gözlerimi yaşlarla dolduruyordu.</p>

  <p>Çaresizlikle öne eğildim ve dudaklarımı onunkilere bastırdım. Şaşkın bir halde önce hafifçe geri çekildi ama kendini toparladı ve hiç beklemediğim bir şey yaptı, karşılık verdi.</p>

  <p>Dudaklarıyla&nbsp; dudaklarımı&nbsp; kavrayarak ve nefesini ağzıma üfleyerek üzerime eğildi. Bu tutkulu, aç, hırslı öpücüktü ve beklediğimden çok daha fazlasıydı. Ben korkacak zaman bulamadan, dudaklarını dudaklarımdan ayırmadan beni duvara yapıştırdı ve ceketiyle pantolonunun altındaki kasıklarını bana bastırdı. Boğazından bir inilti yayıldı; bu, başka birinden duyduğum ilk zevk iniltisiydi. Tek kelime etmeden elimi tutup pantolonunun önüne koydu ve yine inlediğini duyarken hafifçe titrediğini hissettim.</p>

  <p>Elimi geri çektiğimde sertliğini hâlâ avucumda hissedebiliyordum.</p>

  <p>Nefes nefese bir halde kendini kontrol etmeye çalışırken ondan uzaklaştığım için de şaşkındı. &ldquo;İstediğin bu&nbsp; değil miydi?&rdquo;&nbsp; diye sordu, endişeli bir tavırla yüzümü inceleyerek. &ldquo;Beni öptün.&rdquo;</p>

  <p>&ldquo;Öptüm...&rdquo; Dudaklarımdan dökülen kelimeleri durduramıyordum. &ldquo;Ben sadece... Tenebraes&rsquo;i soracaktım.&rdquo;</p>

  <p>&ldquo;Tenebraes mi?&rdquo; Yeleğinin önünü düzelterek geri çekildi. &ldquo;Tenebraes&rsquo;e ne olmuş ki? Ne fark…&rsquo;&rsquo; Belki de kilisede izlendiğini anlayarak sustu. Tenebraes Poirier düşüncesini tamamen bir kenara atarak başını iki yana salladı. &ldquo;Adın ne senin? Hangi Mcllvrae kızısın sen?&rdquo;</p>

  <p>Bunu bilmemesinden dolayı onu suçlayamazdım; üç kız kardeştik. &ldquo;Lanore,&rdquo; diye cevap verdim.</p>

  <p>&ldquo;Pek güzel bir isim değil, ha?&rdquo; dedi, düşüncesizce söylenen her kelimenin o yaşta bir kızı inciteceğini anlamayarak. &ldquo;Sakıncası yoksa sana Lanny diyeceğim. Şimdi, Lanny, ne kadar yaramaz bir kız olduğunun farkında mısın?&rdquo;&nbsp; Sesinde&nbsp; bana gerçekten kızgın olmadığını gösteren bir şakacılık vardı. &ldquo;Bir erkeğe, özellikle de tanımadığın bir erkeğe bu şekilde yaklaşmaman gerektiğini sana kimse öğretmedi mi?&rdquo;</p>

  <p>&ldquo;Ama seni tanıyorum. Seni herkes tanıyor,&rdquo; dedim, aniden benim hoppa olduğumu düşünmesinden korkarak. Bütün yerleşim merkezinin dayandığı kereste işinin sahibi olan kasabanın en zengin adamının en büyük oğluydu; elbette ki onun kim olduğunu herkes biliyordu. &ldquo;Ve... Ve seni sevdiğime inanıyorum. Bir gün karın olmak istiyorum.&rdquo;</p>

  <p>Jonathan bir kaşını kaldırdı. &ldquo;Adımı bilmen bir şeydir... Ama beni sevdiğini nasıl söyleyebilirsin? Gönlünü bana nasıl kaptırabilirsin? Beni hiç tanımıyorsun bile, Lanny, ama bana ait olduğunu söylüyorsun.&rdquo; Ceketini tekrar düzeltti. &ldquo;Biri gelip bizi aramadan, geri dönsek iyi olur. Üstelik bizi birlikte görmemeliler, ne dersin? Önce sen çık.&rdquo;</p>

  <p>Afallamış bir halde öylece durdum. Arzusunun, öpücüğünün ve elimdeki sertliğin etkisiyle öylece kalakalmıştım. Beni yanlış anlamıştı.&nbsp; Kendimi ona vermemiştim. Onun bana ait olduğunu açıklamıştım. &ldquo;Pekâlâ,&rdquo; dedim. Sesimdeki hayal kırıklılığını belli etmiş olmalıyım, çünkü Jonathan bana en tatlı gülümsemesiyle baktı.</p>

  <p>&ldquo;Endişelenme, Lanny. Gelecek pazar ayinden sonra yine söz veriyorum. Belki seni tekrar öpüşmeye ikna edebilirim.&rsquo;&rsquo;</p>

  <p>Jonathan&rsquo;dan, benim Jonathan&rsquo;ımdan söz edersem, aşkımdan nasıl bu kadar emin olduğumu daha iyi&nbsp; açıklayabilirim. Charles ve Ruth&rsquo;un ilk oğullarıydı ve genellikle çocukları ilk yaşlarında tehdit eden tehlikelerden mucizevi şekilde kurtulmuştu. Ailesi bundan o kadar etkilenmişti hemen adını vermişler, ay içinde hemen vaftiz etmişler, ebeveynin daha hayatta kalma şansını kanıtlamamış bir çocuğa yapmaktan çekinecekleri bir şeyi yaparak onu yüceltmişlerdi. Ruth hâlâ yatağında toparlanmaya çalışırken, babası Charles büyük bir parti vermişti; kasabada oturan herkes romlu punç, şekerli çay, erikli kek ve melas kurabiyesi yemeye gelmişti. Akadiyan bir kemancı tutulmuş, kahkahalar ve müzik birbirine karışmıştı. Çocuğun doğumundan kısa bir süre sonra böyle bir şey yaptığı için, Charles şeytana meydan okuyor gibiydi. Gel de oğlumu al bakalım! Gel de sana ne yapacağımı gör!</p>

  <p>Daha ilk günlerden itibaren, Jonathan&rsquo;ın sıra dışı bir çocuk olduğu açıktı. İnanılmayacak kadar&nbsp; zeki, inanılmayacak kadar güçlü, inanılmayacak kadar&nbsp; sağlıklı ve hepsinden öte, inanılmayacak kadar güzel bir çocuktu. Kadınlar huşu içinde beşiğin yanında oturur, onu kucaklarına almak ve bu muhteşem yaratık kendilerininmiş gibi davranmak&nbsp; için sıraya girerdi. Kereste işinde St. Andrew&rsquo;un yanında çalışan en kaba saba baltacıya kadar erkekler bile bebeğe yaklaştıklarında beklenmedik bir şekilde duygulanırdı.</p>

  <p>Jonathan büyürken doğal kişiliği&nbsp; de kendini belli etmeye başladı; daha yeni yürümeye başladığında bile bir lider olarak, babasının kasabanın kuruluşu sırasında diğer babalara yaptığı gibi çocukları etrafına toplardı. Çocuklar onu dinler, gelişmemiş bilinçleri onlara aksini söylediği zamanlarda bile talimatlarına itaat ederdi. Onları cüretkâr maceralara sürükler,&nbsp; zaman zaman kötü şakalar yaptırır ve hatta küçük hırsızlıklara teşvik ederdi. Kasabanın seçkin çocuklarını eğitmek için zengin aileler tarafından tutulmuş olan öğretmen Titus Abercrombie, ebeveynlerine Jonathan&rsquo;ın zeki bir çocuk olduğunu, bunun daha erken yaştan itibaren belli olduğunu ama yeteneğini tuhaf bir şekilde kullandığını, tamamen gerçek dışı bir hikâye uydurmak varken asla basit cevaplar vermediğini söylemişti.</p>

  <p>Charles bunun hayal gücü olduğunu söyleyerek oğlunu korumuş, çocuğun basmakalıp cevaplarla kendini sınırlamasına hiç gerek olmadığını öne&nbsp; sürmüştü; öğretmenin dehayı takdir edememesine de gizliden gizliye öfkelenmişti. Ruth daha ara bulucu davranmıştı; kişinin alçakgönüllülükten uzak bir şekilde dikkati üzerine çekme çabasının kontrol edilmesi gerektiğine inanarak, öğretmene uyarısı için teşekkür etmişti. Öğretmen kapıdan çıktığında Charles&nbsp; burnundan soluyordu.&nbsp; O lanet olasıca Püriten öğretmene oğlumuzu bastırmaya çalıştığı için nasıl teşekkür edersin? Onu sakinleştirmiş, öğretmen bütün gün çocuklarıyla birlikte olduğu için onun yargılarına güvenmeleri gerektiğini öğrenmişti.</p>

  <p>Jonathan on iki yaşına geldiğinde, doğaüstü bir yönü olduğunu inkâr etmenin anlamsızlığı açıkça anlaşılmıştı. Bu sadece fiziksel güzelliğiyle ilgili değildi. On kişiye St. Andreuw&rsquo;un en büyük oğlunda neyi çekici bulduklarını sorsanız, farklı cevap verirlerdi.</p>

  <p>Jonathan mükemmeldi. Bir mucizeydi. Bu, o dönemde kişi için söylenemezdi, çünkü insanların çok çeşitli nedenlerle vücutlarının bozulduğu bir çağdı; kazalar, çiçek hastalığı, ocakta yanmak, beslenme yetersizliği, otuz yaşında İşsiz kalmak, kırılan bir kemiğin kötü kaynaması, hijyen yersizliğinden kabuklu yaralar ve özellikle yaşadığımız bölgede, donma yüzünden kaybedilen uzuvlar. Ama Jonathan&rsquo;ın görüntüsünde hiçbir bozukluk yoktu. Uzun boylu, geniş omuzlu, dik vücutluydu ve arazisindeki ağaçlar kadar görkemliydi. Teni krema gibi pürüzsüzdü. Kuzgun kanatları gibi parlak simsiyah ve düz saçları, dipsiz gibi görünen koyu renk gözleri vardı. Bütün bu özelliklerin ötesinde, sadece ona bakmak bile çok zevkliydi.</p>

  <p>Beni Jonathan&rsquo;a çeken şey bu muydu? Sadece güzellik mi? Bunun için özür dilemeyeceğim; sonuçta, eğer Yunan şairlerinin dediği doğruysa, en büyük savaşlar güzellik uğruna başlamış. Güzelliğin çağrısına neden en kurnaz Yunan krallarından daha dirençli olayım ki? Böyle bir güzelliğe bakmak, ona sahip olma isteğidir ve her koleksiyoncuyu yönlendiren dürtüdür. Bu konuda yalnız olduğum da söylenemez. Jonathan&rsquo;ı tanıyan neredeyse herkes ona sahip olmak istiyordu. Bu onun ve onu seven herkesin lanetiydi. Ama aynı zamanda da güneşe âşık olmak gibiydi. Yakınında olmak harika ve nefes kesiciydi ama hepsini kendine saklamak imkânsızdı. Onu sevmek de, sevmemek de umutsuzdu.</p>

  <p>Bu da bir lanet değilse, başka nedir, bilmiyorum.</p>

  <h2 id="sigil_toc_id_3">ÜÇ</h2>

  <p>Çocukluğumuzda, bu şekilde aramızda -Jonathan ve benim- bir arkadaşlık oluşmuştu. Pazar günleri ayinlerden sonra, düğünler ve hatta cenazeler gibi sosyal toplantılarda bir araya geliyor, yas tutanların yanında fısıldaşıyor, bazen insanların ne düşüneceğine aldırmadan sadece birbirimizle ilgilenebilmek için ormana gidiyorduk. Bazıları onaylanmayan bir tavırla başlarını iki yana sallıyor, hiç şüphesiz dedikodular da oluyordu ama ailelerimiz arkadaşlığımızı engellemek için hiçbir şey yapmıyordu; en azından, yaptılarsa bile benim haberim yoktu.</p>

  <p>İşte bu dönemde, yavaş yavaş, Jonathan&rsquo;ın aslında sandığımdan çok daha yalnız bir çocuk olduğunu anlamaya başladım. Diğer erkek çocuklar onunla pek arkadaşlık etmek istemiyordu. Bir sosyal ortamda bir grup çocuk yaklaştığında, Jonathan sık sık onlardan uzak durmaya çalışıyordu. Bir defasında, bir kilise toplantısında&nbsp; kendi yaşlarında bir grup çocuğun bize&nbsp; yaklaştığını gördüğünde Jonathan beni başka tarafa sürükledi. Bundan ne anlam çıkaracağımı bilemedim ve birkaç dakika gergin bir şekilde düşündükten sonra sormaya karar verdim.</p>

  <p>&ldquo;Neden hep böyle uzaklaşıyorsun?&rdquo; diye sordum. &ldquo;Yoksa benimle birlikte görülmekten mi utanıyorsun?&rdquo;</p>

  <p>Alaycı bir ses çıkardı. &ldquo;Aptal olma, Lanny. Beni herkes seninle birlikteyken görüyor zaten. Herkes birlikte yürüdüğümüzü görüyor.&rdquo;</p>

  <p>Bu doğruydu ve rahatlatıcıydı. Ama merakımı giderememiştim. &ldquo;O zaman sen mi onlardan, o çocuklardan hoşlanmıyorsun?&rdquo; Bu bir sonraki en mantıklı düşünceydi ama söz konusu çocuklarla ilgili kötü sözler de duymamıştım hiç. &ldquo;Onlardan hoşlanmıyor değilim,&rdquo; dedi, sert bir tavırla. &ldquo;O halde neden...&rdquo;</p>

  <p>Sözümü kesti. &ldquo;Neden beni sorguluyorsun? İnan bana, erkek çocukların&nbsp; arasında işler farklıdır, Lanny, hepsi bu.&rdquo; Daha hızlı yürümeye başladığında sanırım niyeti beni ekmek filan değildi ama ona yetişebilmek için eteğimi kaldırmak zorunda kalmıştım. Neden bahsettiğini pek anlamamıştım; erkek çocuklar arasında farklı olan neydi acaba? Aslında görebildiğim kadarıyla her şey farklıydı. Aileleri öğretmen parasını ödeyecek kadar zengin değilse, erkek çocukların okula gitmesine izin veriliyordu; oysa kızlar anneleriyle birlikte ev işi yaparken, dikiş dikerken, yemek pişirirken veya İncil okurken okula gidecek zaman bulamıyorlardı. Erkek çocuklar eğlenmek için birbirleriyle itişip kakışabilir, uzun eteklerin sınırlaması olmadan koşarak ebelemece oynayabilir, ata binebilirdi. Doğru, zor işler yapıyorlar ve bir sürü şeyde ustalaşmaları gerekiyordu&nbsp; -Jonathan bana bir defasında babasının kendisine buz deposunun temelini onarttığını, bu yüzden duvarcılık konusunda bir şeyler bildiğini açıklamıştı- ama bir erkek çocuğun hayatı, en azından benim gözümde, çok daha özgürdü. Ve şimdi Jonathan bundan şikâyet ediyordu.</p>

  <p>&ldquo;Keşke ben de erkek olsaydım,&rdquo; diye mırıldandım, ona yetişmeye çalışırken nefes nefese kalmış bir halde.</p>

  <p>&ldquo;Hayır, bunu istemezsin,&rdquo; dedi, omzunun üzerinden. &ldquo;Anlamıyorum... &rdquo;</p>

  <p>Olduğu yerde hızla bana döndü. &ldquo;Ya ağabeyin Nevin&rsquo;e ne dersin? Benden pek hoşlanmıyor, değil mi?&rdquo; Afallayarak durdum. Hayır, Nevin ondan hoşlanmıyordu ve bildiğim kadarıyla hiçbir zaman da hoşlanmamıştı. Yıllar önce Jonathan&rsquo;la bir kez kavga etmişti; eve döndüğünde üstü başı toz toprak kaplıydı ve yüzünde kurumuş kan vardı. Babam onunla sessizce gurur duymuştu ama kavgayla ilgili hiçbir açıklama yapılmamıştı; en azından ben bir şey duymamıştım.</p>

  <p>&ldquo;Sence ağabeyin benden neden nefret ediyor?&rdquo; diye sordu. &ldquo;Bilmiyorum.&rdquo;</p>

  <p>&ldquo;Ona bunun için hiçbir neden vermedim ama yine de benden nefret ediyor,&rdquo; dedi Jonathan, kırgınlığını sesine&nbsp; yansıtmamaya çalışarak. &ldquo;Bütün erkekler böyle. Hepsi benden nefret ediyor. Hatta bazı yetişkinler bile. Bunu biliyorum, hissedebiliyorum. Bu yüzden onlardan uzak duruyorum, Lanny.&rdquo; Bütün bunları bana açıklamak zorunda kaldığı için yorgun bir şekilde derin bir nefes aldı. &ldquo;İşte, artık biliyorsun,&rdquo; dedi ve beni arkasında şaşkın gözlerle bırakarak uzaklaştı.</p>

  <p>Söylediklerini bütün hafta düşündüm. Nevin&rsquo;e neden Jonathan&rsquo;dan bu kadar nefret ettiğini sorabilirdim ama&nbsp; bunu yapmak, aramızdaki eski bir tartışmayı tekrar başlatmak olurdu. Elbette ki Jonathan&rsquo;la arkadaşlık etmeme dayanamıyordu. Nedenlerini de -Nevin&rsquo;ın itiraf ettiklerini- gayet iyi biliyordum. Ağabeyim, Jonathan&rsquo;ın kibirli olduğunu, zenginliğiyle diğer çocuklara üstünlük tasladığını, özel muamele beklediğini ve bunu da aldığını düşünüyordu. Bunların hiçbirinin, sonuncusu dışında, doğru olmadığını biliyordum, çünkü Jonathan&rsquo;ı ailesi dışındaki herkesten -hatta belki ailesindekilerden- daha iyi tanıyordum ama başkaları ona özel davranıyorsa, bu Jonathan&rsquo;ın suçu olamazdı. Ayrıca, Nevin itiraf etmek istemese de, Jonathan&rsquo;dan güzel olduğu, kasabadaki bütün kadın ve kızların ilgisini çektiği için nefret ettiğini biliyordum. Nevin&rsquo;m nefret dolu gözlerine baktığımda, Jonathan&rsquo;ın güzelliğini bozmak, yakışıklı yüzünde bir iz bırakmak ve kasabanın gözde çocuğunun sıradan, daha çirkin çocuklardan biri tarafından alaşağı edilebileceğini herkese göstermek istediğini görebiliyordum.</p>

  <p>Nevin, kendi tarzında Tanrı&rsquo;ya meydan okumak, Tanrı&rsquo;nın kasıtlı&nbsp; olarak yaptığı bir haksızlığı -onu Jonathan&rsquo;ın gölgesinde yaşamak zorunda bırakmak- düzeltmek istiyordu.</p>

  <p>Jonathan kilise pikniğinde benden bu yüzden hızla uzaklaşmıştı, çünkü utancını benimle paylaşmak zorunda kalmıştı ve belki de sırrını öğrendiğimde, onu terk edeceğimden korkmuştu. Çocukluğumuzda korkularımıza nasıl da sıkı sıkıya bağlı oluyoruz! Sanki dünyada veya cennette beni Jonathan&rsquo;ı sevmekten vazgeçirebilecek bir güç varmış gibi. Beni başkalarının etkisine böylesine kolayca girecek kadar zayıf ruhlu ya budala mı sanıyordu? Ertesi&nbsp; pazar, çayırlığın uç tarafında yürürken yanına gidip koluna girdiğimde bunu Jonathan&rsquo;a da söyledim. &ldquo;Ağabeyim aptalın teki,&rdquo; dedim sadece ve tek kelime daha konuşmadan birlikte yürümeye devam ettik.</p>

  <p>Sohbetimiz sırasında söylediklerim arasında vazgeçmediğim tek düşüncem, erkek olmayı tercih edeceğimdi. Buna hâlâ inanıyordum. Erkek çocukların özgürlüğünü, yaşamları üzerinde biz kızlardan daha&nbsp; fazla kontrol sahibi olabilmelerini kıskanıyordum. Örneğin, Nevin çiftliği babamdan devralacaktı ama bu onun tercihiydi. Sığır yetiştirmeye istekli ya da meraklı olmasaydı, bir demircinin yanına çırak olarak verilebilir&nbsp; veya St. Andrew için keresteci olarak çalışabilirdi; sınırlı olsa bile&nbsp; seçenekleri vardı. Bir kadın olarak benim seçeneklerim daha da azdı. Evlenip kendi ailemi kuracak, evde kalıp büyüklerime yardım edecek veya başka birinin evinde hizmetçilik yapacaktım. Nevin çiftliği herhangi bir nedenle reddederse, ailem çiftliği kızlarından birinin kocasına devrederdi ama bu da yine o damadın tercihlerine bağlıydı. İyi bir koca, karısının isteklerini dikkate alırdı ama bunu hepsi yapmıyordu.</p>

  <p>Diğer bir nedeni -bence daha da önemlisi- bir erkek olsaydım, Jonathan&rsquo;ın arkadaşı olmak da çok daha kolay olurdu. Kız olmasam birlikte yapabileceğimiz şeyler! Birlikte ata binebilir, yanımızda gözetmenler olmadan maceralara atılabilirdik. Kimse dikkatle bakmadan veya yorum yapacak bir şey görmeden saatlerce birlikte zaman geçirebilirdik. Arkadaşlığımız son derece sıradan olacağı için, hiçbir inceleme gerektirmez ve böylece kendiliğinden devam edip ilerleyebilirdi.</p>

  <p>Buna ek olarak, Jonathan&rsquo;la aynı cinsiyeti paylaşsaydım, onu başka bir kızla birlikte gördüğüm her seferde kıskançlık krizlerine de girmezdim. Oysa şimdi içimdeki bu acı verici kıpırtıları bir kenara atmaya çalışıyor, kendime Jonathan&rsquo;la ilişkimin farklı olduğunu söylüyordum. Bu aptal kızlar gelip geçiciydi ama ben Jonathan&rsquo;ın arkadaşıydım. Benimle sırlarını paylaşıyor, bana güveniyordu.</p>

  <p>Ancak, Jonathan her geçen yıl değişiyordu. Savunmasını indirdiğinde, daha önce görmediğim (veya fark etmediğim) yönlerini görüyordum. Özellikle hiçbir kadının kendisini izlemediğini düşünüyorsa, kaba davranabiliyordu. Babasının emrinde çalışan oduncuların davranışlarından bazılarını sergileyebiliyor, cinsiyetler arasındaki her türlü yakınlığı yaşamış gibi kadınlar hakkında kaba saba konuşabiliyordu. Belki de, on altı yaşında bir genç olarak gerçekten yaşamıştı. Belki de bunlar benimle paylaşamadığı sırlarıydı.</p>

  <p>Bu, erkek olmayı dilememin daha da önemli bir nedeniydi; o zaman belli bir yaşa ulaştıklarında erkekler ve kızlar arasında açılan kaçınılmaz uçurumu asla yaşamak zorunda kalmazdım. Yakınlığımız devam ederdi ve Jonathan&rsquo;la hep aynı şekilde arkadaş kalırdık. Bütün hayatlarımızı o küçük köyün sınırları içinde geçirirdik; o zaman yaşadığım&nbsp; bu sıkıntıya girmez, ikimizi de hedef alan bu korkunç sorunla karşılaşmazdım. Şimdi tarihte iki önemsiz anı olarak kalırdık; ömrümüz biter, kemiklerimiz&nbsp; köy mezarlığında toprağa karışırdı. Hayatlarımız çok küçük ama dolu, tatmin edici ve tam olurdu. Bu bana yeterdi.</p>

  <p>Ama bir kızdım ve&nbsp; bütün dileklerime rağmen bunu değiştirmek mümkün değildi. Beni kızlıktan kadınlığa geçişin gizemi bekliyordu. Ve&nbsp; bu, bir sihir&nbsp; numarasıymış gibi nasıl olacaktı? Elbette ki annem Theresa bana rehberlik edebilirdi ama izleyebileceğim sadece annemin örneği varsa, tıpkı annem gibi olacağımı düşünmek de kaçınılmazdı. Ama o bana göre fazla sessiz ve ciddiydi; bense hayatımın onunki gibi olmasını istemiyordum. Daha fazlasını istiyordum. Örneğin, Jonathan&rsquo;la evlenmek&nbsp; istiyordum ve annemin bana Jonathan&rsquo;ın eş olarak seçeceği türden bir kadın olmak için ne yapabileceğimi gösteremeyeceği açıktı.</p>

  <p>Görünüşe bakılırsa her kadının bilmesine izin verilmeyen sırlar vardı. Neyse ki kasabada bu tür sırları bildiğine inandığım bir kadın vardı. Sadece onu bu sırları benimle paylaşmaya ikna etmenin bir yolunu bulmam gerekiyordu.</p>

  <p>Çok sık kullanılan bir patikada, demircinin dükkânının gölgesinde gizlenmiş&nbsp; küçük bir kulübe vardı. Fark etseniz bile, demirci dükkânının bir müştemilatı, bir alet kulübesi veya demir deposu olduğunu düşünebilirdiniz. Birinin yaşadığı bir ev olabileceği aklınıza bile gelmezdi. Ev olamayacak kadar minik ve köhneydi. Oraya ancak tek kişi sığabilirdi ve dolayısıyla da ev olamazdı.</p>

  <p>Ev olamamasının nedeni, o zaman on dokuzuncu yüzyılın başında bile tek başına yaşamaya karşı geleneksel kuralın hâlâ savunuluyor olmasıydı. Bu kuralın hâlâ hüküm sürmesinin nedeni Püriten soyumuz değildi çünkü Püriten&rsquo; dik, bu iyice anlaşılsın; kasabanın kurucuları Massachusetts bölgelerinde büyümüştü ve dinle devlet yönetiminin iç içe olmasına alışkındılar. Hayır, Maine eyaleti olacak bu kuzey topraklarında, böylesine zor bir ortamda yaşamanın gerektirdiği çok çeşitli işleri tek kişi yapamazdı. Yalnız yaşamaya karşı çıkılmasının öncelikli nedeni, zorunluluktu. St. Andrews halkı Püriten&nbsp; yöntemlerle yaşıyordu. Püriten bir kasabada, kimsenin tek başına yaşamasına izin verilemezdi, çünkü o yalnızlığında yoldan çıkabilirdi. Kanunsuz veya ahlaksız şeyler yapabilirdi. Yalnız yaşamaya karşı kuralın desteklenmesi, kişinin komşularını da denetlemesini gerektiriyordu. Kasabanın vatandaşları, biraz daha bağımsızdılar ve mahremiyetlerini biraz daha sert koruyorlardı.</p>

  <p>Minik ev terk edilmiş gibi görünmüyordu ve asla bakımsız kalmıyordu; patika da zamanla daha fazla aşmıyordu. Kulübe izlenirse, gerçekte orada birinin yaşadığı er ya da geç anlaşılırdı. Evden doğurganlık yıllarını geride bırakmış, yaşlanmış ama hâlâ güzel bir kadın çıkmıştı. Patikadan caddeye nadiren iniyordu ve gündüz caddeye&nbsp; indiği birkaç seferde, kasabalılar ondan bir hayli uzak duruyordu. Erkekler onunla göz göze gelmemeye dikkat ediyor, kadınlar yanından geçerken uzun eteklerini topluyordu. Bazıları ona açıkça düşmanca bakıyordu. Gündüzleri neden pek fazla dışarı çıkmadığı böylece anlaşılıyordu.</p>

  <p>Ama geceler farklı bir hikâyeydi. Karanlıkta sürekli ziyaretçileri oluyordu. Erkekler, genellikle tek tek, çok ender çift oluyorlardı, patikayı tırmanarak eski kapıyı kibarca vuruyordu. Kimse cevap vermezse, ziyaretçi sırtını kapıya dönerek basamaklara oturuyordu. İçeriden gelen sesleri duymuyormuş gibi yapıyor, elinden geldiğince sabırlı bir&nbsp; şekilde bekliyordu. Sonunda kulübeden gelen sesler azalıp geride sadece mırıltılı sohbetler, sonunda da sessizlik kalıyordu ve bir dakika sonra ön kapı bekleyen ziyaretçiye açılıyordu. Varlığını bilenler, kadından Magdalena adıyla söz ediyordu. Bu, yedi yıl önce kasabaya geldiğinde açıkladığı&nbsp; ismiydi. Tuhaf ismi o dönemde kimse sorgulamamıştı.&nbsp; Fransız Kanada bölgesinden küçük bir yolcu grubuyla gelmişti. Grup yoluna devam etmiş, kadın kasabada kalmıştı. Dul olduğunu ve yolcuların birlikte daha ılık&nbsp; güney iklimine&nbsp; yolculuk yapma teklifini kabul ettiğini söylemişti. Ama St. Andrews kasabalılarını memnun eden bir şekilde kasabayı çok sevdiğini, kendisine ihtiyaç duyulduğunu hissettiğini ve izin verilirse kalacağını açıklamıştı.</p>

  <p>İzin vermek! Kadınlar sınırda ender görülürdü; doğum sırasında ölümler ve aile içi trajediler birçok eşi ve anneyi öldürmüş, geride evleri en temel unsurundan yoksun, kanadı kırılmış birer kuş gibi bırakmıştı. Ancak, genç olmamasına rağmen Magdalena o kadar güzeldi ki, kadınlardan hiçbiri onun evlerine taşınmalarına izin vermemişti. Demirci eski alet kulübesini düzgün bir kulübeye dönüştürmeyi teklif ettiğinde, bir çözüm bulunduğu düşünülmüştü. Kasabanın iyi yürekli kadınları Magdalena&rsquo;nın yerleşmesine yardım etmiş, fazla eşyalarını ona getirmişlerdi. Dengesiz bir tabure, fazladan bir parça çay, eski bir battaniye. Kocalar yakacak odun toplamaya gönderilmişti. Hayatını kazanmak için ne yapabileceği konuşulmuştu. Terzilik? Örgü örmek? Yün eğirmek? Eğer şifacılıkta ve hasta bakıcılıkta bilgisi varsa ebe olabilirdi. Böyle zorlu bir sınır kasabasında her türlü yeteneğe ihtiyaç vardı. Yapması gereken tek şey, nasıl bir katkıda bulunabileceğini söylemekti.</p>

  <p>Zaman içinde bu da anlaşıldı. Kendisi tek kelime etmemişti. Sorulduğunda, sadece gülümsemiş ve çekingen bir tavırla başını eğmişti. &ldquo;Ben mi? Ne tür becerilerim mi var? Kocam bana porselen bir bebek gibi davranırdı. Zavallı, hiçbir becerisi olmayan bir dul, dünyada yolunu nasıl çizebilir?&rdquo; İyi yürekli kadınlar şaşkın bir şekilde, başlarını iki yana sallayarak, Tanrı&rsquo;nın bütün çocuklarının, bu köhne ve ıssız kasabada sınırsız bir yardımseverlik bulduğunu sanan bu masum kadın da dahil olmak üzere, rızkını vereceği dışında ne söyleyeceklerini bilemeyerek uzaklaşmışlardı.</p>

  <p>Ancak, kadının yardıma ihtiyacı olmadığı anlaşılmıştı. Gizemli bir şekilde, ihtiyaçları kapısının önünde beliriyordu.</p>

  <p>Bir kalıp tereyağı, bir çuval patates, bir testi süt. Arka kapıda odunlar yığılıyordu. Ve para; kasabada gerçek parası olup bakkalda malzeme aldığı zaman parasını sayarak veren tek kişiydi. Üstelik ilginç şeyler satın alıyordu: Şişeler dolusu cin ve tütün. Bütün gece uyanık kalıp -komşuları, onun kulübesinin tek penceresinden, geç saate kadar yanan lamba fark etmişlerdi- cin ve tütün mü içiyordu?</p>

  <p>Sonunda onu ele verenler, bir yıl süreyle Charles St. Andrews için çalışan ve eşlerinden çok uzakta yaşayan oduncular oldu. Böyle adamlar yeterince umutsuz olduklarında rüzgâr doğru estiğinde bile; Magdalena gibi kadınların kokusunu komşu kasabadan, bir vadinin karşı ucundan alabilirlerdi. Güneş battığında bu adamlar sırayla Magdalena&rsquo;nın kapısını çalmaya başlamışlardı. Oduncular tek müşterileri değildi; sonuçta yiyeceklerle değil, gerçek parayla ödeme yanaşanlar onlardı. Ama oduncuların sayesinde ünü yağmur oluğundan dökülen kirli su gibi kasabaya yayılmış, aile kadınları büyük bir öfkeye kapılmışlardı. Magdalena yine bir şey söylememişti. Eşlerden biri yüzüne karşı hakaretler yağdırdığında bile.</p>

  <p>Ev kadınları ve rahip, Magdalena&rsquo;yı kasabadan attırmak için bir hareket başlattılar. Onun varlığının St. Andrews&rsquo;un günahkâr bir yer olduğunun ilk işareti olduğunu öne sürdüler ve bunun kaçmaya çalıştıkları türden şeyler olduğunu hatırlattılar. Peder Gilbert, açıkça şikâyet konusu olan oduncuların işvereni olduğu için Charles&rsquo;a gitti.</p>

  <p>Charles, pederin ricasına anlayışlı yaklaşmasına rağmen, Magdalena&rsquo;nın hizmetlerinde kasabalıların gözden kaçırdığı olumlu bir yön olduğuna işaret etti. Oduncular doğal dürtüleriyle hareket ediyorlardı -peder bunu onaylamasa da kabul etmek zorunda kalmıştı- çünkü yasal eşlerinden kilometrelerce uzaktaydılar. Magdalena&rsquo;nın hizmetleri olmasa, oduncular ne yapardı? Onun varlığı, kasabayı gerçekte eşler ve kızlar için daha güvenli kılıyordu.</p>

  <p>Böylece fahişeyle, kasabanın erdemli kadınları arasında huzursuz bir ateşkes oluştu ve yedi yıl boyunca da devam etti. Hastalık ve sıkıntı dönemlerinde, hoşlarına gitsin ya da gitmesin, Magdalena da üzerine düşeni yapıyordu. Hastalarla ve ölüm döşeğinde olanlarla ilgileniyor, muhtaç durumdaki yolcuların karınlarını doyuruyor, kiliseye girdiğini görecek kimse olmadığında kilisenin bağış kutusuna para atıyordu. Kasabanın kadınlarıyla iletişim kurmaya çalışmıyordu, dolayısıyla, hemcinsi bir arkadaşın varlığını özlediğini düşünmek pek yersiz olmazdı. Ama kim o patikayı tırmanıp boyasız kapıyı vuracak ve kasabanın en kötü ünlü kadınıyla arkadaş olacak kadar cesur olabilirdi ki?</p>

  <p>Benim onunla hiçbir şekilde karşılaşmamam gerekirdi. Annem yargılayıcı bir kadın değildi ama öyle bir dönemde ve yerde orta nokta yoktu. Annem gibi kadınlar fahişelerle arkadaşlık etmezdi; kızları da öyle. Oysa ben buna kalkışmıştım.</p>

  <p>Bir pazar günü uzun bir vaaz sırasında oldu. Bir bahaneyle kiliseden çıktım. Ancak, balkona ve babamın yanına dönmek yerine, yaz başlarındaki sıcak bir günde dışarı yürüdüm.</p>

  <p>Tinky Talbot&rsquo;ın ahırındaki yeni domuz yavrularına gittim; meraklı burunlarını okşayıp hafif homurtularını dinledim.</p>

  <p>Sonra patikaya bir bakış attım. O gizemli eve ilk kez o kadar aklaşıyordum. Magdalena&rsquo;yla ilgili gerçek detayları hiçbir çocuk bilmiyordu. Sadece annelerimizin bu ilginç kadından uzak durduğunu görüyorduk. Daha küçük çocuklar bir cadı veya başka bir doğaüstü varlık olduğuna inanıyordu. Alaycı bağırışlarını, arada bir ona&nbsp; doğru avuç avuç taşı atışlarını hatırlıyordum. Ama ben bunu asla yapmıyordum; onda merak uyandırıcı şeyler olduğunu bildiğim bir yaştayken bile.</p>

  <p>Patikaya baktığımda, Magdalena&rsquo;nın küçük verandada sandalyede oturduğunu ve dişlerinin arasında uzun, kararmış bir pipo tuttuğunu gördüm. Saçlarını omuzlarından aşağı salmış ve ince bir yorgana sarınmış halde o da güneşin tadını çıkarıyordu. Yorganın örtmediği yerleri zarif ve inceydi boynunun etrafındaki kuş gibi kemikleri ve köprücükkemiği, ince teninin altından neredeyse görünüyordu. Yüzünde pudra yoktu; sadece gözlerinin ucuna is sürünmüş, dudaklarında belli belirsiz bir leke kalmıştı.</p>

  <p>Kasabadaki diğer kadınların hiçbirine benzemiyordu. Bunu tutumuna bakarak bile söylemek mümkündü. Güneşte tek başına oturuyor, tembellik ettiği için de utanmıyordu. Bir yandan korkmama rağmen, hemen ona çekim duymuştum. Yaramazca bir havası vardı. Ayinlere asla katılmazdı zaten; şimdi kasabadaki herkes kilisedeyken, kendisi burada güneşin tadını çıkarıyordu.</p>

  <p>Elini güneşe karşı siper etmek için gözlerinin üzerine kaldırdı. &ldquo;Selam, kim var orada?&rdquo;</p>

  <p>O anda karar vermiştim. Koşarak kiliseye geri dönebilirdim ama bunun yerine ona doğru birkaç çekingen adım attım. &ldquo;Beni tanımıyorsunuz, Hanımefendi. Adım Lanore Mcllvrae.&rdquo;</p>

  <p>&ldquo;Mcllvrae.&rdquo; Bu ismi söylerken düşündü, bilmediğine karar verdi ve bu da, babamın müşterileri arasında olmadığını gösteriyordu. &ldquo;Hayır, hayatım, seninle tanışma zevkine nail olduğumu sanmıyorum.&rdquo; Ben reverans yaparken o gülümsedi.</p>

  <p>&ldquo;Adım Magdalena ama sanırım sen bunu zaten biliyorsun, değil mi? Bana kısaca Magda diyebilirsin.&rdquo; Yakından bakılınca gerçekten çok güzel bir kadındı. Yorganı düzeltmek için kalktığında, hâlâ geceliğiyle olduğunu gördüm; göğsü ince bir pembe kurdeleyle süslenmiş, hafif ve neredeyse şeffaf bir kumaştı. Bizimki gibi pratik bir evde, annemin Magda&rsquo;nın geceliği kadar kadınsı hiçbir giysisi yoktu. Güzelliği ve giysisi karşısında afallamıştım; ilk kez başka birine bu kadar gıpta ediyordum.</p>

  <p>Geceliğine baktığımı görünce bilgece gülümsedi. &ldquo;Bir dakika bekle,&rdquo; dedi ve içeri girdi. Dışarı çıktığında, bana pembe kadifeden bir kurdele uzattı. Bana sunduğu muhteşem bir hâzineydi; fabrikasyon ürünler kasabamızda çok ender bulunurdu ve kurdele gibi süs eşyaları daha da nadirdi. Bu, hayatım boyunca dokunduğum en yumuşak kumaştı. Kurdeleyi tavşan yavrusuymuş gibi nazikçe tuttum.</p>

  <p>&lsquo;&rsquo;Böyle bir hediyeyi kabul edemem,&rdquo; dedim, kabul edebilmeyi dilediğimi belli eden bir tavırla.</p>

  <p>&ldquo;Saçmalama,&rdquo; dedi, gülerek. &ldquo;Bu sadece bir elbisenin parçası. Ne işime yarar ki?&rdquo; diye yalan söyledi. Kurdeleyi okşayışımı zevkle izledi. &ldquo;Sende kalsın. Israr ediyorum.&rdquo; &ldquo;Ama ailem nereden aldığımı sorar...&rdquo;</p>

  <p>&ldquo;Bulduğunu söyleyebilirsin,&rdquo; dedi, bunu yapamayacağımı ikimiz de bilmemize rağmen. Pek olası bir hikâye değildi. Kasabada böyle bir süs eşyasına para ayırabilecek kadar zengin çok az kişi vardı. Eğer almayı kabul edersem, ailemden gizlemem gerekecekti ve bu da onlara gizlice ilk karşı gelişim olacaktı. Genç bir kız için hiç de önemsiz bir adım değildi. Başlı başına bir günah sayılırdı. Ancak, kurdeleyi Magda&rsquo;ya geri de veremiyordum.</p>

  <p>Kurdeleyi yumruğumla sardığımda memnun oldu ve sevecen bir tavırla gülümsedi. Bana önemli ve ailemden alamayacağım bir ders vermişti ama o dersin ne olduğunu&nbsp; henüz bilmiyordum.</p>

  <p>&ldquo;Çok cömertsiniz, Bayan Magda,&rdquo; dedim, yine reverans yaparak. &ldquo;Kiliseye dönmeliyim, yoksa babam bana bir şey olduğunu düşünüp endişelenebilir.&rdquo;</p>

  <p>Başını&nbsp; dikleştirerek tepeden bir tavırla kiliseye doğru baktı. &ldquo;Ah, çok haklısın. Aileni endişelendirmemelisin. Umarım beni yine ziyaret edersin, Bayan Mcllvrae.&rdquo;</p>

  <p>&ldquo;Edeceğim. Söz veriyorum.&rdquo;</p>

  <p>&ldquo;Güzel. O halde koş.&rdquo; Çamurlardan uzak durmak için eteğimi kaldırıp, patikadan koşarak indim. Köşeyi dönmeden önce omzumun üzerinden kulübeye baktım ve Magda&rsquo;nın sandalyesine oturmuş olduğunu, ormana bakarak keyifle sallandığını gördüm.</p>

  <p>Çocuklar pek gizli hareket edemezler. Gelecek pazar ayinden sıvışıp tekrar Magda&rsquo;yı görmeye gitmek için sabırsızlanıyordum. Kurdeleyi iç eteğimin cebine saklamıştım, arada bir elimi cebime sokup kadifeyi gizlice okşuyordum. Bu bana Magda&rsquo;yı ve ona olan hayranlığımı hatırlatıyordu. Anneme ve kasabanın diğer kadınlarına hiç benzememesi bile, ona hayranlık duymam için yeterli bir nedendi.</p>

  <p>Onunla ilgili hayranlık uyandırıcı bulduğum ama pek anlamadığım diğer bir şey ise bir kocasının olmamasıydı. Kasabada erkeği olmayan bir ev yoktu ve evin reisi erkekti. Kadının maddi imkânları kocasınınkinden iyi olsa bile -çocuklarından biriyle birlikte yaşayan yaşlıca bir dul hanım gibi, örneğin- ailenin reisi oğlu olurdu. Kasabada kendi adına konuşan tek kadın Magda&rsquo;ydı ama görebildiğim kadarıyla, bunu pek de yapmıyordu. Kasaba toplantılarına gidiyor muydu? Sanmıyordum. Yine de kendi imkânlarıyla yaşıyordu ve en azından benim cahil zihnime göre bu konuda başarılı görünüyordu. Bu da gerçekten çok hayranlık verici bir şeydi.</p>

  <p>Böylece ertesi pazar yine bir bahaneyle ayinden çıkarak (ama bu kez babam sert gözlerle baktı) Magda&rsquo;nın kulübesine koştum. Magda oradaydı, bu kez verandada ayakta duruyordu.</p>

  <p>Doğal ve rahat tavrı değişmişti. Güzel çizgili bir eflatun rengi -sıra dışı bir renkti- yün örgü bir hırka giymişti. Sanki beni etkileme niyetiyle giyinmiş gibi görünüyordu. Bu bana onur vermişti. &lsquo;&rsquo;İyi günler, Bayan Magda,&rdquo; dedim, nefes nefese kalmış de ona doğru koşarken.</p>

  <p>&lsquo;&lsquo;Eh, sana da iyi Şabatlar, Bayan Mallvrae.&rdquo; (Şabat Günü: Musevilerce cumartesileri, Hıristiyanlarca pazarları uygulanan kutsal dinlenme günü) Yeşil gözleri&nbsp; parladı. Biraz sohbet ettik. Ailemi sordu; çiftliğimizin yönünü işaret ettim. Tam kiliseye dönme zamanımın geldiğini düşünürken, utangaç&nbsp; bir tavırla konuştu. &ldquo;Evimi görmen için seni içeri davet edecektim ama sanırım ailen bunu onaylamaz. Kim olduğum düşünülürse bu pek uygun olmaz.&rdquo; Kulübesinin içini merak ettiğimi anlamış olmalıydı, kendi evi, kendi özgürlük alanı vardı! Kiliseye, beni bekleyen babamın yanına dönmem gerektiğini biliyordum. Ama bunu nasıl geri çevirebilirdim ki? &ldquo;Sadece bir dakikam var,&rdquo; dedim, onun peşinden basamakları tırmanıp kapıdan girerken.</p>

  <p>Evi bana bir mücevher kutusunun içini hatırlatmıştı ama aslında muhtemelen sadece derme çatma bir yerdi. Yine de, bir kadın tarafından düzenlendiği açıkça anlaşılan ve kasabada bir benzeri daha olmayan bir yerdi. Minik&nbsp; odaya sarı ve&nbsp; kırmızı renkli güzel işlenmiş bir yorganın örttüğü bir yatak hâkimdi. Önceki hafta üzerine örttüğü yorgan bu değildi. Tek pencerenin pervazına sıralanmış cam şişeler, yere yeşil ve kahverengi ışıklarını yansıtıyordu. Birkaç parça takı, minik&nbsp; pembe gül desenleriyle süslenmiş porselen bir kâsenin içinde duruyordu. Magda&rsquo;nın&nbsp; giysileri arka kapının yanındaki&nbsp; kancalara asılmıştı ve çeşitli renklerde etekler, iç etekler ve kuşaklar vardı. Çok zarif iki kadın çizmesi kapının yanına konmuştu. Beni hayal kırıklığına uğratan bir şekilde, oda çok sıkışıktı ve havada henüz ne olduğunu anlayamadığım bir koku vardı.</p>

  <p>&ldquo;Böyle bir yerde yaşamak isterdim,&rdquo; dedim, Magda&rsquo;yı güldürerek.</p>

  <p>&ldquo;Daha iyi yerlerde de yaşadım ama bu işimi görüyor,&rdquo; dedi gülerek, bir koltuğa çökerken.</p>

  <p>Ben çıkmadan önce, Magda bana kadın kadına iki öğüt verdi. Birincisi, bir kadının daima kendine ait biraz parası olmalıydı. &ldquo;Para çok önemlidir,&rdquo; dedi bana, para dolu bir keseyi sakladığı yeri gösterirken. &ldquo;Para, bir kadının kendi hayatında gerçekten güç sahibi olabilmesinin tek yoludur.&rdquo; İkinci öğüdü, bir kadının asla bir erkek için başka bir kadına ihanet etmemesi gerektiğiydi. &ldquo;Bu sık sık olur,&rdquo; dedi üzgün bir tavırla. &ldquo;Ve erkeklerin daima daha değerli olduğu düşünülürse, bu anlaşılır bir şeydir. Bizlere bir kadının tek değerinin hayatındaki erkek olduğu öğretilir ama bu doğru değildir. Ne olursa olsun, biz kadınlar birbirimize destek olmalıyız, çünkü bir erkeğe muhtaç olmak aptallıktır. Seni her seferinde hayal kırıklığına uğratır.&rdquo; Başını eğmişti ama gözlerinde yaş gördüğümden emindim.</p>

  <p>Gitmek için yerden kalkarken kapı vuruldu. Magda karar veremeden, iriyarı bir adam içeri girdi; onun St. Andrew&rsquo;un oduncularından biri olduğunu anlamıştım. &lsquo;&rsquo;Selam Magda, bu sabah herkes kilisede olduğu için yalnız kalacağını ve bir arkadaş isteyebileceğini düşünmüştüm. Bu da kim?&rdquo; Beni gördüğünde olduğu yerde durdu ve yüzünde sevimsiz bir gülümseme belirdi. &lsquo;&rsquo;Bir kızın mı var, Magda? Bir çırak mı?&rdquo; Bir kişi değil bir malmışım, erkekliğinin ucunu silmek için kullandığı bir paçavraymışım gibi elini koluma koydu. O umursamaz ağır dokunuşu ilk kez hissediyordum.&nbsp; Magda aramıza girdi ve ustaca bir hareketle beni arkaya iteledi. &ldquo;O&nbsp; bir arkadaşım,&nbsp; Lars Holmstrom. Ve kim olduğu seni ilgilendirmez. Kaba ellerini çek o kızın üzerinden. Haydi bakalım, sen de gidiyorsun artık,&rdquo; dedi, beni kapıdan dışarı iterken.</p>

  <p>&ldquo;Belki gelecek hafta yine görüşürüz.&rdquo; Ve ne olduğunu&nbsp; bile anlamadan,&nbsp; kapı yüzüme kapanmış halde, kendimi ayaklarımın altında çıtırdayan kuru yaprakların ve gümüş dalların arasında buldum. Aralarında konuşurlarken sesler yükselip alçaldı ama kelimeler ormanın yoğunluğunda boğulup gitti. Tuhaf duruma rağmen, onu kendi haline bırakmam gerektiğini, bunun onun bağımsızlığının bedeli olduğunu biliyordum. Çalıları yararak patikaya çıktım ve koşarak kiliseye döndüğümde cemaatin dağılmakta olduğunu gördüm. Bu kez babam canıma okuyacaktı ama buna değeceğini düşünüyordum; Magda hayatın sırlarının bekçisi gibiydi ve ondan öğreneceğim dersler için ödeyebileceğim her türlü bedele değeceğini hissediyordum.</p>

  <h2 id="sigil_toc_id_4">DÖRT</h2>

  <p>On beşinci yaşımın bir yaz günü öğleden sonra, bütün kasaba gezgin bir vaizin konuşmasını dinlemek için McDougal&rsquo;ın merasında toplanmıştı. Komşularımın altın renkli araziye gidişini hâlâ hatırlıyorum; uzun çimenler güneşte parıldıyor, dolambaçlı patikadan toz bulutları yükseliyordu. St. Andrews&rsquo;da yaşayan herkes yürüyerek, atla veya arabayla oraya gidiyordu ama nedeninin fazlasıyla dindarlık olmadığına garanti verebilirim. O kadar ıssız bir yerde eğlenmek için yapacak başka ne vardı ki? Yaşadığımız bölgede gezgin vaizler bile ender görülüyordu; uzun bir yaz gününün sıkıcılığından kurtulmak için bulabildiğimiz her fırsattan yararlanıyorduk.</p>

  <p>Bu vaizin nereden geldiği bilinmiyordu ve birkaç yıl gibi kısa bir sürede Saco kasabasında bir cemaat oluşturmuştu; üstelik ateşli ve isyankâr konuşmalarıyla ün salmıştı. En yakındaki kasabada kuzeyde atla bir günlük mesafede olan Fort Kent&rsquo;te geleneksel cemaatçilerle yeni bir reformcular grubunu karşı karşıya getirerek kilise üyelerini böldüğü söyleniyordu. Bu dini bölünme, o dönemde politika dünyasında olanları da yansıtıyordu; Maine&rsquo;in eyalet olma ve Massachusetts&rsquo;ten ayrılma yolunda ilerlediği konuşuluyordu. Dolayısıyla o gün de havada Massachusetts&rsquo;li öncülerin berarinde getirdikleri dine karşı bir isyan olasılığı kokusu vardı. Sadece eğlence amacıyla değilse, kiliseye gitmeyenlerin vaizi görmeye gelmesi başka nasıl açıklanabilirdi ki? 'Babamı da gitmeye ikna eden annem olmuştu ama kendisinin Katolik kilisesinden ayrılmak gibi bir düşüncesi asla&nbsp; yoktu. Sadece bir öğlen, üzerini mutfağın dışında geçirmek istemişti. Yere bir battaniye yaymış, vaazın başlamasını bekliyordu. Babam onun yanına oturmuş, başını şüpheci bir tavırla eğmiş, orada başka kimlerin olabileceğini görmeye çalışıyordu. Kız kardeşlerim, eteklerini bacaklarının altına sıkıştırmış halde anneme yakın oturuyordu. Nevin ise nerese araba daha durur durmaz atlamış, komşu çiftliklerde yaşayan arkadaşlarının yanına koşmuştu.</p>

  <p>Ben ayakta durmuş, bir elimi güçlü güneşe karşı gözlerime siper ederek kalabalığı inceliyordum. Kasabadaki herkes oradaydı; kimi annem gibi battaniye sermiş, kimi sepetlere yiyecek doldurmuştu. Büyük çocuklar ailelerinin yanlarından ayrılmış, atların bağlı olduğu yerde toplanmışlardı; Nevin da&nbsp; bir grup çocukla birlikte&nbsp; orada itişip kakışıyordu. Eğer güreşirken bir düğmesini kaybederse veya giysilerini yırtarsa, babama hesap vermesi gerekecekti.</p>

  <p>Ama ben ağabeyimi aramıyordum. Her zamanki gibi Jonathan&rsquo;ı arıyordum, fakat ortalıkta görünmüyordu. Yokluğu beni şaşırtmamıştı; sonuçta annesi Ruth, muhtemelen kasabanın en sert cemaatçisi olan annesi Ruth, Peder Gilbert&rsquo;tan bile daha katıydı. Isaiah Gilbert, McDougal&rsquo;ın&nbsp; merasında oturmuş, gezgin vaizin söyleyeceklerini duymak için bekliyor olabilirdi ama Ruth Benneth St. Andrew ve ailesinin bu reform saçmalığında yer almayacakları açıktı.</p>

  <p>Bir ağaca yaslanarak vaizin kalabalığın önündeki küçük bir açıklığa yürüyüşünü izledim. Beklediğimden daha gençti -Gilbert tanıdığım tek&nbsp; pederdi ve St. Andrews&rsquo;a geldiğinde saçları çoktan ağarmıştı- ve Tanrı&rsquo;nın yanında olduğundan eminmiş gibi dimdik yürüyordu. Beklenmedik ölçüde yakışıklıydı ve böyle bir pederi görmek bile huzursuz ediciydi; ona yakın oturan kadınlar onun bembeyaz dişleriyle gülümsemesi karşısında kuşlar gibi cıvıldaşıyordu. Ancak, peder kalabalığı inceleyerek (onları kazandığından kesinlikle eminmiş gibi) başlamaya hazırlanırken, kötü bir şeyler olacakmış gibi ürperdim.</p>

  <p>Net ve güçlü bir sesle konuşmaya başlayarak, Maine bölgesindeki kasabalara yaptığı ziyaretleri ve orada gördüklerini anlattı. Bölge elitist görüşleriyle tıpkı Massachusetts&rsquo;in bir kopyası gibi büyüyordu. Birkaç zengin adam, komşularının kaderlerini kontrol ediyordu. Sıradan biri için bu ne anlama geliyordu? Zor zamanlar. Sıradan halk, iki yakasını bir araya getirmek için çabalıyordu. Dürüst adamlar, babalar ve kocalar hapse atılıyor, toprakları karılarının ve çocuklarının elinden alınarak satılıyordu. Kalabalığın içinde onaylayan başları görünce şaşırdım.</p>

  <p>İnsanların istediği şey -İncil&rsquo;i havada sallayarak Amerikalıların istediği şey olarak vurguluyordu- özgürlüktü. İngilizlere karşı savaşmamızın nedeni, kralın yerini yeni efendilerin alması değildi. Boston&rsquo;daki toprak sahipleri ve halka satış yapan tüccarlar açıkça soyguncuydu, aşırı yüksek fiyatlar talep ediyorlardı ve kanun onları destekliyordu. Peder söylediklerini onaylayan kalabalığın mırıltılarından cesaret alıp, otların arasında daireler çizerek konuşmasına devam ederken gözleri parlıyordu. Halkın memnuniyetsizliğini yüksek sesle ifade etmesine alışkın değildim, vaizin başarısı beni belli belirsiz endişelendirmişti.</p>

  <p>Nevin aniden yanıma gelerek komşuların yüzlerini inceledi. &ldquo;Şunlara bir bak, ağızları açık kaldı,&rdquo; dedi alaycı bir tavırla. Eleştirel mizacını babamızdan aldığı şüphesizdi. Kollarını göğsünde kavuşturarak güldü.</p>

  <p>&ldquo;Pederin söyledikleri ilgilerini çekmişe benziyor,&rdquo; dedim.</p>

  <p>&ldquo;Adamın neden söz ettiği konusunda senin en küçük bir fikrin var mı ki?&rdquo; diye sordu Nevin, bana kısık gözlerle bakarak. &ldquo;Bilmiyorsun, değil mi? Elbette bilmiyorsun, seni aptal kız. Bir bok anlamıyorsun.&rdquo;</p>

  <p>Kaşlarımı çattım ve ellerimi belime koydum ama cevap vermedim, çünkü Nevin bir açıdan haklıydı. Adamın neden söz ettiği konusunda hiçbir fikrim yoktu. Yetişkinlerin ciddi dünyasında olup bitenlerle ilgili çok cahildim.</p>

  <p>Nevin kalabalık alanın yan tarafında ayakta duran bir grup adamı işaret etti. &ldquo;Şu adamları görüyor musun?&rdquo; diye sordu. Elbette görüyordum; kim olduklarını Nevin kadar iyi biliyordum.Tobey Ostergaard, Daniel Daugherty, Olaf Olmstrom. Kasabanın en yoksulları arasındaydılar, bazıları ise en miskinler arasında olduklarını da söyleyebilirdi.</p>

  <p>&ldquo;Beladan&nbsp; söz ediyorlar,&rdquo; dedi Nevin. &ldquo;Bir &lsquo;beyaz Kızılderili&rsquo;nin ne olduğunu biliyor musun?&rdquo;</p>

  <p>Kasabadaki en aptal kız bile bunu bilirdi. Bir ay kadar önce Fairfax&rsquo;ta patlak veren bir ayaklanmanın haberlerini duymuştuk; bir sicil memuru çiftçilerden biri ödemelerini zamanında yapmadığı için bir mahkeme emri yazdığında, kasabalılar Kızılderili kılığına girerek sicil memurunu esir almışlardı.</p>

  <p>&ldquo;Burada da aynı şey olacak,&rdquo; dedi Nevin, başıyla onaylayarak. &ldquo;Olmstrom ve Daugherty&rsquo;nin diğer birkaçıyla birlikte babamla konuştuklarını duydum. Watford&rsquo;ların çok fazla para istediğinden şikâyet ediyorlardı.&rdquo; Nevin detayları anlayacak kadar bilgili değildi; sonuçta kimse bakkal dükkânındaki hesaplar ve fiyatlarla ilgili çocuklara şikâyet etmezdi. &ldquo;Daugherty bunun sıradan halka karşı bir komplo olduğunu söylüyor,&rdquo; dedi Nevin, Daugherty&rsquo;nin doğru söyleyip söylemediğinden emin olamıyormuş gibi bir tavırla.</p>

  <p>&ldquo;Eee? Daugherty&rsquo;nin Watford&rsquo;lara borcunu ödeyip&nbsp; ödeyememesinden bize ne?&rdquo; dedim, umursamıyormuşum gibi. Aslında birinin bir yükümlülüğünü bilerek yerine getirmemesi beni şaşırtmıştı, çünkü babamız bize bu tür davranışların utanç verici olduğunu, kendine saygısı olan kimsenin böyle bir şeyi aklından bile geçirmeyeceğini öğretmişti.</p>

  <p>&ldquo;Bu senin Jonathan için hiç iyi bir haber olmayabilir,&rdquo;</p>

  <p>Nevin, sırıtarak; benimle Jonathan konusunda alay edecek fırsatı bulduğu için memnundu. &ldquo;İşler kötü giderse canı yanacak olan sadece Watford&rsquo;lar değil. Yerlerinin tapusu yüzbaşının elinde. Ya kiralarını ödemeyi reddederlerse? Fairfox&rsquo;teki adamlar üç gün savaşmışlar. Şerifi soyup dövdükleri ve anadan üryan evine gönderdiklerini duydum.&rdquo;</p>

  <p>&ldquo;St. Andrews&rsquo;da sicil memuru yok,&rdquo; dedim ağabeyimin attıklarından tedirgin olarak. &ldquo;Yüzbaşı muhtemelen en güçlü oduncularını Daughtery&rsquo;ye gönderip ödemesini emreder.&rdquo;</p>

  <p>Nevin&rsquo;ın sesinde hayranlık vardı; otoriteye duyduğu saygı ve adaletin yerine getirilmesi isteği -hiç şüphesiz yine babamızın öğretileri- Jonathan&rsquo;ın bir&nbsp; talihsizlikle karşılaştığını görmekten daha ağır basıyordu.</p>

  <p>Daughtery ve Olmstrom. Yüzbaşı ve Jonathan. Hatta Bayan Watford ve onun kadar kibirli olan ağabeyi... Cehaletim yüzünden utandım ve ağabeyimin dünyanın karmaşıklığını anlayabilmesini saygıyla karışık kıskandım. Benim bütün bildiklerim yüzeysel, sadece görünen dünyayla ilgiliydi. Hiç bilmediğim başka neler olabileceğini merak ediyordum.</p>

  <p>&ldquo;Sence babam onlara katılır mı? Onu da tutuklarlar mı?&rdquo; diye sordum fısıltıyla.</p>

  <p>&ldquo;Yüzbaşı bizim yerimizin sahibi değil,&rdquo; dedi Nevin, bunu bilmiyor olmama sinirlenerek. &ldquo;Babam tek mal sahibi. Ama sanırım şu adamla aynı fikirde.&rdquo; Vaizi işaret etti. &ldquo;Babam da diğer herkes gibi özgür olacağını düşünerek buraya geldi ama öyle olmadı. St. Andrew&rsquo;lar zenginliklerini artırırken, bazıları çok zorlanıyor. Dediğim gibi...&rdquo; toprağı tekmleyerek bir toz bulutu kaldırdı &ldquo;.. .senin oğlanın başı de olabilir.&rdquo;</p>

  <p>&ldquo;O benim oğlan filan değil,&rdquo; diye karşılık verdim.</p>

  <p>&ldquo;Ama öyle olmasını istiyorsun,&rdquo; dedi ağabeyim, alay bir tavırla. &ldquo;Ama nedenini ancak Tanrı bilir. Şu serseme âşık olduğuna göre, biraz fazla güdüsel olmalısın, Lanore.&rdquo;</p>

  <p>Ben de bütün çocukların verebileceği karşılığı verdim, &ldquo;Sadece kıskanıyorsun; ondan bu yüzden hoşlanmıyorsun."</p>

  <p>&ldquo;Kıskanmak mı?&rdquo; dedi Nevin, öfkelenerek. &ldquo;O tavus kuşunu mu?&rdquo; Ama yumruğumdan kıl payı sıyrılmayı başardı.</p>

  <p>Tepenin diğer tarafında Dale&rsquo;ler kendi topraklarına giderken, otuz kişi kadar onları izliyordu. Oldukça büyük bir evleri vardı ama yine de tıkış tıkış sığışabildik. Bayan Dale mutfaktaki ocakta büyük bir ateş yaktı, çünkü yazın bile akşamları serin oluyordu.&nbsp; Dışarıda&nbsp; hava karararak menekşe rengi olmuş, ufuk çizgisinde parlak bir pembe şerit belirmişti ve o manzarayı bırakıp içeri girmek hiç içimden gelmiyordu, çünkü bu kez korkmam gereken şeyin ormanda değil, evin içinde olduğundan şüpheleniyordum.</p>

  <p>Etrafıma bakındığımda, içeridekilerin kasabanın en belalı adamları olduğunu gördüm; sürekli Gilbert&rsquo;ın vaazlarıyla veya komşunun ineğinin topraklarına girmesiyle ilgili şikâyet ederlerdi. Buraya gelmeyi neden kabul ettiğimi merak ediyordum.</p>

  <p>Nevin&rsquo;ın da burada olmasına yol açtığım için bana olduğunu tahmin edebiliyordum. Vaizin konuşması Dale&rsquo;lerin evinde devam edeceği haberi yayıldığında, babam&nbsp; eve dönmeye, hayvanlarla ilgilenip soğuk yemeği yemeye hazırlardı. Ben kalmama izin vermesi için yalvarmıştım ama bu, yanımda birinin daha kalmasını gerektiriyordu, dolayısıyla babam Nevin&rsquo;a bana eşlik edeceğini söylemişti. Ağabeyim öfkeden deliye dönüp kızardı&nbsp; ama babama asla itiraz edemezdi, bu yüzden Dale&rsquo;lerin evine giderken arkamdan öfkeli adımlarla takip etmişti.</p>

  <p>Ama Nevin&rsquo;ın bütün geleneksel duyarlılıklarına rağmen, içinde bir asi vardı ve komşularımızın aklından geçen kötü şeylere tanık olacağından dolayı gizlice sevindiğini düşünüyordum.</p>

  <p>Vaiz yüzünde çılgınca bir sırıtışla mutfak ateşinin başında durarak hepimizi inceledi. Bu kadar yakından bakınca, vaizin açık alanda göründüğünden daha az din adamı gibi olduğunu fark ettim. Varlığıyla odayı dolduruyor, bize kendimizi havada yürüyormuşuz gibi hissettiriyordu. Onunla kaldığımız için bize teşekkür ederek başladı. En büyük sırrı bizimle, gerçeğin peşinde olduğunu kanıtlayanlarımızla şimdi paylaşmak için saklamıştı. Ve o gerçek, kilisenin -hangi inancı izliyor olursanız olun, ki bizim bölgemizde çoğunda cemaatçilerdi- en büyük sorun, en elitist kurum olduğu ve sadece mevcut durumu güçlendirmeye yaradığıydı. Bu son ifadesi Nevin&rsquo;ın da onayı ve küçümsemesiyle karşılandı, zira annemizle birlikte Katolik ayinlerine gitmekle ve orada kasaba kurucularına veya seçkin ailelerin üyelerine yağcılık yapmamakla övünürdü.</p>

  <p>Yapmamız gereken şey, kilisenin bütün hükümlerini bir kenara atarak -vaiz bunu yine alev alev yanan gözlerle söylemişti ve bu bakışlar yakından o kadar da barışçıl görünmüyordu- sıradan halkın ihtiyaçlarını karşılamaya daha çok ağırlık veren yeni hükümleri benimsemekti. Bu&nbsp; modası geçmiş hükümler arasında en&nbsp; önemlisi ve önceliklisi, evlilik kurumuydu.</p>

  <p>Otuz kişinin tıkış tıkış oturduğu o ortamda, o anda iğne düşse duyulabilirdi.</p>

  <p>Vaiz karşımızda küçük çemberinde bir kurt gibi volta atıyordu. Peder karşı olduğu şeyin erkek ve kadın arasındaki doğal sevgi olmadığını açıkladı. Hayır, onun karşı olduğu şey, evliliğin yasal sınırlamaları ve bağlayıcılığıydı. Kimsenin onu susturmaya çalışmamasından güç alarak, bunun insan doğasına aykırı olduğunu belirtmekle devam etti. Doğal yakınlık hissettiklerimize duygularımızı ifade etmek için yaratılmıştık. Tanrı&rsquo;nın çocukları olarak,</p>

  <p>&ldquo;ruhsal evliliği&rdquo; yaşamamız gerektiğini söylüyordu;Yani ruhsal bağ hissettiğimiz eşler seçmeliydik.</p>

  <p>&ldquo;Eşler mi?&rdquo; diye sordu genç bir kadın, elini kaldırarak. &ldquo;Yani birden fazla eş mi?&rdquo;</p>

  <p>Vaizin gözleri&nbsp; parladı. Evet, doğru duymuştuk;&nbsp; eşler! Bir erkek, ruhsal açıdan çekim duyduğu kadınlarla ilişki yaşamalıydı; bir kadın da öyle. Kendisinin iki karısı olduğunu ve ziyaret ettiği her kasabada ruhsal eşler bulduğunu açıkladı. Gurupta bir kıırdanma oldu.</p>

  <p>Baş parmaklarını ceketinin yakalarının altına soktu. St. halkı arasındaki aydınlann ruhsal eş önerisini sade tavsiyesiyle hemen benimsemelerini elbette ki beklemiyordu.Hayır sadece bu fikri ve kanunun hayatlarımızı yönetmesine ne ölçüde izin verdiğimizi düşünmemizi bekliyordu.Doğruyu söyleyip söylemediğini yüreklerimizde bileceğimize inanıyordu.</p>

  <p>Sonra ellerini çırptı veyüzündeki ifade yerini gülümsemeye bırakırken bütün tutumu değişti. Ama artık bu kadar konuşmak yeterdi. Bütün öğleden sonrayı onu dinleyerek geçirmiştik,artık biraz eğlence zamanıydı! Şimdi canlı ilahiler söyleyecek,ayağa kalkacak ve dans edecektik! Bu,normal kilise ayinlerimizden ciddi ölçüde farklıydı. Canlı şarkılar mı?Dans mı? Bunu düşünmek bile kâfirlik sayılırdı. Bir anlık tereddütten sonra ayağa kalktı, ellerini çırpmaya başladı ve çok geçmeden bir ilahiden çok denizci şarkısına benzeyen bir şarkı söylemeye başladılar.</p>

  <p>Ağabeyimi dürttüm.&rsquo;&rsquo;Beni eve götür Nevin.&rdquo;</p>

  <p>&lsquo;&rsquo;Yeterince dinledin değil mi?&rsquo;&rsquo; dedi ayağa kalkarken,</p>

  <p>&lsquo;&rsquo;Ben de. Bu adamın saçmalıklarını dinlemekten bıktım. Ben Dale&rsquo;lerden bir ışık isteyeyim,çünkü yolun karanlık olacağı belli.&rsquo;&rsquo;</p>

  <p>Kapının yanında huzursuzca beklerken,Nevin&rsquo;ın acele etmesini diliyordum.Vaizin sözleri hala&nbsp; kulaklarımda çınlıyordu.Güçlü bakışlarını onlara çevirdiğinde kadınların yüzlerinde beliren ifadeleri ve gülümsemelerini görmüştüm Kendilerini onunla veya kasabada ruhsal bağ hissettikle başka bir erkekle birlikte hayal ettiklerinden emindim. Bu arzularını gerçekleştirebilmeyi dilediklerinden de. Vaiz hayret edilebilecek en tuhaf kavramı, en ahlaksızca şeyi önermişti; ancak, adam bir peder, bir din adamıydı. Kasabaya kendisinden önce ulaşan söylentilere bakılırsa, sahil şeridindeki en saygın kiliselerden bazılarında konuşmuştu. Bu, ona belli bir konuşma yetkisi vermez miydi?</p>

  <p>Giysilerimin içinde&nbsp; utançtan yanıyordum, çünkü doğrusunu söylemek gerekirse, ben de arzuladığım herhangi bir erkekle sevgimi paylaşmak istiyordum. Elbette ki o anda arzuladığım tek erkek Jonathan&rsquo;dı ama bir gün karşıma bir başkasının çıkmayacağını kim bilebilirdi? Belki pederin kendisi kadar çekici ve etkileyici bir adam? Bir kadının onu neden çekici ve ilginç bulabileceğini anlıyordum; acaba bu gezgin pederin kaç ruhsal karısı olmuştu?</p>

  <p>Kendi düşüncelerime dalmış halde kapının yanında durarak komşularımın dansını izlerken (bana mı öyle geliyordu, yoksa dans eden kadınlar ve erkekler arasında arzu dolu bakışlar mı görüyordum?) vaizi aniden karşımda buldum. Keskin hatları ve delici bakışlarıyla çok etkileyiciydi ki bu avantajının farkında olduğu da açıktı; sırıttığında sivri ve bembeyaz olan dişlerini gördüm.</p>

  <p>&ldquo;Bu akşam bana ve komşularınıza katıldığınız için teşekkür ederim,&rdquo; dedi, başını eğerek. &ldquo;Anladığım kadanyla ruhsal arayış içindesiniz ve daha büyük bir aydınlanma peşindesiniz, öyle mi Küçükhanım?&rdquo;</p>

  <p>&lsquo;&rsquo;Macllvrae,&rdquo; dedim, yarım adım gerileyerek. &ldquo;Lanore.&rdquo;</p>

  <p>&lsquo;&rsquo;Lanore.&rdquo; Elime uzanarak parmak uçlanmı hafifçe sıktı, &lsquo;&rsquo;Vaazımla ilgili ne düşündünüz, Bayan Mcllvrae? Çok fazla şoka girmediğinizi umuyorum.&rdquo;</p>

  <p>Benimle eğleniyormuş gibi gözleri yine parladı. &ldquo;İnançlarımı bu kadar açıkça ifade ettiğim için yani?&rdquo;</p>

  <p>&lsquo;&rsquo;Şok?&rdquo; Kelimeyi zorlukla söyleyebilmiştim. &ldquo;Neden dolayı, efendim?&rdquo;</p>

  <p>&lsquo;&rsquo;Ruhsal eş fikriyle ilgili. Genç bir hanım olarak eminim düşüncenin ardında yatan prensibi anlayabilirsiniz; yani kişin kendi tutkularına sadık olma fikri.&rdquo;</p>

  <p>Konuşurken yine heyecanlanmıştı ve bakışları &ndash;bunu hayal ettiğimi hiç sanmıyorum- sanki elleriymiş gibi vücudumda dolaşıyordu. &ldquo;Söylesenize, Bayan Lanore, sonuçta evlilik çağında gibi görünüyorsunuz, aileniz sizi şimdiden nişan boyunduruğunun altına soktu mu? Sizin gibi tatlı genç hanımın, hayatının geri kalanını hiçbir şekilde arzulamadığı tek bir erkeğin yatağında geçirmek zorunda kalması çok acı olurdu. Kişinin Tanrı&rsquo;nın çocuklarına verdiği bir nimet olarak gerçek fiziksel tutkuyu...&rdquo; -burada gözleri bir kez daha parladı- &ldquo;..</p>

  <p>.hissetmeden bütün hayatını geçirmesi çok üzücü!&rdquo;</p>

  <p>Kalbim neredeyse yerinden fırlayacaktı ve kurdun bakışlarıyla hipnotize olmuş bir tavşan gibiydim. Ama sonra güldü, bir elini koluma koydu -başımın hafifçe karıncalandığını hissettim- ve bana yaklaştı; o kadar yakındı ki nefesini yüzümde hissediyordum.</p>

  <p>&ldquo;Bayılacakmışsınız gibi görünüyorsunuz! Sanırım bir temiz havaya ihtiyacınız var. Benimle dışarı çıkmak ister misiniz?&rdquo; Çoktan koluma girmişti ve cevap vermemi bile beklemeden beni verandaya sürükledi. Gece havası evin boğuk ortamından çok daha serindi ve ciğerlerimin alabileceği kadar derin bir nefes aldım.</p>

  <p>&ldquo;Daha iyi misiniz?&rdquo; Ben başımla onaylayınca, o devam etti: &ldquo;Size söylemeliyim ki Bayan Mcllvrae, bu daha samimi ortamda bize katılmanıza çok memnun oldum. Katılmanızı umuyordum. Bugün öğleden sonra sizi çayırda gördüğümde, sizinle tanışmam gerektiğini hemen anlamıştım. Aramızda bir bağ olduğunu hemen hissettim, siz de hissettiniz mi?&rdquo; Ben cevap verme fırsatı bulamadan elimi tuttu. &ldquo;Hayatımın büyük bölümünü bütün dünyayı dolaşarak geçirdim. İnsanlarla tanışmayı çok seviyorum. Bazen sıra dışı biriyle tanışıyorum. Sizin gibi biriyle.&rdquo;</p>

  <p>Yüksek ateşi olan biri gibi bakıyordu;&nbsp; sanki bir düşünceyi izliyor ama odaklanamıyor gibiydi. Korkmaya başlamıştım. Neden beni seçmişti? Belki de beni seçmemişti; belki de ruhsal eş olmayı önermeyi düşünecek kadar çekici bulduğu her kıza bunları söylüyordu. Vücudunu bana yaklaştırdığında huzursuzluğumdan zevk alıyor gibiydi.</p>

  <p>&ldquo;Sıra dışı mı? Bayım, beni hiç tanımıyorsunuz bile.&rdquo; Onu kenara ittim ama inatla önümde durmaya devam etti. &ldquo;Benim sıra dışı bir tarafım yok.&rdquo;</p>

  <p>&ldquo;Ah, oysa var. Bunu hissedebiliyorum. Özel duyarlılığın gerçek doğan. Sen arzu dolusun, Lanore. Sen tensel bir yaratıksın. Erkekle kadın arasındaki bu fiziksel bağı öğrenmek için yanıp tutuşuyorsun. Zihninde en baskın olan düşünce bu. Belki de belli bir erkek var?&rdquo;</p>

  <p>Elbette vardı -Jonathan- ama vaizin kendisinden hoşlanıp hoşlanmadığımı anlamaya çalıştığını düşünüyordum. &lsquo;&rsquo;Bu konuşmalar hiç uygun değil, efendim.&rdquo; Yana çekildim ve hızlı bir hareketle etrafından dolaşmayı denedim. &ldquo;İçeri girmem ge...&rdquo;</p>

  <p>Elini yine koluma koydu. &ldquo;Seni huzursuz etmek istememiştim. Özür dilerim. Bu konuyu kapatacağım.&nbsp; Ancak lütfen, bir dakika daha dinle. Sana sormam gereken bir soru var, Lanore. Komşuların bana kasabada genç bir adam olduğunu söyledi; daha önce vaazımı dinlemeye gelmeyen biri.Felsefelerimle yakından ilgilenebilecek bir genç adam. Anladığım kadarıyla Tanrı onu özel bir fizikle kutsamış.&rdquo;</p>

  <p>&ldquo;Jonathan.&rdquo; Başka kim olabilirdi ki?</p>

  <p>&ldquo;Evet, bana söylenen isim buydu. Jonathan.&rdquo; Vaiz dudaklarını yaladı. &ldquo;Komşuların, Jonathan&rsquo;la konuşmamı&nbsp; sağlayabilecek biri varsa, bu kişinin ancak sen olabileceğini söyledi.&rdquo;</p>

  <p>Ensemdeki tüylerin diken diken olduğunu hissettim. &ldquo;Jonathan&rsquo;la tanışmayı neden istiyorsunuz?&rdquo;</p>

  <p>Gırtlaktan gelen bir sesle, sinirli bir tavırla güldü. &ldquo;Şey, dediğim gibi, bana söylenenlerden anladığıma göre, o doğal bir havari;&nbsp; söylediklerimdeki gerçeği görebilecek türden biri. Davaya katılabilir ve belki burada kilisemin bir kolunu oluşturabilir.&rdquo; Gözlerine baktığımda, ilk kez onda gerçek bir yaramazlık gördüm; bu adam kargaşa ve huzursuzluğu seviyordu. Bu yaramazlığı, kasaba halkına yapmaya çalıştığı gibi, Jonathan&rsquo;a da bulaştırmak istiyordu.</p>

  <p>&ldquo;Komşularım sizinle eğlenmiş, efendim,&nbsp; çünkü Jonathan&rsquo;ı benim kadar&nbsp; tanımıyorsunuz. Söylediklerinizle ilgileneceğini hiç sanmıyorum.&rdquo; Jonathan&rsquo;ı bu adama karşı neden korumam gerektiğini hissettiğimi bilmiyorum. Ama bu ilgisinde bana uğursuz gelen bir şey vardı.</p>

  <p>Vaiz cevabımdan hoşlanmamıştı. Belki de yalan söylediğimi biliyor veya baştan savılmaktan hoşlanmıyordu. Ne yapacağına karar vermeye çalışır gibi bana uzun, ürkütücü bir bakış attı.</p>

  <p>Onun yanında ilk kez gerçek tehlikeyi hissettim.&nbsp; Bu adam her şeyi yapabilecek birine benziyordu. O anda muhtemelen son derece güvende olmama rağmen -sonuçta komşularımdan otuzu kapının diğer tarafındaydı- Nevin önümüzde belirdiğinde kaçıp gitmek zorunda kalmaktan kurtuldum. Neredeyse verandayı tutuşturacak kadar canlı bir ateşle yanan bir meşale taşımasına rağmen, gelişini fark etmemiştim bile.</p>

  <p>&ldquo;Lanore! Seni arıyordum. Ben hazırım. Haydi gidelim,&rdquo; diye böğürdü.</p>

  <p>&ldquo;İyi geceler,&rdquo; dedim, bir daha görmemeyi umduğum vaizden ayrılırken. Nevin&rsquo;la birlikte oradan uzaklaşırken delici bakışlarını hâlâ ensemde hissediyordum.</p>

  <p>&ldquo;Küçük kaçamağın hoşuna gitti mi?&rdquo; diye homurdandı Nevin, yola yöneldiğimizde. Gökyüzünde dolunay olduğu için pek ihtiyaç duymamamıza rağmen, meşaleyi önümüze tutuyordu.</p>

  <p>&ldquo;Beklediğim gibi değildi.&rdquo;</p>

  <p>&ldquo;Bence de. Adam sersemin teki; muhtemelen hiç şüphesiz taşıdığı hastalıkların bir etkisi olmalı.&rdquo; Nevin, biz masumlar, adını bilmesek de frengiyi kastediyordu. Çocuklar, günah işlemenin sonucunun bazen insanı delirten veya kör eden hastalıklar olabileceği konusunda uyarılırdı. &ldquo;Ancak, Saco&rsquo;da taraftarları olduğunu duydum. Bu kadar kuzeyde ne aradığını Tanrı bilir.&rdquo; Nevin, adamın yerel yetkililer tarafından kovalanmış bir kaçak olabileceğini düşünmemişti bile. Yaşadığı&nbsp; deliliğin etkisiyle vizyonlar alabilir, görkemli tahminlerde bulunabilir, saf genç kızların zihinlerine ilginç düşünceler ekebilir ve istediğini yapmayanlara karşı tehditkâr davranabilirdi.</p>

  <p>Şalıma sımsıkı sarındım. &ldquo;Vaizin söylediklerini babama anlatmazsan sevinirim.&rdquo;</p>

  <p>Nevin güldü. &ldquo;Anlatmamalıyım. Zaten babama tekrarlamak bir yana, adamın söylediklerini zar zor hatırlıyorum. Birden fazla eş mi? &lsquo;Ruhsal eş!&rsquo; Acaba babam ne yapardı; bu kâfirce sözleri dinlediğimiz için beni damga demiriyle döver, seni de yirmi bir yaşma gelinceye kadar ahıra kilitlerdi herhalde.&rdquo; Yürümeye devam ederken başını iki yana salladı. &ldquo;Ama bak sana ne diyeceğim. Şu vaizin anlattıkları senin şu oğlana, Jonathan&rsquo;a kesinlikle uyar. Kasabadaki kızların yarısını ruhsal eşi yaptı zaten.&rdquo;</p>

  <p>Nevin&rsquo;a vaizin Jonathan&rsquo;a duyduğu tuhaf ilgiden söz edebilirdim ama ağzımı kapalı tutmayı tercih ettim. Sonuçta, bunlar Nevin&rsquo;ın Jonathan&rsquo;la ilgili olumsuz düşüncelerini desteklemekten başka ne işe yarardı?</p>

  <p>&ldquo;Jonathan&rsquo;dan bu kadar söz ettiğimiz yeter,&rdquo; dedim. &ldquo;Artık bu konuyu kapatalım.&rdquo;</p>

  <p>Uzun eve dönüş yolculuğumuzun geri kalanında sessizdik. Serin gece havasına rağmen vaizin yüzündeki ifade hâlâ içimi yakıyordu ve gerçek doğasından gördüklerimi unutamıyordum. Jonathan&rsquo;la ilgili neden bu kadar meraklı olduğunu veya &ldquo;özel duyarlılık&rdquo; derken ne demek istediğini anlamamıştım. Bir erkek ve kadın arasında yaşananları deneyimlemeyi çok istediğimi açıkça görebilmiş miydi gerçekten? Bu gizem hiç şüphesiz insan doğasının özünde vardı; genç bir kadının bu konuda meraklanması gerçekten tuhaf veya hatta kötücül olabilir miydi? Ailem ve Peder Gilbert muhtemelen öyle düşünürdü.</p>

  <p>Issız yolda yürürken içten içe huzursuzdum. Bir yandan da komşularımın yanında arzudan açıkça konuşulması içimi gıcıklamıştı. Seçtiğim bir erkekle fiziksel aşkı yaşayabilir miydim? Magda kasabadaki bir sürü erkekle fiziksel aşkı yaşıyordu; bu erkeklerin gerçek sayısını ve Jonathan&rsquo;ın da aralarında olup olmadığını düşünmemeyi tercih ediyordum. Acaba Magda&rsquo;nın yaptığı da ruhsal eşlilik olarak değerlendirilebilir miydi?</p>

  <p>Jonathan&rsquo;ı bu en temel şekilde tanıma düşüncesi -ve kasabadaki diğer erkekleri de tanıyabilecek olma düşüncesi- içimi alev alev yakıyordu. Henüz bilemeyecek kadar deneyimsiz arzunun içimde bu kadar kolayca uyanmasından dolayı huzursuz olmam gerektiğini anlamayacak kadar masum olmama rağmen, o akşam gerçek doğamı keşfetmeye başlamıştım. Bu konuda daha mantıklı davranmalıydım ama belki de Nevin haklıydı. Belki de içimde güçlü dürtüler, herkesin görebildiği hayvani bir taraf vardı ve&nbsp; ona direnmek anlamsızdı.Vaizin yüzündeki öfke parıltısının da kanıtladığı gibi, kişinin gerçek doğası daima kazanırdı.</p>

  <h2 id="sigil_toc_id_5">BEŞ</h2>

  <p>Hayatın akışıyla yıllar geçti ve o yıllar-seni yetişkinliğe taşıyanlar- kargaşa ve patırtıyla doluydu. İlk bakışta bir yıl daha öncekilerden farklı değilmiş gibi görünebilirdi ama küçük farklılıklar vardı. Ailemin kurallarını izlemeye&nbsp; daha az istekliydim ve belli ölçüde bağımsızlık&nbsp; istiyordum.&nbsp; Komşularımın &nbsp; yargılı tavırlarından da bıkmaya başlamıştım. Karizmatik peder, Saco&rsquo;da tutuklanarak yargılanıp hapse atılmış, sonra da kaçarak sırra kadem basmıştı. Ama onun yokluğu sıradan halkın huzursuzluğunu pek de bastırmamıştı. Havada isyan kokusu vardı; hem de&nbsp; St. Andrews kadar izole bir kasabada bile. Massachusetts&rsquo;ten ayrılıp eyalet olma konusu tartışılıyordu. Charles gibi toprak sahipleri servetlerinin olumsuz&nbsp; yönde etkileneceğinden korkuyorsa bile bunu göstermiyorlardı ve endişelerini kendilerine saklıyorlardı.</p>

  <p>Ama genç bir kız olarak ben böyle önemli konularla giderek daha fazla ilgileniyor, merakımı gidermek içinse çok az fırsat bulabiliyordum. Bu&nbsp; konuyu&nbsp; kendilerine açtığımda benim yaşımdaki kızlar bana gülüyor, kasabadaki genç erkeklerse hemen konuyu değiştiriyorlardı. Görünüşe bakılırsa genç bir kız için uygun olan tek konu, evle ilgili şeylerdi.Mesela ekmeği somunu nasıl&nbsp; daha yumuşak hazırlanır, yaşlanan bir inek nasıl sağılır, dikiş dikmenin incelikleri veya bir çocuğun ateşini düşürmenin yolları gibi. Sanırım bunlar eş olarak uygunluğumuzun ölçütleriydi ama bu tür rekabete pek gerek yoktu. Koca olarak istediğim tek bir kişi vardı, o da bir ekmeğin yumuşaklığıyla pek ilgilenmiyordu.</p>

  <p>En az önemsediğim ev işlerinden biri de çamaşırdı, daha güzel zamanlarında, hafif şeyleri - erkek gömlek- İç çamaşırları, çoraplar vs - yıkayıp durulamak için dereye götürebilirdiniz.</p>

  <p>Bu kabul edilir bir şeydi ama bütün yaptığınız buysa, kasabanın iyi kadınları&nbsp; sizi küçümserdi. En azından yılda birkaç kez, ailenin kadınları tam bir çamaşır temizliği yapardı ki, bu da bahçelerde yakılan ateşlerde bütün kaynatılan kazanlar, yıkama ve sıkıp asma demekti. Bu iğrenç bir işti; kollarını kaynar suya sokmuş halde ağır yünlü kalın kumaşları yıkamak, onları sıkıp çalılara veya ağaç dallarına asmak. Çamaşır gününün çok dikkatli seçilmesi gekiyordu, çünkü başka ağır ev işlerinin yapılmayacağı, uzun süre havanın iyi olduğu bir dönem şarttı.</p>

  <p>Yirminci yaşımın sonbahar başlarında böyle bir dönemi hatırlıyorum. Her nedense, annem Maeve ve Glynis&rsquo;i babamla birlikte saman işine göndermiş, çamaşır işini ikimiz birlikte yapmamız gerektiği konusunda ısrar etmişti. O sabah suyun kaynamasını beklerken, annem tuhaf bir şekilde sessizdi. Bir şeyleri yıkayarak, soda torbasını, kurutulmuş lavantaları ve kaynar suyun içinde çamaşırları ittiğimiz sopaları hazırlayarak oyalanıyordu.</p>

  <p>&ldquo;Artık önemli bir konuşmayı yapma zamanımız geldi,&rdquo; dedi annem, sonunda, kazanın yanında yan yana dururken. &ldquo;Artık evlenme çağın çoktan geldi.&rdquo;</p>

  <p>Açıkçası, evlilik çağımı neredeyse geçmiş sayılırdım ve ailemin&nbsp; bu durumla ilgili ne yapmayı düşündüğünü merak ediyordum. Çocuklarının hiçbirini kimseyle nişanlamamışlardı.</p>

  <p>&ldquo;...dolayısıyla Bay St. Andrew konusuna değinmemiz gerekiyor.&rdquo; Nefesini tuttu ve bana bakarak gözlerini kırpıştırdı.</p>

  <p>Kalbim duracak gibi oldu. Babamla birlikte benim için bir düzenleme planlamıyorlarsa, evlilik konusunu açmışken Jonathan&rsquo;ın adını başka neden anıyor olabilirdi ki? Mutluluk ve şaşkınlıktan nutkum tutulmuştu; şaşkınlığım, ailemin artık St. Andrew&rsquo;lara önyargıyla bakmıyor olmasındandı. Aileler Charles&rsquo;ın peşinden kuzeye geldiklerinden beri çok şey değişmişti. Charles&rsquo;ın kasabanın geri kalanıyla -ona&nbsp; güvenmiş olan adamlarla- ilişkileri gergindi.</p>

  <p>Theresa bana dik dik baktı. &ldquo;Bunu sana, seni seven bir anne olarak söylüyorum, Lanore, Bay Jonathan&rsquo;la arkadaşlığına son vermelisin. İkiniz artık çocuk değilsiniz. Böyle devam etmenin sana hiçbir yararı olmaz.&rdquo;</p>

  <p>Kaynar sudan tenime sıçrayan damlalan veya kazanın yüzüme vurduğu sıcak buharı hissetmiyordum. Sadece anneme bakakalmıştım.</p>

  <p>Dehşet dolu sessizliğimi örtmek için telaşla devam etti.</p>

  <p>&lsquo;&rsquo;Anlamalısın, Lanore; sen Jonathan&rsquo;a bu kadar açıkça âşıkken başka hangi erkek seni ister ki?&rdquo;</p>

  <p>&ldquo;Ben Jonathan&rsquo;a âşık filan değilim. Biz sadece arkadaşız.&rsquo;&rsquo; dedim, boğuk bir sesle.</p>

  <p>Nazikçe güldü ama yine de kalbim kırılmıştı. &ldquo;Jonathan&rsquo;a olan aşkını inkâr edemezsin. Bu açıkça görülüyor; duygularının karşılığı olmadığının açıkça görüldüğü gibi.&rdquo;</p>

  <p>&ldquo;Gösterecek bir şeyi yok,&rdquo; diye itiraz ettim. &ldquo;Biz sadece arkadaşız, inan bana.&rdquo; &ldquo;Flört ettiği kadınlar bütün kasabada konuşuluyor.&rdquo;</p>

  <p>Bir elimle terli alnımı sıvazladım. &ldquo;Bunlardan haberim . Bana her şeyi anlatıyor.&rdquo;</p>

  <p>&ldquo;Beni dinle, Lanore,&rdquo; dedi annem, ben arkamı dönerken bana dönerek. &ldquo;Jonathan kadar yakışıklı veya zengin bir erkeğe âşık olmak kolaydır ama&nbsp; direnmelisin. Jonathan senin kaderin değil.&rdquo;</p>

  <p>&ldquo;Bunu nasıl söylersin?&rdquo; O türde bir şey söylemek istemememe rağmen, itirazlarım dudaklarımdan kendiliğinden dökülmüştü. &ldquo;Beni nelerin beklediğini bilemezsin ya da Jonathan&rsquo;ı.&rdquo;</p>

  <p>&ldquo;Ah, budala kız, onunla evlenmeyi hayal ettiğini söyleme bana.&rdquo; Beni omuzlarımdan tutarak sertçe sarstı. &ldquo;Yüzbaşı&rsquo;nın oğluyla evlenmeyi umuyor olamazsın. Jonathan&rsquo;ın ailesi buna asla izin vermez. Asla. Baban da öyle. Bu sert ve acı gerçeği sana söylemek zorunda kaldığım için çok üzgünüm.&rdquo;</p>

  <p>Aslında söylemek zorunda değildi. Mantıken, ailelerimizin denk olmadığını ve Jonathan&rsquo;ın annesinin çocuklarının evlilikleri konusunda çok daha yüksek umutları olduğunu biliyordum. Ama bir genç kızın hayalleri kolay ölmezdi ve bu hayali kendimi bildim bileli kuruyordum; sanki Jonathan&rsquo;la birlikte olma isteğiyle doğmuşum gibiydi. Benimki kadar güçlü ve gerçek bir aşkın sonunda ödülünü bulacağına içten içe inanmıştım ve şimdi, acı gerçeği kabul etmeye zorlanıyordum.</p>

  <p>Annem kaynar suyun içindeki çamaşırları karıştırmak için uzun sopayı alarak işine döndü. &ldquo;Baban sana uygun birini aramaya başlamak istiyor, dolayısıyla da arkadaşlığını bu yüzden bitirmen gerekiyor. Kız kardeşlerinin eş adaylarına geçmeden önce seni biriyle baş göz etmemiz gerek,&rdquo; diye devam etti, &ldquo;ve bu yüzden, bunun neden bu kadar önemli olduğunu anlıyorsun, değil mi, Lanore? Kız kardeşlerinin evde kalmasını istemezsin, değil mi?&rdquo;</p>

  <p>&ldquo;Hayır, anne,&rdquo; dedim moralim bozularak. Sırtım hâlâ ona dönüktü. Uzaklara bakıyor, ağlamamaya çalışıyordum.</p>

  <p>O sırada evimizin arkasındaki ormanda bir hareket fark ettim. Zararsız ya da tehlikeli, her şey olabilirdi; tarladan dönen babam ve kardeşlerim, çiftlikler arasında gidip gelen biri, yeşillikleri kanştıran bir geyik. Uzun ve karanlık zarif bir silueti seçene kadar bakmaya devam ettim. Bir ayı değildi. Bir at ve binicisiydi. Kasabada tek bir gerçek siyah at vardı, o da Jonathan&rsquo;a aitti. Jonathan beni görmek dışında neden bu kadar uzaklara gelecekti ki? Ama evimizin arkasından geçti ve komşularımıza, yakın zamanda evlenmiş olan Jeremiah ve</p>

  <p>Sophia Jacobs&rsquo;ın evine doğru yöneldi. Jonathan&rsquo;ın Jeremiah&rsquo;yı neden ziyaret edebileceğini bilmiyordum.Başlığımın altından dökülen birkaç bukleyi yerine tıkmak için elimi kaldırdım. &ldquo;Anne, Jeremiah Jacobs&rsquo;ın bu hafta evde olmadığını söylememiş miydin?&rdquo;</p>

  <p>&ldquo;Evet, gitti,&rdquo; dedi annem, dalgın bir tavırla kazanı karıştırmaya devam ederken. &ldquo;Yük beygiri bakmak için Fort t&rsquo;e gitti ve babana gelecek hafta döneceğini söyledi.&rdquo;</p>

  <p>&ldquo;Yani Sophia&rsquo;yı tek başına bıraktı, öyle mi?&rdquo; Siluet ormanın karanlığında gözden kaybolmuştu.</p>

  <p>Annem mırıldanarak onayladı. &ldquo;Evet ama endişelenmesine gerek olmadığını biliyor. Sophia bir hafta kendi başına bakabilir.&rdquo; Sopayla ıslak çamaşırlardan birini kazandan çekip çıkadı; üzerinden sular damlıyor, buhar yükseliyordu. Çamaşırı annemden alıp bir ağacın altına taşıdım ve yünü birlikte sıktık. Kendini işine kaptırmış olan annem, artık yüzüme bakmıyordu. Endişelerini artık bir kenara atmış gibiydi. &lsquo;&rsquo;Jonathan&rsquo;dan vazgeçeceğine ve onunla bir daha görüşme eğine dair bana söz ver,&rdquo; dedi sonunda. Ama ben komşumuzun evinin önünde bekleyen Jonathan&rsquo;ın atının görüntüsünü kafamdan atamıyordum.</p>

  <p>&ldquo;Söz veriyorum,&rdquo; dedim anneme, hiçbir önemi yokmuş gibi rahat bir tavırla.</p>

  <h2 id="sigil_toc_id_6">ALTI</h2>

  <p>Serin bahar yerini yaza ve sonra da sonbaharın ilk günlerine bırakmış, bu arada Jonathan ve Sophia Jacobs&rsquo;ın aşk ilişkisi sona ermemişti. O aylar boyunca Jonathan&rsquo;la görüşmelerim çok daha ender ve acı verici ölçüde kısaydı. Bu tamamen Sophia&rsquo;nın hatası olmamakla birlikte - Jonathan ve benim hayatlarımız çok yoğundu- ben tamamen Sophia&rsquo;yı suçluyordum. Jonathan&rsquo;ın ilgisini bu kadar çekmeye ne hakkı vardı? Görebildiğim kadarıyla, bir kere Jonathan&rsquo;m arkadaşlığını hak etmiyordu. En kötüsü de, kadın evliydi ve bu ilişkiyi sürdürmekle, Jonathan&rsquo;ı Hıristiyan ahlak değerlerinden uzaklaşmaya zorluyordu. Onu da kendisiyle birlikte cehenneme mahkûm ediyordu.</p>

  <p>Ama Jonathan&rsquo;ı hak etmiyor olmasının nedenleri bu kadar değildi. Sophia kasabanın en güzel kızlarından biri sayılmazdı; bana göre, kasabada onun yaşında ve ondan daha güzel en azından yirmi kız daha vardı, ki alçakgönüllülük gereği kendimi onların arasında saymıyordum bile. Dahası, Jonathan&rsquo;in statüsündeki bir erkekle arkadaşlık etmesini haklı gösterecek bir sosyal pozisyona veya zenginliğe de sahip değildi. Ev işlerinde de berbattı. Dikiş konusunda fena sayılmazdı ama kilise toplantılarına getirdiği börek ve turtalar yenilebilirse de, kötü pişmiş ve yavan oluyordu. Sophia&rsquo;nın zeki olduğu şüphesizdi ama biri kasabanın en zeki kadınlarını sayacak olsa, Sophia onların arasında olmazdı. O halde, her şeyin sadece en iyisini hak eden Jonathan üzerinde nasıl hak idiaa edebiliyordu?</p>

  <p>Pastırma yazını bu tuhaf gelişmeyi düşünerek geçirdim.Pazar günleri kiliseden sonra tek başıma dolaşıyor, Jonathan&rsquo;a karşılık vermediği bakışlar atıyordum. St. Andrew&rsquo;ların evine doğru uzanan patikada yürüyor, Jonathan&rsquo;ın o anda ne yapıyor olabileceğini düşünüyordum. O yokken kendimi çok yalnız hissediyordum. Jonathan evlenip aile işinin başına geçtiğinde ve ben de başka biriyle evlendiğimde hayatlarımızın nasıl olacağını görüyordum. İkimiz de kesişmeyecek yazgılarla farklı yaşam yollarına sürüklenecektik. Ama o gün henüz gelmemişti. Bu durum farklıydı. Sophia Jacobs, Jonathan&rsquo;ın yasal eşi değildi. Sadece bir şekilde kalbini kazanmayı başarmış olan bir tecavüzcüydü.</p>

  <p>Jonathan bir gün beni görmeye geldiğinde, yapraklar&nbsp; kızarıp altın rengine çalmaya başlamıştı. Sanki yıllarca yaşlanmış gibi ne kadar da farklı görünüyordu. Belki de sadece davranışlarındaki hafiflik geçmişti; artık çok ciddi bir yetişkindi. Beni kardeşlerimle birlikte saman tarlasında, uzun kış boyunca sığırlarımızı doyuracak olan yoncaları depoladığımız ambara yaz güneşinde kurutulmuş son samanları yerleştirirken buldu.</p>

  <p>&ldquo;Yardım edeyim,&rdquo; dedi atından atlarken. Kardeşlerim benim gibi eski giysiler giyip saçlarını eşarpla arkaya tutturmuşlardı ona yandan bakışlar atarak gülüştüler.</p>

  <p>&ldquo;Gülünç olma,&rdquo; dedim Jonathan&rsquo;ın kaliteli yün ceketine ve geyik derisi pantolonuna bakarak. Saman yığmak insanı terleten, pis bir işti. Ayrıca, benden uzaklaşması bana iyi bir ders vermişti. Artık ondan hiçbir şey istemediğimi&nbsp; düşünmeye çalışıyordum. &ldquo;Bana sadece buraya neden geldiğini söyle,&rdquo; dedim.</p>

  <p>&ldquo;Korkarım söyleyeceklerim&nbsp; sadece senin için. En azından buradan biraz uzaklaşabilir miyiz?&rdquo; diye sordu, saygısızlık etmek istemediğini belli etmek için başıyla kardeşlerimi işaret ederek. Yabamı yere atıp eldivenlerimi çıkararak ormana doğru yürümeye başladım.</p>

  <p>Atının dizginlerini gevşek bir şekilde tutarak yanıma düştü. &ldquo;Eh, birbirimizi uzun süredir görmedik, değil mi?&rdquo; diye başladı, inandırıcılıktan uzak bir tavırla.</p>

  <p>&ldquo;Böyle süslü laflara zamanım yok,&rdquo; dedim. &ldquo;Yapacak işlerim var.&rdquo;</p>

  <p>Sözü dolaştırmaktan vazgeçti. &ldquo;Ah, Lanny. Seni asla kandıramadım. Arkadaşlığını özledim, bu doğru, ancak bugün buraya bunun için gelmedim. Tavsiyene ihtiyacım var; kendi sorunlarımı anlamakta pek başarılı değilim. Sen konu ne olursa olsun onlan her zaman daha net görebiliyorsun.&rdquo;</p>

  <p>&ldquo;Bana övgüler yağdırmayı kesebilirsin,&rdquo; dedim, kirli kolumla alnımı silerken. &ldquo;Kral Süleyman sayılmam. Bu&nbsp; kasabada gidebileceğin çok daha bilge kişiler var, dolayısıyla buraya gelişin, başını başka kimseyle paylaşmak istemediğin türden bir derde soktuğunu gösteriyor. Eh, çıkar ağzındaki baklayı; yine ne yaptın?&rdquo;</p>

  <p>&ldquo;Haklısın. Senin dışında gidebileceğim hiç kimse yok.&rdquo; Jonathan yakışıklı yüzünü utanç içinde başka tarafa çevirdi, &lsquo;&rsquo;Sorun Sophia... O kadarını senin de tahmin ettiğinden eminim ve duymak istediğin en son ismin onunki olduğunu biliyorum.&rdquo;</p>

  <p>&ldquo;Hayatta bilemezsin,&rdquo; diye mırıldandım, ucunu yerden kaldırmak için eteğimin bir katını belime sıkıştırırken.</p>

  <p>&ldquo;Bu aylarda aramız çok iyiydi, Lanny. Bu kadarını tahmin bile edemezdim. Çok farklıyız ama yine de onun varlığından çok zevk almaya başladım. Bağımsız bir zihni var ve aklından geçenleri söylemekten çekinmiyor.&rdquo; Ağzım şaşkınlıkla açık kalmış halde olduğum yerde durduğumu fark etmeden konuşmayı sürdürüyordu. Ben de ona aklımdan geçenleri söylememiş miydim? Eh, belki de her konuda bunu yapmamıştım ama birbirine denk iki arkadaş olarak sohbet etmemiş miydik?&nbsp; Sophia&rsquo;nın tarzının&nbsp; sadece ona has ve önemli olduğunu düşünmesi beni delirtmişti. &ldquo;Nasıl bir aileden geldiği düşünülürse, bu daha da sıra dışı. Babasıyla ilgili hikâyeler anlatıyor; nasıl bir ayyaş ve kumarbaz olduğunu, karısını ve kızlarını nasıl dövdüğünü.&rdquo;</p>

  <p>&ldquo;Tobey Ostergaard,&rdquo; dedim. Jonathan&rsquo;ın Tobey&rsquo;nin kötü ününden haberdar olmaması beni şaşırtmıştı ama aynı zamanda, kasabanın geri kalanından ne kadar uzak olduğunu da gösteriyordu. Ostergaard&rsquo;ın sorunlarını bütün kasaba halkı bilirdi. Kimse onu bir baba ve aile reisi olarak görmezdi. Yoksul bir çiftçi olan Tobey, fazladan para kazanmak için hafta sonları mezar kazar, o parayı da gidip içkiye harcardı. &ldquo;Ağabeyi bir yıl önce kaçmıştı,&rdquo; dedim Jonathan&rsquo;a. &ldquo;Babasıyla kavga etmişti ve Tobey de mezarcı küreğiyle onun suratına vurmuştu.&rdquo;</p>

  <p>Jonathan, Sophia için gerçekten endişelenmiş gibiydi. &ldquo;Bu zor şartlar Sophia&rsquo;yı sertleştirmiş ama soğuklaşmamış; hatta berbat evliliğine rağmen. Bu evliliği kabul ettiği için çok pişman, özellikle de şimdi...&rdquo; Sözünü tamamlayamadı.</p>

  <p>&ldquo;Şimdi... ne?&rdquo; diye sordum, içimde yükselen korkuyu hissederek.</p>

  <p>&ldquo;Bana hamile olduğunu söyledi,&rdquo; diye patladı Jonathan, tekrar bana dönerken. &ldquo;Bebeğin benden olduğuna yemin ediyor. Ne yapacağımı bilmiyorum.&rdquo;</p>

  <p>Bunu bana söylerken yüzünde dehşet ve korku vardı. Beni incitmeyi gerçekten istemediğini açıkça görmesem, suratına bir tokat patlatabilirdim. Ama yine de yüzüne çarpmak istiyordum. Aylardır bu kadınla fingirdeşiyordu, daha ne bekliyordu ki? Daha önce olmadığı için şanslıydı. &ldquo;Ne&nbsp; yapmak&nbsp; istiyor?&rdquo;&nbsp; diye&nbsp; sordum, onu anlamak için, çünkü tanıdığım, mümkün olduğunca kimseye bağlanmamaya çalışan Jonathan&rsquo;dan çok farklı görünüyordu.</p>

  <p>&ldquo;Sophia&rsquo;nın ne istediği açık. Evlenmemizi ve bebeğimizi birlikte büyütmemizi istiyor.&rdquo; Acı bir kahkaha patlattım. &ldquo;Delirmiş olmalı. Ailen buna asla izin vermez.&rdquo;</p>

  <p>Patlamamdan dolayı beni pişman eden sert ve öfkeli bir bakış attı. &ldquo;Pekâlâ,&rdquo; diye denedim, daha barışçıl bir tavırla, &lsquo;&rsquo;Senin yapmak istediğin nedir?&rdquo;</p>

  <p>Jonathan başını iki yana salladı. &ldquo;Açıkçası, Lanny, bu konuda kendim ne istediğimi veya düşündüğümü bilmiyorum.&rsquo;&rsquo;</p>

  <p>Bu ikilemle nasıl bir çatışma içinde olduğumu bilseydi.</p>

  <p>Bir yandan, yolunu açıkça göremeyecek kadar sefil ve çaresiz bir durumda olduğundan, neredeyse ona acıyacaktım. Diğer yandan, gururum yeni yüzülmüş deri gibi yanıyordu, yumruğumu dudaklarıma bastırarak etrafından yürüdüm.</p>

  <p>&lsquo;&rsquo;Eh,bunu iyice düşünelim. Bu tür bir durumun çözümleri olduğunu benim kadar senin de bildiğinden&nbsp; eminim. Ebeye gitmesi gerekiyor..&rsquo;&rsquo;Magda&rsquo;yı düşünmüştüm;&nbsp; kendi meslek alanında muhtemelen sık karşılaştığı bir durum olduğundan, öyle bir felaketle başa çıkmayı kesinlikle biliyor olmalıydı. &lsquo;&lsquo;Özel bir yöntem veya karışımın bu sorunu çözebildiğini duymuştum.&rdquo;</p>

  <p>Yüzü kızaran Jonathan başını iki yana salladı. &ldquo;Bunu yapmaz. Bebeği doğurmaya kararlı.&rdquo;</p>

  <p>Bu beklenmedik bir şeydi. Bir an afallayarak düşündüm. &ldquo;Ama bunu yapamaz! Yanlışını sürdürmek delilik olur.&rdquo;</p>

  <p>&ldquo;Böyle bir davranış delilikse, o zaman gerçekten aklı başında değil demektir.&rdquo;</p>

  <p>&ldquo;Peki, ya baban? Charles&rsquo;tan tavsiye istemeyi düşündün mü?&rdquo; Bu öneri tamamen gülünç değildi. Charles&rsquo;ın hizmetçileriyle düşüp kalktığı biliniyordu ve&nbsp; muhtemelen bir-iki kez kendisi de Jonathan&rsquo;ın durumunda kalmış olmalıydı.</p>

  <p>Jonathan huzursuz bir at gibi burnundan üfledi. &ldquo;Sanırım babama anlatmak zorunda kalacağım ama bunun için sabırsızlandığımı söyleyemem. Sophia&rsquo;nın sorunuyla nasıl başa çıkacağını bilir ama sonuçtan korkuyorum.&rdquo; Bununla, bebek olsun ya da olmasın, babasının ondan Sophia&rsquo;yla ilişkisini kesmesini ve bir daha onu görmemesini isteyeceğini biliyordu. Başka olasılıklar da vardı ve Charles durumu öğrendiğinde neler olabileceğini kimse kestiremezdi. Jeremiah&rsquo;ya söylenmesi konusunda ısrar&nbsp; edebilir, bunun&nbsp; üzerine Jeremiah kendisini aldatan karısından boşanmak isteyebilir veya Jonathan&rsquo;a karşı harekete geçebilirdi. Ya da sessizliğinin bedeli ödendiği takdirde bebeği kendi çocuğu gibi büyütmeyi kabul ederek St. Andrew&rsquo;lardan para koparmaya çalışabilirdi.</p>

  <p>&ldquo;Ah, zavallı Jonathan,&rdquo; diye mırıldandım, ona verecek bir tavsiye bulmak için kafa patlatırken. &ldquo;Bu yaşadığın talihsizlik için çok üzgünüm. Ama Charles&rsquo;a gitmeden önce bana biraz düşünmem için bir gün daha ver.&nbsp; Belki bir çözüm bulurum.&rdquo; Jonathan bana pek güvenemese de, bizi uzaktan dikkatle izleyen kardeşlerime kibarca başıyla selam vererek eyerine tırmandı ve atını evine doğru çevirdi. Belki de sadece sorunlarını bir başkasıyla paylaşmak bile yardımcı olmuştu.</p>

  <p>Tarlanın sınırına ulaşıp gözden kaybolmadan önce, aklıma bir fikir, işe yarayabilecek bir çözüm geldi.</p>

  <p>Sophia&rsquo;yı ziyaret edip baş başa konuşmak için ertesi bekledim. Onu yakından tanımıyordum ama gece yatağına girmeden önce&nbsp; ilgilenmesi gereken hayvanları&nbsp; olduğuna bahse girebilirdim.&nbsp; Jacob&rsquo;ların çiftliğine yönelmeden yokluğumun fark edilmemesi&nbsp; için tavuklarımızı kümese kapama saatimin gelmesini bekledim. Çiftlikleri bizimkinden daha sakindi, ki bunun öncelikli nedeni daha az canlı hayvanları olması ve bütün işleri sadece ikisinin yapmasıydı. Jeremiah ile karşılaşmadan Sophia&rsquo;yı bulabileceğimi&nbsp; umarak ahıra süzüldüm ve onu üç bakımsız koyunlarını gece için yerine sokarken buldum.</p>

  <p>&lsquo;&rsquo;Lanore!&rdquo; Şaşkınlıkla irkilerek ellerini göğsüne koydu. Hafîf giyinmişti; üzerinde soğuğa karşı bir pelerin&nbsp; yerine yünlü bir şal vardı. Sophia, Jonathan&rsquo;la arkadaşlığımızı biliyor olmalıydı ama Jonathan&rsquo;ın benimle ilgili neler anlattığını ancak Tanrı bilirdi. Ya da yanımda değilken beni düşünüyor olabileceğine inanmakla aptallık ediyordum. Beni ve oraya geliş nedenimi tartmaya çalışırken bana buz&nbsp; gibi gözlerle baktı. Aramızda sadece birkaç yaş olmasına rağmen, henüz evlenmediğim ve hâlâ ailemin çatısı altında yaşadığım için beni çocuk gibi görüyor olmalıydı.</p>

  <p>&lsquo;&rsquo;Haber vermeden ziyaretine geldiğim için üzgünüm ama seninle baş başa konuşmak istedim,&rdquo; dedim, kocasının yakınlarda olmadığından emin olmak için omzumun üzerinden bakarak. &ldquo;Fazla zamanımız olmadığı için seninle açık konuşacağım. Sanırım buraya neden geldiğimi biliyorsun. Jonathan bana anlattı...&rdquo;</p>

  <p>Kollarını göğsünde kavuşturarak bana sert bir bakış attı. &ldquo;Sana anlattı, öyle mi? Beni hamile bıraktığı için birine hava atması mı gerekiyormuş?&rdquo;</p>

  <p>&ldquo;Öyle bir şey değil! Bebeğin olduğu için Jonathan&rsquo;ın memnun olduğunu sanıyorsan...&rdquo; &ldquo;Onun bebeği,&rdquo; diye ısrar etti. &ldquo;Ve memnun olmadığını da biliyorum.&rdquo;</p>

  <p>Yaklaşabileceğim açıyı görmüştüm. Jonathan yanımdan ayrıldığımdan beri Sophia&rsquo;ya ne söyleyebileceğimi düşünüp durmuştum. Jonathan, Sophia&rsquo;ya onun adına acımasız davranabilecek birine ihtiyaç duyduğu için bana gelmişti. Sophia&rsquo;ya durumunun zayıflığını anlatabilecek biri. Sophia, onun karşılaştığı durumu anladığımı bilirdi; dolayısıyla duygusal oyunlara yer kalmazdı. Bunu Sophia&rsquo;dan nefret ettiğim ya da Jonathan&rsquo;ın hayatındaki yerimi aldığı için yapmıyordum. Hayır, Sophia&rsquo;nın nasıl biri olduğunu biliyordum. Jonathan&rsquo;ı bu kurnaz yellozun tuzağından kurtarıyordum.</p>

  <p>&ldquo;Bütün saygımla, bebeğin Jonathan&rsquo;dan olduğuna dair nasıl bir kanıtın olduğunu sormak zorundayım. Biz sadece senin söylediğini biliyoruz ve...&rdquo; Ne demek istediğimi söze dökmeden sustum.</p>

  <p>&ldquo;Nesin sen, Jonathan&rsquo;m avukatı mı?&rdquo; Yemi yutmadığımda öfkeden yüzü kıpkırmızı oldu. &ldquo;Evet, haklısın, Jeremiah&rsquo;dan ya da Jonathan&rsquo;dan olabilir ama ben Jonathan&rsquo;dan olduğunu biliyorum. Biliyorum...&rsquo;&rsquo; Vücudunda hamilelikten&nbsp; hiçbir iz olmamasına&nbsp; rağmen ellerini karnına koydu.</p>

  <p>&ldquo;Yani senin sözüne inanarak Jonathan&rsquo;ın hayatını mahvetmesini mi bekliyorsun?&rdquo; &ldquo;Hayatını mahvetmek mi?&rdquo; diye bağırdı. &ldquo;Ya benim hayatım?&rdquo;</p>

  <p>&ldquo;Evet, ya senin hayatın,&rdquo; dedim, durduğum yerde olabildiğince uzun görünmeye çalışarak. &ldquo;Herkesin içinde Jonathan&rsquo;ın çocuğunun babası olduğunu söylersen neler olabileceğini hiç düşündün mü? Öncelikle başaracağın şey, ne hafif bir kadın olduğunu...&rdquo; Sophia tek kelime daha duymaya dayanamıyormuş gibi, olduğu yerde bana arkasını döndü.</p>

  <p>&ldquo;.. .herkese açıklamak olur ve o da ilişkinizi inkâr edebilir. Çocuğun babası olduğunu inkâr edebilir. Sana kim inanacak, Sophia? Kasabadaki herhangi bir kadını seçebilecek Jonathan St. Andrew&rsquo;un seninle fingirdeşmeyi seçeceğine kim inanır?&rdquo;</p>

  <p>&ldquo;Jonathan beni inkâr mı eder?&rdquo; diye sordu, inanamayarak. &ldquo;Ah, hayır, seni yalancı sürtük! Jonathan&rsquo;ımın beni inkâr edeceğine beni asla inandıramazsın.&rdquo;</p>

  <p>Jonathan &rsquo;ım, demişti. Kalp atışlarım hızlanırken yanaklarım alev alev oldu. Sophia&rsquo;ya böyle kötü şeyler söyleme cesaretini nereden bulduğumu bilmiyorum. Sanki içimde sahip olduğumu bile bilmediğim özelliklere sahip başka biri gizliydi ve bu kişi, lambadan çıkan bir cin gibi içimden çıkıvermişti. Artık öfkeden deliye dönmüştüm. Bildiğim tek şey, Sophia&rsquo;nın Jonathan&rsquo;ı ve geleceğini tehdit ettiğiydi ve kimsenin onu incitmesine izin vermezdim. &ldquo;Kendini alay konusu yapacaksın; St. Andrews&rsquo;un en vasat kadını, kocası olan ve tiksindiği sersemden değil, kasabanın en gösterişli erkeğinden hamile kaldığını söylüyor.&rdquo;</p>

  <p>&ldquo;Ama bu onun çocuğu,&rdquo; diye üsteledi Sophia. &ldquo;Jonathan bunu biliyor. Kendi kanından ve canından olan birine ne olacağı umurunda değil mi?&rdquo;</p>

  <p>Bu sözler beni duraksattı ve bir an vicdan azabı duydum. &ldquo;Kendine bir iyilik yap, Sophia, ve bu delice planını aklından çıkar. Bir kocan var; ona çocuğun kendisinden olduğunu söyle. Habere çok sevinecektir. Jeremiah&rsquo;nın çocuk istediğinden eminim.&rdquo;</p>

  <p>&ldquo;İstiyor... kendi çocuklarını,&rdquo; diye tısladı. &ldquo;Jeremiah&rsquo;ya çocuğun babalığıyla ilgili&nbsp; yalan söyleyemem.&rdquo;</p>

  <p>&ldquo;Neden? Sadakatinle ilgili yalan söyledin ya&nbsp; zaten,&rdquo; dedim acımasızca. O&nbsp; anda nefreti neredeyse elle tutulur haldeydi ve bana bir yılan gibi saldırabileceğini düşündüm.</p>

  <p>Şimdi kazığı kalbine saplama zamanı gelmişti. Onu kısık gözlerle baştan aşağı süzdüm. &ldquo;Biliyorsun, bir kadının kocasını aldatmasının cezası ölümdür. Kilise hâlâ böyle düşünüyor. Kararında ısrar edeceksen bunu da düşün. Kendi yazgını kendin belirlersin.&rdquo; Bu sığ bir tehditti. St. Andrews&rsquo; da veya doğurganlık döneminde olan kadınların az bulunduğu bir sınır kasabasında, hiçbir kadın zina suçundan ölüme mahkûm edilmezdi. Olur da kasaba halkı tarafından suçlu bulunursa, Jonathan da piçinin vergisini ödemek zorunda bırakılır ve belki kasaba halkının dindar kesimi&nbsp; tarafından kısa bir süre aşağılanırdı. Ama yükün büyük bölümünün Sophia&rsquo;nın omuzlarına bineceği yine de şüphesizdi.</p>

  <p>Sophia görünmez saldırganları arıyormuş gibi etrafına bakındı. &ldquo;Jonathan!&rdquo; diye bağırdı ama sesi kocasının duyacağı kadar yüksek değildi. &ldquo;Beni nasıl böyle tehdit edersin. Daha onurlu davranmanı bekliyordum. Öyle bir adam olduğunu sanıyordum. Oysa sen bana bu yılanı gönderiyorsun.&rsquo;&rsquo; Bana tehditkâr gözlerle yine öfkeli bir bakış attı, &ldquo;bu işi senin adına yapsın diye. Bunu neden yaptığını bilmediğimi sanma,&rdquo; diye tısladı parmağını yüzüme doğru sallayarak, kasabadaki herkes senin ona âşık olduğunu ama onun sana karşılık vermediğini biliyor. Bence nedeni kıskançlık. Jonathan seni asla bu şekilde bana göndermez.&rdquo;</p>

  <p>Kendimi soğukkanlı olmaya şartlamıştım. Tehlikeli veya deliymiş gibi ondan birkaç adım uzaklaştım. &ldquo;Elbette benden seninle konuşmamı istedi;&nbsp; yoksa hamile olduğunu nereden bilebilirdim ki? Seninle mantıklı şekilde konuşamadığı&nbsp; ve çaresiz kaldığı için, benden seninle kadın kadına konuşmamı istedi. Ve bir kadın olarak sana şunu söylüyorum: Neyin peşinde olduğunu biliyorum. Bu talihsizliği&nbsp; kullanarak durumunu iyileştirmek, kocanın yerine daha iyi birini geçirmek istiyorsun. Belki de ortada bir bebek bile yoktur. Bana her zamankinden farklı görünmedin. Jonathan&rsquo;la ilişkime gelince, aramızda özel bir arkadaşlık var; saf, temiz, erdemli ve iki kardeşinkinden daha güçlü. Bunu anlamanı da beklemiyorum,&rdquo; dedim gözlerimi kısarak. &ldquo;Erkekle kadın arasında etek kaldırmayı gerektirmeyen türden bir ilişkinin varlığını hayal bile edebileceğini sanmıyorum.&rdquo;</p>

  <p>Ona döndüm. &ldquo;Bunları iyi düşün, Sophia Jacobs. Bu senin ikilemin ve çözümü de kendi ellerinde. En kolay yolu seç. Jeremiah&rsquo;ya bir çocuk ver. Ve Jonathan&rsquo;a da bir daha yaklaşma. Seni görmek istemiyor,&rdquo; dedim kararlı bir tavırla ve ahırdan çıktım.</p>

  <p>Eve dönerken korku ve zafer sevinciyle titriyordum. Jonathan&rsquo;ı savunmak için bütün cesaretimi toplamış, sonra da sahip olduğumu bile bilmediğim bir kararlılıkla bunu yapmıştım. Daha önce kardeşlerime karşı bile sesimi nadiren yükseltmiş, görüşümü birine hiç bu kadar kararlılıkla dayatmamıştım. Böyle bir içsel güce sahip olduğumu bilmek ürkütücüydü ama aynı zamanda da heyecan verici bir keşifti. Ağaçların arasından eve doğru yürürken, o anda her şeyi yapabileceğime inanıyordum.</p>

  <h2 id="sigil_toc_id_7">YEDİ</h2>

  <p>Ertesi sabah bir silah sesiyle uyandım. Sabahın o saatinde sıra dışı bir sesti. Duyduğum anda nereden geldiğini de anlamıştım. Bu saatte silah sesi bela anlamına geliyordu.Komşulardan birinin evinde yangın, bir haydut saldırısı veya korkunç bir kaza. Ses, Jacob&rsquo;ların çiftliğinin olduğu yönden gelmişti.</p>

  <p>Battaniyeyi başıma çekerek uyuyormuş gibi yaparak annem ile babamın alt kattaki yatağından gelen sesleri dinledim, babamın tek kelime etmeden kalkıp giyinerek kapıdan çıktığını duydum. Annem her sabah ateşi yakmak ve bir tencere kaynatmaya başlamak gibi işlerle uğraşmak için dışarı çıkarken yaptığı gibi omuzlarına bir yorgan&nbsp; örterek onun peşinden çıktı. Artık kaçmak mümkün değildi, bu yüzden, döndüm ve doğrularak oturdum. Ayaklarımı soğuk tahta zemine koyarken yatağa çıkmaya isteksizdim ve tuhaf, uğursuz bir güne başlamaktan korkuyordum.</p>

  <p>Kieran içeri girdiğinde yüzü asıktı ve soğuğun kızarttığı yüzüyle daha da kötü görünüyordu. &ldquo;Kalkıp giyin, Nevin, benimle gelmen gerek,&rdquo; dedi alt kattaki yatakta homurdanan kütleye.</p>

  <p>&ldquo;Öyle mi?&rdquo; diye sorduğunu duydum ağabeyimin, uykulu bir sesle. &ldquo;Beslenecek sığırlar...&rdquo; &ldquo;Ben seninle gelirim, baba,&rdquo; diye seslendim yukarıda çabucak giyinirken. Kalp atışlarım şimdiden o kadar hızlanmıştı ki evde kalıp olanları sonradan öğrenmek için beklemem imkânsızdı. Alarma cevap vermek için babamla birlikte gitmeliydim.</p>

  <p>Gece o yıl ilk kez kar yağmıştı ve Kieran&rsquo;ın arkasında onun taze karların üzerinde bıraktığı ayak izlerine basmaya dikkat ederek yürürken zihnimi netleştirmeye çalışıyordum! Nefesim soğuk havada donuyordu ve burnumun ucunda bir sümük damlası oluşmuştu.</p>

  <p>Önümüzdeki çukurlukta Jacob&rsquo;ların bir tarafı tek, bir tarafı iki katlı kahverengi çiftlik evi bembeyaz karın ortasında tuhaf duruyordu. İnsanlar çiftlikte toplanmaya başlamışlardı. Uzaktan bakıldığında yaya&nbsp; veya at sırtında siyah minik şekiller halinde görünüyorlardı. Jacob&rsquo;ların evinde sıra dışı bir şey olduğu belliydi. Kalp atışlarım yine hızlanmıştı.</p>

  <p>&ldquo;Jacob&rsquo;lara mı gidiyoruz?&rdquo; diye sordum, babamın arkasından.</p>

  <p>&ldquo;Evet, Lanore.&rdquo; Kaba değilse de, her zaman olduğu gibi kısaca konuşmuştu. Endişemi zorlukla gizleyebiliyordum. &ldquo;Ne olduğunu düşünüyorsun?&rdquo;</p>

  <p>&ldquo;Öğreneceğimizi düşünüyorum,&rdquo;&nbsp; dedi, sabırla. Kasabadaki her aileden -St. Andrew&rsquo;lar dışında ama kasananın en uç noktasında oturduklarından, muhtemelen sesini duymamışlardı bile- bir temsilci gelmişti ve hepsi ne bulduysa üzerine geçirmiş gibiydi; saçları başları sadece entarileri ceketin altından görünür haldeydiler.</p>

  <p>Gevşek duran kalabalığın arasından babamı takip ettim ve güdüsel olarak ilerleyerek evin ön kapısına geldiğimizde, Jeremiah&rsquo;yı çamurlu karların arasında diz çökmüş halde bulduk.Görünüşe bakılırsa pantolonunu alelacele giymiş, çizmelerinin bağcıklarını bağlamamış, omuzlarına bir yorgan örtmüştü.Alarm vermek için kullandığı ve antika denebilecek kadarr eski karabina tüfeği kaplama tahtasına yaslanmıştı. Jeremiah &rsquo;nın iri ve çirkin yüzü acıyla buruşmuş, gözleri kızarmış dudakları çatlamıştı ve kanıyordu. Normalde oldukça duygusuz bir adam olduğundan, bu sinir bozucu bir manzaraydı.</p>

  <p>Peder Gilbert kalabalığı yararak öne&nbsp; geldi ve Jeremiah&rsquo;ın kulağına kısık sesle konuştu. &ldquo;Sorun nedir, Jeremiah? Neden alarm verdin?&rdquo;</p>

  <p>&ldquo;Kayboldu, Peder.&rdquo; &ldquo;Kayıp mı oldu? Kim?&rdquo; &ldquo;Sophia, Peder. Gitmiş.&rdquo;</p>

  <p>Kalabalığın arasında mırıltılar yükseldi; benim ve&nbsp; babamın dışında&nbsp; herkes yanındakiyle fısıldaşıyordu.</p>

  <p>&ldquo;Gitmiş mi?&rdquo; Gilbert, Jeremiah&rsquo;nın yüzünü ellerinin arasına aldı. &ldquo;Ne demek gitmiş?&rdquo;</p>

  <p>&ldquo;Gitmiş ya da biri onu götürmüş. Uyandığımda evde yoktu. Ahırda ya da avluda da bulamadım. Eşyaları hâlâ burada ama pelerinini almış.&rdquo;</p>

  <p>Gilbert beyaz saçlı başını iki yana salladı. &ldquo;Jeremiah eminim biraz dışarı çıkmıştır; belki yürüyüş yapmak istemiştir. Yakında eve döner ve eminim kocasını endişelendirdi için de pişmanlık duyar.&rdquo; Ama daha konuşurken bile, Gilbert&rsquo;ın yanıldığını hepimiz biliyorduk. Kimse bu kadar soğuk bir havada sabah ilk iş olarak yürüyüşe çıkmazdı.</p>

  <p>&ldquo;Sakinleş, Jeremiah, senden şüphe etmek için hiçbir nedenimiz yok,&rdquo; dedi Gilbert, iriyarı adamın ayağa kalkmasına yardım ederken. &ldquo;Seni içeri götürelim de, üşütmeden ısın. Burada Bayan Gilbert ve Bayan Hibbins&rsquo;le kalabilirsin; biz Sophia&rsquo;yı ararken onlar seninle kalabilirler,&nbsp; değil mi millet?&rsquo;&rsquo; dedi&nbsp; Gilbert, sahte bir hevesle bize dönerken. Eşler ve komşular arasında şüpheci bakışmalar oldu -yeni gelin kocasını mı terk etmişti yani?- ama kimse pederin önerisini kabul etmekten başka bir şey yapmayı düşünmedi. İki kadın, sersemlemiş haldeki Jeremiah&rsquo;yı eve soktu ve geri kalanlarımız gruplara bölündük. Sophia&rsquo;nın izlediği yolun Jeremiah&rsquo;nın alarmına cevap verenlerin dikkatsizliği sonucu bozulmamış olmasını umarak, evden uzaklaşan ayak izleri aradık.</p>

  <p>Babam, Sophia&rsquo;ya ait olabilecek bir çift minik ayak izi buldu ve ikimiz izleri takip etmeye başladık. Bakışlarımı karlara dikmiş, zihnim karmakarışık halde yürüyor, Sophia&rsquo;yı evden neyin uzaklaştırmış olabileceğini merak ediyordum. Bu&nbsp; sabah kendi kendine&nbsp; bir iş mi bulmuştu; yakacak çıra olarak kozalak ve çalı çırpı mı topluyordu ya da ormanda kaybolmadan önce kümesten kaçan bir tavuğun peşinden mi gitmişti?</p>

  <p>Yoksa ayak izleri, St. Andrew&rsquo;ların kasabanın diğer ucunda olan evlerine giden patikaya mı uzanıyordu? Belki Sophia bütün gece söylediklerimi düşünmüş, uyandığında Jonathan&rsquo;la yüzleşmeye karar vermişti. Tartışmamızın onun kaybolmasıyla bir ilgisi olmayabilir miydi? Ayak izlerini takip ederken kalbim deli gibi atıyordu. Sonunda kar ormanın derinliklerinde yok oldu. Onunla birlikte Sophia&rsquo;nın ayak izlerinden de eser kalmadı.</p>

  <p>Şimdi babamla birlikte sürebileceğimiz belirgin bir iz kalmamıştı. Orman zemini çıplak sert topraktan ibaretti. Orada burada kar birikintileri vardı. Yerlerde kuru yaprak yığınları birikmişti. Kuru dallar ayaklarımızın altında çıtırtıyla eziliyordu. Babamın Sophia&rsquo;nın yolculuğundan kalan izleri -kırılmış dallar, ezilmiş yapraklar- seçip seçemediğini&nbsp; veya sadece görev duygusuyla mı devam ettiğini bilmiyordum.Allagash&rsquo;ın şırıltısı solumuzda, nehre paralel yürüyorduk.Taşların üzerinden akan suyun sesini genellikle huzur verici bulurdum ama bugün öyle değildi.</p>

  <p>Tek başına ormana gittiğine göre, Sophia bir şeyden çok etkilenmiş olmalıydı. Sadece en sert kasabalılar ormana tek başlarına giderlerdi, çünkü her yer birbirine benzerken kaybolmak çok kolaydı. Hektarlarca alana yayılan orman, sürekli tekrarlanan huş, çam ve ladin ağaçlarından oluşuyor, orman zeminine yayılmış kayaların ve taşların görüntüsü bile birbirine benziyordu. Sophia bu ormanı tek başına dolaşmaya çıkacak kadar iyi mi tanıyordu yani?</p>

  <p>Belki de babama daha önce bir şeyler söylemeli, bu yaptığı komşuluk fedakârlığının gereksiz olduğunu ve çok büyük olasılıkla Sophia&rsquo;nın ilişkisini sürdürmemesi gereken bir erkeği görmeye gitmiş olabileceğini açıklamalıydım. Biz bu soğuk ve ıslak ortamda dolaşırken, o sıcak bir odada ve&nbsp; güvende olabilirdi. Sophia&rsquo;nın patika boyunca koşturduğunu mutsuz evinden sevgilisi Jonathan&rsquo;ın kollarına kaçtığını hayal ettim. Onu Jonathan&rsquo;ın yatağında hayal edince yüreğim sıkıştı; onun kazandığını, benim kaybettiğimi ve Jonathan&rsquo;ın artık ona ait olduğunu düşünmeye dayanamıyordum.</p>

  <p>Sonunda nehre yöneldik ve kıvrımlarını izleyerek oradan oraya döndük. Babam bir ara duraksayarak ince buz tabakasında bir delik açtı ve elini o delikten sokarak su alıp içti. Yudumlarının arasında merakla bana bakıyordu.</p>

  <p>&ldquo;Daha ne kadar aramamız gerektiğini bilmiyorum. Sen artık eve dönebilirsin, Lanore. Burası kızlara uygun bir yer değil. Soğuktan donuyor olmalısın.&rdquo;</p>

  <p>Başımı iki yana salladım. &ldquo;Hayır, hayır, baba. Biraz daha devam etmek istiyorum.&rdquo; Evde oturup haber beklemem mümkün değildi. Aklımı kaybeder veya kendimi tutamayarak Jonathan&rsquo;ın evine koşup Sophia&rsquo;yla kavga ederdim. Onu kibirli ve zafer kazanmış bir tavırla hayal edebiliyordum. O anda, hiç kimseden ondan ettiğim kadar nefret etmiyordum.</p>

  <p>Onu ilk fark eden Kieran oldu. Benim bütün yapabildiğim ayaklarımın altındaki baş döndürücü zemine bakmakken, o çok uzakları tarıyordu. Donmuş cesedi devrilmiş bir ağacın oluşturduğu bir burgacın içinde, sazların ve yaban sarmaşıklarının arasında neredeyse görünmez halde bulmuştu.</p>

  <p>İnce kolları ve bacakları açılmış, donmuş yaban bitkilerinin arasına dolanmış halde suyun üzerinde süzülüyor, ve uzun saçları suya batıp çıkıyordu. Pelerini düzgün şekilde katlanarak kıyıya bırakılmıştı. Kieran diğerlerine işaret verirken, ben gösteremediğim duyguyla uyuşmuş halde bakakalmıştım. Diğerleri babamın sesini izleyerek ağaçların arasından çabucak geldiler.</p>

  <p>Adamlardan ikisi cesedi donmuş bitkilerden ve oluşmaya başlayan ince buz tabakasından kurtarmak için dondurucu suya girdiler. Pelerini açarak cesedi içine yatırdık ve ıslak kumaşa sardık. Teni morarmıştı. Neyse ki&nbsp; gözleri kapalıydı. &ldquo;Bakma, kızım,&rdquo; dedi babam beni omuzlarımdan tutup çevirmeye çalışırken ama elbette ki gözümü cesetten ayıramıyordum; ancak, adamlardan biri pelerini cesedin yüzüne örtünce sevindim.</p>

  <p>Adamlar pelerini uçlarından tutarak bir sedye gibi kullandılar ve Sophia&rsquo;nın cesedini evine taşıdılar. Ben de bütün yol boyunca arkalarından yürüyordum. Dişlerim takırdıyordu babam beni ısıtmak için kollarımı ovalıyordu ama işe yaramıyordu, çünkü soğuktan değil, korkudan titriyordum, kollarımı sıkıca karnıma sarmıştım ve babamın önünde kusmaktan veya bayılmaktan korkuyordum. Ben yanlarında olduğum için erkekler konuşmaktan, Sophia&rsquo;nın neden intihar ettiğini tartışmaktan kaçınıyorlardı. Ancak, Peder Gilbert&rsquo;a pelerinin düzgün ve kasıtlı bir şekilde kenara konduğunu söylememeye karar verdiler. Bunun intihar olduğunu peder bilmeyecekti.</p>

  <p>Babamla birlikte eve döndüğümüzde, doğruca şömineye koştum. O kadar yakın durdum ki ateş neredeyse yüzümü kızarttı ama o bile titrememi engelleyemedi. &ldquo;O kadar yakın durma,&rdquo; dedi annem, pelerinimi çıkarmama yardım ederken. Hiç şüphesiz pelerinin tutuşmasından korkuyordu. Açıkçası bu hoşuma giderdi. Yaptığım şey için cadılar gibi yanmayı&nbsp; hak etmiştim.</p>

  <p>Birkaç saat sonra, annem kolunda peleriniyle yanıma geldi. Omuzlarını dikleştirdi. &ldquo;Ben yardım etmek için Gilbert&rsquo;lara gidiyorum. Sophia&rsquo;nın hazırlıkları için. Sanırım sen de benimle gelmelisin. Bu kasabanın kadınları arasında yerini almaya, senden beklenecek bazı işleri öğrenmeye başlama zamanın geldi.&rdquo;</p>

  <p>Kalın bir gecelik giymiş, hâlâ ateşin başında oturuyordum ve rom katılmış bir kupa sıcak elma şarabından biraz sarhoş olmuştum. İçki beni uyuşturmuş, yüksek sesle ağlayıp her şeyi itiraf etme dürtümü bastırmama yardım etmişti ama Sophia&rsquo;nın cesedini bir kez daha görürsem, yanımda kasabanın diğer kadınları olsa bile kendimi daha fazla kontrol edemeyeceğimi biliyordum.</p>

  <p>Bir dirseğime dayanarak yerden yükseldim. &ldquo;Yapamam. Kendimi iyi hissetmiyorum. Hâlâ üşüyorum.&rdquo;</p>

  <p>Annem parmaklarının tersini alnıma, sonra da boğazıma koydu. &ldquo;Alev alev yanıyorsun.&rdquo; Bana şüpheci gözlerle baktıktan sonra yerden kalkarak pelerinini omuzlarına attı. &ldquo;Pekâlâ, daha önce yaşadıklarını düşünerek bu seferlik izin veriyorum. ..&rdquo; Sözünü tamamlamadı. Bana ne düşündüğünü anladığım bir tavırla bir kez daha baktı ve sonra kapıdan çıktı.</p>

  <p>Pederin evinde olanları, kadınların Sophia&rsquo;nın cesedini gömülmesi için nasıl hazırladıklarını bana daha sonra anlattı.Önce bir ateş yakmış, ağzındaki ve burnundaki nehir çamurunu temizlemiş, sonra da saçlarını taramışlardı. Annem nehirde uzun süre kaldığı için teninin nasıl bembeyaz olduğunu, akıntı cesedi sualtındaki taşların üzerinden sürüklerken vücudunda nasıl ince, kırmızı sıyrıklar ve kesikler oluştuğunu anlattı. Cesede neredeyse fildişi gibi görünecek kadar açık sarı renkte, kendi iğnesiyle nakış işlenmiş en güzel elbisesini giydirmişlerdi. Sophia&rsquo;nın cesediyle ilgili hiçbir yorum yapılmamıştı; ölen kadının karnında herhangi bir şişlik olduğundan da söz edilmemişti. Bir şey fark eden olduysa bile,&nbsp; hiç şüphesiz zavallı kızın boğulurken yuttuğu suyun yarattığı şişmeye bağlanmış olmalıydı. Kanıtlar -eğer varsa- elbiseyle ve sonra keten bir kefenle örtülerek tahta bir tabutun içine konmuştu. Kadınların işlerini tamamlamasını bekleyen bir grup adam, tabutu bir arabaya yüklemiş, Jeremiah&rsquo; nın evine götürmüşlerdi. Ceset orada cenazeyi bekleyecekti.</p>

  <p>Annem Sophia&rsquo;nın cesedinin durumunu sakince anlatırken, ben her yanıma çiviler batıyormuş, beni yaptığım kötülüğü itiraf etmeye zorluyorlarmış gibi hissediyordum. Ama zorlukla da olsa kendimi kontrol ettim ve annemin görmemesi için elimi gözlerime bastırarak sessizce ağladım. Hâlâ çocukmuşum gibi, annem elleriyle sırtımı okşadı. &ldquo;Neyin var, Lanore, hayatım? Neden Sophia için bu kadar üzüldün?Bu olan korkunç bir şey ve o bizim komşumuzdu, evet, fakat onu yakından tanıdığını bile sanmıyordum.&rdquo;</p>

  <p>Beni sıcak suyla doldurmam için keçi derisi bir torbayla tavan arasına göndererek beni ormana götürdüğü için babamı haşlamaya gitti. Keçi derisi torbayı karnıma koyarak uzandım ama beni hiç rahatlamadı. Uyanık&nbsp; bir halde yatarak gecenin seslerini&nbsp; -rüzgâr, sallanan ağaçlar, sönen korlar- dinleyip Sophia&rsquo;nın adını fısıldadım.</p>

  <p>Düğününde olduğu gibi, Sophia Jacob&rsquo;ın cenazesi de vasattı; annesi, kardeşleri ve kocası dışında pek katılan yoktu. Hava soğuk ve kapalıydı. Sophia kendini öldürdüğünden beri her gün olduğu gibi yine kar yağacak gibi görünüyordu.</p>

  <p>Biz -Jonathan ve ben- mezarlığı gören bir tepede durup izledik. Yeni kazılıp kapatılmış mezarın başından gelip geçenleri izledik. Zemin donmaya başlamasına rağmen mezar kazmayı bir şekilde başarmışlardı. Mezarı kazanın babası Tobey olup olmadığını merak etmekten kendimi alamıyordum. Uzaktaki beyaz alanda siyah noktalar gibi görünen ziyaretçiler, Gilbert&rsquo;ın sözleri arasında huzursuzca kıpırdanıyordu. Günlerdir ağladığım için yüzüm şişmişti ama şimdi Jonathan&rsquo;ın yanındayken gözyaşım akmıyordu. Sophia&rsquo;nın cenazesini gizlice izlemek gerçek dışı gibi geliyordu; oysa orada olmalı, dizlerimin üzerine çökerek Jeremiah&rsquo;dan af dilemeliydim, çünkü karısının ölümünden sanki onu kendi ellerimle nehre itmişim gibi ben suçluydum.</p>

  <p>Jonathan yanımda sessizce duruyordu. Sonunda uzun süren bir gerilimin aniden boşalması gibi kar yağmaya başlamıştı ve soğuk havada savrularak süzülen minik kar taneleri Jonathan&rsquo;ın ceketinin ve&nbsp; saçlarının üzerine konuyordu. &ldquo;Öldüğüne inanamıyorum,&rdquo; dedi Jonathan, o sabah İki yirminci kez. &ldquo;İntihar ettiğine inanamıyorum.&rdquo;</p>

  <p>Hiçbir şey söyleyemiyordum. Söyleyebileceğim şeyler fazlasıyla zayıf, etkisiz ve gerçeklikten uzak kalacaktı.</p>

  <p>Bir elini yüzüne bastırarak, &ldquo;Benim hatamdı,&rdquo; dedi. &lsquo;&rsquo;Bunun için kendini suçlamamalısın,&rdquo; dedim, son günlerde tavan arasındaki yatakta suçluluk duygusundan ateşler içinde yatarken kendime tekrar tekrar söylediğim sözlerle onu rahatlatmaya çalışarak. &ldquo;Hayatının berbat olduğunu biliyorsun; hem de çocukluğundan beri. Kim bilir ne kadar mutsuz düşünceleri vardı ve ne kadar süredir devam ediyordu. Sonunda bunlara dayanarak hareket etti. Bu senin hatan olamaz.&rdquo; Mezarlıkta olmak istiyormuş gibi öne doğru iki adım attı. &ldquo;Kendine zarar vermek gibi bir düşüncesi olduğunu bilmiyordum, Lanny. Benimle mutluydu. Tanıdığım Sophia&rsquo;nın kendini öldürme düşüncesiyle boğuştuğu fikrini aklım almıyor.&rdquo;</p>

  <p>&ldquo;Kimse bilemez. Belki de Jeremiah ile tartıştı. Belki de onunla son görüşmenden sonra..&rsquo;&rsquo;</p>

  <p>Gözlerini sımsıkı kapadı. &ldquo;Onu üzen bir şey olduysa, bu da bebeği bana açıkladığında verdiğim tepkiydi. Bundan şüphem yok. Bu yüzden kendimi suçluyorum, Lanny, haberine verdiğim düşüncesizce tepki yüzünden. Sen demiştin ki..&rsquo;&rsquo; Jonathan aniden başını kaldırarak bana baktı. &ldquo;...onu bebeği doğurmaktan vazgeçirmenin bir yolunu bulabileceğini söylemiştin. Lanny, Sophia&rsquo;ya böyle bir düşünceyle...&rsquo;&rsquo;</p>

  <p>İrkilerek geri çekildim. Şu son birkaç gündür bir hastalık kadar zehirleyici&nbsp; suçluluk duygumla boğuşurken, Jonathan'a her şeyi anlatmayı düşünmüştüm. Birine anlatmalıydım- bu ruha onarılmaz bir hasar vermeden saklanabilecek bir sır değildi- ve anlayabilecek biri varsa, o&nbsp; da kesinlikle Jonathan&rsquo;dı. Sonuçta bunu onun için yapmıştım. Benden yardım istemişti ve ben de gerekeni yapmıştım. Şimdi de yaptığım şeyden bağışlanmam gerekiyordu; bana bunu borçluydu, değil mi?</p>

  <p>Ama o şüpheci gözlerle beni incelerken, ona söyleyemeyeceğimi anlamıştım. Henüz acısı tazeyken ve duygularıyla hareket etme eğilimindeyken bunu yapamazdım. Asla anlamazdı. &ldquo;Ne? Hayır, ben böyle bir plan filan yapmadım. Neden Sophia&rsquo;ya tek başıma gideyim ki?&rdquo; diye yalan söyledim.&nbsp; Jonathan&rsquo;a yalan söylemek niyetinde değildim ama inanılmaz bir kesinlikle atılmış bir ok gibi yaptığı tahminiyle beni hazırlıksız yakalamıştı. Ona bir gün anlatacağıma karar verdim.</p>

  <p>Jonathan bakışlarını tekrar mezarlığa çevirerek üç köşeli şapkasını ellerinde evirip çevirdi. &ldquo;Sence... sence Jeremiah&rsquo; ya gerçeği söylemeli miyim?&rdquo;</p>

  <p>Hemen Jonathan&rsquo;ın yanına koşarak onu omuzlarından tutup sarstım. &ldquo;Bu korkunç bir hata olur; hem Sophia hem de senin için. Şimdi bunu Jeremiah&rsquo;ya anlatmanın kendi vicdanını rahatlatmaktan başka ne yararı olur? Sadece Jeremiah&rsquo;ın onunla ilgili hayallerini yıkmış olursun. Bırak Sophia&rsquo;yı onu onurlandıran iyi bir eş olarak gömsün.&rdquo;</p>

  <p>Omuzlarlarını tutan küçük ellerime baktı -artık çocuk olmadığımız için birbirimize dokunmamız pek alışılmadık bir durumdu-ve sonra gözlerime öyle derin bir acıyla baktı ki daha fazla tutamadım. O anda Sophia olmasa bile bir kadının kollarının rahatlığına ihtiyacı olduğunu düşünerek sımsıkı sarıldım. Güçlü ve ılık bedenini kendiminkine bastırılmış halde hissettiğimde içimde beliren duyguları inkar etmeyeceğim ama benim rahatlamaya hakkım yoktu, dokunduğumda neredeyse mutluluktan ağlayacaktım, sımsıkı sarılmışken, Sophia&rsquo;ya karşı işlediğim korkunç günahımdan dolayı beni bağışladığını hayal edebiliyordum elbette ki onun hiçbir şeyden haberi yoktu.</p>

  <p>Yanağımı göğsüne bastırarak yün tabakalarının altından kalp atışlarını dinledim ve kokusunu içime çektim. Jonathan&rsquo;dan ayrılmak istemiyordum ama tepemden bana baktığını hissetmiştim ve bu yüzden, Sophia&rsquo;ya olan aşkını bir kez daha duyacağımı bekleyerek ben de ona baktım. Bunu yaparsa, Sophia&rsquo;nın adını söylerse, ben de ona ne yaptığımı açıklamaya kararlıydım. Ama bunu yapmadı; hiç beklemediğim bir şekilde dudaklarını dudaklarıma yapıştırdı.</p>

  <p>Yıllardır beklediğim an, ben ne olduğunu bile anlayamadan gelip geçti. Birkaç adım uzaktaki ormana gizlendik. Dudaklarıma yapışmış dudaklarının harika sıcaklığını, açlığını ve zorlayıcılığını hatırlıyorum. Bluzumu göğüslerimin üzerine bastıran&nbsp; kurdeleyi çekiştiren ellerini hatırlıyorum. Sırtımı bir ağaca yasladı ve pantolonunu indirmeye çalışırken boynumu ısırdı. Ellerini kalçalarıma koyarak&nbsp; beni kaldırabilmesi için eteğimi yukarı çektim. Aramızdaki giysilerle, ceketler ve pelerinlerle, etekler ve iç eteklerle erkekliğini görmeye fırsat bulamadığıma çok pişmanım. Ama aniden onu içimde hissettim; iri, sert sıcaklığı içime süzüldü ve beni kendisiyle ağacın gövdesinin arasına sıkıştırarak gidip gelmeye başladı. Sonunda inleyişi bütün vücudumu ürpertti, çünkü benden zevk aldığını anlamıştım. Hayatımda hiç o kadar mutlu olmadığım gibi, bir daha olamayacağımdan da korkuyordum.</p>

  <p>Çocukken yaptığımız gibi&nbsp; birlikte atının sırtına atladık. Ben onun arkasında, kollarımı sımsıkı beline dolamış halde, ormanda dolaştık. Yanımızda kimse olmadan birlikte görülmemek için en az kullanılan patikaları seçtik. Tek kelime bile etmiyorduk. Yüzümü ceketine gömmüş,&nbsp; hâlâ yaptığımız şeyin boyutlarını kavramaya çalışıyordum. Kasabada evlenmeden önce kendilerini bir erkeğe vermiş başka kızlar tanıyordum -alıcı genellikle Jonathan&rsquo;dı- ve hepsini küçümsemiştim. Şimdi ben de onlardan biri olmuştum. Bir yandan, kendimi küçük&nbsp; düşürdüğümü hissediyordum. Ama diğer yandan, başka seçeneğim olmadığına inanıyordum. Bu, Jonathan&rsquo;ın kalbini kazanmak ve yazgımızın bir olduğunu kanıtlamak için tek şansım olabilirdi ve kaçırmaya niyetim yoktu.</p>

  <p>Atının terkisinden indim ve elini hafifçe sıktıktan sonra kulübesine doğru kısa mesafeyi yürüdüm. Ancak, Jonathan 'dan uzaklaşırken, kaçamağımızın onun için ne anlam taşıdığını merak etmeye başladım. Hiçbir şekilde sonuçlarını düşünmeden kızlarla birlikte oluyordu. Ben neden bu kez bir anlam iliştireceğini düşünüyordum ki? Ayrıca, Sophia&rsquo;ya karlı duyguları ne olacaktı ya da kendini öldürmeye zorladığım kadına karşı benim sorumluluğum? Onu neredeyse ellerimle öldürmüş gibiydim ve şimdi burada sevgilisiyle zina yapıyordum. Benden daha kötü biri olamazdı.</p>

  <p>Kendimi toparlamak için birkaç dakika soğuk havayı derin içime çektikten sonra eve doğru yürüdüm. Ailemin önünde darmadağın olamazdım. Bunları konuşup paylaşabileceğim kimsem yoktu.&nbsp; Üzerinde mantıklı bir şekilde düşünene kadar, bu sırrı benliğimin derinliklerinde saklamak zorundaydım. Hepsini,&nbsp; suçluluk&nbsp; duygumu, utancımı, içsel nefretimi, her şeyi derinlere gömdüm. Ancak aynı zamanda bu kadarını hak etmememe rağmen, istediğim şeyi elde ettiğim için müthiş bir heyecan duyuyordum. Pelerinimin üzerindeki taze karları silkeleyerek nefesimi üfledim, omuzlarımı dikleştirdim ve ailemin evine doğru yürüdüm.</p>

  <h2 id="sigil_toc_id_8">SEKİZ</h2>

  <p>Gönlümden geçeni -Jonathan&rsquo;ın beni bir kadın ve bir sevgili&nbsp; olarak görmesini- elde etmiştim ama hepsi bu kadardı. O heyecan verici, korkutucu öğle üzerinden beri onunla iletişim kuramadığım için bir belirsizlik hali içindeydim.</p>

  <p>Araya kış girmişti.</p>

  <p>Maine&rsquo;in yaşadığımız bölgelerinde kışa aldırmazlık edilemezdi. Fırtına üstüne fırtına atlatılıyor, bir-iki gün içinde kar bel seviyesine çıkıyor, yolculuk imkânını ortadan kaldırıyordu.&nbsp; Bütün enerji ve zaman, karnımızı doyurup ısınmaya ve canlı hayvanların bakımına odaklanıyordu. Evin dışında yapılan bütün sıradan işler, tüketici şeylerdi. Ahıra ve meraya bir yol açıldığında, nehrin buzlu yüzeyinde hem canlı hayvanlar hem de ailenin kullanabileceği bir açıklık oluştuğunda, sığırlar tarladaki karların arasında dolaşmaya alıştığında ve nihayet hayat yine normale dönebilirmiş gibi göründüğünde, başka bir fırtına patlak veriyordu.</p>

  <p>Ben pencerenin yanında oturup, araba yolunu örten yaklaşık yarım metre yüksekliğindeki karlara bakıyordum. Karın üzerinde yolculuk yapmamıza imkân verecek kadar sıkışıp katılaşması&nbsp; için dua ediyordum; o zaman pazar günleri kiliseye gidebilirdik, ki bu, Jonathan&rsquo;ı görebilmek için tek fırsatımdı. Onun korkularımı gidermesine, sadece Sophia&rsquo;yla birlikte olamadığı için değil, beni arzuladığı için benimle birlikte olduğunu söylemesine ihtiyacım vardı. Belki de beni sevdiği için.</p>

  <p>Sonunda, haftalar boyunca evde hapis kaldıktan sonra, kar nihayet geçişe izin veren bir seviyeye indiğinde babam pazar&nbsp; günü kasabaya gideceğimizi söyledi. Yılın başka zamanlarında böyle bir haber ilgisizlikle değilse de, sadece hoşgörüyle karşılanabilecekken, bu kez babam bize bir baloya gideceğimizi söylemiş gibi gelmişti. Maeve, Glynnis ve ben, günlerimizi heyecanla geçiriyor, ne giyeceğimize, sevdiğimiz bir kıyafetin üzerindeki bir lekeyi nasıl çıkarabileceğimize (giysiler düzgün bir şekilde yıkanamadan koca bir kış geçirmek zorunda kalmıştı)&nbsp; ve hangimizin kimin&nbsp; saçını yapacağına karar vermeye çalışıyorduk. Nevin bile pazar günü küçük kulübemizden kaçabileceği için heyecanlı görünüyordu.</p>

  <p>Babamla birlikte kız kardeşlerimi, ağabeyimi ve annemi katolik kilisesine bıraktıktan sonra, kendi kilisemize yöneldik. Kieran neden ayine onunla birlikte gittiğimi biliyordu, dolayısıyla kiliseye yaklaşırken neden her zamankinden daha heyecanlı olduğumu sezmiş olmalıydı. Ayinden sonra, kar&nbsp; sosyal toplantı için fazla derin olduğundan, cemaat&nbsp; kapalı ortamda kalarak, sohbet etmek için sıralara, koridorlara ve merdivenlere yığıldı. Ortam çok uzun zamandır aileleriyle aynı ortama tıkılmış ve yeni birileriyle sohbet etmek için yanıp tutuşan insanların hevesli sesleriyle doluydu.</p>

  <p>Kalabalığın arasından kendime yol açmaya çalışarak Jonathan&rsquo;ı ararken, kulağıma komşuların konuşmaları bölük pörçük geliyordu -ne kadar uzun ve sıkıcı bir kış olmuştu, herkes nasıl kurutulmuş yiyeceklerden bıkmıştı- ve hepsi bir kulağımdan girip diğerinden çıkıyordu. Dar bir pencereden kiliseyi ve Sophia&rsquo;nın mezarını gördüm. Yakın zamanda kazılan alan yerleşip çökmüş, mezarın üzerindeki kar mezarlığın geri kalanından biraz daha çukurda kalarak yerini belli etmişti.</p>

  <p>Sonunda Jonathan&rsquo;ı kalabalığın arasında dolaşırken gördüm; beni arıyor olabileceğini düşündüm. Balkonun merdiveninin dibinde bir araya geldiğimizde, komşularımızla omuz omuza olduğumuz için rahatça konuşamayacağımızın farkındaydık. Biri konuştuklarımızı kesinlikle duyardı.</p>

  <p>&ldquo;Bugün ne kadar güzel görünüyorsun, Lanny,&rdquo; dedi Jonathan, kibarca. Duyan biri bunun zararsız bir övgü olduğunu düşünebilirdi ama çocukluğumda tanıdığım Jonathan asla görünüşümle ilgili yorum yapmazdı.İltifatına karşılık vermedim, sadece kızardım.</p>

  <p>Bana doğru eğilerek kulağıma fısıldadı. &ldquo;Son üç hafta dayanılmazdı. Bugün günbatımından bir saat önce ahınnıza git, seninle orada buluşacağım.&rdquo;</p>

  <p>Elbette ki o şartlar altında ne ona sorular sorabilir ne de üzgün, kararsız kalbim için bir güvence isteyebilirdim. Bir randevuyu kabul etmeden önce bana karşı duygularını açıklamasını isteyemezdim. Ve açıkçası, söyleyebileceği bir şeyeni onunla buluşmaya gitmekten alıkoyabileceğini de sanmıyordum. Nedeni her ne olursa olsun, onun bana ihtiyaç duyduğu gibi, ben de onunla birlikte olmak için yanıp tutuşuyordum.</p>

  <p>O gün öğleden sonra korkularım yatıştı. Bir saat için, istediği tek şeyin, dünyasının merkezinin ben olduğumu hissettim. Giysilerimin bağlarıyla oynayışından, saçlarımı nazikçe çekiştiren parmaklarına ve çıplak omuzlarıma kondurduğu öpücüklere kadar bütün varlığı kendini hissettiriyordu&nbsp; Sonrasında kendi bedenlerimize dönerken birbirimize sokulduk. Onun kollarında olmak, aramıza hiçbir şeyin girmesini engelliyormuş gibi bana sıkıca sarılışını hissetmek harikaydı.Uğrunda yıllarca dua ettiğiniz bir şeyi elde etmenin mutluluğu hiçbir şeyle kıyaslanamazdı. Kesinlikle olmak istediğim yerdeydim ama şimdi geçen her saniyenin ve ailemin merak beni edebileceğinin farkındaydım.</p>

  <p>Kollarını isteksizce belimden çözdüm. &ldquo;Kalamam. Geri dönmeliyim. Ama sana şunu söyleyeceğim. Bazen benim için başka bir yer olmasını diliyorum. Evin dışında gidebileceğim bir yer.&rdquo;</p>

  <p>Sadece&nbsp; onun tatlı yakınlığından ayrılmak istemediğimi anlatmak istemiştim. Bu içimde sakladığım bir sırdı. İtiraf emem gereken bir sırrı açıkladığım için utanç duyuyordum ama kelimeler ağzımdan dökülüvermişti ve geri almam mümkün değildi. Jonathan şaşkın gözlerle bana baktı. &ldquo;Bunun nedeni ne, Lanny?&rdquo;</p>

  <p>&ldquo;Şey, bazen ben... ailem içinde gidecek yer bulamıyorum,&rdquo; Bunu Jonathan&rsquo;a açıklamak zorunda kaldığım için&nbsp; kendimi aptal gibi hissediyordum, çünkü belki de kasabada asla sevgisiz kalmamış veya mutluluğu hak etmediğini düşünmemiş tek kişi oydu. &ldquo;Nevin evin tek oğlu, dolayısıyla annem ve babam için çok değerli. Bir gün çiftliği devralacak. Bir de kız kardeşlerim var. Şey, o kadar güzeller ki, kasabadaki herkes onlara&nbsp; hayranlık duyuyor. Şansları yüksek. Ama ben...&rdquo;</p>

  <p>Kalbimdeki gizli korkuyu Jonathan&rsquo;a bile açıklayamadım; mutluluğumun kimse için önemli olmadığını, kimsi için bir anlam taşımadığımı, babam ve annemin bile bana değer vermediğini söyleyemedim. Eve hiç dönmezsem, kendi yarattığım bir dünyada onlardan uzak yaşarsam (Magda&rsquo;nın yaptığı gibi), biri için önemim varmış, sevilip takdir ediliyormuşum gibi davranabilirdim.</p>

  <p>Beni yanına çekti, samanlığa devirerek kollarına aldı.Ondan değil ama utancımdan kaçmaya çalışmama aldırmadan&nbsp; sımsıkı sarıldı. &ldquo;Böyle konuştuğunu duymaya dayanamıyorum, Lanny. Birlikte olmayı&nbsp; seçtiğim kişi sensin, değil mi? Yanında rahat ettiğim, kendimi açabildiğim tek kişi. Yapabilsem bütün zamanımı seninle geçirirdim. Babam, annem, oduncular, kâhya... Sadece seninle olmak için hepsinden vazgeçerdim. Sonsuza dek sadece ikimiz olabilmemiz için.&rdquo;</p>

  <p>Bu güzel sözlerine inandım elbette; utancımı delip geçerek bir kadeh sert viski gibi doğruca zihnimi etkiledi. Söylediklerimi yanlış anlamayın. O dönemde, beni bütün kalbiyle sevdiğine inanıyordu ve ben de onun samimiyetinden emindim.</p>

  <p>Ama şimdi, zor kazanılmış bilgeliğimle, birbirimize tehlikeli şeyler söylediğimiz için ne kadar aptallık ettiğimizi anlıyorum! O zaman hissettiğimiz şeyin aşk olduğunu sanmakla ne kadar kibirli ve saftık. Aşk kolayca verilen duygu olabilir ama o dönemde hiç de öyle görünmüyordu. Geri dönüp baktığımda, sadece birbirimizin ruhlarındaki boşlukları doldurduğumuzu biliyorum; tıpkı dalgaarın kayalık bir sahildeki boşlukları kumlarla kapaması gibi.Aşk olduğunu iddia ettiğimiz şeyi birbirimizin ihtiyaçlarına bandaj gibi sarıyorduk ya da bunu sadece ben yapıyordum. Zaman içinde, dalgalar getirdikleri şeyi geri götürürler.</p>

  <p>Jonathan&rsquo;ın bana dilediğini iddia ettiği şeyi verebilmesi imkansızdı; ailesinden veya sorumluluklarından vazgeçemezdi.Ailesinin beni gelin olarak asla kabul etmeyeceğini söylemesine gerek yoktu. Ama o gün öğleden sonra, o soğuk ahırda Jonathan&rsquo;ın aşkına sahiptim ve dolayısıyla, ona tutunmaak için daha da ısrarcıydım. Bana olan aşkını itiraf etmiş, bana garanti vermiş, birlikteliğimizin yazgımız olduğunu ve birbirimiz için yaratıldığımızı kanıtlamıştı.</p>

  <p>Sonraki iki ay içinde aynı şekilde sadece iki kez daha buluştuk; bu, sevgililer için zayıf bir durum sayılır. Her ikisine de çok az konuştuk (beni ne kadar özlediğini söylemesi dışında) ve hem soğuktan hem de görülme korkusundan dolayı doğruca sevişmeye başladık. Birbirimizi cesaret edebildiğimiz ölçüde&nbsp; soyup, çıplak ellerimizle birbirimizin&nbsp; vücudu&nbsp; okşayıp yoğuruyor, &nbsp; deliler gibi öpüşüyorduk.&nbsp; Her seferinde, &nbsp; bu son&nbsp; görüşmemizmiş gibi sevişiyorduk; belki de bizi mutsuz bir geleceğin beklediğini sezgisel olarak hissettiğimizden, elimizdeki saniyelerin tadını çıkarmaya çalışıyorduk. Her iki seferinde de&nbsp; yine aceleyle ayrılırken kokusu üzerimde, ıslaklığım&nbsp; bacaklarımın arasında ve ailemin soğuktan kaynaklandığını düşünmesini umduğum kıpkırmızı yanaklar kalmıştı.</p>

  <p>Her ayrılışımızda, zihnimin derinliklerinde şüpheler uyanıyordu. Jonathan&rsquo;ın aşkına sahiptim</p>

  <p>-şimdilik- ama ne anlama geliyordu? Jonathan&rsquo;ın geçmişini herkesten daha iyi biliyordum. Sophia&rsquo;yı da sevmemiş miydi ve ben onu unutturmamış mıydım ya da en azından öyle görünmüyor muydu? Bana sadık kalacakmış gibi davranabilir, birçok kadının yaptığı gibi gerçekleri görmemeyi seçebilir ve zaman içinde bunun da geçeceğini umabilirdim. Aramızdaki bağın Tanrı&rsquo;nın emri olduğuna, ne kadar acı verici veya imkânsız gibi görünse de, hiçbir insan tarafından değiştirilemeyeceğine inanmam körlüğüme&nbsp; yardım ediyordu. Aşkımın, Jonathan&rsquo;ın bana karşı duygularındaki kusurları yeneceğine inanmak zorundaydım; sonuçta aşk inançtır ve bütün inançların sınanması gerekir.</p>

  <p>Ancak bir aptalın aşkta garanti aradığını artık biliyorum. Aşk bizden o kadar çok şey ister ki, karşılığında sürekliliğine dair garanti isteriz. Devamlılık isteriz ama böyle sözler verebilir miyiz? Jonathan&rsquo;ın çocukluğumuzdan beri bana duyduğu sevgiyle -dostça sevgiyle- yetinmeliydim. O sevgi ölümsüzdü. Bunun yerine, bana karşı duygularını gerçekte olmadığı bir biçime sokmaya çalışmıştım. Bir elmas gibi değişmez ve sağlam bir şeye dönüştürmeyi denemiştim ki, bunu yaparken de mahvetmiştim. Sahip olduğum ölümsüz ve güzel şeyi yok etmiştim.</p>

  <p>Bazen en kötü şeyler yokluk olarak gelir. Bizi her zamanki saatinde ziyaret etmeyen ve sonrasında ilişkiden çabucak geri çekilen bir arkadaş. Bir türlü gelmeyen bir mektup bir süre sonra gelen zamansız bir ölüm haberi. O kış benim durumumda bu aylık çiçeklerin sona ermesiydi. Önce ay. Sonra İkincisi.</p>

  <p>Başka bir nedeni olması için dua ediyordum. Sophia&rsquo;nın ruhuna lanetler yağdırıyordum, çünkü bu işte onun parmağı olduğundan emindim. Sophia&rsquo;nın ruhunu dizginlemek o kadar kolay değildi.</p>

  <p>Sophia rüyalarımda beni ziyaret etmeye başlamıştı. Bazılarında yüzü sadece kalabalığın arasından görünüyor, suçlayıcı gözlerle bakıyor ve sonra kayboluyordu. Tekrarlanan bir rüyamda, ben Jonathan&rsquo;la birlikteyken Jonathan beni aniden terk ediyor, kalması için yalvarmalarıma rağmen sessiz bir emirle benden uzaklaşıyordu. Sonra Sophia&rsquo;yla birlikte tekrar görünüyor, uzakta el ele birlikte yürüyorlardı ve Jonathan beni düşünmüyordu bile. Bu rüyalardan uyandığım her seferde kırgın oluyor, kendimi terk edilmiş gibi hissediyordum.</p>

  <p>En kötü rüyam, tepen bir at gibi beni rüyamdan fırlatıyor, kız kardeşlerimi uyandırmamak için çığlıklarımı bastırmak zorunda kalıyordum. Başka rüyalar, suçluluk duyan zihnimin bana oynadığı&nbsp; oyunlar&nbsp; olabilirdi ama bu rüya ancak ölen kızın&nbsp; kendisinden bir mesaj olabilirdi. Bu rüyada boş bir köyde dolaşıyordum. Fayton yolundan yürürken rüzgâr, sırtımı yalıyordu. Ortalıkta ne başka biri vardı ne de herhangi i bir ses duyuluyordu; demircinin çekicinin veya oduncuların baltalarının gürültüsü bile yoktu. Çok geçmeden beyaz karla kaplı ormana girerek yarı donmuş Allagash&rsquo;ı izliyordum. Nehrin daraldığı bir yerde durarak, karşı kıyıda duran Sophia&rsquo;yı görüyordum. İntihar etmiş, morarmış, saçları donmuş, ıslak giysileri üzerine yapışmış halde oluyordu. Unutulmuş sevgili, üzerine mutluluğumu kurduğum, mezarında çürüyen ceset. Ölü bakışlarını bana çevirerek suyu işaret ediyordu. Tek kelime etmiyordu ama ne demek istediğini biliyordum. Nehre atla ve kendini çocuğunla birlikte öldür.</p>

  <p>Durumumla ilgili ailemden kimseye söz edemiyordum; normalde yakın olduğum kız kardeşlerime bile. Annem bir- iki kez dalgın göründüğümü söylemişti ama davranışlarıma bakarak, aylık sıkıntımdan kaynaklandığını düşünmüştü. Onunla durumum hakkında konuşabilseydim keşke. Ama ne yazık ki Jonathan&rsquo;a sadıktım; önce onunla konuşmadan aileme ilişkimizi açıklayamazdım.</p>

  <p>Pazar ayinlerinde Jonathan&rsquo;la buluşmayı bekliyordum ama yine doğa buna engel olmuştu. Kasabaya uzanan yolun kullanılabilir hale gelmesi için birkaç hafta geçmesi gerekmişti ve artık zamanımın azaldığını hissediyordum. Biraz daha beklemeye zorlanırsam, sırrımı saklamam mümkün olmayacaktı. Uyanık geçirdiğim her anımda, Tanrı&rsquo;nın Jonathan&rsquo;la konuşmam için bana bir fırsat&nbsp; vermesini diliyordum.Tanrı dualarımı duymuş olmalıydı, çünkü sonunda kış güneşi günler boyunca karları eritti ve kar yüksekliği yirmi santime kadar indi. Sonunda o pazar ata binebildik; pelerinlerimize, atkılarımıza sarınıp eldivenlerimizi giyerek kasabaya gitmek için arabanın arkasına doluştuk.</p>

  <p>Kilise salonunda kendimi çırılçıplak hissediyordum, elbette ki durumumu biliyordu ama kasabadaki diğerleride biliyormuş gibi geliyordu. Karnımın şişmeye başladığından ve bana bakan bütün gözlerin elbisemin altındaki şişliği fark ettiğinden emindim ama kışın ne kadar kalın giydiğimiz düşünülürse, herhangi birinin bir bakışta anlaması mümkün değildi. Neyse ki aile sıramız balkondaydı, doyısıyla cemaatin çoğundan uzak kalabilmiştim. Ayin boyunca babamın yanında kalarak bir sütunun arkasına gizlendim ve görünmez olmayı dileyerek ayinden sonra Jonathan&rsquo;la gizlice konuşabilme fırsatım olmasını bekledim.</p>

  <p>Peder Gilbert cemaati serbest bırakır bırakmaz, babamı beklemeden çabucak merdivenden inip komşularımızın toplanacağını bildiğim arka tarafa doğru yürüdüm. Yüksek şapkaların ve berelerin arasından Jonathan&rsquo;ı görebilmek için son basamakta durdum. Çok geçmeden göründü;&nbsp; üç köşeli şapkası olmadan bile orta boylu erkeklerden yaklaşık yirmi santim uzundu ve kalabalığın arasından bana doğru geldiğini kolayca görebilmiştim. Tek kelime etmeden elini sıkıca tuttum ve onu gözlerden uzak kalabileceğimiz merdiven sahanlığına çektim.</p>

  <p>Cüretkâr hareketim onu tedirgin etmişti. Yanımızda kimse olmadan ortadan kaybolduğumuzu kimsenin fark edip etmediğini anlamak için omzunun üzerinden arkaya baktı, &ldquo;Ulu Tanrım, Lanny, seni burada öpeceğimi sanıyorsan..&rsquo;&rsquo;</p>

  <p>&ldquo;Dinle beni. Hamileyim,&rdquo; diye patladım.</p>

  <p>Elimi bıraktı ve yakışıklı yüzünden bir dizi ifade geçti: Şok, şaşkınlık ve anlayışla gelen sararma... Jonathan&rsquo;ın haberimle mutlu olacağını beklemiyordum ama sessizliği beni korkutmuştu.</p>

  <p>&ldquo;Jonathan, konuş benimle. Ne yapacağımı bilmiyorum.&rdquo; Kolunu çekiştirdim.</p>

  <p>Bana yandan bir bakış atarak boğazını temizledi. &ldquo;Sevgili Lanny, ne diyeceğimi bilemiyorum.&rdquo;</p>

  <p>&ldquo;Böyle bir zamanda bir kızın duymak isteyeceği sözler bunlar değildir!&rdquo; Gözlerim dolmuştu. &ldquo;Bana yalnız olmadığımı, beni terk etmediğini söyle. Ne yapacağıma karar vermeme yardım edeceğini söyle bana.&rdquo;</p>

  <p>Bana büyük bir isteksizlikle bakmaya devam etti ama sonunda, &ldquo;Yalnız değilsin,&rdquo; dedi.</p>

  <p>&ldquo;Ne kadar korktuğumu, evde bu sırrı saklamak için ne kadar sıkıntı çektiğimi, kimseyle konuşamadığım için ne kadar bunaldığımı bilemezsin. Önce sana&nbsp; söylemem gerektiğini biliyordum, Jonathan. Sana bunu borçluydum.&rdquo; Konuş, konuş, dedim içimden. Bu çöküşümle ilgili ailelerimizle konuşurken üzerine düşeni yapacağını, yanımda olacağını söyle. Beni hâlâ sevdiğini ve benimle evleneceğini söyle. Nefesimi tutmuştum ve yanaklarımdan yaşlar süzülüyordu. O sözleri söylediğini duymayı beklerken neredeyse bayılacaktım, ama Jonathan artık bana bakmıyordu. Bakışlarını yere indirmişti. &ldquo;Lanny, sana söylemem gereken bir şey var ama bu haberi seninle paylaşırken şu anda ölmeyi tercih edeceğimi söylediğimde lütfen bana inan.&rdquo; Başım döndü ve bütün benliğime yayılan korkuyu hissettim. &ldquo;Sana az önce söylediklerimden daha önemli ne olabilirki?&rdquo;</p>

  <p>&ldquo;Ben nişanlandım. Bu hafta kararlaştırıldı. Babam şu salonda duyuruyu yapıyor ama seni bulup kendim söylemeliydim. Başka birinden duymanı istemedim.&rdquo; Bu nezaketinin o anda benim için ne kadar önemsiz olduğunu anlayınca konuşmaya devam edemedi.</p>

  <p>Büyüme çağımızda, Jonathan&rsquo;ın kimseyle sözlü olmaması gerçeğini hafife almıştık.&nbsp; Bu sözlenme konusu St. Anderws kadar küçük bir kasabada zordu. En iyi adaylar erken yaşta seçilir, evliliklere daha çocuklar beş-altı yaşındayken karar verilirdi. Dolayısıyla aileniz hızlı hareket etmemişse, ortalıkta iyi bir aday olmayabilirdi. Jonathan&rsquo;ın imkânlarının ve sosyal statüsünün, onu kasabada kızları olan aileler için çekici bir aday haline getireceğini düşünürdünüz. Öyleydi de. Ama ne onun için ne de kız kardeşleri için evlilikler kararlaştırılmamıştı. Jonathan bunun annesinin sosyal hırsından kaynaklandığını söylüyordu. Kasabadaki ailelerden hiçbirinin çocuklarına denk olamayacağını düşünüyordu. Kesinlikle Charles&rsquo;ın iş çevresinden veya Boston&rsquo;daki aile yakınlarından birileri olacaktı. Yıllar boyu söylentiler olmuş, bazı adaylar diğerlerinden daha ciddi görünmüştü ama hepsi elenmişti ve Jonathan yirminci doğum gününe yaklaşırken ortalıkta hâlâ bir gelin adayı yoktu.</p>

  <p>Karnım bir kasap satırıyla yarılmış gibi hissediyordum. &ldquo;Kiminle?&rdquo; diye sordum.</p>

  <p>Başını iki&nbsp; yana salladı. &ldquo;Şimdi böyle şeyleri konuşmanın sırası değil.&nbsp; Senin durumunu konuşmamız gerek.&rdquo;</p>

  <p>&ldquo;Kim o? Bilmek istiyorum!&rdquo; diye bağırdım.</p>

  <p>Bana tereddütle baktı. &ldquo;McDougal&rsquo;ın kızlarından biri. Evangeline.&rdquo;</p>

  <p>Kız kardeşlerimin McDougal&rsquo;ın kızlarıyla yakın olmasına rağmen, hangisinin Evangeline olduğunu hatırlamakta zorlandım, çünkü bir sürü kızları vardı. McDougal&rsquo;ların yedi kızları vardı; hepsi İskoç tarzında güzel, sağlam, uzun boylu, yumuşak saçlı, çilli yüzlü kızlardı.</p>

  <p>Bayan McDougal da pratik ve iyi huylu, kurnaz, belki kocasından daha becerikli bir kadındı. Adam çiftçi olarak yaşıyordu ama çiftliğin iyi gelir getirmesini ve ailenin kasabadaki statüsünün yükselmesini sağlayan kişinin Bayan McDougal&nbsp; olduğunu herkes biliyordu. Jonathan&rsquo;ı yanında Bayan McDougal gibi bir kadınla hayal etmeye çalıştım ve içimden ayaklarının dibine yığılmak geldi.</p>

  <p>&ldquo;Ve bu nişanı sürdürmek niyetinde misin yani?&rdquo; diye sordum.</p>

  <p>&ldquo;Lanny, ne diyeceğimi bilmiyorum... ben...&rdquo; Elimi tutarak beni tozlu köşeye biraz daha çekmeye çalıştı. &ldquo;McDougal&rsquo;la sözleşme imzalanıp duyurular yapıldı. Ailelerimizin haberimize nasıl tepki vereceğini bilmiyorum.&rdquo; .Onunla tartışabilirdim ama durumun o kadar basit olmadığını biliyordum. Evliliğin tek seçenek olması gerekmiyordu. Evlilik bir iş anlaşması, iki ailenin refahını ve zenginliğini artırmak için bir yöntemdi. St. Andrew&rsquo;lar gibi bir aileyle ittifak kurma fırsatından vazgeçilemezdi; hem de hamilelik gibi son derece yaygın bir durum için. Kızların evlilik dışı da hamile kalıp çocuk doğurduğunu herkes bilirdi.</p>

  <p>&ldquo;Bunu söylemek bana acı veriyor ama evliliğimize itirazlar olacaktır,&rdquo; dedi Jonathan, elinden geldiğince nazik bir şekilde. Temkinli bir tavırla başımı iki yana salladım; bana demesine gerek yoktu. Babam sakin yargısıyla komşuların saygısını kazanmış olabilirdi ama Mcllvrae ailesinin bizi çekici eş adayları olarak gösterecek maddi varlığı yoktu; yoksulduk ve ailenin yarısı Katolikti.</p>

  <p>Bir süre sonra boğuk bir sesle sordum; &ldquo;Ye Evangeline... Maureen&rsquo;in bir küçüğü mü?&rdquo;</p>

  <p>&ldquo;En küçükleri,&rdquo; diye cevap verdi Jonathan. Bir an tereddüt ettikten sonra ekledi. &ldquo;On dört yaşında.&rdquo;</p>

  <p>En&nbsp; küçükleri; Maeve ve Glynnis&rsquo;le birlikte kanaviçe örmek için evimize geldiklerinde yanlarında getirdikleri o küçük kız çocuğunu hatırlayabiliyordum sadece. Altın sarısı bukleleri ve sıkça ağlama eğilimi olan küçük, pembe-beyaz bir şeydi.</p>

  <p>&ldquo;Yani nişana karar verildi&nbsp; ama kız on dört yaşındaysa, düğün&nbsp; tarihine daha çok var demektir.&rdquo;</p>

  <p>Jonathan başını iki yana salladı. &ldquo;Babam mümkünse bu sonbaharda evlenmemizi istiyor. Noel&rsquo;den önce.&rdquo;</p>

  <p>Açıkça görüleni söze döktüm. &ldquo;Yani aile adını devam ettirmek için sabırsızlanıyor.&rdquo;</p>

  <p>Jonathan kollarını omuzlarıma dolayarak bana sarıldı. Bir an sonsuza dek ona sarılıp kalmak istedim. &ldquo;Söyle bana, Lanny, ne yapmamız gerektiğini düşünüyorsun? Bana söylersen gerçekleşmesi için elimden geleni yaparım. Annemle babama bu haberi verip evlilik sözleşmesini geri çekmelerini söylememi ister misin?&rdquo;</p>

  <p>Bütün benliğimi soğuk bir hüzün sardı. Duymak istediklerimi söylemişti ama cevabımdan korktuğunu görebiliyordum. Evangeline&rsquo;le evlenmeyi istememesine rağmen, şimdi kaçınılmaz olan ayarlanmıştı&nbsp; ve kendini akışa bırakmaya hazırlamıştı. Teklifini kabul etmemi istemiyordu.&nbsp; Çok büyük olasılıkla da başarısız olacaktık zaten. Beni kabul etmezlerdi. Babası bir torun istiyor olabilirdi ama Ruth evlilik yatağından doğmuş bir çocuk olması için ısrar edecekti. Jonathan&rsquo;ın ailesi Evangeline McDougal&rsquo;la evliliğinin gerçekleşmesi için ısrarcı davranacaktı ve hamileliğim duyulduğun da ben mahvolacaktım.</p>

  <p>Bir yolu daha vardı. Birkaç ay önce Sophia&rsquo;ya bunu kendim söylememiş miydim? Jonathan&rsquo;ın elini tutup sıktım. &ldquo;Ben ebeden yardım isteyebilirim.&rdquo;</p>

  <p>Yüzünde bir an minnet ifadesi belirdi. &ldquo;İstediğin buysa.&rdquo; &ldquo;Onu en kısa sürede ziyaret etmenin bir yolunu bulacağım.&rsquo;&rsquo;</p>

  <p>&lsquo;&rsquo;Masraflar için yardımcı olabilirim,&rdquo; dedi elini cebine sokarak. Elime kocaman bir metal para tutuşturdu. Bir an midem bulandı ve ona tokat atmamak için kendimi zor tuttum ama bunun&nbsp; sadece öfkemden kaynaklandığını biliyordum.Paraya baktıktan sonra eldivenimin içine soktum.</p>

  <p>&lsquo;Çok üzgünüm,&rdquo; diye fısıldadı, alnıma bir öpücük koyarken.</p>

  <p>Salondan Jonathan&rsquo;ı çağırıyorlardı. Biri bizi görmeden çağrıya cevap vermek için uzaklaştı, ben de olanları izlemek balkona çıktım.</p>

  <p>Jonathan&rsquo;ın ailesi, kürsüye en yakın kalan onur yerlerindeki locanın dışında duruyorlardı. Charles sıranın başındaydı ve duyurusunu yaparken kollarını kaldırmıştı ama her zamankinden daha ciddi görünüyordu. Sonbahardan beri böyleydi. Yorgunluktan veya çok fazla şaraptan kaynaklandığı söyleniyordu; bence çok fazla şarap ve hizmetçi kızlarla çok fazla düşüp kalkmaktan da kaynaklanıyor olabilirdi.</p>

  <p>Ama sanki Charles bir günde yaşlanmış, saçları ağarmış ve etleri sarkmış gibi görünüyordu. Peder Gilbert vaazına başlar başlamaz oturduğu yerde uyuklamaya başlıyordu. Bir süre onra kasabanın konsey toplantılarına katılamamaya ve&nbsp; yerine Jonathan&rsquo;ı göndermeye başladı. Ölmekte olabileceğini hiçbirimiz tahmin edemedik. Sonuçta kasabayı kendi elleriyle kurmuştu; cesur ve yenilmez sınır öncüsü, keskin zekâlı bir işadamıydı. Şimdi düşününce, muhtemelen Jonathan&rsquo;ın evlenip çocuk sahibi olması için acele etmesinin nedeni buydu. Charles zamanının azaldığını hissetmişti.</p>

  <p>Aşağı baktığımda, bütün salonun daha önce fark etmediğim bir gerginlikle dolu olduğunu gördüm. Jonathan&rsquo;ın nişan haberinin çoktan yayılmış ve kasaba halkının o hafta dedikodularla uğraşmış olduğunu ancak o zaman anladım. Sıralar kendi aralarında konuşan ve müstakbel eşlerle, aileleri görmeye çalışan komşularla doluydu.</p>

  <p>McDougal&rsquo;lar resmi duyuru için Charles&rsquo;a katılmak için sıranın ucuna ilerlediler. Bay ve Bayan McDougal, yaşları giderek küçülen yavrularını tek sıra halinde peşlerine takmış bir çift ördek gibi görünüyorlardı. Hepsi uygun şekilde giyinmiş yedi kız.</p>

  <p>Ve en uçta, ailenin bebeği Evangeline vardı. Onu görünce boğazımda bir şeyler düğümlendi; çok güzel bir kızdı. Sağlam ve gürbüz bir çiftlik kızı değildi. Çocukluktan kadınlığa geçiş sürecine yeni başlıyor olmalıydı. Zarif ve ince yapılıydı. Göğüsleriyle kalçaları yeni belirmeye başlamıştı ve melekleri hatırlatan dudakları vardı. Saçları hâlâ altın sarısıydı ve uzun lüleler halinde sırtından dökülüyordu. Ruth&rsquo; un neden Evangeline&rsquo;i seçtiğini anlamak kolaydı. En büyük oğlunun sevgisini hak eden, dünyaya gönderilmiş bir meleği andırıyordu.</p>

  <p>Orada, kilisede ağlayabilirdim. Ancak bunun yerine dudağımı ısırarak Jonathan&rsquo;ın yanından geçişini izledim; uzun kenarlı şapkasının altından Jonathan&rsquo;a bir bakış atarak başıyla onayladı. Jonathan da sapsarı bir yüzle başıyla onaylayarak karşılık verdi. Bütün cemaat bu selamlaşmayı izliyor ve iki genç arasında olup biteni anlıyordu.</p>

  <p>&lsquo;&rsquo;Nihayet ona bir kadın buldular,&rdquo; diye mırıldandı biri, bir yerden. &ldquo;Belki artık kızışmış köpek gibi kızları kovalamaktan vazgeçer.&rdquo;</p>

  <p>&lsquo;&rsquo;Bence bu bir skandal! Kız daha çocuk.&rdquo;</p>

  <p>&lsquo;&rsquo;Şşş, yirmili yaşlarına sadece altı yıl var ve birçok iyi kocayla karısı arasındaki yaş farkı bundan fazladır.&rdquo;</p>

  <p>&lsquo;Doğru, birkaç yıl&nbsp; içinde, kız on sekiz veya yirmi yaşına geldiğinde herhangi bir fark kalmayacak ama şimdi daha on dört yaşında! Kendi kızımızı düşün, Sarabeth; St. Andrew&rsquo;ların oğluyla onun evlenmesini ister miydin?&rdquo;</p>

  <p>&ldquo;Ulu Tanrım, hayır!&rdquo;</p>

  <p>Aşağıda McDougal&rsquo;ların diğer kızları Jonathan&rsquo;la ailenin etrafında gevşek bir çember oluşturmuştu ve Evangeline de utangaç bir tavırla babasının bir adım gerisinde duruyordu. Şimdi utangaç davranmanın zamanı değil, diye düşündüm,söylenenleri duyabiliyormuşum gibi. Jonathan &rsquo;ın evleneceği kız sensin. O yakışıklı adam senin kocan olacak her gece onunla yatağa gireceksin. Aşık olunması zor bir adam ve kendini kanıtlamalısın. Gidip yanında dur. Ve sonunda bunu yaptı; ailesinin de teşvikleriyle, babasının arkasından utangaç bir tavırla çıkarken ayağa kalkmaya çalışan yeni doğmuş bir taya benziyordu. Ancak yan yana geldikleri an bir gerçeği fark ettim. Kız gerçekten daha çocuktu! Jonathan ondan çok daha iriydi. Onları yatakta yan yana yatarken hayal ettiğimde, kızı ağırlığıyla ezecekmiş gibi görünüyordu. Kız küçücüktü ve Jonathan&rsquo;ın en ufak ilgisinde yaprak gibi titriyordu.</p>

  <p>Jonathan onun elini tutarak yaklaştı. Tavırlarında cesur, neredeyse koruyucu bir şey vardı ama sonra eğilip kızı öptü, Çok iyi hatırladığım, insanı ayak parmaklarına kadar titreten her zamanki öpücüğü değildi. Ama ailelerinin ve kasabalıların önünde onu öpmekle, evliliği kabul ettiğini göstermişti, Ve benim önümde.</p>

  <p>Sophia&rsquo;nın rüyamda bana verdiği mesajı artık hatırlıyordum. Ona yaptıklarımın intikamını almak için beni intihara teşvik etmiyordu. Onun yaptığı gibi Jonathan&rsquo;ı sevmeye devam edersem, beni bekleyen şeyin sadece hayal kırıklığı olduğunu hatırlatmaya çalışıyordu.</p>

  <p>Zehirli olabilecek vc büyük mutsuzluk getirecek bir aşk. O halde çözümü neydi? İnsan en büyük hayalinden vazgeçebilir miydi? Birini sevmekten vazgeçebilir miydiniz? Sophia bana kendini öldürmek daha kolay der gibiydi.</p>

  <p>Balkondan gözyaşları arasında olanları izlerken bütün bunlar zihnimde yankılanıyor, parmaklarım dayandığım yumuşak çam sütuna gömülüyordu. Balkon çok yüksekti ve atlarsam yeterince zarar verirdi. Atlayabilirdim. Ama yapmadım; o zaman bile karnımdaki bebeği düşünüyordum. Bunun yerine dönüp basamaklardan aşağı koşarak karşımdaki iç parçalayıcı manzaradan kaçtım.</p>

  <h2 id="sigil_toc_id_9">DOKUZ</h2>

  <p>Kiliseden eve arabayla dönerken babamın yanında sessizdim. Kış güneşinin parlamasına ve bizi güneş ışığına boğmasına rağmen pelerinime ve atkıma sarınmış halde titreyişim dikkatini çekmişti. Kieran da bir şey söylemiyordu; hiç şüphesiz, kötü halimi Jonathan&rsquo;ın nişan haberine bağlamış olmalıydı. Köhne Katolik kilisesinde durarak annemi, kız kardeşlerimi ve Nevin&rsquo;ı dudakları morarmış halde karda bizi beklerken bulduk. Arabaya binerken geciktiğimiz için bize kızıyorlardı.</p>

  <p>&ldquo;Şşş, gecikmemizin haklı bir nedeni var,&rdquo; dedi babam onlara, hiçbir saçmalığa tahammül etmeyeceğini gösteren bir sesle. &ldquo;Bugün ayinden sonra Jonathan&rsquo;ın nişanı açıklandı.&rdquo; Doğal olarak ailem içinde bir şenlik havası yoktu; sadece kız kardeşlerimin bakışları ve ağabeyimin, &ldquo;Zavallı kız, her kimse!&rdquo; diyen yüz buruşturması.</p>

  <p>Çiftliğimize geldiğimizde Nevin atı çözerken, babam da ahırları kontrol etmeye gitti. Kız kardeşlerim güneşli havadan yararlanarak tavuklara ve koyunlara bakmaya gittiler,&nbsp; Ben havadan sudan konuşarak annemle birlikte eve girdim.</p>

  <p>Mutfakta oradan oraya koşturmaya, akşam yemeği hazırlıkları yapmaya başladı. Ben de pelerinimi çıkarmadan bir pencerenin önündeki sandalyelerden birine oturdum.</p>

  <p>Annem aptal değildi. &ldquo;Bir fincan çay ister misin, Lanny?&rdquo; diye seslendi, ocağın başından. &ldquo;İstemiyorum,&rdquo; dedim, hüznümü sesime yansıtmamayı dikkat ederek. Sırtım ona dönük halde, ateşin üzerindeki kancaya astığı ağır tencerenin sesini ve kovadan dökülen suyun şırıltısını duydum.</p>

  <p>&ldquo;Üzgün olduğunu biliyorum, Lanore. Ama bugünün er ya da geç geleceğini biliyordun,&rdquo; dedi sonunda, kesin ama nazik bir tavırla. &ldquo;Jonathan&rsquo;ın bir gün evleneceğini biliyordun; senin de evleneceğin gibi. Sana bir erkekle bu kadar yakın arkadaş olmanın doğru olmadığını söylemiştik. Şimdi ne demek istediğimizi anlıyorsun.&rdquo;</p>

  <p>Annem beni göremediği için yanağımdan bir damla yaş süzülmesine izin verdim. Tarladaki boğalardan birinin boynuzları ve toynaklarıyla hırpalanmışım gibi hissediyordum, Birine anlatmaya ihtiyacım vardı; o anda orada otururken, bu sırrı biraz daha saklarsam öleceğimi anlamıştım. Ama ailemde kime güvenebilirdim?</p>

  <p>Annem çocuklarına karşı her zaman nazik olmuş, babam sağduyusunu kaybettiğinde bizi savunmuş ve fazla sertleştiğinde onu uyarmıştı. Annem bir kadındı ve birçok kez hamile kalmış, iki bebeğini de kilise mezarlığına gömmüştü; neler hissettiğimi kesinlikle anlar ve beni korurdu.</p>

  <p>&ldquo;Anne, sana söylemem gereken bir şey var ama verebileceğin tepkiden çok korkuyorum; senin ve babamın. Sana söylemem gerekeni açıkladıktan sonra da beni sevmeye edeceğine lütfen söz ver,&rdquo; dedim sesim titreyerek.Anemin ağzından boğuk bir çığlık yükseldi, ardından elindeki tahta kaşığın yere yuvarlandığını duydum ve daha fazla konuşmamam gerektiğini anladım. Bana verdiği bütün tavsiyelere, bütün yalvarışlarına ve dürtüklemelerine rağmen, büyük korkusu gerçek olmuştu.</p>

  <p>Nevin atı yine arabaya bağlamıştı ve kız kardeşlerimle birlikte Dale&rsquo;lerin vadinin diğer ucundaki evine gidecek, babam onları&nbsp; alana kadar da orada kalacaklardı.&nbsp; Ben giderek karanlık çöken evde ailemle&nbsp; yalnız kalmış, odanın ortasında bir taburede oturuyordum. Annem ateşin başında kısık sesle ağlıyor, babam da etrafımda bir aşağı bir yukarı yürüyordu.</p>

  <p>Babamı hiç bu kadar öfkeli görmemiştim. Yüzü kızarıp şişmiş, yumruklarını sıkmaktan elleri bembeyaz kesilmişti. Bana vurmasını engelleyen tek şeyin yanaklarımdan süzülen yaşlar olduğunu tahmin ediyordum.</p>

  <p>&ldquo;Bunu nasıl yapabilirsin?&rdquo; diye bağırdı babam. &ldquo;St. Andrew&rsquo;ların oğluyla bunu nasıl yaparsın? Sıradan bir fahişe misin sen? İçine iblis mi girdi?&rdquo;</p>

  <p>&ldquo;Beni seviyor, baba...&rdquo;</p>

  <p>Sözlerim babamı daha da öfkelendirdi; aniden ileri atılıp yanağıma sert bir tokat indirdi. Annem bile şaşkınlıkla nefesini tuttu. Çeneme yayılan acı berbattı ama beni asıl şaşırtan öfkesinin şiddetiydi.</p>

  <p>&ldquo;Sana Öyle mi dedi? Ona inanacak kadar aptal mısı sen, Lanore?&rdquo; &ldquo;Yanılıyorsun. Beni gerçekten seviyor.&rdquo;</p>

  <p>Bana bir kez daha vurmak için elini kaldırdı ama sonra kendine hâkim oldu. &ldquo;İstediğini elde etmek için her kıza bunları söylemediğini mi sanıyorsun? Sana karşı duyguları gerçek olsa, neden McDougal&rsquo;ların kızıyla nişanlansın ki?&rdquo;</p>

  <p>&ldquo;Bilmiyorum,&rdquo; dedim korkuyla, yanağımdaki yaşları silerken. &ldquo;Kieran,&rdquo; dedi annem sert bir sesle, &ldquo;zalimleşme.&rdquo;</p>

  <p>&ldquo;Bu zor bir ders,&rdquo; dedi babam ona, omzunun üzerinden bakarak. &ldquo;McDougal&rsquo;lara acıyorum ve zavallı Evangeline&rsquo;in bu kadar erken evlenmeye zorlanması çok acı ama St. Andrew&rsquo;ların oğlu benim damadım değil.&rdquo;</p>

  <p>&ldquo;Jonathan kötü biri değil,&rdquo; diye itiraz ettim.</p>

  <p>&ldquo;Ağzından çıkanları kulağın duyuyor mu? Seni hamile bırakan ve ailene haberi verirken bile yanında durmayan adamı savunuyorsun!&rdquo; diye bağırdı babam. &ldquo;O alçağın senin durumunu bildiğini...&rdquo;</p>

  <p>&ldquo;Biliyor.&rdquo;</p>

  <p>&ldquo;Ya yüzbaşı? Sence babasına söyleyecek cesareti var mıydı?&rdquo; &ldquo;Be-ben... bilmiyorum.&rdquo;</p>

  <p>&ldquo;Hiç sanmıyorum,&rdquo; dedi Kieran, yine yürümeye başlayarak. Topukları çam zemin döşemelerinde gürültüyle takırdadı.</p>

  <p>&ldquo;Sorun değil. O aileyle birleşmemizi istemiyorum beni duydun mu? Asla! Kararımı verdim, Lanore; bebeği doğurmak&nbsp; için uzağa gideceksin. Çok uzağa.&rdquo;&nbsp; Kieran bana çevirmeden doğruca karşıya bakıyordu. &ldquo;Seni Boston&rsquo;a, çocuğunu doğurabileceğin bir yere göndereceğiz.Bildiğim bir manastır var. Oradaki rahibeler bebeğe iyi&nbsp; bir Katolik ailesi bulur.&rdquo;</p>

  <p>&lsquo;&rsquo;Yani çocuğumu elimden alacak mısın?&rdquo; Tabureden kaymaya başladım ama babam beni iterek tekrar oturttu. &ldquo;Elbette. Utancını yanında St. Andrews&rsquo;a geri getiremezsin. St. Andrew&rsquo;ların oğlunun baştan çıkardığı kızlardan birinin de sen olduğunu komşularımızın öğrenmesine izin vermem.&rdquo;</p>

  <p>Şiddetle hıçkırıklara boğuldum. Bebeğim Jonathan&rsquo;dan bana kalan tek şey olacaktı; onu başkalarına nasıl verirdim? Annem bana yaklaştı ve ellerimi tuttu. &ldquo;Aileni düşünmelisin, Lanore. Kardeşlerini düşün. Bu haber kasabaya yayılırsa yaşayacağımız utancı düşün. Böyle bir rezillikten sonra kim oğlunun kız kardeşlerinden biriyle evlenmesini ister?&rdquo;</p>

  <p>&ldquo;Benim hatamın kız kardeşlerimle ne ilgisi var?&rdquo; dedim boğuk bir sesle ama gerçeği biliyordum.&nbsp; Namuslu kasabalılar,&nbsp; benim hatamın bedelini kız kardeşlerime -ve aileme- ödetirlerdi. Başımı kaldırdım. &ldquo;Yani... yüzbaşıya durumumu açıklamayacak mısınız?&rdquo;</p>

  <p>Babam yürümeyi bırakarak bana döndü. &ldquo;O yaşlı piçe, kızımın oğluna karşı koyamadığını bilme zevkini yaşatmayacağım.&rdquo; Kieran&nbsp; başını&nbsp; iki yana salladı. &ldquo;Benim için iyi şeyler düşünmeyebilirsin, Lanore. Ama senin için doğru olanı yaptığıma dua ediyorum ve sadece seni tamamen mahvolmaktan kurtarmaya çalışmam gerektiğini biliyorum.&rdquo; İçimde minnet yoktu. Uzaklara gönderilmek istemiyordum! Bencillik olsa bile, ilk düşündüğüm şey ailem ve yaşadıkları kırgınlık değil, Jonathan&rsquo;dı. Evimden gitmeye zorlanacak ve Jonathan&rsquo;ı bir daha asla göremeyecektim. Bu düşünce, kalbime saplanan bir bıçak gibiydi.</p>

  <p>&ldquo;Gitmem mi gerekiyor?&rdquo; diye sordum, çatlayan sesimle &ldquo;Neden ebeye gidemiyorum? O zaman kalabilirim. Kimse bilmez.&rdquo;</p>

  <p>Babamın soğuk bakışları beni bir tokattan daha fazla yaraladı. &ldquo;Ben bileceğim, Lanore. Ben bileceğim. Annen bilecek. Bazı aileler&nbsp; buna izin verebilir ama&nbsp; biz izin veremeyiz, Bu korkunç bir günah; işlediğinden daha da kötü bir günah.&rdquo; Yani sadece kötü bir kız evlat ve Jonathan&rsquo;ın arzularının çaresiz kuklası değil, aynı zamanda Tanrı korkusu taşımayan bir katildim demek. O anda ölmek istedim ama utancım tek başına yeterli değildi. &ldquo;Anlıyorum,&rdquo; dedim. Yanaklarımdaki soğuk ıslaklığı silerken daha fazla ağlamamaya kararlıydım.</p>

  <p>Ah, o gece hissettiğim dehşet ve utanç. Bugün o zamanı düşündüğümde bu kadar utanıp dehşete kapılmak komik geliyor ama o zamanlar, ben de dinin ve geleneklerin merhametine kalmış kurbanlardan biri olarak ailemin evinde titreyip ağlıyor, babamın isteklerinin ağırlığı altında eziliyordum. Karanlık, zalim dünyaya sürgün edilmek üzere olan minik ve çaresiz bir ruh. Kendimi bağışlamam&nbsp; için uzun yıllar geçmesi gerekecekti. O andaysa hayatımın bittiğini düşünüyordum. Babam beni bir canavar ve sürtük olarak görüyor,&nbsp; benim&nbsp; için gerçekten önemi olan tek şeyi elimden alıyordu.Hayata devam etmeyi düşünemiyordum bile.</p>

  <p>Kışın zor dönemi geçti ve bahar geldi. Kısa ve karanlık günler uzuyor, sürekli kapalı olan gökyüzü aydınlanmaya başlıyordu. Bazen Jonathan&rsquo;ın beni düşünüp düşünmediğini, uzaklara gönderileceğimi bilip bilmediğini ve beni terk ettiği için üzgün olup olmadığını merak ediyordum. Belki de sözünü tuttuğumu, ebeye giderek bebeği aldırdığımı sanıyordu. Belki de yaklaşan düğünü&nbsp; yüzünden meşguldü. Bilmem mümkün değildi; artık ailemle birlikte pazar ayinlerine gitmeme izin verilmiyordu ve dolayısıyla Jonathan&rsquo;ı görmek için tek şansım da elimden alınmıştı.</p>

  <p>Magda&rsquo;yı da düşünüyordum. Benim durumumdaki bir kıza verecek tavsiyeleri olduğundan emindim. Gündüzleri uyanıkken Magda&rsquo;nın beni kurtardığını, bana ve bebeğime kalacak yer sunduğunu hayal ediyordum. Aileme karşı gelerek onun çatısı altında yaşadığımı ve Jonathan&rsquo;ın -fedakârlığımdan etkilenerek ve çocuğumuza karşı sorumluluğunu yerine getirerek- bana tamamen âşık olduğunu hayal ediyordum. O aptalca romantik dilekleri şimdi düşündüğümde yüzümü buruştursam da, o zamanlar beni rahatlatan tek şey onlardı. Önemi yoktu; ailem Magda&rsquo;ya kaçmam için bana hiçbir fırsat tanımıyordu.</p>

  <p>Günler hep aynı şekilde geçiyordu. Kimsenin değişen vücudumu görmemesi için evden çıkarılmıyor, mutfak işleriyle uğraşıyordum. Yeni bir günün yarı karanlık sabahında uyandığım andan gece başımı yastığa koyduğum ana kadar Kieran bana sürekli yapacak işler buluyordu. Rüyalarımda sık sık Sophia&rsquo;yı görmeme rağmen, geceler de beni rahatlatmıyordu.&nbsp; Rüyalarımda Sophia buzlu Allagash&rsquo;tan çıkıyor mezarlıkta bir duman bulutu gibi duruyor, karanlıkta huzursuz bir hayalet gibi evimin etrafında dolaşıyordu. Belki de hayaleti, çektiğim acılarla biraz rahatlamıştı.</p>

  <p>Akşamları yatağımın yanına çömeliyor, Tanrı&rsquo;ya beni bu durumdan kurtarması için yalvarmamın uygun olup olmayacağını merak ediyordum. Korkunç günahımın cezası olarak sürgüne gönderileceksem, Tanrı&rsquo;dan yardım istemek yerine yazgıma boyun eğmem gerekmez miydi?</p>

  <p>Kış geçerken ve ayrılış günüm giderek yaklaşırken, kız kardeşlerim de giderek daha çok üzülüyordu. Benimle olabildiğince&nbsp; çok zaman geçiriyor, gidişimden hiç söz etmiyor, yanımda oturarak bana sarılıyor, alınlarını benimkine dayıyorlardı. Giysilerimi onarmak için annemle birlikte çok çalışıyorlardı -beni hırpani bir görüntüyle uğurlamak istemiyorlardı- ve önceki yıldan kalan yünlerle bana yeni bir pelerin bile yapmışlardı.</p>

  <p>Kaçınılmaz olan sonsuza dek ertelenemezdi ve bir gece, nihayet vadideki buzlar çözüldüğünde, Kieran bana gerekli düzenlemelerin yapıldığını söyledi. Gelecek pazar, Presque Isle&rsquo;a dönecek olan bakkalın arabasıyla gidecektim; kasabanın öğretmeni Titus Abercrombie de bana eşlik edecekti.Presquee Isle&rsquo;da bir posta arabasına binerek Camden&rsquo;a gidecek oradan da gemiyle Boston&rsquo;a geçecektik. Eşyalarım ailenin tek sandığına dolduruldu. Üzerinde bütün bağlantıların isimlerinin -gemi kaptanı, manastırın başrahibesi- yazılı bir kâğıt, ailemin verebildiği bütün parayla birlikte iç eteğime dikilmiş halde kapıdan çıktım. Kız kardeşlerim o geceyi geniş yatağımızda bana sarılarak geçirmişlerdi ve beni göndermeye hiç istekli değillerdi,</p>

  <p>&ldquo;Babamın seni neden gönderdiğini anlamıyorum.&rdquo; &ldquo;Ne kadar yalvarsak da dinlemiyor.&rdquo;</p>

  <p>&ldquo;Seni özleyeceğiz.&rdquo;</p>

  <p>&ldquo;Seni tekrar görecek miyiz? Düğünlerimize gelecek misin? Bebeklerimizin vaftiz törenlerinde yanımızda duracak mısın?&rdquo; Soruları benim gözlerimi de doldurmuştu. Onları nazikçe alınlarından öperek sımsıkı sarıldım.</p>

  <p>&ldquo;Elbette beni tekrar göreceksiniz. Sadece bir süreliğine gidiyorum. Bu yüzden ağlamayın sakın. Ayrıca, birkaç yıl sonra sizi nasıl bulacağımı Tanrı&nbsp; bilir. Evleneceksiniz ve ailelerinizle birlikte mutlu hayatlarınız olacak. Ben yokken o kadar çok şey yaşayacaksınız ki, yokluğumu fark etmeyeceksiniz bile.&rdquo; İtiraz ettiler ve beni her gün düşüneceklerine söz verdiler. Gecenin geri kalanında yorgunluktan uyuyakalana kadar ağlamalarına izin verdim ve şafaktan birkaç saat önce gözlerimi kapayarak biraz huzur bulmaya çalıştım.</p>

  <p>Şafak vaktinde oraya ulaştığımızda, kuru mallarını - öğütülmüş un, kumaş topları, ince iğneler ve çay- Watford&rsquo;ların dükkânına teslim ettiklerinden, sürücüler şimdi atlarını boşalmış olan arabalara bağlıyorlardı. Üç büyük araba ve altı iriyarı adam koşumların ve takımların son&nbsp; ayarlamalarını yaparken,&nbsp; ben etrafımda toplanmış ailemle birlikte onları izliyordum. Kız kardeşlerim ve annem bana sokulmuş, hepsinin yüzleri yaşlarla dolmuştu. Babam ve Nevin asık ve duygusuz yüzlerle yan tarafta duruyorlardı.</p>

  <p>Sürücülerden biri zamanında yola çıkmamız gerektiğini hatırlatmadan önce öksürdü.</p>

  <p>&ldquo;Gitme zamanı,&rdquo; dedi Kieran. &ldquo;Sizler arabaya, kızlar.&rdquo; Annem bana son kez sarılırken, Nevin sandığımın boş arabaya yüklenmesine yardım ederken, babam bekledi. Sonra bana döndü.</p>

  <p>&ldquo;Bu senin kefaretini ödeme fırsatın, Lanore. Tanrı sana bir şans daha tanımaya karar vermişken, bu şansını boşa harcama. Annen ve ben, çocuğunu güvenli bir şekilde doğurman için dua edeceğiz ama rahibelerin bebeği başka bir aileye verme yardımlarını geri çevirmeyi aklından bile geçirme. Sana çocuğunu alıkoymamanı emrediyorum ve eğer emirlerime karşı gelmeye karar verirsen, St. Andrews&rsquo;a dönme. Eğer yine Tanrı korkusu taşıyan inançlı bir Hıristiyan olmazsan, bir daha adını bile duymak istemiyorum.&rdquo;</p>

  <p>Afallamış bir halde, Titus&rsquo;un beni beklediği arabaya doğru yürüdüm. Centilmence bir saygınlıkla arabada yanına tırmanmama yardım etti. Titus&rsquo;un derslerine hiç katılmadığım için onu iyi tanımıyordum. Jonathan&rsquo;dan sadece onu yargılayan hikâyeler&nbsp; dinlemiştim. Yaşlıca bir beyefendiydi ve bir alimin kişilik yapısına sahipti. İnce kolları ve bacaklarına, içinde büyümüş küçük bir göbek eşlik ediyordu. Saçlarının&nbsp; çoğu dökülmüştü. Geride kalanlar&nbsp; da beyazlamış,&nbsp; kelinin üzerinde Benjamin Franklin tarzında teller kalmıştı, Kasabada ince tel çerçeveli gözlük takan birkaç kişiden biriydi. Gözlük camları gri gözlerini daha küçük ve daha nemli gösteriyordu.</p>

  <p>&ldquo;Tatlım, sana Camden kasabasına kadar refakat etmek benim için bir onurdur,&rdquo; dedi, Jonathan&rsquo;ın daha önce alay ettiğini duyduğum son derece resmi (ama dost canlısı) sesiyle.</p>

  <p>&lsquo;&rsquo;Farkında olmayabilirsin, fakat her yıl yaz aylarını St. Anderws&rsquo;a gelmeden önce çalıştığım kasabada geçirmeyi severim. Yazları burada geçirmem için bir neden yok, çünkü bütün öğrencilerim kendi çiftliklerinde meşgul oluyorlar.&rdquo; Onu dinlemediğimin ve ağladığımın farkında değildi. Hiçbir terslik yokmuş gibi devam&nbsp; etti. &ldquo;Kuzenimin evinde bir odada kalıyorum ve karşılığında çocuklarına Latince öğretiyorum. Çoğunlukla kitap okuyup araştırma yapıyor, bana özel kütüphanelerini açacak kadar nazik olan dostlarımı ziyaret ediyorum. Bunların senin gibi genç bir hanımın ilgisini çekeceğini sanmıyorum elbette ama benim gibi yaşlı bir bekâr için,bu boş ayları geçirmenin iyi bir yolu sayılabilir.&rdquo;</p>

  <p>Bir yolcu daha vardı. St. Andrew&rsquo;un yaralanan oduncularından biri -bir oduncu için kötü bir bileşim olarak dikkati dağınık ve sakar biriydi- ailesinin yanında iyileşmek için Camden&rsquo;a dönüyordu. Eli temiz paçavralarla sarılmıştı, Araba sarsılarak hareket ederken, o boş alanda dik durabilmek için ikimiz de zorlandık ve adam fırsatı değerlendirerek dik durmak için bana yaslandı. Titus onaylamayan bir tavırla kaşlannı çattı ama onu durdurmak için hiçbir şey yapmadı ve dolayısıyla, annemle kız kardeşlerimin el sallayışlarına karşılık&nbsp; veremedim. Sadece yüzümdeki sevgiyi ve kederi görebilmelerini umuyordum. Oduncu bile bir aileme, bir bana bakarken sessizleşmişti.</p>

  <p>Arabalar sarsılıp sallanarak kasabadan çıkarken, oduncu kendisini bir yıldan uzun süre sonra sabırsızlıkla bekleyen sevgili annesi ve babasıyla ilgili bir hikâye anlatmaya başladı. Hikâyesine bakılırsa, onun da kavuşmak için sabırsızlandığı çok şey vardı. Sevgi dolu anne ve babası, nazik kardeşleri, hatta sadakatle onun dönüşünü bekleyen bir nişanlısı... Sürücü ve yardımcısı -ikisi de kaba ve sert adamlardı- düşünceli bir tavırla dinliyorlardı. Bu yüzden, hayatım boyunca bildiğim tek yer giderek geride kalırken ve sevdiğim herkese -ve tek kişiye- sessizce veda ederken, kalbimdeki ve boğazımdaki yumruyla ben de dinlemek zorundâ kalmıştım.</p>

  <h2 id="sigil_toc_id_10">ON</h2>

  <p><b>Aroostook County Hastanesi, Bugün</b></p>

  <p>Muayene odasında iki spot lambasının ışığında duman yükseliyordu. Bileğindeki bağlardan kurtulmuş olan mahkum şimdi sedyede bir sandalyedeymiş gibi dik oturuyor, mahkûmun parmaklarının arasında bir sigara yanıyordu. Arakasında duran lazımlık sigara izmaritleriyle dolmuştu.</p>

  <p>Genç kadın yanan sigarasıyla lazımlığın içindeki külleri iteleyerek oyalandı. &ldquo;Bunun beni berbat biri gibi gösterdiğini biliyorum. Eğer bir şey fark ettirecekse, Sophia&rsquo;ya yaptığım şey için üzülmediğim tek bir günüm bile geçmiyor. Yaptığım kötü şey o değil üstelik ama o ilkiydi. Başka birine yaptığım gerçekten korkunç ilk şeydi ve dolayısıyla da unutamıyorum.&rdquo;</p>

  <p>Dr. Findley sandalyesinde arkasına yaslanarak öksürdü.Bu kadar çok sigara dumanına alışkın olmadığı için boğazı ağrıyordu. Bütün gece uyuşturucu almış gibi zihni bulanmıştı. Kendini narkotik bir rüya görmüş de transtan yeni çıkıyormuş gibi hissediyordu.</p>

  <p>Mahkûm onun zihnini okumuş gibiydi. &ldquo;İstemiyorsun ama bana inanıyorsun, değil mi? Ama bunun için anlattıklarıma inanmana gerek yok,&rdquo; dedi kadın sigarasının külünü lazımlığa silkip başıyla kapıyı işaret ederek. &ldquo;Muhtemele şimdiye kadar Jonathan&rsquo;ın cesedini bulup morga teslim etmişlerdir. Kendin gidip bakabilirsin.&rdquo;</p>

  <p>Dr. Findley oturduğu yerde huzursuzca kıpırdandı. &ldquo;Yani morgda bir adamın cesedi var; bu sadece bu gece gerçekten bir adamı öldürdüğünü kanıtlar.&rdquo;</p>

  <p>&ldquo;O Jonathan. Göreceksin. Gördüğün en güzel insan değilse, beni şerifine teslim edersin ve her şey biter. Ne itiraz ederim ne de tek kelime daha söylerim. İşte, bağla beni,&rdquo; dedi kadın, bileklerini öne uzatarak. &ldquo;Karşı koymayacağım.&rdquo; Luke onu tekrar bağladıktan sonra - bugünlerde kelepçe&nbsp; olarak kullanılan küçük plastik&nbsp; şeritlere alışkın olmadığı için etkili şekilde bağlayamadığmdan emindi- tabureden kalktı. Kimsenin çıktığını görmemesine dikkat ederek çift taraflı kapılardan geçti. Hastane&nbsp; hâlâ sessiz ve karanlıktı; sadece koridorun ucundaki hemşire masasındaki ışıkta biraz hareketlilik&nbsp; görünüyordu. Aceleyle yürürken temiz, linolyum zeminde ayakkabıları gıcırdıyordu. Merdivenden inerek morga uzanan bodrum koridoruna yöneldi.</p>

  <p>Bütün yol boyunca sinirleri gergindi. Biri onu durdurup acil servisin dışında ne aradığını ve neden morga gittiğini sorarsa, ona ne diyecekti? Zihni boşalmıştı. Luke asla iyi bir yalancı olmamıştı. Yaran olsun ya da olmasın, temelde dürüst biri olduğunu biliyordu. Yine de, dürüstlüğüne ve yakalanma korkusuna rağmen, mahkûmun cüretkâr önerisini kabul etmişti, çünkü bu ölen adamın gerçekten gezegendeki en güzel adam olup olmadığını ve en güzel adamın neye benzediğini merak ediyordu.</p>

  <p>Morgun ağır kapılarını iterek açtı. Luke&rsquo;un kulağına müzik sesi geldi -akşamları morgdan sorumlu olan genç sürekli radyo dinlemeyi seviyordu- ama kimseyi göremedi. Masası orada birinin olduğunu gösteriyordu; lamba yanıyordu, kâğıtlar etrafa saçılmıştı, bir sakız ambalajı bırakılmıştı, bir kalem kapağı açık halde duruyordu ama Marcus&rsquo;tan iz yoktu.</p>

  <p>Morg küçüktü; sadece kasabanın ihtiyaçlarına cevap verecek kapasitedeydi. Arka tarafta soğutuculu bir inceleme odası vardı ama cesetler, girişin hemen yanındaki duvara yerleştirilmiş dört soğuk kasada tutuluyordu. Luke derin bir nefes alarak mandallardan birine uzandı; eski model dondurulmuş yiyecek kamyonlarındaki gibi ağır ve büyük bir mandaldı. İkinci kasada siyah ceset torbasını buldu ve çekmeceyi dışarı çekti. Fermuar kendine has keskin sesiyle açıldı.</p>

  <p>Luke torbayı açarak içine baktı. Yıllar boyunca bir sürü ceset görmüştü ve ölüm insanın görünüşünü güzelleştirmezdi.&nbsp; Nasıl&nbsp; öldüğüne bağlı olarak, ceset şişmiş&nbsp; de olabilirdi.Çürükler, sararmalar, morarmalar olabilirdi. Hatlarda her zaman&nbsp; değişmez bir donukluk olurdu. Bu adamın yüzü neredeyse bembeyazdı ve koyu, ıslak yapraklar yapışmıştı. Siyah saçları alnına yapışmıştı ve gözleri kapalıydı. Fark etmezdi, Luke ona bütün gece bakabilirdi. Adam ölüyken bile gerçekten çok güzeldi. Nefes kesecek, bakanın içini acıtacak&nbsp; kadar güzeldi. Luke onu canlıyken hayal &nbsp; etmeye çalıştı. Bunu asla öğrenemeyeceğinden, içini derin bir hüzün kapladı.</p>

  <p>Doktor karanlık acil servisin muayene kapısından içeri daldığında, mahkûmu üzerine düşen ışık huzmesinde büzülmüş halde sigara içerken buldu. Luke onun kanatları kesilmiş düşük bir melek olabileceğini ve morgda&nbsp; yatan adama karşı aşkı için onu suçlayamayacağını düşündü.</p>

  <p>Ufak tefek kız ona aç gözlerle baktı. &ldquo;Eee, onu gördün mü? Tıpkı söylediğim gibi değil miydi?&rdquo;</p>

  <p>Dr. Findley başıyla onayladı. Hâlâ morga geri dönüp cesede tekrar bakmak istiyordu. Öyle bir güzellik başlı başına bir uyuşturucu gibiydi. Zihnindeki ağır düşünceleri bastırabilmek için bir şeyler bulabilmeyi dileyerek tabureye çöktü, Belki bir içki, belki biraz ot. Sonra koridorun ucunda içinde sakinleştiriciler, ağrı kesiciler, Xanax ve Percodan bulunan kilitli bir dolap olduğunu hatırladı. O ilaçları acil servis hastalarına veriyorlardı. Neyse ki haplar sayılıyordu ve suratsız hemşire Judy&rsquo;de anahtar vardı.</p>

  <p>Yüzünü ovalayarak derin bir nefes aldı. &ldquo;Yani anlıyorsun,&rdquo; dedi mahkûm, ciddi bir tavırla. &ldquo;Ve eğer inanıyorsan, Luke, bana yardım et. Çöz beni,&rdquo; dedi kadın, sırtını gerip yüzünde çocuksu bir masumiyetle bileklerini öne uzatarak. &ldquo;Kaçmama yardım etmen gerek.&rdquo;</p>

  <p>Koridordan sesler geldi.</p>
</body>
</html>
