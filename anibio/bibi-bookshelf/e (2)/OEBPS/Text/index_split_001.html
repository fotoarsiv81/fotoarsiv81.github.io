<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="" xmlns:xml="http://www.w3.org/XML/1998/namespace">
<head>
  <title>Cover</title>
  <meta content="pdftohtml 0.36" name="generator" />
  <meta content="2013-11-28T21:59:49+00:00" name="date" />
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre1" style="text-align: justify;">“Bana kızmaz mısınız?”</p>

  <p class="calibre1" style="text-align: justify;">“Hayır!”</p>

  <p class="calibre1" style="text-align: justify;">“Çok ilginç.” Uzunca bir zaman düşündükten sonra tekrarladı: “Çok ilginç.” Aklı karışmış gibiydi. “Hayvanların bile egosu ve duyguları var” dedi. Sonra kendi kendine mırıldanarak ekledi: “Duyuları olan ama duyguları olmayan bir adam, kimseye dokunamıyor, aşk ve nefret duyamıyor, egosu yok ve hayvanlarla konuştuğuna inanıyor. Bu hikâye, cinayetten daha ilginç bir hale geldi.”</p>

  <p class="calibre1" style="text-align: justify;">“İkisi birbiriyle bağlantılı” dedim. “İnsanların duyguları olmasaydı cinayet de olmazdı. Kabil Habil’i öldürmezdi. Katil her kimse o da Arzu’yu öldürmezdi.”</p>

  <p class="calibre1"></p>

  <p class="calibre1" style="text-align: justify;">“Sizce bu bir aşk cinayeti mi?” Aklı tekrar cinayete ve gazeteciliğe kaymıştı anlaşılan.</p>

  <p class="calibre1" style="text-align: justify;">“Olabilir” dedim. “Ya aşk ya da nefret, büyük bir olasılıkla ikisi birden. Çünkü katil öldürmekle yetinmemiş, öfkesini dindirmek için durmadan bıçaklamış ölü bedeni.”</p>

  <p class="calibre1" style="text-align: justify;">“Hiç kimse Ali’den kuşkulanmadı mı?”</p>

  <p class="calibre1" style="text-align: justify;">“Niye kuşkulansın ki?”</p>

  <p class="calibre1" style="text-align: justify;">“Ne bileyim. Arzu İstanbul’a eski sevgililerine gidiyormuş, birçok kişiyle sevişiyormuş falan. Belki de kıskançlık nöbetine girmiştir.”</p>

  <p class="calibre1" style="text-align: justify;">“Sanmam” dedim. “Ali korkaktır, kızsa bile yapamaz öyle şey.”</p>

  <p class="calibre1" style="text-align: justify;">“Sizce Arzu niye yapıyordu bunu, kocasını sevmiyor muydu?”</p>

  <p class="calibre1" style="text-align: justify;">“Yoo, bana her gelişinde Ali’yi ne kadar sevdiğini anlatırdı.</p>

  <p class="calibre1" style="text-align: justify;">Bayılıyorum bu adama, çok şanslıyım derdi.”</p>

  <p class="calibre1" style="text-align: justify;">“O zaman niye başka erkeklere gidiyordu?”</p>

  <p class="calibre1" style="text-align: justify;">“Bilinmez ki” dedim. “İnsanların cinsel davranışları çok karmaşıktır, hele güçlü duygular işin içine girince.”</p>

  <p class="calibre1" style="text-align: justify;">Söylediklerim aklıma bir şey getirdi; eski bir hikâye. Kız hemen fark etti bunu. “Ne oldu? Niye sustunuz?” diye sordu.</p>

  <p class="calibre1" style="text-align: justify;">“Aklıma bir şey geldi” dedim. “Eski bir hikâye.”</p>

  <p class="calibre1" style="text-align: justify;">“Cinsellik ve güçlü duygularla mı ilgili?”</p>

  <p class="calibre1" style="text-align: justify;">“Evet!”</p>

  <p class="calibre1"></p>

  <p class="calibre1" style="text-align: justify;">“Eee, niye sustunuz?”</p>

  <p class="calibre1" style="text-align: justify;">“Anlatmam uygun kaçar mı kaçmaz mı ölçemiyorum” dedim.</p>

  <p class="calibre1" style="text-align: justify;">“Hissedemediğim için...”</p>

  <p class="calibre1" style="text-align: justify;">“Anlatın ne olur!” dedi.</p>

  <p class="calibre1" style="text-align: justify;">“Peki” dedim.</p>

  <p class="calibre1" style="text-align: justify;">Yıllar önce bir gece Beyaz Rusya’nın başkenti Minsk’te bir otelin barında karşılaştığım şoförü anlattım ona.</p>

  <h2 class="calibre1" id="sigil_toc_id_10" style="text-align: justify;"><i class="calibre2">9.Mihail’in hikâyesi ve evde geceleyen ilk kadın</i></h2>

  <p class="calibre1" style="text-align: justify;">Dedim ki:</p>

  <p class="calibre1" style="text-align: justify;">O sıralarda Minsk’e yakın bir bölgede inşaat yapıyorduk. Bazı geceler, karlar altında bir masal dünyası gibi görünen şehrin meyhanelerine kaçıyordum. Bir gece, kaldığım otelin barında otururken yanıma iriyarı, sarı bıyıklı bir Rus geldi, oturdu. Üzerinde dışarının soğuğu vardı.</p>

  <p class="calibre1" style="text-align: justify;">Heyecanlı görünüyordu, üç kadeh votkayı arka arkaya dikti, sonra bana dönüp Rusça bir şeyler söyledi.</p>

  <p class="calibre1" style="text-align: justify;">Şimdi senin sürekli sorgulayan aklına niye benim gibi esmer bir insanla Rusça konuşsun diye bir soru takılmıştır. Ama bilmediğin şey, Sovyetler Birliği yurttaşlarının çeşitli ırklara mensup olduğu; o şoför, hay Allah, şoför dedim, oysa daha hikâyenin burasını anlatmamıştım sana, ama evet bir şofördü adam, şimdilik bu kadarını söylemiş</p>

  <p class="calibre1" style="text-align: justify;">olayım... O şoför beni Çeçen’e de benzetmiş olabilirdi, Abhaz’a da.</p>

  <p class="calibre1" style="text-align: justify;">Gözlerim çekik olmadığı, tam tersine iri olduğu için Kazak, Kırgız, Özbek yakıştırması yapamazdı ama Sovyetler’in karmakarışık ırklarından birine mensup olabilirdim. Üstelik bunların hepsi Rusça konuşurdu.</p>

  <p class="calibre1" style="text-align: justify;">Neyse, adam bana Rusça bir şeyler sorunca o dili bilmediğimi söyledim, İngilizceye geçti. Havaalanından turistleri alıp otellere getirir, bazen de onlara rehberlik yapıp kenti gezdirirmiş. Avucunun içi gibi bilirmiş buraları, çünkü doğma büyüme Minskliymiş. Karısı evde onu bekliyormuş bu saatte, üç çocuğu varmış.</p>

  <p class="calibre1" style="text-align: justify;">Adam durmadan konuşuyor, bana hayatı hakkında bilgi veriyordu.</p>

  <p class="calibre1" style="text-align: justify;">Ben de onca içkiden sonra, tam kalkmak üzereyken gelen bu adamın hayatını dinlemek istemiyordum. Yüz ifademden bunu anladı herhalde,</p>

  <p class="calibre1" style="text-align: justify;">ciddi bir ifadeyle bana bir şey anlatması gerektiğini söyledi. Beni tanımıyordu ki, ne anlatacaktı? Olsun, dedi. Bu gece eve gitmeden önce bu hikâyeyi mutlaka birine anlatmam lazım, diye adeta yardım ister gibi konuşuyordu. Yoksa patlayacakmış. Karısına anlatmasını söyledim. Acı acı güldü, ona anlatamayacağı bir şey olduğunu söyledi.</p>

  <p class="calibre1" style="text-align: justify;">Karısını çok severmiş, Maşa’sıyla, bu arada Maşa, Maria’nın kısaltmasıdır, Maşa’sıyla her sırrı paylaşırmış ama bunu anlatamazmış işte.</p>

  <p class="calibre1" style="text-align: justify;">Dünyada anlatabileceği en son kişiymiş.</p>

  <p class="calibre1" style="text-align: justify;">Adamın elinden kurtulamayacağımı anlayınca, peki dedim, anlat bakalım bu müthiş hikâyeyi.</p>

  <p class="calibre1" style="text-align: justify;">Kim bilir kaçıncı kadehi başına diktikten sonra, o akşam</p>

  <p class="calibre1" style="text-align: justify;">havaalanından Danimarkalı bir çift aldığını söyledi. Daha önceden seyahat şirketinden ısmarlamışlar arabayı, iki gün boyunca da gezdirecekmiş. Başlangıçta her şey çok sıradan görünüyormuş. Elinde isimlerinin iri harflerle yazılı olduğu kartonla beklediği çift, sarışın, uzun boylu, genç ve çok güzel insanlarmış. Hele kadın bebek gibiymiş ama adam da film artisti gibiymiş doğrusu.</p>

  <p class="calibre1" style="text-align: justify;">Bagajlar arabaya yerleştirilmiş, sonra Minsk merkezine doğru yola çıkmışlar. O sırada genç kadınla adam müthiş bir kavgaya tutuşmuşlar.</p>

  <p class="calibre1" style="text-align: justify;">Belki de uçakta başlayan, belki de daha öncesinden beri sürüp giden bir kavgaymış bu. Danca konuştukları için Mihail –adının Mihail olduğunu söylemişti bu arada– tek kelime bile anlamıyormuş ama ses tonlarından birbirlerini öldürmek üzere olduklarını tahmin ediyormuş.</p>

  <p class="calibre1" style="text-align: justify;">Dikiz aynasından kızın yüzünü görüyormuş sadece. Bu zarif, güzel, kalkık burunlu, mavi gözlü yüzde gördüğü öfke ve şiddete şaşırmış.</p>

  <p class="calibre1" style="text-align: justify;">Araba karanlıkta yol alırken bir süre susup kendi köşelerinde oturmuşlar, sonra kız yine bağırıp çağırmaya başlamış, bu sefer adamın ses tonundan alttan aldığı anlaşılıyormuş ama kızın laf dinleyecek hali yokmuş. Neyse, böyle tuhaf bir yolculuktan sonra otele varmışlar; bizim barın bulunduğu beş yıldızlı otele. Orada adam inmiş, bagajları da</p>

  <p class="calibre1" style="text-align: justify;">indirmişler ama genç kadın inmemiş, adama bir şeyler söylemiş, adam yukarı çıkmış. Genç kadın öne geçip şoförün yanındaki koltuğa oturmuş, ilerideki karanlık yolu işaret edip oraya gitmelerini istemiş.</p>

  <p class="calibre1" style="text-align: justify;">Otelden yüz metre kadar gitmişler ki, kadın ıssız caddede kenara çekmesini istemiş arabayı. Mihail dediğini yapmış. Sonra genç kadın hiçbir şey söylemeden onun kucağına doğru eğilmiş... Eee, barda iki erkek arasında anlatılabilen ama kibar insanlar arasında ağza alınması pek doğru olmayan, hele genç bir kıza hiç anlatılamayacak bazı hareketlerde bulunmuş. Zavallı Mihail’in hayretten açılan gözleri önünde her şey bir dakikada olup bitmiş. Sonra kadın işaret ederek otele dönmelerini buyurmuş. Giriş kapısında inip kendinden memnun, cakalı bir tavırla otele girmiş.</p>

  <p class="calibre1" style="text-align: justify;">Mihail ne yapacağını şaşırmış, arabayı park yerine çekip buz gibi havada sigara içmiş, başına gelenlere anlam vermeye çalışmış ama verememiş. O vaziyette eve gidemezmiş, çünkü daha önce Maşa’sını hiç aldatmamış, onun yüzüne bakamazmış. Hem de o, Mihail’in bu heyecanlı halinden kuşkulanırmış. Otelin barına gelip iki kadeh içmeye karar vermiş. Yaşadığı hikâyeyi bu gece birisine anlatmazsa ölürmüş.</p>

  <p class="calibre1" style="text-align: justify;">Kusura bakmamalıymışım, dinlemekle ona çok büyük bir iyilikte bulunmuşum. Şimdi o, karısını aldatmış sayılır mıymış, sayılmaz mıymış?</p>

  <p class="calibre1" style="text-align: justify;">“İşte hikâye bu!” dedim.</p>

  <p class="calibre1" style="text-align: justify;">Kız Amerikalıların yaptığı gibi “Wow!” dedi. “Müthiş bir şey ya...</p>

  <p class="calibre1" style="text-align: justify;">Zavallı!”</p>

  <p class="calibre1" style="text-align: justify;">“Kim zavallı?” dedim. “Mihail mi, genç kadın mı, odaya çıkmış olan kocası mı, yoksa evinde kocasını beklemekte olan Maşa mı?”</p>

  <p class="calibre1" style="text-align: justify;">“Bence hepsi zavallı” deyip aceleyle sordu: “Peki o Danimarkalı kadın niye yapmıştır böyle bir şeyi sizce?”</p>

  <p class="calibre1"></p>

  <p class="calibre1" style="text-align: justify;">“Belki” dedim, “kocası onu aldatmıştı, onun için kavga ediyorlardı.</p>

  <p class="calibre1" style="text-align: justify;">Veya başka bir nedenle çok kızmıştı.”</p>

  <p class="calibre1" style="text-align: justify;">“İntikam almak istemişti yani.”</p>

  <p class="calibre1" style="text-align: justify;">“Öyle görünüyor” dedim. “Belki de otele girer girmez hemen yukarı çıktı ve kocasına sarılıp öptü, böylece evliliklerini kurtarmış oldu. Neyse tuhaf konular bunlar... Ertesi gün ne yaptım biliyor musunuz? Ben de o gece otelde kaldığım için sabah işe gitmeden önce lobide bekledim Danimarkalı çifti. Bir süre sonra el ele çıktılar asansörden, gerçekten alımlıydılar ve çok mutlu görünüyorlardı. Arabanın yanında bekleyen Mihail’le selamlaştı ikisi de, Mihail arabanın kapısını açtı, genç kadın bindi, kocası da yanına geçerek ona sarıldı, şehri gezmeye gittiler.”</p>

  <p class="calibre1" style="text-align: justify;">“Ve böylece üçü de muradına ermiş oldu demek ki” dedi kız. “Masallardaki gibi.”</p>

  <p class="calibre1" style="text-align: justify;">“Galiba öyle” dedim. “Minsk masal kentidir dedim ya!” Sonra ekledim: “Ama iki ihtimal daha var.”</p>

  <p class="calibre1" style="text-align: justify;">Merakla yüzüme baktı.</p>

  <p class="calibre1" style="text-align: justify;">“Belki de” diye devam ettim, “Mihail o hikâyeyi uydurdu. Böyle bir şey hiç olmadı.”</p>

  <p class="calibre1" style="text-align: justify;">“Öteki ihtimal?”</p>

  <p class="calibre1" style="text-align: justify;">“Ya da bu hikâyeyi ben uyduruyorum şimdi; Mihail de yok, Danimarkalı çift de!”</p>

  <p class="calibre1" style="text-align: justify;">Yine “Wow!” dedi</p>

  <p class="calibre1"></p>

  <p class="calibre1" style="text-align: justify;">“Gördüğünüz gibi her şey bir hikâyedir” dedim, “ve nereye kadar gerçek olduğunu bilmemize imkân yoktur. İnsanlar birbirine durmadan yalan söyler.”</p>

  <p class="calibre1" style="text-align: justify;">“Siz de söyler misiniz?”</p>

  <p class="calibre1" style="text-align: justify;">“Gerekirse söyleyebilirim ama o zahmete girme gereği duymam.”</p>

  <p class="calibre1" style="text-align: justify;">“O zaman bu anlattığınız Mihail’in hikâyesi doğru.”</p>

  <p class="calibre1" style="text-align: justify;">Güldüm. “Evet, doğru!” dedim. “Olmasaydı hayal kırıklığına uğrayacakmış gibi bir haliniz var.”</p>

  <p class="calibre1" style="text-align: justify;">“Bu hikâyeyi Arzu’yla nasıl bağdaştırdınız?”</p>

  <p class="calibre1" style="text-align: justify;">“İnsanlar delidir!” dedim. “Neyi niçin yaptıklarını bilmezler. Beyinlerinde bir diktatör vardır, onları hormonları yönetir ama bunun farkında olmazlar, kendi iradeleriyle davrandıklarını sanırlar. Belki Arzu’nun durmadan kocasını sevdiğini söylemesi, kendini ikna gereğinin bir sonucuydu. Belki de nefret ediyordu adamdan. Belki öyle bir adamla evlenmiş olduğu için başkalarına giderek cezalandırıyordu onu. Dedim ya insanlar delidir.”</p>

  <p class="calibre1" style="text-align: justify;">Kızın yüzünde çok ilginç, masum, dürüst, düşünceli bir ifade vardı.</p>

  <p class="calibre1" style="text-align: justify;">Söylediklerimi önem vererek dinlediği, üzerinde düşündüğü belliydi.</p>

  <p class="calibre1" style="text-align: justify;">Altdudağı her şeyi ele veriyordu. Sonra dalgınlıktan sıyrıldı, gülümsedi ve “Sizin gibi birinin insanlara deli demesi de ayrıca tuhaf!” dedi.</p>

  <p class="calibre1" style="text-align: justify;">“Evet... Tuhaf olabilir” dedim, “ama söylediklerim doğru. Zaten ger<span style="font-size: 1em;">çekler hep tuhaftır.”</span></p>

  <p class="calibre1" style="text-align: justify;">Saatime baktım, 12’yi geçmişti. Ona pansiyondan yer ayırtıp ayırtmadığını sordum, ayırtmamış, unutmuş ama zaten evin karşısında değil miymiş, hemen gidermiş. Gidemeyeceğini söyledim ona. “Gece</p>

  <p class="calibre1"></p>

  <p class="calibre1" style="text-align: justify;">yarısından sonra bakkal kapanır, herkes uyur” dedim. Pencereden baktık, iki katlı bina karanlığa gömülmüştü. Biraz telaşlandı.</p>

  <p class="calibre1" style="text-align: justify;">“İstersen” dedim, “sana verebileceğim bir oda, bir çekyat ve bir banyo var. Eğer rahatsız olmazsan orada...”</p>

  <p class="calibre1" style="text-align: justify;">Telaşla sözümü kesti: “Yok, yok! Olmaz” dedi. “Ben burada kalamam, pansiyonun zilini çalarım, duyarlar nasıl olsa.”</p>

  <p class="calibre1" style="text-align: justify;">Israr etmedim, eşyalarını toplayıp gitti. Pansiyon hemen bahçe duvarının dışında olduğu için sokak kapısına dayanarak onu izledim.</p>

  <p class="calibre1" style="text-align: justify;">Demir bahçe kapısını açtı, pansiyona gitti, zili çaldı, sonra bir daha çaldı, sonra bir daha. Zil sesleri gecenin sessizliği içinde uğursuz bir baykuşun ötüşü gibi bana kadar geldi. Hiçbir şey olmadı, kapı açılmadı. Bunun üzerine kapıyı yumrukladı, iki adım geri çekilip üst katın pencerelerine baktı ama orada da hiçbir hareket, hiçbir ışık yoktu.</p>

  <p class="calibre1" style="text-align: justify;">Sonunda, canının çok sıkıldığını belli eden yorgun bir yürüyüşle geri döndü.</p>

  <p class="calibre1" style="text-align: justify;">“Nerde bu adamlar yaaa?” dedi. “Sağır olsalar duyarlardı.”</p>

  <p class="calibre1" style="text-align: justify;">“Belki yakın köylerdeki akrabalarına gittiler, belki bir düğündeler.</p>

  <p class="calibre1" style="text-align: justify;">Bilemiyorum ama eğer bütün aile toplu bir cinayete kurban</p>

  <p class="calibre1" style="text-align: justify;">gitmediyse...”</p>

  <p class="calibre1" style="text-align: justify;">Birden irkildi. “Ne cinayeti?” dedi soluğu ağzından taşarak. “Yoksa onlar da mı öldürüldü?”</p>

  <p class="calibre1" style="text-align: justify;">Güldüm. “Ne bileyim” dedim. “Bu köyde cinayetler işlenmeye</p>

  <p class="calibre1" style="text-align: justify;">başladı ya bir kere, belki devamı da gelecektir.”</p>

  <p class="calibre1" style="text-align: justify;">Yüzüme garip bir ifadeyle baktı; biraz korku da var mıydı acaba bakışlarında, emin olamadım. Sonra “Madem pansiyon kapalı, bu durumda iki ihtimal kalıyor geriye” dedim.</p>

  <p class="calibre1"></p>

  <p class="calibre1" style="text-align: justify;">“Neymiş onlar?” diye sordu.</p>

  <p class="calibre1" style="text-align: justify;">“Ya Kerberos’un kulübesinde yatacaksın” dedim, “ya da evde.</p>

  <p class="calibre1" style="text-align: justify;">Merak etme sana vereceğim odanın sağlam bir kilidi var.”</p>

  <p class="calibre1" style="text-align: justify;">Yaptığım şakaya hiç gülmedi, uzun uzun düşündü, yakında başka pansiyon olup olmadığını sordu; sonra hiç istemeden “Peki” dedi.</p>

  <p class="calibre1" style="text-align: justify;">“Galiba başka çarem yok. Yalnız size rahatsızlık vermekten</p>

  <p class="calibre1" style="text-align: justify;">çekiniyorum.”</p>

  <p class="calibre1" style="text-align: justify;">“Aslında haklısın” dedim. “Bu evin çatısı altında, Mehmet hariç, henüz benden başka hiç kimse uyumadı. İstemem böyle bir şeyi ama...”</p>

  <p class="calibre1" style="text-align: justify;">“Ama derken...” Merakla yüzüme baktı.</p>

  <p class="calibre1" style="text-align: justify;">“Şu anda gerçekten başka bir çare görünmüyor” dedim. “Sen de insanı rahatsız edecek bir tipe benzemiyorsun.” Bu sözü söyledikten sonra birden fark ettim ki, çoktandır “siz” den “sen”e geçmişim ama o buna aldırmış gibi görünmüyordu.</p>

  <p class="calibre1" style="text-align: justify;">Şimdi iş kızın kalacağı alt kattaki odada biraz hazırlık yapmaya kalmıştı. Beraberce oraya indik, çekyatı açtık. Yukarıya çıkıp, Hatice Hanım’ın itinalı elleriyle yıkayıp ütülediği, düzgünce katlayıp dolaba yerleştirdiği, çarşaf ve havlulardan aldım. Tekrar aşağı indim. Kız, çekyatın üstüne oturmuş, kollarını iki yana sarkıtmış, düşünüp duruyordu. Ne düşündüğünü sordum. Mihail’i düşünüyormuş, acaba onun bana anlattıkları doğru muymuş, doğruysa kadın bunu kocasına niye yapmış?</p>

  <p class="calibre1" style="text-align: justify;">“Bence Mihail doğru söylüyordu” dedim. “Heyecanlı halinden bu anlaşılabiliyordu. Danimarkalı kadının bunu neden yaptığını ise ancak onların hikâyelerini dinleyerek öğrenebiliriz ki artık buna imkân yok.</p>

  <p class="calibre1" style="text-align: justify;">Yine de belli olmaz, hikâye nerede biter, gerçek nerede başlar bilinemez.”</p>

  <p class="calibre1"></p>

  <p class="calibre1" style="text-align: justify;">Büyük çantasından bir iPad çıkararak evde internet bağlantısı olup olmadığını sordu. “Var” dedim. Şifresini öğrenip öğrenemeyeceğini sordu.</p>

  <p class="calibre1" style="text-align: justify;">“Tahmin et bakalım” dedim gülümseyerek. “Yabancıları içeri sokmamak için internetin kapısında kim bekleyebilir?”</p>

  <p class="calibre1" style="text-align: justify;">Yüzü aydınlandı birden. “Kerberooos!” dedi gülerek</p>

  <p class="calibre1" style="text-align: justify;">“Bildin” dedim.</p>

  <p class="calibre1" style="text-align: justify;">Sonra Minsk’teki otelin adını sordu, hikâyenin geçtiği yerlere bakacakmış uyumadan önce.</p>

  <p class="calibre1" style="text-align: justify;">“Harika bir dinleyicisin” dedim. “İyi geceler bebeğim.”</p>

  <p class="calibre1" style="text-align: justify;">“Bebeğim demeyin bana” dedi. “Sinir oluyorum.”</p>

  <p class="calibre1" style="text-align: justify;">“Peki” dedim. “İyi geceler.”</p>

  <p class="calibre1" style="text-align: justify;">Odama çıkıp yattığımda, evde ikinci bir kişinin varlığını yadırgayacağımı sanırken, bundan hiç de rahatsız olmadığımı fark ettim. İlginç bir durumdu bu benim için.</p>

  <p class="calibre1" style="text-align: justify;">O gece iyi uyuyamamamın sebebi, alt katta yatan kız değil, Kerberos oldu. Çünkü yattıktan biraz sonra adına ve çok başlı atasına layık olmak istermiş gibi cehennem uğultularıyla havlamaya başladı, uzun süre de susmadı. Bir şey onu tedirgin ediyordu ama ne? Birkaç kere camı açıp “Sussss!” diye bağırdıysam da fayda etmedi. Sürekli havlıyordu.</p>

  <p class="calibre1" style="text-align: justify;">Bunun üzerine ne olduğunu anlamak için bahçeye çıktım ve bağlı olduğu kulübenin yanındaki alçak duvarda onu gördüm; yani Arzu’nun beyaz kedisini. Kerberos’a çok yakın ama onun zincirinden dolayı ulaşamayacağı bir yere oturmuş, dört ayağını altına almış, gözlerini çıldırmak üzere olan köpeğe dikmiş, öylece bakıyordu. Nasıl bir</p>

  <p class="calibre1" style="text-align: justify;">intikam duygusu vardı bu hayvanda böyle. Bu kedinin soğuk, zalim, kötücül bakışları bana birini hatırlatıyordu ama kimi? Çıkaramıyordum. Duvarın üstündeki sessiz, tehdit edici gerginliğiyle, ihanet eden ama bunu bütün zalimliği içinde gururla savunan bir kadına</p>

  <p class="calibre1" style="text-align: justify;">benziyordu.</p>

  <p class="calibre1" style="text-align: justify;">Hayvanlar insanlardan beter diye düşündüm, baksana şu ego</p>

  <p class="calibre1" style="text-align: justify;">çatışmasına. Eve girip dolaptan komando bıçağımı aldım, yine sessizce bahçeye çıktım, çimenlerin üzerine yalınayak basarak, kedinin göremeyeceği bir açıdan belli bir mesafeye kadar yaklaştım. Kerberos’un ulumalarından hiçbir şey duyamazdı zaten. Bıçağı ucundan tutup kaldırdım, dengeledim, nişan aldım, müthiş bir hızla kediye doğru savurdum. Bıçak zıp diye gitti ve ne yazık ki kedinin kafasını sıyırdı sadece. Ama bu durum hain yaratığı yeterince korkutmaya yetmiş olacak ki hemen zıpladı ve karanlıklarda kaybolup gitti. Onu öldürmek istemiyordum aslında, bana bir faydası olmazdı ama o gece uyuyabilmemin tek çaresi buydu.</p>

  <p class="calibre1" style="text-align: justify;">Gidip bıçağımı düştüğü yerden aldım, eve girerken kızın da kalkmış</p>

  <p class="calibre1" style="text-align: justify;">olduğunu gördüm. Elimde garip bir bıçakla bahçeden geldiğimi görünce şaşırdı, neler olduğunu sordu. Ben de anlattım her şeyi. “Uyuyamadığım için kediyi öldürmek istedim ama beceremedim” dedim.</p>

  <p class="calibre1" style="text-align: justify;">“Bıçakla mı?” Yanıt alamayınca tekrar sordu: “Bıçak atarak...?”</p>

  <p class="calibre1" style="text-align: justify;">“Evet” dedim. “Askerliğimi komando olarak yapmıştım. İyi bıçak attığımı sanırdım ama baksana unutmuşum. Hadi iyi geceler.”</p>

  <p class="calibre1" style="text-align: justify;">O gece bir daha ses olmadı ve bu sayede beyaz bir kedinin tüyleri kadar yumuşak ve hafif bir uykuya dalabildim.</p>

  <h2 class="calibre1" id="sigil_toc_id_11" style="text-align: justify;"><i class="calibre2">10.Su içen minareler, Sevgili’yle tanışma, aşkın tehlikeleri, sahilde itiraflar</i></h2>

  <p class="calibre1" style="text-align: justify;">O sabah uyandığımda mor tavşanlar yoktu. Kim bilir nereye gitmişlerdi ama onun yerine, İstanbul’da “gül parmaklı” bir şafak vakti gördüğüm bir şey vardı. O uğursuz günlerde hiç uyuyamıyordum. Geceleri gözümü kırpmıyor, sabahlara kadar o cadde senin, bu meydan benim dolaşıyor, kalbi kırık bir zombi gibi oradan oraya</p>

  <p class="calibre1" style="text-align: justify;">sürükleniyordum.</p>

  <p class="calibre1" style="text-align: justify;">O günlerden birinde, sabaha karşı Ortaköy’e geldim. Güneşin dünyaya yolladığı ilk ışıklarla ortalık hafifçe aydınlanmaya başlamıştı.</p>

  <p class="calibre1" style="text-align: justify;">Boğaziçi’nin güçlü akıntılarla bir nehir gibi hareket eden suları kızarıyor, gecelerdir uykusuz kaldığım için zaten kıpkırmızı kesilmiş olan gözlerimi biber sürmüş gibi yakıyordu. Ortalıkta kimse yoktu; ne bir kişi, ne bir tekne, hatta gariptir ne bir kuş, ne bir kedi. Dünya donmuş</p>

  <p class="calibre1" style="text-align: justify;">gibiydi.</p>

  <p class="calibre1" style="text-align: justify;">İşte o zaman gördüm göreceğimi. Boğaz’ın kıyısına yapılmış olan Ortaköy Camii’nin iki minaresi hafifçe kıpırdayıp yana doğru eğildiler, boynunu uzatan bir kuğu gibi yumuşak hareketlerle tepelerini denize daldırıp su içtiler. Böyle eğilmeleri caminin kubbesinin yanında çok zarif iki kavis oluşturuyordu. Minarelerin hareketleri birbiriyle çok uyumluydu. Bana, Bolşoy’da seyrettiğim Kuğu Gölü Balesi’nin son sahnesini hatırlattı.</p>

  <p class="calibre1" style="text-align: justify;">Karşı kıyıya baktım, sahildeki bütün camilerin minareleri suya eğilmişti. Alemleri, şerefelerine kadar su içine girmişti. Demek ki kimse görmeden, böyle su içiyordu minareler. Deniz kıyısında olanlar denize eğiliyor, boyları uzuyordu ama içerlerde olanlar ne yapıyordu acaba? Herhalde onlar da havuzlardan veya nehirlerden içiyorlardı sularını.</p>

  <p class="calibre1"></p>

  <p class="calibre1" style="text-align: justify;">Ortaköy Camii’nin minareleri, bir süre sonra yine yavaş ve uyumlu hareketlerle doğruldular, silkindiler, eski hallerine geldiler. Sonra da kıpırtısız kaldılar. Alemleri, tepeleri ıslaktı, pırıl pırıl olmuşlardı ama doğan güneş hızla kuruttu onları. Ortalık kalabalıklaşınca hiç kimse böyle bir olayın farkında olmadı.</p>

  <p class="calibre1" style="text-align: justify;">O günden beri bazı sabahlar, mor tavşanlar kadar sık olmasa da onları görürüm uyanır uyanmaz. Çok daha ender olarak da o simsiyah, parıldayan at gelir gözümün önüne. Öyle iri ve güçlüdür ki, parlak derisinin altındaki olağanüstü kasların bağımsız birer hayvan gibi kendi başlarına hareket ettiğini görürüm.</p>

  <p class="calibre1" style="text-align: justify;">Bunların hiçbiri düş değildir, düş görmem ben. Bunlar birer görü mü desem, vizyon mu, başka bir şey mi, bilemem ve uyanır uyanmaz daha gözlerimi açmadan gelirler.</p>

  <p class="calibre1" style="text-align: justify;">O gün minarelerin su içmeleriyle uyandığımı kıza anlatmaya niyetim yoktu. Çünkü böyle şeyleri anlayacak biri değildi; kendini “gerçekçi, ayakları yere basan” bir kız olarak görüyordu. Zaten kafası, anlattığım hikâyelerle allak bullak olmuştu. Sanki bir önemi varmış gibi, neyin doğru neyin yanlış olduğunu anlamaya çalışıyordu durmadan. Gece Minsk’teki otelin resimlerine bakmış, kendi deyimiyle “o tuhaf olayların” geçtiği yerleri, şık lobiyi, döner kapıyı, üniformalı bekçiyi, otelin yanındaki sokağı falan görmüştü. Bütün bunlar Mihail’in hikâyesini daha iyi anlamasını ve gözünde canlandırabilmesini sağlamıştı. Öyle demişti. Anlatıcıyla iletişim teknolojisi el ele vermiş ve onu “hayal âlemine uçurmuş”, bunun için bana ne kadar teşekkür etse azmış.</p>

  <p class="calibre1" style="text-align: justify;">O sabah kızın üzerinde garip bir hal vardı: Sanki bana birden daha nazik davranmaya başladı, kafasında bir şeyler çeviriyor gibi. Planının ne olduğunu anlayamıyordum ama mutlaka bir isteği vardı benden.</p>

  <p class="calibre1" style="text-align: justify;">Yoksa bu sevimli ama aksi kızdan birdenbire bu nezaket fışkırması, bu anlayış, bu övücü sözler neden çıksındı?</p>

  <p class="calibre1"></p>

  <p class="calibre1" style="text-align: justify;">Asıl isteği, çok geçmeden kahvaltı sofrasında anlaşıldı: “Sizden bir şey rica edebilir miyim?” diye sordu.</p>

  <p class="calibre1" style="text-align: justify;">“Tabii” dedim. “Hayatım dahil her şeyi isteyebilirsin.”</p>

  <p class="calibre1" style="text-align: justify;">“Dalga geçmeyin lütfen” dedi. “Ben ciddiyim. Sizinle gazete için bir söyleşi yapmak istiyorum. Çok ilginç bir insansınız. Sizin gibi bir insan ve anlattığınız hikâyeler okurların epeyce ilgisini çeker. Örneğin, Mihail’in başına gelen tuhaf olayı ve anlattığınız diğer hikâyeleri de bu söyleşiye katmak isterim.”</p>

  <p class="calibre1" style="text-align: justify;">Ona o kadar kesin bir tavırla “Hayır!” dedim ki böyle bir şeyi başaramayacağını hemen anladı, daha fazla ısrar etmedi. Gazete bile okumayan ben, niçin hayatımı gözler önüne serecek de huzurumu kaçıracaktım. Beni “ilginç” bulabilirdi ama insanların beni ilginç bulması benim ilgimi çekmezdi. Deli değildim herhalde, şöhret merakım ise hiç yoktu.</p>

  <p class="calibre1" style="text-align: justify;">Sanırım bu kız bebekliğinden beri, istediği bir şey olmayınca dudağını büküyordu. Bir ağlama öncesi davranışı gibiydi bu, iyice yerleşmiş bir alışkanlıktı, belki de ağlamasına engel olan bir mimikti.</p>

  <p class="calibre1" style="text-align: justify;">Dudağında yine o küskün ifade belirdi. “Peki!” dedi. “Anladım tamam... Ama yayımlamamak üzere size bazı sorular sormama izin verin o zaman. Çünkü kafam çok karıştı.”</p>

  <p class="calibre1" style="text-align: justify;">Neden öyle söylediğimi bilmeden bu isteğine olumlu cevap verdim.</p>

  <p class="calibre1" style="text-align: justify;">Belki cevabımın sertliğini yumuşatmak için, belki de altdudağındaki bükülmeyi artırmamak için; ne bileyim.</p>

  <p class="calibre1" style="text-align: justify;">Sonra düşünceli bir tavırla bana çok ilginç bir şey sordu: “Arada bir bellek yitimi yaşıyor olabilir misiniz?”</p>

  <p class="calibre1" style="text-align: justify;">“Bellek yitimi yaşayan biri, bunu nereden bilsin?” dedim. “Adı üstünde, bellek yitmiş. Zaten bunu hatırlasa, belleğini yitirmiş</p>

  <p class="calibre1" style="text-align: justify;">olmayacak.”</p>

  <p class="calibre1"></p>

  <p class="calibre1" style="text-align: justify;">“Yani” dedi, “bazen günün hatırlamadığınız saatleri falan oluyor mu?</p>

  <p class="calibre1" style="text-align: justify;">Ne yaptığınızın farkında olmadığınız...”</p>

  <p class="calibre1" style="text-align: justify;">Sözünü kestim. “Ne gibi?” dedim. “Biraz daha açık söyle ne</p>

  <p class="calibre1" style="text-align: justify;">düşündüğünü.”</p>

  <p class="calibre1" style="text-align: justify;">Çekine çekine “Mesela” dedi, “Arzuların evindeki partiden çıktığınız anı hatırlamıyor olabilir misiniz?”</p>

  <p class="calibre1" style="text-align: justify;">“Haaa” dedim, “şu mesele. Şimdi anladım; müthiş gazeteci işbaşında.</p>

  <p class="calibre1" style="text-align: justify;">Dün gece beni elimde komando bıçağıyla görünce sandın ki...”</p>

  <p class="calibre1" style="text-align: justify;">Hemen telaşla atıldı: “Vallahi bir şey sanmadım, emin olun. Hiç sizden kuşkulanır mıyım? Aklıma bile gelmedi.”</p>

  <p class="calibre1" style="text-align: justify;">Öyle bir telaşla ve beni inandırmak için konuşuyordu ki bu kadar abartması, inkâr ettiği her şeyin doğru olduğunu ele veriyordu.</p>

  <p class="calibre1" style="text-align: justify;">“Bak bebeğim” dedim bu sefer kızmayacağını bilerek, çünkü gönlümü almaya ve beni konuşturmaya çalışıyordu. Tahminimde yanılmadım, kızmadı, kızdıysa bile belli etmedi. “Belki de hafızamda boşluklar vardır, hiç kimse kendisi hakkında bu konuda kesin bir şey söyleyemez. Sen bile söyleyemezsin. Nedenini biraz önce anlattım.</p>

  <p class="calibre1" style="text-align: justify;">Ama Arzuların evinden çıkarken böyle bir boşluk, bir bellek yitimi yaşamadığımı adım gibi biliyorum. Çünkü her şey en ufak</p>

  <p class="calibre1" style="text-align: justify;">ayrıntılarıyla aklımda. Dolunayın durumu, her şeyi toparlayıp gitmiş</p>

  <p class="calibre1" style="text-align: justify;">olan ikram şirketinin çimenlere düşürmüş olduğu bir çatal, sahile vuran dalga sesi... Yok, hayır; kesin olarak cevabım şu: Bellek yitimi yaşamadım.”</p>

  <p class="calibre1" style="text-align: justify;">Bunun üzerine hafif hayal kırıklığına uğramış bir halde başka bir soruya geçti: “Her gün spor yapar mısınız?”</p>

  <p class="calibre1"></p>

  <p class="calibre1" style="text-align: justify;">“Hayır!” dedim. “Nereden çıktı bu soru şimdi? Anlattığım hikâyelerle ilgili bir tarafı yok ki bunun.”</p>

  <p class="calibre1" style="text-align: justify;">“Evet” dedi, “hikâyelerle ilgisi yok. Zaten ben de asıl sorularımı sonraya bıraktım ama sabah kalkınca banyoyu ararken bir odanın kapısını açtım. Koltuk mu, yatak mı, spor aleti mi ne olduğunu anlayamadığım bir şey gördüm. Haftada üç gün spor salonuna giderim ama buna benzer bir şey ne gördüm ne de duydum. Çok acayip bir şey.”</p>

  <p class="calibre1" style="text-align: justify;">“Benim gibi yani” dedim, güldüm. “Tuhaf adamın tuhaf spor aleti olur diye düşündün. Gel aşağı inelim.”</p>

  <p class="calibre1" style="text-align: justify;">Bu kıza evimi açmakla, sorularını cevaplayacağımı söylemekle kalmamıştım, onu bir de hiç kimsenin bilmediği, Hatice Hanım’ın bile sık sık tozunu aldığı halde tuhaf bir çekyat olduğunu sandığı Sevgili’yle tanıştırmaya götürüyordum. Niye yapıyordum bunu acaba?</p>

  <p class="calibre1" style="text-align: justify;">“İşte” dedim odaya girince. “Bunun adı Sevgili.”</p>

  <p class="calibre1" style="text-align: justify;">“Sevgili derken...”</p>

  <p class="calibre1" style="text-align: justify;">“Adı bu” dedim. “Bu aleti ben imal ettiğim için adını da ben verdim.”</p>

  <p class="calibre1" style="text-align: justify;">“Yani siz dalga geçmiyorsunuz değil mi?” dedi. “Bu tuhaf şeyin adı gerçekten Sevgili mi?”</p>

  <p class="calibre1" style="text-align: justify;">“Evet” dedim. “Gerçekten Sevgili.”</p>

  <p class="calibre1" style="text-align: justify;">“Peki, nedir bu?”</p>

  <p class="calibre1" style="text-align: justify;">O zaman ona “kucaklama makinesi”ni anlattım. Bunun göründüğü kadar garip bir şey olmadığını, dünyanın birçok yerinde tedavi amaçlı olarak kullanıldığını söyledim. İsterse iPad’inden bakıp bu alet hakkında daha çok bilgi alabilirdi. Bu örneği ben imal etmiştim ama</p>

  <p class="calibre1" style="text-align: justify;">aslında o kadar da zor bir şey değildi. Birtakım metal ya da ahşap plakaların üstünde hidrolik pistonlarla hareket eden yastıklar gibi düşünmesi gerekiyordu bunu. “İstersen otur şimdi, ne işe yaradığını göstereyim” dedim.</p>

  <p class="calibre1" style="text-align: justify;">“Aman” dedi, “korkarım ben; bilmediğim bir şeye oturamam.”</p>

  <p class="calibre1" style="text-align: justify;">“Ama” dedim, “benden her şeyi istiyorsun; hikâyeleri, açıklamaları, cevapları. Bunun karşılığında ben bir şey istediğim zaman reddediyorsun. İlk anlaşmamızı hatırlıyor musun, hani ben de sana sorular soracaktım.”</p>

  <p class="calibre1" style="text-align: justify;">Boynunu büktü, “Ama benim o kadar ilginç bir hayatım yok ki” dedi.</p>

  <p class="calibre1" style="text-align: justify;">“Ev, gazete ve spor salonu arasında geçen basit bir hayat işte. Sizinki gibi değil.”</p>

  <p class="calibre1" style="text-align: justify;">Bir yandan, benim hayatımın onunkinden de basit olduğunu</p>

  <p class="calibre1" style="text-align: justify;">düşünürken, “Güvenip her şeyi anlatmamı istiyorsan, senin de bana güvenmen gerekir!” dedim. “Söz veriyorum, çok hoşuna gidecek, otur hadi. Yoksa hiçbir soruna cevap vermeyeceğim, hiçbir hikâye de anlatmayacağım.”</p>

  <p class="calibre1" style="text-align: justify;">“Yapmayın!” diye inledi ama bu yalvarmanın benim üzerimde bir etkisi olmayacağını biliyordu. Son bir gayretle “Önce siz yapın göreyim” dedi.</p>

  <p class="calibre1" style="text-align: justify;">Bunu kabul etmem gerekiyordu artık. Sevgili’nin kolları arasına uzandım, makineyi çalıştırdım; şefkatli kollar beni sarıp sarmalamaya, bedenimin her noktasında hoş basınçlar oluşturmaya başladı. Sonra kalktım. “İşte, bu kadar basit” dedim. “Çok hoşuna gideceğine eminim.”</p>

  <p class="calibre1" style="text-align: justify;">İster istemez kabul ettiğini gösteren bir boyun eğmeyle “Ne yapacağım şimdi?” diye sordu.</p>

  <p class="calibre1"></p>

  <p class="calibre1" style="text-align: justify;">“Şuraya uzanacaksın” dedim. “Sonrasını bana bırakacaksın. Çok hoşuna gidecek.”</p>

  <p class="calibre1" style="text-align: justify;">Ürkek bir tavırla makineye yaklaşırken adının niye Sevgili olduğunu sordu. Onu da birazdan anlayacağını söyledim. Bir Bengal kaplanının kafesine girip üstüne binmesini istemişim gibi korkudan titreyerek, makineye uzandı. Bu kızda korku ve merakın at başı gittiğini düşündüm ama merak çoğu zaman baskın çıkıyordu. Yoksa kim</p>

  <p class="calibre1" style="text-align: justify;">yapardı böyle bir deliliği. Cinayeti, beni, Podima’yı, kediyi, Kerberos’u, Ali’yi, soruşturmayı, Sevgili’yi; her şeyi merak ediyordu. Galiba kişiliğinin en önemli özelliğiydi merak. Bu da ileride çok iyi bir gazeteci olacağını gösterir herhalde diye düşündüm.</p>

  <p class="calibre1" style="text-align: justify;">Makinenin kollarını çekerek ona yasladığımda titredi. Durmadan</p>

  <p class="calibre1" style="text-align: justify;">“Şimdi ne olacak?” diye soruyordu. Makineyi çalıştırdığım anda nefesi durur gibi oldu, onu sarıp sarmalamış olan yumuşak yastık kollar harekete geçti, gövdesine baskı yapmaya başladılar. Kollar hareket eder etmez küçük bir çığlık attı, sonra sustu. Metalden yapılan ama yastıklarla kaplanmış olduğu için yumuşak olan kollar onun genç ve ince bedenini bir sevgili gibi şefkatle sarıp sarmalıyor, özenle baskı uyguluyordu. Bir süre gözlerini kapattı, kendini bu duyguya bıraktı Sonra açtı, gülüyordu. “Çok hoş bir şey bu” dedi.</p>

  <p class="calibre1" style="text-align: justify;">“Hem şefkatli hem güçlü bir sevgili gibi değil mi?” dedim. “Bir erkek kadar güçlü, bir kadın kadar sevecen. Zor bulunan, çok değerli bir sevgili.”</p>

  <p class="calibre1" style="text-align: justify;">“Şimdi anlıyorum!” dedi ve büyük olasılıkla her insanın yapacağı gibi, sarılıp sarmalanıp, kucaklanıp sıkıştırılırken kendisini bu yoğun hazza bıraktı. Dereceyi biraz daha yükselttiğim zaman yüzündeki hoşnutluk duygusu da bununla orantılı olarak arttı. Gözlerini kapatmış, kucaklama makinesinin tadını çıkarıyordu. Bir süre sonra düğmeye basarak</p>

  <p class="calibre1" style="text-align: justify;">makineyi</p>

  <p class="calibre1" style="text-align: justify;">durdurduğumda,</p>

  <p class="calibre1" style="text-align: justify;">nerdeyse</p>

  <p class="calibre1" style="text-align: justify;">devam</p>

  <p class="calibre1" style="text-align: justify;">etmemi</p>

  <p class="calibre1"></p>

  <p class="calibre1" style="text-align: justify;">isteyecekmiş gibi bir hali vardı. Bir masaj yatağından kalkar gibi doğrulup keyifle gerindi. “Sizin sevgiliniz bu mu şimdi?” dedi.</p>

  <p class="calibre1" style="text-align: justify;">Kollarını başının arkasına doğru uzatıp ellerini birleştirdi, esneme hareketi gibi bir şeyler yaptı. Bu hareketler beyaz bluzun altındaki göğüslerini daha da belirginleştiriyordu.</p>

  <p class="calibre1" style="text-align: justify;">“Dünyada insanlara dokunamayan tek kişi ben değilim” dedim.</p>

  <p class="calibre1" style="text-align: justify;">“Birçok kişi yaşıyor böyle, mesela otistikler. Ama sarılmak bir ihtiyaçtır, hem sizin sarılmanız, hem de karşınızdakinin size sarılması, harika bir şeydir. Bu yüzden, Sevgili sizi rahatlatır, tedavi eder, ağrılarınız varsa dindirir ve sizden hiçbir şey talep etmez. Ne zaman ihtiyaç duyarsanız o zaman gidip kucağına sığınacağınız bir sevgili gibi.”</p>

  <p class="calibre1" style="text-align: justify;">“Bir ara basınç arttı, ayarı mı var?”</p>

  <p class="calibre1" style="text-align: justify;">“Evet!”</p>

  <p class="calibre1" style="text-align: justify;">“Peki, en üst ayara getirirseniz ne olur?”</p>

  <p class="calibre1" style="text-align: justify;">Güldüm. “Ne olacak!” dedim. “İnsanı daha büyük bir aşkla kucaklar ve o güçlü kollar şefkat duygusu içinde kemikleri kırar. Herhalde iç kanamadan falan ölüme neden olur. Aynen çok güçlü bir aşk gibi.”</p>

  <p class="calibre1" style="text-align: justify;">“Aşk gibi derken...”</p>

  <p class="calibre1" style="text-align: justify;">“Aşk dünyadaki en tehlikeli, en öldürücü duygudur” dedim.</p>

  <p class="calibre1" style="text-align: justify;">Her genç insan gibi aşk konusu çok ilgisini çekiyordu, aşkı mutlulukta ulaşılacak en son nokta olarak görüyordu ama sözlerim aklını karıştırmıştı. Bu düşünceyi biraz daha açıp açamayacağımı sordu.</p>

  <p class="calibre1"></p>

  <p class="calibre1" style="text-align: justify;">“Bir fikrim var” dedim. “Bugün hava çok güzel, benim külüstürle sahile gidelim, denize, orada kıyıya oturup konuşalım. Sakin bir koy biliyorum, nefis bir yer.”</p>

  <p class="calibre1" style="text-align: justify;">Duymayı beklediğim itiraz cümlelerini ardı ardına sıraladı hemen. Bu sefer onu ikna etmek için epey dil dökmem gerekti. Aslında ne evimde kalmaya niyeti vardı ne plaja gitmeye ne de benim bu tuhaflıklarımla uğraşmaya. Ama iki şey onu buna zorluyordu: Gazetecilik hırsı ve kişisel merakları. Ağzımdan laf alarak “Podima Cinayeti”ni bir zafer öyküsüne dönüştürmek istediği belliydi. Aklınca gizli bir plan uyguluyor, diğer gazetecileri atlatıyordu ama bunun için benim tuhaf isteklerime uymak zorunda kalıyordu. Bu fikirden nefret etmesine rağ<span style="font-size: 1em;">men, benimle sahile gelmesi de herhalde bu nedene dayanıyordu.</span></p>

  <p class="calibre1" style="text-align: justify;">Bir saat sonra o sakin koyda, turkuaz denizin kıyısında otururken, köyün çıkışındaki turistik mağazaya uğrayarak aldığımız siyah ve ona biraz bol gelen mayosunun içinde çok beyaz, aşırı beyaz göründüğünü düşündüm. Belli ki hiç güneşe çıkmıyordu. Zaten o koyda da güneş</p>

  <p class="calibre1" style="text-align: justify;">altında kalmaktan hoşnut değildi, durmadan gerideki kayalıkların serin gölgesine gitmemizi öneriyordu. Elbette istediği oldu, gölgede oturduk.</p>

  <p class="calibre1" style="text-align: justify;">“Önce bir kitaptan, küçük bir bölüm okuyacağım” dedim. “Bak dinle.”</p>

  <p class="calibre1" style="text-align: justify;">Çantamdan kitabı çıkardım ve sonra ona şu bölümü okudum: “Aşk denen şey bazen yürür, bazen uçar; bazen koşar biriyle birlikte; bir başkasıyla ölümcül yürüyüşe çıkar; üçüncüyü buzdan heykele çevirir; dördüncüyü atar alevlerin içine. Birini yaralar; öldürür ötekini. Aynı anda çakıp sönen bir şimşeğe benzer. Geceleyin saklar şafakta zapt edilecek olan kaleyi. Çünkü dayanacak güç yoktur karşısında.”</p>

  <p class="calibre1" style="text-align: justify;">“Ne garip bir metin” dedi. “Kim yazmış bunu?”</p>

  <p class="calibre1" style="text-align: justify;">“Cervantes” dedim. “Yazdığı her şey doğru, fazlası yok, hatta eksiği var.”</p>

  <p class="calibre1"></p>

  <p class="calibre1" style="text-align: justify;">Sonra ona küçük bir edebiyat seansı yapmaktan kendimi alamadım.</p>

  <p class="calibre1" style="text-align: justify;">Bilgiçlik taslamıyordum, aşk denen duygunun gerçek yüzünü görmesini istiyordum.</p>

  <p class="calibre1" style="text-align: justify;">“Aşklarına karşılık bulamadıkları için intihar eden kadınlar ve erkekler mi istersin, Kıbrıs kralı gibi içini yiyip bitiren yersiz kıskançlık krizleri sonunda çok sevdiği karısını elleriyle boğup öldürenleri mi, hapse düşenleri mi, toplu katliam yapanları mı, güzel Helena yüzünden çıkan büyük savaşı mı, düelloda ölenleri mi, işkencede sevgilisinin adını söylememek için dişleriyle dilini koparıp atanları mı, delirenleri, tımarhaneye düşenleri mi, bütün itibarını ayaklar altına alanları mı, yok olan servetleri mi?.. Daha sayayım mı?”</p>

  <p class="calibre1" style="text-align: justify;">“Ama bunların hepsi edebiyat kahramanı anladığım kadarıyla” dedi.</p>

  <p class="calibre1" style="text-align: justify;">Uydurma şeyler demek istiyordu, hayal ürünü kişiler.</p>

  <p class="calibre1" style="text-align: justify;">“Daha iyi ya” dedim. “Edebiyat gerçekten daha gerçektir. Ayrıca günlük hayatta bunlar olmuyor mu sence? İntiharlar, cana kıymalar, İngiltere Kralı Edward gibi aşk yüzünden tahttan vazgeçmeler, Puşkin gibi düelloda öldürülmeler, Clinton gibi ufak bir macera için başkanlığı tehlikeye atmalar, Oscar Wilde gibi hapse düşmeler...”</p>

  <p class="calibre1" style="text-align: justify;">“Doğru” dedi, gülümsedi. “Bu açıdan bakınca çok tehlikeli bir şeymiş aşk.”</p>

  <p class="calibre1" style="text-align: justify;">“İnsanın iradesini elinden alır da ondan. Seni yönetmeye başlar, mantık kaybolur, doğru dürüst düşünemezsin bile. Birine âşık olmak, gözü bağlı olarak, bir uçurumun kıyısında yürümek demektir. Başına neler geleceğini hiçbir zaman bilemezsin. Sonu ölüm de olabilir, cinayet de, intihar da.”</p>

  <p class="calibre1" style="text-align: justify;">“Offfff!” dedi. “Bu kadar şeyi nereden biliyorsunuz siz ya?”</p>

  <p class="calibre1"></p>

  <p class="calibre1" style="text-align: justify;">Gülümsedim. “Buna gerçekten yanıt beklemiyorsun herhalde”</p>

  <p class="calibre1" style="text-align: justify;">dedim.</p>

  <p class="calibre1" style="text-align: justify;">“Evet, biliyorum” dedi. “Her gün on saat kitap okursa böyle oluyor demek ki insan. Hem de bunca uzun zamandır.”</p>

  <p class="calibre1" style="text-align: justify;">Aslında aşk kelimesini hiç sevmediğimi, günümüzde bunun bir pazarlama aracına dönüştüğünü söyledim. Aşk dendiğinde sanki küçülüyordu her şey. O zaman gerçek aşka ne ad verdiğimi sordu.</p>

  <p class="calibre1" style="text-align: justify;">“Karasevda” dedim.</p>

  <p class="calibre1" style="text-align: justify;">“Karasevda?”</p>

  <p class="calibre1" style="text-align: justify;">“Evet!” dedim. “İşte insana o çılgınlıkları yaptıran duygunun adı budur. Karasevdayla aşk farklıdır birbirinden. Asıl tehlikeli olan da karasevdadır. Araplar buna garâm der.”</p>

  <p class="calibre1" style="text-align: justify;">Bir süre sessizlik oldu aramızda. Eline geçirdiği dal parçasıyla kuma anlamsız bir şeyler çiziktiriyordu. Gazete okumadığım için belki farkında değilmişim ama her gün ne haberler çıkıyormuş bir bilseymişim; aşk ve cinayet kelimeleri hep yan yana geçiyormuş. Geçenlerde yaşlı bir adam, komşusunun çocuk yaştaki kızına âşık olduğu için kızın bütün ailesini öldürmüş, tam on iki kişiyi. Bunları düşününce galiba hak veriyormuş bana.</p>

  <p class="calibre1" style="text-align: justify;">“İnsan duygularının en tehlikelisi aşktır” dedim. “Hiçbir şeyle kıyaslanamaz.”</p>

  <p class="calibre1" style="text-align: justify;">“O zaman en tehlikesiz aşk, sizin şu Sevgili” dedi gülerek.</p>

  <p class="calibre1" style="text-align: justify;">“İşte anladın” dedim. “Hadi biraz denize girelim.”</p>

  <p class="calibre1" style="text-align: justify;">Sanki üstüne gelen hafif dalgalardan ürker gibi, ayaklarını soktu suya. Her dalga ayaklarımızın altındaki kumları oyuyor, bu da hafif bir</p>

  <p class="calibre1" style="text-align: justify;">gıdıklanma hissi veriyordu. Kız gülüyor, sıçrıyor, dalga yükseldiği zaman gülerek sahile kaçıyor, yüzmek isteyen bir genç kızdan çok, suyla oynayan bir çocuk gibi görünüyordu. Göğsüne kadar yükselen köpükleri iki eliyle yakalamak ister gibi bir hareket yapıyordu. Israr etmeme rağmen daha ileri gitmedi, hep kıyıda oynadı. “Saçlarımın ıslanmasını istemiyorum” diye açıklıyordu bunu.</p>

  <p class="calibre1" style="text-align: justify;">Öyle diyordu ama belli ki sudan korkuyordu. Zaten her korktuğunu yapmak, korku yolunda aşama aşama ilerlemek bir alışkanlık olmuştu onda. Sanki sürekli bir cesaret sınavına giriyor gibiydi. Birkaç kez daha denize gelsek, mutlaka derinlere gitmek için zorlardı kendini.</p>

  <p class="calibre1" style="text-align: justify;">Denizden çıkınca sahildeki balık lokantasında oturduk. Çevremizde bira içen, balık yiyen, arkadaki açık duşta, üstlerindeki kumu yıkayıp gelen insanlar vardı. Tanıdığım garson delikanlıya önce soğuk bira söyledim, sonra balıkları saymasını istedim. Garson, çeşit çeşit Karadeniz balığını sayarken, kalkan balığı da olduğunu söyledi. Ama sadece bebek kalkan varmış, çünkü mevsimi değilmiş. Kız hiç kalkan yememiş, onun nasıl bir şey olduğunu sordu.</p>

  <p class="calibre1" style="text-align: justify;">“Fois gras’nın denizden çıkan hali” dedim.</p>

  <p class="calibre1" style="text-align: justify;">Dalga geçtiğimi anladı, güldü ama biraz sonra gelen bebek kalkanı da beğenmedi. “Yenecek bir yeri yok ki bunun!” diye yüzünü buruşturdu.</p>

  <p class="calibre1" style="text-align: justify;">“Her yeri kemik.”</p>

  <p class="calibre1" style="text-align: justify;">Ne kadar zor beğenen bir kız bu dedim içimden, annesine kök söktürmüş herhalde çocukluğunda, şimdi de çektiriyordur; her şeye dudak büküyor.</p>

  <p class="calibre1" style="text-align: justify;">Lokantadan kalktık, arabayla eve giderken bir büfe vardı, oradan ıslak hamburger aldık. Kız, peçete içindeki hamburgeri iki eliyle tutarak, yüzüne yayılan mutluluk gülümsemeleriyle yedi. Çok acıkmış</p>

  <p class="calibre1" style="text-align: justify;">olduğu belliydi. Müezzin ikindi ezanını okumaya başladığında, bir şey</p>

  <p class="calibre1" style="text-align: justify;">hatırlamış gibi başını kaldırdı. “Geç oluyor!” dedi. “İstanbul’a gidecek bir dolmuş, otobüs falan bulmam lazım.”</p>

  <p class="calibre1" style="text-align: justify;">“Aslına bakarsan” dedim, “seni İstanbul’a bu külüstür arabayla bırakabilirim, daha rahat olur ama...”</p>

  <p class="calibre1" style="text-align: justify;">Sustu, ne diyeceğimi bekledi.</p>

  <p class="calibre1" style="text-align: justify;">“Eğer” dedim, “bu akşam kalırsan sana dünyada duyup duyabileceğin en büyük aşk hikâyesini anlatırım.”</p>

  <p class="calibre1" style="text-align: justify;">“Yok!” dedi. “Kesinlikle olmaz. Zaten ailem merak ediyor, yarın da gazeteye gitmem gerekiyor. Olmaz.”</p>

  <p class="calibre1" style="text-align: justify;">“Peki” dedim. “Çantanı, iPad’ini falan evden alalım, seni</p>

  <p class="calibre1" style="text-align: justify;">götüreyim.”</p>

  <p class="calibre1" style="text-align: justify;">Bir süre hiç konuşmadık. Evin önüne geldiğimizde, tam kapıyı açarken “Kimin hikâyesi bu?” diye sordu hafif bir sesle.</p>

  <p class="calibre1" style="text-align: justify;">Kardeşimin hikâyesi olduğunu söyledim.</p>

  <p class="calibre1" style="text-align: justify;">“Hani şu ikiziniz olan” dedi. “Hani hiç anlatmak istemediğiniz? Ne geçti ki onun başından?”</p>

  <p class="calibre1" style="text-align: justify;">“Neler geçmedi ki!” dedim.</p>

  <p class="calibre1" style="text-align: justify;">Merakla, heyecanla yüzüme bakıyordu.</p>

  <p class="calibre1" style="text-align: justify;">“İnsan soyunun dayanabileceğinden daha ağır şeyler yaşadı karasevda yüzünden” diye devam ettim. “Zaten bir daha da kendine gelemedi.”</p>

  <p class="calibre1" style="text-align: justify;">“Ölmedi ama değil mi?” diye sordu.</p>

  <p class="calibre1"></p>

  <p class="calibre1" style="text-align: justify;">“Ölmedi” dedim. “Sana anlatmıştım, kendini dünyanın o köşesinden bu köşesine atıyor. Bana e-postayla gittiği yerlerin resimlerini yolluyor.</p>

  <p class="calibre1" style="text-align: justify;">Son olarak Hint Okyanusu’ndan yazdı, yakında döneceğini, bana uğrayacağını söylüyor.”</p>

  <p class="calibre1" style="text-align: justify;">“Neden öyle uzaklara gidiyor hep? Kimseyi öldürmedi herhalde?”</p>

  <p class="calibre1" style="text-align: justify;">“Hayatta insanların başına gelebilecek en kötü şeylerin ölmek ve öldürmek olduğunu mu sanıyorsun? Mehmet ölmeyi çok diledi, bir kurtuluş olacaktı onun için ama...”</p>

  <p class="calibre1" style="text-align: justify;">“Ama derken...”</p>

  <p class="calibre1" style="text-align: justify;">“Başka bir şey geldi başına, intihar bile edemeyecek kadar kötü bir şey.”</p>

  <p class="calibre1" style="text-align: justify;">Düşünceli düşünceli odasına gitti, çantasını topladı, ben de bu arada kapıda bekledim. Yanıma geldi, yüzüme acı çeker gibi baktı. “Kalmam şart mı?” dedi. “Yolda giderken anlatsanız olmaz mı?”</p>

  <p class="calibre1" style="text-align: justify;">Bunun mümkün olmadığını, kardeşimin başına gelenleri ayaküstü sohbetlerde harcayamayacağımı söyledim. Onun çektiği acılara büyük bir saygısızlık olurdu.</p>

  <p class="calibre1" style="text-align: justify;">Bu sefer altdudağını, daha önce görmediğim kadar acı bir biçimde büktü, yüzünü astı, arabaya bindi ve kapıyı sertçe çarparak kapattı.</p>

  <p class="calibre1" style="text-align: justify;">Kerberos, kulübesinin önüne dikilmiş, “Ne oluyor?” diyerek bakıyordu. “Sen işine bak!” dedim. Sonra arabaya binip motoru çalıştırdım.</p>

  <p class="calibre1" style="text-align: justify;">Ormanlar arasından giden delik deşik yollara daldım. Hiç konuşmadan beş-on dakika gittik.</p>

  <p class="calibre1" style="text-align: justify;">Sonra “Sana bir ilginç haber daha” dedim. “Svetlana tam olarak aklanmamış, soruşturma devam ediyormuş, çünkü o evde Feriha’yı gören</p>

  <p class="calibre1" style="text-align: justify;">olmamış hiç. Sadece ikisinin ifadesi var, bir de Svetlana’nın Arzu’dan izin almış olduğu iddiası. Arzu da öldüğüne göre, iki kızın anlattıkları dışında hiç tanık yok.”</p>

  <p class="calibre1" style="text-align: justify;">Yüzüne aniden yerleşen o saf ve masum şaşkınlık ifadesi karşısında az daha gülecektim ama tuttum kendimi.</p>

  <p class="calibre1" style="text-align: justify;">“Tanrım, hiç sonu gelmeyecek mi bu hikâyenin?” diye inledi. “Bunu da nerden öğrendiniz?”</p>

  <p class="calibre1" style="text-align: justify;">“Hatice Hanım’dan tabii ki. Köyde ondan habersiz kuş bile uçmaz.”</p>

  <p class="calibre1" style="text-align: justify;">Bir süre daha gittik, sonra kız birden elini ön panele sertçe vurdu.</p>

  <p class="calibre1" style="text-align: justify;">“Allah kahretsin!”</p>

  <p class="calibre1" style="text-align: justify;">Ne olduğunu anlamadım, hafifçe frene bastım.</p>

  <p class="calibre1" style="text-align: justify;">“Allah kahretsin, Allah kahretsin!”</p>

  <p class="calibre1" style="text-align: justify;">Ne olduğunu sordum ama aslında sorumun yanıtını tahmin ediyordum. Öyle aniden elini öne vurup bağırınca önce yolla veya arabayla ilgili bir sorun mu var acaba diye tereddüt etmiştim ama hemen sonra, gitme kararından vazgeçtiğini anlamıştım. Nedense pek memnun olmadım bu kararından. Oysa böyle olması için uğraşıp duruyordum.</p>

  <p class="calibre1" style="text-align: justify;">“Hadi dönelim” dedi. “Eğer şimdi gidersem Svetlana haberini kaçıracağım. Feriha’yı bulup konuşturabilir miyiz acaba?”</p>

  <p class="calibre1" style="text-align: justify;">“Herhalde buluruz” dedim.</p>

  <p class="calibre1" style="text-align: justify;">Hiç de içimden gelmiyordu Feriha’yı bulmak. Bu cinayet haberi işi anlamsız gelmeye başlamıştı. Sonra birden, bir şey fark ettim: Kızın kalmasını istememin köydeki bu gelişmelerle bir ilgisi yoktu.</p>

  <p class="calibre1" style="text-align: justify;">Kardeşimin hikâyesiyle ilgiliydi...</p>

  <p class="calibre1"></p>

  <p class="calibre1" style="text-align: justify;">“Ama bir şey daha var” dedim.</p>

  <p class="calibre1" style="text-align: justify;">“Nedir o?” dedi merakla.</p>

  <p class="calibre1" style="text-align: justify;">“Sizin gibi meraklı bir hikâye dinleyicisi, şimdi çekip giderse ömrü boyunca kardeşimin hikâyesini merak eder” dedim.</p>

  <p class="calibre1" style="text-align: justify;">“Dönelim de anlatın bari!” dedi ama sesinde öfke vardı. Aslında kardeşimin hikâyesini dinlemek istediğini söylemişti bana kaç kere.</p>

  <p class="calibre1" style="text-align: justify;">Şimdi böyle öfkelenmesi, sanki istemediği bir şeyi mecburen kabul etmiş gibi davranması biraz çelişkiliydi. Asıl öfkelenme nedeni, hikâyeyi dinlemek zorunda kalması değil, bunu istediğini çok açık belli etmesiydi herhalde. Aynı sesle devam etti: “Ben zaten başından beri katilin kardeşiniz Mehmet olduğunu düşünüyorum” dedi. “Ama çok acımasız biri olduğunuzu da bilin, sürekli şantaj yapıyorsunuz yaaa...</p>

  <p class="calibre1" style="text-align: justify;">Sürekli şantaj.”</p>

  <p class="calibre1" style="text-align: justify;">“Kerberos sevinecek şimdi” dedim.</p>

  <p class="calibre1" style="text-align: justify;">“Aman” dedi, “o iğrenç köpeğiniz sevinse ne olur, sevinmese ne olur? Herhalde deliyim ki şantajınızı kabul ediyorum, eve geliyorum sizinle. Ailem de merak edecek. İşim gücüm var ama ben tutmuş</p>

  <p class="calibre1" style="text-align: justify;">Podima’da çılgın hikâyeler dinlemek peşindeyim. Sahiden bir çatlaklık var bende ya! Sahiden var.”</p>

  <p class="calibre1" style="text-align: justify;">Bıraktım sinirini iyice boşaltsın. Buna ihtiyacı vardı, çünkü kendini yenik hissediyordu, bu da onun iddialı, gururlu kişiliğine hiç uymuyordu.</p>

  <p class="calibre1" style="text-align: justify;">Eve gidince annesine telefon etti; bu akşam da kalması gerektiğini söylediğinde annesinin sesi yükseldi, bana kadar geldi ses ama kız</p>

  <p class="calibre1" style="text-align: justify;">“Tamam anneeee, gelince anlatırım, ne yapayım gazete görev verdi”</p>

  <p class="calibre1" style="text-align: justify;">diye bir sürü sözü peş peşe sıralayarak telefonu kapattı.</p>

  <p class="calibre1"></p>

  <p class="calibre1" style="text-align: justify;">Bu kez, daha geniş olan Aşk Odası’na götürdüm onu. Bir şişe kırmızı şarap açtım, eline kadehi tutuşturduğumda nasıl olduysa itiraz etmedi.</p>

  <p class="calibre1" style="text-align: justify;">Sonra dizüstü bilgisayarı getirip açtım, kucağına koydum. Ekranda uçsuz bucaksız sahili olan tropik bir deniz, batan bir güneş ve koyun kıvrılan ucunda upuzun hindistancevizi ağaçları görülüyordu. Neresi olduğunu sordu.</p>

  <p class="calibre1" style="text-align: justify;">“Mehmet’in son e-postasından” dedim. “Andaman Denizi’ymiş burası. Orman içindeki bungalovlarda kalmış, her gün saatlerce çıplak ayakla suyun içinde yürümüş, baharatlı yemekler yemiş, karides yemekten içi dışına çıkmış ama artık oradaki günleri bitmiş, başka bir yere geçecekmiş, bu arada da Podima’ya uğrayıp beni görecekmiş.”</p>

  <p class="calibre1" style="text-align: justify;">Bir tıkla resmi kapattım, Mehmet’in mesajını okuttum ona.</p>

  <p class="calibre1" style="text-align: justify;">Bana benzeyip benzemediğini sordu.</p>

  <p class="calibre1" style="text-align: justify;">“İkiz olduğumuz için biraz benziyoruz ama o benden daha zayıf, dört santim de daha uzun” dedim.</p>

  <p class="calibre1" style="text-align: justify;">Dizüstünde bir dosyaya girdim, Mehmet’in resmini bulup gösterdim.</p>

  <p class="calibre1" style="text-align: justify;">Yüzü çok zayıftı, gözleri iyice derine kaçmıştı, siyah sakalları göğsüne kadar iniyordu, saçları da omuzlarını örtüyordu, gözlerinde dehşet ifadesi vardı.</p>

  <p class="calibre1" style="text-align: justify;">“Bu hali ne böyle?” dedi.</p>

  <p class="calibre1" style="text-align: justify;">“O korkunç olayları yaşadıktan sonraki ilk resmi bu” dedim.</p>

  <p class="calibre1" style="text-align: justify;">“Zavallı!”</p>

  <p class="calibre1" style="text-align: justify;">“Onu seviyorsunuz galiba!” dedi.</p>

  <p class="calibre1" style="text-align: justify;">“Galiba” dedim.</p>

  <p class="calibre1"></p>

  <p class="calibre1" style="text-align: justify;">“O zaman” dedi, “bu durum sizin duygulara mesafeli olduğunuz iddiasıyla bağdaşmıyor. Sevgi duyabiliyorsunuz demek ki.”</p>

  <p class="calibre1" style="text-align: justify;">Bir açığımı yakalamış olduğu için çok memnundu, hırsı hâlâ</p>

  <p class="calibre1" style="text-align: justify;">geçmemişti, hep iğneleyerek ve küskün bir tavırla konuşuyordu.</p>

  <p class="calibre1" style="text-align: justify;">“Ama aile başka” dedim. “Hayatta kalan tek yakınım Mehmet. Hem görsen sen de seversin, ilginç bir insandır.”</p>

  <p class="calibre1" style="text-align: justify;">Acı acı güldü. “Ona ne şüphe!” dedi. Resme şaşkınca bakmaya devam ediyordu. Çok yıpranmış, acı çekmiş bir görünüşü olduğunu söyledi.</p>

  <p class="calibre1" style="text-align: justify;">“Öyle” dedim.</p>

  <p class="calibre1" style="text-align: justify;">“Ama oldukça genç.”</p>

  <p class="calibre1" style="text-align: justify;">“Yıllar önceki fotoğrafı bu.”</p>

  <p class="calibre1" style="text-align: justify;">“Yeni fotoğrafı yok mu?”</p>

  <p class="calibre1" style="text-align: justify;">“Yok. Fotoğraf çektirmeyi sevmez. Aslında ben de sevmem.”</p>

  <p class="calibre1" style="text-align: justify;">“Neden?”</p>

  <p class="calibre1" style="text-align: justify;">“Bilmem. Herhalde fazlasıyla geçmişe yönelik bir şey fotoğraf.”</p>

  <p class="calibre1" style="text-align: justify;">“Sizin gibi kültürlü, sanatla ilgili biri böyle mi düşünüyor?”</p>

  <p class="calibre1" style="text-align: justify;">“Sanat fotoğrafçılığından söz etmiyorum ki! İnsanların anılarını biriktirmek, dönüp dönüp eskiye bakmak merakından söz ediyorum.”</p>

  <p class="calibre1" style="text-align: justify;">Sözlerimi ilginç bulduğunu belli eden bir kaş işareti yaptı. Bir yandan da ekrandaki fotoğrafa dalmış, gözlerini oradan ayırmıyordu. “Size hem benziyor hem benzemiyor!” dedi.</p>

  <p class="calibre1"></p>

  <p class="calibre1" style="text-align: justify;">“Evet” dedim, “çok benzer ama bambaşkadır.”</p>

  <p class="calibre1" style="text-align: justify;">Şarabından bir yudum aldı, oturduğu koltuğa iyice yerleşti; meydan okuyan tavırla yüzüme baktı. “Hadi anlatın bu harika kardeşinizi!”</p>

  <p class="calibre1" style="text-align: justify;">dedi. “Bakalım bir gece daha kaldığıma değecek mi?”</p>

  <h1 class="calibre1" id="sigil_toc_id_12" style="text-align: justify;">Mehmet</h1>

  <h2 class="calibre1" id="sigil_toc_id_13" style="text-align: justify;"><i class="calibre2">11. Trafik kazası, üniversite yılları ve Beyaz Rusya</i></h2>

  <p class="calibre1" style="text-align: justify;">Dedim ki:</p>

  <p class="calibre1" style="text-align: justify;">O zamanlar ultrasonla bakıp, anne karnındaki bebekleri göremiyorlardı elbette ama annemin ikiz doğurması hiç kimseyi şaşırtmamış.</p>

  <p class="calibre1" style="text-align: justify;">Çünkü onun annesi de ikiz doğurmuş, anneannesi de. Genetik bir özellikmiş bu. Ama annemin ikiz kardeşi yaşamamış, doğumdan hemen sonra, daha adı bile konamadan ölmüş.</p>

  <p class="calibre1" style="text-align: justify;">Annem bizi hastanede doğurmuş; Ahmet ve Mehmet koymuşlar adlarımızı. Ben 2.200 gram, 49 santim doğmuşum, Mehmet ise 2.700</p>

  <p class="calibre1" style="text-align: justify;">gram ve 51 santim. Benden biraz daha iri bir bebekmiş yani.</p>

  <p class="calibre1" style="text-align: justify;">Çocukluk dönemimizde ikiz olmak hiç garip gelmezdi bana, hatta diğer çocukların niye ikiz olmadığına şaşardım. Öylesine doğal bir şeydi benim için bu. Ama birçok tek yumurta ikizinde rastlandığı gibi biz o kadar da aynı değildik onunla; aynı şeyleri hisseden, neredeyse bütünleşmiş ikizlerden değildik. Yine de hem fiziksel hem ruhsal olarak benzer yanlarımız çoktu elbette.</p>

  <p class="calibre1" style="text-align: justify;">O zamanlar mühendis olmak çok modaydı. Aileler mühendis koca arardı kızlarına, annemle babam da bu akıma kapılmışlardı ve biz daha küçücükken büyüdüğümüz zaman ikimizin de mühendis olacağını hayal ediyorlardı. Öyle de oldu ama bunu göremediler ne yazık ki.</p>

  <p class="calibre1" style="text-align: justify;">Dedem maliyeden emekli olmuştu. Son görev yeri olan Ankara’da, iki katlı, bahçesinde ıhlamur ağacı olan bir evde oturuyorlardı.</p>

  <p class="calibre1" style="text-align: justify;">Tatillerde ya biz onlara giderdik ya da onlar bize gelirdi. Yine bir kurban bayramı öncesi, sabah daha gün ışımadan babamın emektar Opeliyle yola çıktık.</p>

  <p class="calibre1"></p>

  <p class="calibre1" style="text-align: justify;">Babam yola geç çıkmayı hiç sevmez, trafiğin kalabalıklaştığını söylerdi. Bu yüzden arabayı bir gece önceden doldururduk. Bavulları yükler, yolda yiyeceğimiz kurabiye, fındık fıstık, kuru üzüm, dut kurusu gibi yollukları torbalara koyup götürür, arabayı yola çıkmaya hazır hale getirirdik.</p>

  <p class="calibre1" style="text-align: justify;">O gün de öyle oldu, sabah karanlığında yola çıktık. Babam arabayı çok dikkatli kullanırdı. İstanbul-Ankara arasında otoyol yok o zaman, iki şeritli dar bir yol var. Babamla annem öndeydi, biz de Mehmet’le arkada bazen el kol şakası yapıyor, bazen, ancak özel günlerde okumamıza izin verilen Teksas, Tommiks, Baltalı İlah Zagor ciltlerine gömülüyor, bazen de annemin önden uzattığı leblebi şekerlerini yiyorduk.</p>

  <p class="calibre1" style="text-align: justify;">Şehirlerarası yolda giderken gün ağardı, iki yanımızdaki tarlalar kızıllaştı, erken kalkmış olduğumuz için benim üstüme bir uyku çöktü.</p>

  <p class="calibre1" style="text-align: justify;">Ne kadar uyudum bilmiyorum, bir süre sonra korkunç bir gürültüyle sıçradığımı hatırlıyorum. Sanki gök başımıza çökmüştü, karanlıktı, içinde bulunduğumuz araba yolun dışına tarlalara doğru sürükleniyordu. Çığlıklar duyduğum kalmış aklımda, galiba ben de bağırıyordum.</p>

  <p class="calibre1" style="text-align: justify;">O korkunç gürültü bir türlü kesilmiyordu, sanki arabayı yırtıyordu birileri.</p>

  <p class="calibre1" style="text-align: justify;">Bayılmışım; gözümü açtığımda tanımadığım beyaz üniformalı insanlar gördüm başımda. Koluma bir iğne ve bir hortum takılmış olduğunu fark ettim. Başımı yana çevirdiğimde Mehmet’in de koluna bir hortum takılmış olarak yattığını gördüm. Mehmet demek istedim ama</p>

  <p class="calibre1" style="text-align: justify;">boğazımdan bir ses çıkmadı, yine bayılmışım.</p>

  <p class="calibre1" style="text-align: justify;">Birkaç saat sonra kendime geldiğimde, Mehmet de ayılmıştı. Ağlıyordu, niye ağlıyor acaba diye düşündüm. Üstüme eğilen beyaz kepli hemşireye nerede olduğumuzu sordum. Bolu Devlet Hastanesi’nde olduğumuzu fısıldadı. Bir kaza geçirdiğimizi ama Mehmet’in de,</p>

  <p class="calibre1" style="text-align: justify;">benim de iyi olduğumuzu söyledi, dinlen dedi, dinlen yavrum, iyice dinlen diye başımı okşadı ama benim başım çok ağrıyordu.</p>

  <p class="calibre1" style="text-align: justify;">Nedense annemi babamı sormak aklıma gelmedi, Mehmet’in niye ağladığına takılmıştım. Herhalde çok ağrısı var diye düşündüm, uzun bir uykuya daldım yine. Verdikleri ilaçların etkisiyle sürekli uyuyordum.</p>

  <p class="calibre1" style="text-align: justify;">Uyandığımda anneannemin üzgün yüzünü gördüm; gözlerinin altında mor halkalar vardı. Ankara’ya geldik mi diye düşündüm, sonra hastanede olduğumuzu hatırladım ve anneannemin de ağlamakta olduğunu fark ettim. Köşedeki koltukta, pencereden giren ışığın önünde dedem oturuyordu. “Sizi almaya geldik yavrum” dedi anneannem. Ancak o zaman annemle babamı sormak aklıma geldi. Sordum, anneannem, dedem, hemşire hepsi sustular. Mehmet “Ölmüşler!” dedi.</p>

  <p class="calibre1" style="text-align: justify;">Mehmet’in ne demek istediğini anlayamadım. Niye böyle acayip bir şey söylediğini düşündüm. Her zamanki gibi pis bir şaka yapıyor sandım.</p>

  <p class="calibre1" style="text-align: justify;">O gece bir ara babamı gördüm odada; beyaz önlük vardı onun da üstünde, olduğundan daha uzun görünüyordu. “Baba” dedim, “ölmemişsin, ölmemişsin işte.” “Bilemezsin ki bunu” dedi, “daha çok küçüksün aklın ermez ki.” “Ama” dedim, “seni gördüğüme göre demek ki ölmemişsin.” “Beni sen görüyorsun, ben kendimi görmüyorum, belki de sana göre ölmedim, kendime göre öldüm” dedi. Uyumuşum.</p>

  <p class="calibre1" style="text-align: justify;">Ertesi gün dedemlerle bir otobüse binip, İstanbul’a gittik. Yolda bütün arabalar üstüme geliyor gibiydi, bize çarpacaklar diye korkuyla büzülüyordum, Mehmet hiç korkmuyordu. Bir süre önce annemle babamla beraber geldiğimiz yoldan geri gidiyorduk ama onlar yoktu.</p>

  <p class="calibre1" style="text-align: justify;">Dedem, anneannem, bir de Mehmet; bu durum çok tuhaf geldi.</p>

  <p class="calibre1" style="text-align: justify;">Mehmet’le pek konuşmadık, başında sargılar ve benim gibi yüzünde morluklar vardı. Ondaki morluk alnından gözlerinin altına kadar</p>

  <p class="calibre1" style="text-align: justify;">inmişti; simsiyah görünüyordu. Sonra cenaze töreni yapıldı, cami avlusuna iki tabut konmuştu. Bazıları tanıdık olan yüzler bize üzüntülü gözlerle bakıyor, arada bir gelip başımızı okşuyorlardı. Annemle babam yeşil örtülerin altında kalmıştı, onları göremiyorduk. Bu işler bitince bir otobüsle Ankara’ya dedemlere gittik, artık evimiz orasıydı.</p>

  <p class="calibre1" style="text-align: justify;">On yaşındaydık.</p>

  <p class="calibre1" style="text-align: justify;">Lafa dalıp yemeği unuttuk, kusura bakma; hem kal diye ısrar etti hem de aç bıraktı diyeceksin. Bir hamburgerle duruyorsun, saatlerdir. Bir saniyede bakkala gidip geliyorum ben. İtiraz etme; gece boyunca aç kalacak değilsin ya. Hem kendim için de bir şeyler alacağım. Sen bu arada dizüstündeki resimlere bak. Bütün aile albümünü olduğu gibi tarayıcıdan geçirip buraya aktardım. Kimin kim olduğunu tahmin edersin herhalde; annem, babam, anneannem, dedem ve öteki akrabalar.</p>

  <p class="calibre1" style="text-align: justify;">Bizim çocukluk resimleri de var. Şarap da al kendine, ben hemen geliyorum. Bu arada Kerberos’un yemeğini de vermem gerekiyor. Onu da unuttum; hem bağlı kalmaktan, hem açlıktan geberiyordur şimdi.</p>

  <p class="calibre1" style="text-align: justify;">... Baktın mı resimlere? Tamam, devam ediyorum:</p>

  <p class="calibre1" style="text-align: justify;">Dedem ve anneannem kıt kanaat emekli maaşıyla bizi okutabilmek için her şeyi yaptılar, bunu anneme babama karşı bir borç olarak görüyorlardı. İkimiz de TED Koleji’nde okuduk, sonra ODTÜ sınavlarını kazandık. Dedem ikimizi de mühendislik bölümlerini seçmeye yönlendirdi. Çünkü annemle babamın rüyasını gerçekleştirmek zorundaydık. Ben inşaat bölümüne girdim, Mehmet elektrik.</p>

  <p class="calibre1" style="text-align: justify;">Elektrik bölümünü kazanmak biraz daha zordu. Zaten o, benden daha çok okurdu; tam bir kitap kurduydu diyebilirim. Lise yıllarındayken eline Nikola Tesla’yı anlatan bir kitap geçmiş, bana günlerce bu “Sırp asıllı elektrik dâhisi” ile ilgili bilgiler vermişti. Bugün dünyayı pırıl pırıl aydınlatan lambaları gördükçe herkesin bunu Edison’a mal etmesinin yanlış olduğunu söylemişti. Aydınlatma da dahil, dünya genelinde kullanılan enerjinin çok büyük kısmının alternatif akım sayesinde</p>

  <p class="calibre1" style="text-align: justify;">yaygınlaştığını ve alternatif akımı Tesla’nın icat ettiğini heyecanla anlatmıştı. Ayrıca, gelecekte insanların gündelik hayatta bile kablosuz aletler kullanarak birbirleriyle konuşacaklarını, ses ve görüntüleri çok daha gelişmiş şekilde aktaracaklarını, bütün bunların da Tesla’nın buluşları sayesinde gerçekleşeceğini ileri sürmüştü.</p>

  <p class="calibre1" style="text-align: justify;">Zaten Mehmet’in böyle aşırı tutkulu bir kişiliği vardı. Bu bakımdan biraz dalgacı olan, hayatı hafif yaşamayı seven benden epey farklıydı.</p>

  <p class="calibre1" style="text-align: justify;">Tesla’ya âşık gibiydi, aynen onun gibi elektrikle mucizeler yaratmak istiyor, evde durmadan deneyler yapıyordu. Beraber kaldığımız oda bakır telli sarma makaralarla, küçük motorlarla, ölçü aletleriyle, kablolarla doluydu. Arada bir küçük çarpılmalar yaşasa bile bana da bu tutkuyu aşılamaya çalışıyor, artık benim izleyemez olduğum bir terminolojiyle gece gündüz üzerinde çalıştığı projeleri anlatıyordu. Anneanneme doğum gününde, kendi imal ettiği bir elektrikli ısıtıcı hediye ettiğini hatırlıyorum. Hem çok az elektrik harcıyormuş, hem de daha çok ısı veriyormuş söylediğine göre. Sevincinden zıp zıp zıplıyordu; elektrikli ısıtıcı çirkin bir şeydi ama çok etkiliydi doğrusu; tek kusuru ertesi gün bozulup, bir daha düzelemeden bir dolabın üstüne kaldırılması oldu. Çünkü icat tamamlandıktan sonra Mehmet ona duyduğu ilgiyi kaybetmiş, ODTÜ’de okutulan bazı kitaplardaki yanlışları bulmaya adamıştı kendini. O kitaplardaki hataları düzelterek, kendisi yeni bir kitap yazacaktı ve tarihte ilk kez bir öğrenci, okuduğu bölümün ders kitabını yayımlamış olacaktı.</p>

  <p class="calibre1" style="text-align: justify;">Bu arada günlerimiz sadece okumayla yazmayla geçmiyordu elbette.</p>

  <p class="calibre1" style="text-align: justify;">O dönemin Ankarası’nda öğrenci partisi diye bir kavram yoktu, sadece bazı varlıklı ailelerin verdiği çay davetleri vardı. Kızlarla buluşabilmenin tek yolu o “çay”lara gitmek ya da seninle gelmeyi kabul edecek bir kız bulursan pastaneye, muhallebiciye davet etmekti. Gerçi o ucuz yerlere bile paramız pek yetmezdi bizim; mecburen sıraya bindirirdik.</p>

  <p class="calibre1" style="text-align: justify;">Bir cumartesi ben çıkarsam, ertesi cumartesi Mehmet’e gelirdi sıra.</p>

  <p class="calibre1" style="text-align: justify;">Kitap, yol parası, kantinde yaptığımız ufak tefek harcamalar...</p>

  <p class="calibre1"></p>

  <p class="calibre1" style="text-align: justify;">Dedemin verdiği harçlık ancak buna yetiyordu ama şunu da eklememe izin ver: Kız arkadaş bulmakta ikimizin de pek zorluk çektiği yoktu. Eh eline yüzüne bakılır tipler sayılırdık, iyi bir eğitim görüyorduk, geleceğimiz parlaktı; kız anneleri için “gözde bekâr” sayılabilecek bütün özelliklere sahiptik. Ne var ki Mehmet bir kızla çıktığı zaman çok açılır, pastaneye borç takar, ertesi hafta benim sıramı ona vermemi istemekte sakınca görmezdi.</p>

  <p class="calibre1" style="text-align: justify;">Bu konularda... bencil demeyeyim ama biraz düşüncesizdi galiba.</p>

  <p class="calibre1" style="text-align: justify;">Her konuda aşırı tutkulu olduğu için, kızlar konusunda da aşırı gider, birine tutuldu mu dünyayı unuturdu. Cumartesileri benim sıramı alması ve para meselesi yüzünden birkaç kez kavga ettik onunla. Ciddi ciddi kavga; hatta birinde iş yumruklaşmaya kadar vardı da zavallı anneannem iki misli boyundaki torunlarını ayırabilmek için kendini feda edip tartaklanma pahasına aramıza girdi.</p>

  <p class="calibre1" style="text-align: justify;">Evet, evet; dünyanın en acıklı aşk hikâyesine geliyorum; sabırsızlanma, unutmadım ama durumu tam olarak anlayabilmen için önce bunları anlatmam şart.</p>

  <p class="calibre1" style="text-align: justify;">İşte Mehmet böyle biriydi; arada bir itişip kakışmamıza rağmen iyi geçindiğimiz söylenebilir. Üniversite yıllarımız, siyasi kargaşanın doruğa çıktığı yıllardı. ODTÜ’nün de hâlâ devam eden bu konudaki ününü duymuşsundur. Okulda sık sık direnişler, polisle çatışmalar yaşanıyordu. Mehmet bu konuda da benden farklıydı, kendisini sol grupların içine atmıştı. Bazı geceler eve gelmiyor, vaktini üniversite yurdunda arkadaşlarıyla birlikte bildiri hazırlamakla, siyasi toplantılar yapmakla geçiriyordu.</p>

  <p class="calibre1" style="text-align: justify;">Okul yıllarımız böyle yarı itiş kakış, yarı anlayış içinde geçti. O yıllarda dedem öldü. Anneannemle birlikte üç kişi kalmıştık, onun da sağlığı bozuktu zaten. Ufak tefek, sürekli dizleri ağrıyan, yüksek tansiyon sorunları olan, sık sık çarpıntı tutan, böyle anlarda Passiflora şişesine sığınan bir kadındı. Çok uzun süre birlikte yaşayan çiftlerde</p>

  <p class="calibre1" style="text-align: justify;">görüldüğü gibi, kocasının ölümünü, kendi ölümünün de yaklaştığı yolunda ilahi bir işaret olarak yorumluyordu.</p>

  <p class="calibre1" style="text-align: justify;">Mehmet pek yakın değildi anneanneme, benim aram daha iyiydi, zaman zaman oturup dertleşirdik. Ankara’nın o meşhur kış gecelerinden birinde yatmış, uykuya dalmıştık. Ev iyi ısınmıyordu, kömür pahalıydı, onun için geceleri sobayı yakmıyorduk. Bunun yerine erkenden yatağa girip, yorganın altında kendi nefesimizle ısınmak en iyisiydi. Bir süre sonra sıcacık oluyordu yatağın içi. Tek zorluk tuvalete kalktığın zaman katlanmak zorunda olduğun, dişlerini zangırdatan soğuktu.</p>

  <p class="calibre1" style="text-align: justify;">Neyse, ne diyordum; bir gece anneannemle erkenden yataklarımıza girdik. Mehmet yoktu yine, yurtta kalmıştı. Saat 3’e gelirken kapı zilinin ısrarlı bir biçimde çalındığını duyarak uyandım. Aklıma ilk gelen, Mehmet oldu; başına bir şey mi gelmişti acaba? Soğuk koridora çıktım, baktım, anneannem de sırtına hırkasını almış, kapıya gidiyordu. Kimdir acaba der gibi birbirimizin yüzüne baktık. Kapıyı açtım ama hiç kimseyi göremedim. Üç gündür aralıksız yağmakta olan kar evin önünde epey birikmişti, kapının önünde lekesiz bir kar birikintisi uzanıyordu ve üstünde hiç ayak izi yoktu. Tertemizdi, basılmamıştı; bırak ayak izini, bir pati izi bile yoktu. Anneannemle ürperdik. Bunun ne anlama geldiğini anlayamadık, çünkü zili birimiz duysak, herhalde yanıldık der geçerdik ama ikimiz de duymuştuk.</p>

  <p class="calibre1" style="text-align: justify;">Anneannem o gece, “Deden geldi, beni çağırdı” dedi. “Benim de gitmem yakındır. Zaten istediğim de bu. Kızıma kavuşurum orada, ölüm bana kurtuluş gibi geliyor; bunca yıldır kızımın emanetlerini büyütmek için yaşadım ben, siz olmasanız çoktan ölürdüm ama artık gözüm arkada değil. Bu noktaya kadar geldiniz, gelecek yıl ikiniz de mühendis çıkıyorsunuz, erkeksiniz, nasıl olsa başınızın çaresine bakarsınız. Benim gibi zavallı, hasta bir kadının sizin için yapabileceği hiçbir şey yok artık.”</p>

  <p class="calibre1"></p>

  <p class="calibre1" style="text-align: justify;">Sonra biraz durdu, hüzünlenerek, “Aslında senin için hiç korkmuyorum” dedi. “Ama Mehmet’in aklı pek başında değil. Kendini belanın içine atmak için fırsat kolluyor. Maceraperest o çocuk, maceraperest, hayalhanesi de çok geniş, hayatta başına neler gelecek kim bilir? Ama sana vasiyetim, ömür boyu ona göz kulak olman, kollayıp gözetmen.</p>

  <p class="calibre1" style="text-align: justify;">Çünkü içimde öyle uğursuz bir his var ki; başı çok derde girecek bu yavrumun.”</p>

  <p class="calibre1" style="text-align: justify;">Öyle de oldu gerçekten, anneannem o olağanüstü sezgisiyle geleceği okumuştu. İki ay sonra öldü, doktorlar “çoklu organ bozukluğu”ndan öldüğünü söylediler. Herhalde yaşlılıktan ölmenin tıbbi açıklamasıydı bu. Son nefesini verirken Mehmet’le ben başındaydık, küçücük kalmıştı. Can denilen şey, çekilen bir deniz gibi uzaklaşıp gidiyordu yüzünden; son bir gayretle bana güçbela verdiğim sözü hatırlatmak için çırpındı. “Tamam” dedim, “anladım, yorma kendini söz veriyorum.”</p>

  <p class="calibre1" style="text-align: justify;">Mehmet ne konuda söz verdiğimi anlamadı elbette.</p>

  <p class="calibre1" style="text-align: justify;">Ama gözlerin kapanıyor senin, deniz, güneş ve üstüne üç kadeh şarap çarptı herhalde. Benim de başım ağırlaştı biraz, uyku geldi mi karşı koymak mümkün değil elbette, anneannem insanın gözkapaklarına on Arap oturur derdi, niye Arap hiç anlamadım ama gerçekten bu durumda insanın gözünü açık tutması zordur.</p>

  <p class="calibre1" style="text-align: justify;">Derken okul kazasız belasız bitti. Mehmet’in öğrenci eylemleri, okul işgalleri gibi tatlı çılgınlıklarını, birkaç gün polis tarafından gözaltına alınmasını falan saymazsak elbette. Okuldan sonra ben hemen askere gittim, bu engeli aradan kaldırmak istiyordum; acemi eğitiminden sonra boyuma posuma bakarak komando aldılar beni. Burdur’daki komando bölüğünde sıkı bir eğitimden geçtim; her türlü silahı kullanmayı, ipe tırmanmayı, vahşi doğa koşullarında yaşamayı öğrendim. İlk başlarda çok zordu ama zamanla alışıyor insan.</p>

  <p class="calibre1" style="text-align: justify;">Mehmet askere gitmedi; bir Amerikan firmasında iş buldu, çalışmaya başladı. “Erteleyebileceğim kadar erteleyeceğim bu işi” diyordu.</p>

  <p class="calibre1"></p>

  <p class="calibre1" style="text-align: justify;">Çünkü askere gitme fikrinden hiç hoşlanmıyordu ama bir süre sonra kaçırmaması gereken bir fırsat doğdu. Kısa dönem askerlik diye bir şey çıktı. Mehmet’e bu fırsatı kaçırmaması için yalvardım yakardım, sonunda ikna ettim. Kısa süre askerlik yapacak sonra dönüp aynı işte çalışmaya devam edecekti. Firma yetkilileri de Mehmet’i seviyordu, onu tekrar işe alacaklarına söz verdiler; o da bu kadar ısrar ve olanak karşısında daha fazla dayanamadı ve askere gitti.</p>

  <p class="calibre1" style="text-align: justify;">Askerliği bitirdikten sonra işine geri döndü. Ben de birkaç iş</p>

  <p class="calibre1" style="text-align: justify;">değiştirdim. O yılları sıkıcı biçimde geçirdik.</p>

  <p class="calibre1" style="text-align: justify;">Sonra üniversiteden, aynı dönemden bir arkadaş bana Rusya’dan bahsetti. Orada Türk firmalarının dev inşaatlar yaptığını hepimiz biliyorduk elbette ama Sedat (o arkadaşım) koşulların çok iyi olduğunu, yüksek maaş alınıp o ucuz ülkede para biriktirildiğini, iş bulmanın da zor olmadığını söyleyince benim içime bir Rusya kurdu düşürmüş</p>

  <p class="calibre1" style="text-align: justify;">oldu. Hele kızlarının çarpıcı güzelliğini de ballandıra ballandıra anlatınca, bekleyecek halim kalmadı. Hemen ertesi gün gidip, Sedat’ın da referansıyla ENKA şirketine başvurdum. Şirket Sovyetler Birliği’nin geniş coğrafyasında o kadar çok iş yapıyordu ki önceleri beni nereye göndereceklerini şaşırdılar ama sonra en acil işin Beyaz Rusya’da Minsk yakınlarındaki Borisov’da olduğuna karar verdiler.</p>

  <p class="calibre1" style="text-align: justify;">O sıralarda Doğu Bloku yıkılıyordu, Kızıl Ordu Afganistan’dan büyük kayıplar vererek çekilmişti, Doğu Almanya’daki taburlar da geri çekiliyordu. Oradan dönen binlerce subaya lojman gerekiyordu. Borisov’da zaten bir askeri garnizon ve subay evleri vardı; şimdi oraya yeni gelen subaylar için yepyeni bir şehir kurulacaktı. Bir gün elimde Sovyetler Birliği’ne giriş için gerekli olan bir vize kâğıdı, pasaportum ve dolara çevirttiğim üç beş kuruş paramla uçağa binip Minsk’e gittim.</p>

  <p class="calibre1" style="text-align: justify;">Bahar aylarıydı, ortalık yemyeşildi. Bu bakımlı, güzel, temiz ve alabildiğine romantik şehre neredeyse âşık olmuştum. Memleketteki onca karmaşadan, gürültüden, kalabalıktan sonra burası asude bir kuş yuvası</p>

  <p class="calibre1" style="text-align: justify;">gibi geliyordu bana. Borisov kente yaklaşık bir saat uzaklıktaydı. Ak kayın ağaçları arasında, güzel, küçük bir yerdi. Orada ilk göze çarpan şey Kızıl Ordu subayları ve her sınıftan Türklerdi. Mühendisler, mimarlar, kalfalar, çıraklar ve Anadolu’nun her köşesinden gelmiş işçiler.</p>

  <p class="calibre1" style="text-align: justify;">Herkes mutlu görünüyordu.</p>

  <p class="calibre1" style="text-align: justify;">İşçilerin eline ayda 500 dolar geçiyormuş, bunun 100 dolarını tutup, geri kalanı memlekete yolluyorlarmış. SSCB başkanının maaşının 40</p>

  <p class="calibre1" style="text-align: justify;">dolar olduğu düşünülürse, kendilerini milyoner gibi hissetmeleri doğaldı. Geniş barakalarda kalıyorlardı ama bazıları garnizondaki Kızıl Ordu subaylarının evine “içgüveysi” girmişlerdi, daha çok orada yatıp kalkıyorlardı. Şaşkınlıkla bunun ne anlama geldiğini sorduğumda sustular, “mühendis bey”den utandılar sanırım, ben de üstelemedim. Ger<span style="font-size: 1em;">çeği, şirketten bir arkadaş anlattı: Yıkılmakta olan Rusya’da herkes gibi subaylar da maaş alamıyormuş; zaten alsalar da karaborsa dışında bir şey bulabilmek zormuş. Bizim “milyoner” işçiler o ailelerin güzel kızlarıyla arkadaş oluyor; elleri kolları yiyecek içeceklerle, votkalar, çikolatalarla dolu olarak evlerine ziyarete gidiyor, geceleri de orada kızla kalmaya başlıyorlarmış. Bir çeşit ikinci evlilik gibi oluyormuş bu.</span></p>

  <p class="calibre1" style="text-align: justify;">Anadolu’daki eşleri para geldiği için memnun, Borisov’daki genç kızlarla resmi olmayan evlilik de güzel... Bu konu açıldığı zaman yüzlerine yayılan gülümsemenin ve suskunluklarının nedeni buymuş.</p>

  <p class="calibre1" style="text-align: justify;">Hatta kendi aralarında bu konuyla ilgili şakalar bile geliştirmişler: “Rus kızı votka gibidir” diyorlarmış, “tek başına içilir, hiçbir şey istemez ama Türk kızı rakı gibidir. Yanında meze ister, peynir kavun ister, ister oğlu ister.”</p>

  <p class="calibre1" style="text-align: justify;">Vay be, dedim içimden, hayata bak; sonra mühendislerin, yöneticilerin hayatını sordum. Onların arasında da böyle yaşayanlar varmış ama bu kızlardan birine âşık olup evlenen de çokmuş. Türk-Rus evliliklerine pek sık rastlanır olmuş artık.</p>

  <p class="calibre1"></p>

  <p class="calibre1" style="text-align: justify;">Oradaki sistemin sosyalizm olmasının bu ahlak çöküntüsüyle hiçbir ilgisi olamaz. Hangi rejim olursa olsun, çökerken böyle altüst oluşlar yaşanır. Hatta rejimlerin çökmesi de gerekmez, İkinci Dünya Savaşı sırasında büyük yıkıma uğrayan bazı Avrupa ülkelerinde yaşanan onca dramı herkes biliyor. Ne yazık ki, kadınlar her seferinde ilave acılar çekiyorlar.</p>

  <p class="calibre1" style="text-align: justify;">Ama hikâyemizle ilgili olmayan konulara girmeyelim. Devam</p>

  <p class="calibre1" style="text-align: justify;">ediyorum:</p>

  <p class="calibre1" style="text-align: justify;">Fazla çalışmanın dışında hayat rahattı doğrusu Borisov’da. İhale uluslararası firmaların elinden, biraz da çabuk bitirme şartı konarak alınabildiği için, başımızda miğfer, gece gündüz şantiyede çalışıyorduk. Hafta sonlarında arkadaşlarla çevreyi geziyorduk. Bu konuda bize firmada çalışan, çevirmenlik yapan, Rus makamlarıyla her işimizi halleden Ludmilla adlı genç bir kız yardımcı oluyordu.</p>

  <p class="calibre1" style="text-align: justify;">Saçları siyah ama teni olağanüstü beyazlıkta, uzun boylu, gözlüklü bir kızdı Ludmilla. Moskova Üniversitesi’nde Yabancı Diller Fakültesi’nden mezun olmuştu, İngilizcesi akıcıydı. Ama her gün sıkı sıkı bağladığı topuzu, yeşile çalan gözlerini gizleyen bağa çerçeveli gözlüğü, her zaman dimdik duruşu ve herkesle arasına mesafe koyan ciddiyetiyle, kimsenin aklına başka bir şey gelmiyor, disiplinli bir iş</p>

  <p class="calibre1" style="text-align: justify;">arkadaşı gibi düşünülüyordu.</p>

  <p class="calibre1" style="text-align: justify;">Bazen pazar günleri, ormanın bir kıyısına Borisovlu yaşlı kadınlar, genç kızlar gelir, çoğunlukla evlerinden taşıdıklarını sandığım ilginç şeyler satarlardı. Yere serili bir örtünün üstüne yerleştirilmiş bir ikona, birkaç şamdan, sallayınca kar yağan cam kürelerin içinde kiliseler, bez bebekler, matruşkalar, aynalar, işlemeli örtüler, masa saatleri, guguklu duvar saatleri, gümüş çerçeveli aile fotoğrafları, hatta eski üniformalar, askeri madalyalar, nişanlar... Hepsi kullanılmıştı bunların. Zaten o sıralarda çöken rejimin mallarından üç beş kuruş elde etmek için Rusların çoğu birbiriyle yarışıyordu.</p>

  <p class="calibre1"></p>

  <p class="calibre1" style="text-align: justify;">Sana daha önce sözünü ettiğim otelde bir akşam, sigara içmek için kapının önüne çıktığımda, karanlıkların arasından ürkek tavırlı, zayıf bir oğlan süzülerek gelmiş ve anlaşılması zor bir Tarzan İngilizcesiyle, saat alıp almak istemediğimi sormuştu. Belli ki evden ya da başka bir yerden yürütülmüş bir saatti bu. Nasıl bir şey olduğunu merak ettiğim için göstermesini istediğimde oğlan, etrafa kuşkulu bakışlar atarak lacivert montunun altından tuhaf bir şey çıkardı. Saat olamayacak kadar büyük, ağır ama üzerinde ibreler, göstergeler olan bir şeydi. Bunun ne olduğunu sorduğumda MiG 25 savaş uçağına ait bir saat olduğunu söyledi. Dondum kaldım; demek ki artık savaş jetlerini de söküp parça parça satıyorlardı. Kaç para olduğunu sordum, çocuk korka korka on dolar dedi; hani ısrar etsem üçe, beşe de inecekti ama on doları verip saati aldım; odamda bu ilginç aleti uzun uzun inceledim. Bunun İstanbul’da ilginç eşyalar toplayan bir arkadaşım için hoş bir hediye olacağını düşündüm. Sahiden de çok hoşuna gitti ama sonradan ne kadar büyük bir tehlike atlatmış olduğumu düşününce sırtım ürperdi.</p>

  <p class="calibre1" style="text-align: justify;">Öyle ya; Sovyetler Birliği havaalanlarındaki onca KGB ajanı ve buz bakışlı gümrük polisi arasından, bir MiG 25 saati geçirmiştim. Arama yapıp da bu aleti üstümde bulsalardı işim bitikti. Cehalet işte.</p>

  <p class="calibre1" style="text-align: justify;">Kış yaklaşırken sonbahar renkleri Borisov çevresini daha da güzel bir hale soktu. Ağaçlardaki yapraklar kızarmış, göl kıyıları nefes kesici renklere bürünmüş, kayın ağaçları karanlık kuzey ormanlarının temiz yürekli, aydınlık evlatları olarak geceleri de parıldar olmuştu. Her şey iyiydi, temizdi, hoştu, dünyada insanın sevdalanmayı ve çocuk yapmayı bile düşünebileceği bir cennet bulmuştum, çok da mutluydum ama aklım Mehmet’teydi. Ondan çok seyrek haber alabiliyordum, kim bilir ben yokken ne çılgınlıklar yapar diye kaygılanıyordum. Bu yüzden bir gün bizim yöneticiyle konuştum, iyi eğitimli bir elektrik mühendisine her zaman ihtiyaçları vardı zaten, kardeşimin özgeçmişini verdim; olur, gelsin dediler.</p>

  <p class="calibre1"></p>

  <p class="calibre1" style="text-align: justify;">İş Mehmet’i ikna etmeye kalmıştı. Ona buradaki dünya cennetini, doğayı, kızların akıl almaz güzelliğini anlatan uzun bir mektup yazdım; her şeyi çok ballandırmıştım ama ondan gelen mektup, bu satırlarımın değil de mektuba tesadüfen eklediğim küçük bir cümlenin işe yaradığını gösteriyordu. “Rejim yıkılmak üzere olduğu için her şey büyük bir altüst oluş içinde, bu yüzden de çok ucuz” yazmıştım. İyi ki de yazmışım, çünkü onu buraya gelmeye ikna eden şey “sistemdeki bu altüst oluşu yakından gözleme imkânı” olmuş. Neyse, ne sebeple olursa olsun geliyordu; bunun için seviniyordum ama başımıza gelecekleri bilsem sevinmekte acele etmezdim doğrusu.</p>

  <p class="calibre1" style="text-align: justify;">İyi ama uyumuş bu kız; başı omzuna düşmüş, gözleri kapanmış, dalıp gitmiş derin uykulara. Hadi sen şimdi yatağına git. Hikâyenin asıl vurucu yerlerine yeni geliyoruz, kalanını yarın anlatırım. Hadi iyi geceler, iyi uykular.</p>

  <p class="calibre1" style="text-align: justify;">İtiraz etmiyor, aslında beni tam olarak duymuyor bile, gençlik uykusu, bastı mı basıyor işte, ne güzel; uyku sersemi sallana sallana alt kata iniyor.</p>

  <p class="calibre1" style="text-align: justify;">Hadi iyi geceler, iyi uykular.</p>

  <h2 class="calibre1" id="sigil_toc_id_14" style="text-align: justify;"><i class="calibre2">12.Genç kızın öfkesi, hasta oğlanın ateşi, Kerberos’un kıskançlığı,yani normal bir gün daha</i></h2>

  <p class="calibre1" style="text-align: justify;">Ertesi gün bir kavga koptu ki aman Allah, meğer ne kadar sert olabilirmiş bu narin kız böyle. Gözlerinin çakmak çakmak bir bakışı, kaşlarını bir çatışı vardı ki inanmak mümkün değildi. Böylece bir yönünü daha öğreniyordum, öfkesini kontrol edemediği halini görüyordum. Kızdığı zaman dilinin endazesi kalmıyordu; ağzına geleni sayıyordu. Vay efendim ben onu kandırmışım da, hani hayatında duyduğu en acayip aşk hikâyesini anlatacakmışım da, gece kalması için yalan söylemişim de, aile hikâyesinden başka bir şey duymamış da, ona neymiş benim ailemden de kardeşimden de, hayal meyal Rusya falan diye bir şeyler duymuş, onu da doğru dürüst dinleyememiş de, içkisine ilaç falan mı koymuşum, sabaha kadar sızıp kalmış da... Buna benzer bir sürü laf yedim. Hepsini de sükûnetle, ayakta ona kahve fincanı uzatırken dinledim, yüzümden gülücük hiç eksik olmadı ama bu onu daha mı çok kızdırıyordu bilmem.</p>

  <p class="calibre1" style="text-align: justify;">Sonunda kahveyi kabul ettirebildim, altdudağı sarkmış, küs bir ifadeyle “ver şu lanet olası şeyi” der gibi aldı, içmeye başladı, sonra ilk yudumunu püskürttü. Allah kahretsin, bu kadar sıcak kahve olur muymuş, ağzını yakmak için mahsus mu yapmışım, benim derdim onunla oyun oynamak mıymış, nereden uydurmuşum dünyanın en</p>

  <p class="calibre1" style="text-align: justify;">acayip aşk hikâyesini falan, hani nerdeymiş o hikâye, nerdeymiş ha, nerdeymiş!</p>

  <p class="calibre1" style="text-align: justify;">Allahtan tam o sırada aşağıdaki kapının kilidinde bir anahtar döndü, Hatice Hanım “Ben geldiiiiim!” diyerek içeri daldı da kızın salvolarından biraz kurtulabildim.</p>

  <p class="calibre1"></p>

  <p class="calibre1" style="text-align: justify;">Aşağıya Hatice Hanım’a seslenip bir misafirimiz olduğunu söyledim, acaba iki kişi için kahvaltı hazırlayabilir miydi?</p>

  <p class="calibre1" style="text-align: justify;">“Tamam” dedi.</p>

  <p class="calibre1" style="text-align: justify;">Benim garip huylarıma alışkın olduğu için, beklemediği durumlarla karşılaşmak onu şaşırtmıyordu. Daha önce hiç rastlamamış olmasına rağmen bir misafirimin olması da tuhafına gitmedi.</p>

  <p class="calibre1" style="text-align: justify;">Kıza da Hatice Hanım’dan çekinmesine gerek olmadığını, beni bildiği için hiçbir şeyi yanlış anlamayacağını söyledim.</p>

  <p class="calibre1" style="text-align: justify;">“Zaten neyi yanlış anlayacak?” dedi.</p>

  <p class="calibre1" style="text-align: justify;">“Hani” dedim, “senin burada gecelemeni falan.”</p>

  <p class="calibre1" style="text-align: justify;">“Ne var bunda?”</p>

  <p class="calibre1" style="text-align: justify;">“Yani” dedim, “aramızda bir şeyler olduğunu falan düşünmez, demek istiyorum.”</p>

  <p class="calibre1" style="text-align: justify;">Sen salak mısın der gibi yüzüme hayretle baktı. “Niye öyle bir şey düşünsün, aramızdaki yaş farkını görmüyor mu herkes?” dedi.</p>

  <p class="calibre1" style="text-align: justify;">“Doğru, görüyor tabii” dedim. Sonra kıza onu kandırmadığımı, ger<span style="font-size: 1em;">çekten büyük bir hikâye anlatmakta olduğumu ama onu iki cümlede özetleyemeyeceğimi</span></p>

  <p class="calibre1" style="text-align: justify;">söyledim.</p>

  <p class="calibre1" style="text-align: justify;">“Ayrıca</p>

  <p class="calibre1" style="text-align: justify;">uyku</p>

  <p class="calibre1" style="text-align: justify;">ilacı</p>

  <p class="calibre1" style="text-align: justify;">falan</p>

  <p class="calibre1" style="text-align: justify;">da</p>

  <p class="calibre1" style="text-align: justify;">koymamıştım içkine, kendin uyudun” diye ekledim.</p>

  <p class="calibre1" style="text-align: justify;">Nereden itibaren uyuduğunu bilmediğim için, hikâyeyi nerede kaybettiğini kestiremiyordum. Rusya’ya gidişimi falan duymuş muydu mesela.</p>

  <p class="calibre1"></p>

  <p class="calibre1" style="text-align: justify;">“Evet” dedi biraz daha sakin bir sesle. “Oradaki işçileri anlatıyordun.</p>

  <p class="calibre1" style="text-align: justify;">Rus kızlarını falan. Onların evine yerleşiyorlarmış seninkiler içgüveysi olarak.”</p>

  <p class="calibre1" style="text-align: justify;">Onun da benimle konuşurken “siz” den, “sen”e geçtiğini fark ettim birden. Daha önce hiç sen demiş miydi acaba? Galiba dün... Yok, hatırlayamadım, emin olamadım. “İyi” dedim. “O bölümleri dinlediysen çok bir şey kaybetmemişiz, Ludmilla’yı, Mehmet’in Rusya’ya gelişini falan... Onu da bu akşam anlatırım.”</p>

  <p class="calibre1" style="text-align: justify;">Birden ayağa fırlayıp gözlerini kocaman kocaman açtı. “Ne akşamı yaaa! İşte buradayız, anlatın olup bitsin” dedi, yine “siz”e geçerek.</p>

  <p class="calibre1" style="text-align: justify;">“Hatice Hanım bize servis yaparken mi anlatacağım?” dedim. “O</p>

  <p class="calibre1" style="text-align: justify;">kadar kolay bir şey değil bu. Bir aile sırrı ilk kez sana açılıyor, nasıl bu kadar hafife alıyorsun?”</p>

  <p class="calibre1" style="text-align: justify;">“Tamam da, Hatice Hanım akşama kadar kalacak değil ya, gidince anlatırsınız.”</p>

  <p class="calibre1" style="text-align: justify;">Başımı olumsuz anlamda salladım. Bütün hayalleri yıkılan bir insan gibi baktı yüzüme. Öfkeden çok, kederli bir ifadeyle. Bunun üzerine daha yumuşak bir sesle devam ettim: “Kasabada işlerim var, bankaya, tapu dairesine falan uğrayacağım. Sen de bu arada Feriha’yı bulmaya çalış, köydekilerle konuş, belki Hatice Hanım sana yardımcı olur.</p>

  <p class="calibre1" style="text-align: justify;">Akşam burada buluşuruz.”</p>

  <p class="calibre1" style="text-align: justify;">“Çok insan gördüm de hayatımda sizin gibisini görmedim” diyerek bu sefer de bilgiç bir kişiye dönüştü. Sanki uzun bir ömür sürmüş de çok kişi tanımış gibi. “Aklınız fikriniz kandırmakta” diye devam etti.</p>

  <p class="calibre1" style="text-align: justify;">“Akşam falan kalamam ben, çekip gideceğim, annem meraktan çıldırmak üzere, gazetedekiler de ne oldu bu kıza diyorlar. Olmaz, kesinlikle olmaz. Sadece şu Feriha’yı bulup onunla konuşmak istiyorum.”</p>

  <p class="calibre1"></p>

  <p class="calibre1" style="text-align: justify;">“Tamam. Seni zorla tutacak değilim” dedim. “İstediğin an gidersin.”</p>

  <p class="calibre1" style="text-align: justify;">O arada Hatice Hanım kahvaltı tepsisini getirdi. Bademli un kurabiyesi ve kahve. Kız bunlara bakıp yüzünü buruşturdu. Bu evde doğru dürüst kahvaltı bile yok, tam bir tımarhane diye düşünüyordu mutlaka, ama acıkmış olmalı ki ses çıkarmadan uslu uslu yemeye başladı. Kurabiyeden bulaşan un, dudaklarının kenarına minicik beyaz bir bulut gibi yerleşti. Orada durması hoşuma gittiği için hiçbir şey söylemiyordum.</p>

  <p class="calibre1" style="text-align: justify;">Bu arada tekrar aşağıya inmiş olan Hatice Hanım’a seslendim ve kızı Feriha’ya götürüp götüremeyeceğini sordum. Son günlerde epey önemli bir kişi olmaya başladığını hisseden Hatice Hanım mutlu bir sesle yanıt verdi. “Tabii! Bize yakın oturuyorlar zaten. Ne zaman isterseniz götürürüm güzel kızımı oraya.”</p>

  <p class="calibre1" style="text-align: justify;">Kız yine aksi aksi konuşarak, o uyuduktan sonra ne anlatmış olduğumu sormaya başladı.</p>

  <p class="calibre1" style="text-align: justify;">“İşçilerin ikili hayatını, Ludmilla’yı, Mehmet’i Borisov’a gelmeye ikna ettiğimi anlatmıştım. Ama bir süre sonra, Mehmet’i çağırmakla hayatımın hatasını yaptığımı anlayacaktım. Trajedi Borisov’da başlayacaktı.”</p>

  <p class="calibre1" style="text-align: justify;">Ağzı doluyken (yapışır da bu meret un), sabırsızca sordu: “Kiminle başladı? Ludmilla’yla mı?”</p>

  <p class="calibre1" style="text-align: justify;">“Hayır” dedim. “Hikâyede henüz sözünü etmediğim bir kişi var. O</p>

  <p class="calibre1" style="text-align: justify;">hayatımıza girdikten sonra başlayacak trajedi.”</p>

  <p class="calibre1" style="text-align: justify;">“Peki kim? Meraktan çatlatmayın insanı.”</p>

  <p class="calibre1"></p>

  <p class="calibre1" style="text-align: justify;">“İnsanlık tarihinin gördüğü ve görebileceği en güzel yaratık. Adını ve kim olduğunu, Mehmet’le nasıl tanıştıklarını, bu tanışmanın kardeşimi nasıl mahva sürüklediğini akşam anlatacağım.”</p>

  <p class="calibre1" style="text-align: justify;">“Hıh!” diyerek küstah bir tavırla omuz silkti. Kalkıp eşyalarını toplamaya başladı. Bir yandan da söyleniyordu: “Akşam anlatacakmış.</p>

  <p class="calibre1" style="text-align: justify;">Çok beklersiniz akşamı. Elinizde olsa beni buraya bağlayıp esir tutacaksınız.”</p>

  <p class="calibre1" style="text-align: justify;">Hatice Hanım’la birlikte çıktılar. Kapıda onu uğurlarken “Alışmıştık birbirimize. Seni çok arayacağım” dedim.</p>

  <p class="calibre1" style="text-align: justify;">Öfkesinden hiç taviz vermedi. “Şu iğrenç köpeğinizle avunun siz”</p>

  <p class="calibre1" style="text-align: justify;">dedi. “Olmazsa aşağıda sevgiliniz var ya; o ne güne duruyor, güzel güzel sohbet edin, sarmaş dolaş olun. Bana ne sizin hayatınızdan!”</p>

  <p class="calibre1" style="text-align: justify;">Bir şey demeden içeri girdim. Nedense böyle öfkeli olması, bana ilginç geliyordu.</p>

  <p class="calibre1" style="text-align: justify;">Biraz sonra Hatice Hanım döndü; kızı Ferihalara götürüp gelmiş.</p>

  <p class="calibre1" style="text-align: justify;">“Ahmet Bey” dedi, “bu gazeteci kız niye durmadan insanlarla görüşmeye çalışıyor, neyi araştırıyor?”</p>

  <p class="calibre1" style="text-align: justify;">“Svetlana’yı herhalde!”</p>

  <p class="calibre1" style="text-align: justify;">“Ben eminim bu işi o gâvur karısının yaptığından.”</p>

  <p class="calibre1" style="text-align: justify;">Herhalde itiraz edip etmeyeceğimi anlamak için bir süre sustuktan sonra devam etti: “Bak dediydi dersin, en sonunda o karı çıkacak bu işin altından. Ah, mahkeme beni dinlese...”</p>

  <p class="calibre1" style="text-align: justify;">“Oğlun nasıl oldu Hatice Hanım?” diye sordum. “Ateşi düştü mü?”</p>

  <p class="calibre1" style="text-align: justify;">Ateşin üstüne bir de öksürük başlamış, yataktan çıkamıyormuş, fena üşütmüş herhalde. Doktora gösterip göstermediklerini sordum.</p>

  <p class="calibre1"></p>

  <p class="calibre1" style="text-align: justify;">“Bi dolu para ister doktor” diye yakındı.</p>

  <p class="calibre1" style="text-align: justify;">Bir şey söylememi bekler gibi yüzüme bakınca akşamüstü onlara uğrayacağımı söyledim.</p>

  <p class="calibre1" style="text-align: justify;">Kasabada işlerimi bitirdikten sonra eczaneye uğrayıp birkaç ateş</p>

  <p class="calibre1" style="text-align: justify;">düşürücü, ağrı kesici ve öksürük dindirici ilaç aldım. Podima’ya dönünce, Hatice Hanımların yıkık bahçe duvarlı, bir kenarına ambar yapılıp kışlık odun yığılmış, bahçesinde üç beş tavuğun gezindiği bakımsız evlerine gidip, kararmış tahta kapının yanındaki çıngırağı çaldım. Kapıyı Hatice Hanım açtı ama daha önce geleceğimi söylemiş</p>

  <p class="calibre1" style="text-align: justify;">olmama rağmen bir telaşlandı, bir telaşlandı, görmelere değerdi. Ev dağınıkmış, kusuruna bakmamalıymışım, yemek yapıyormuş, herif kahveye gitmiş, şimdi çayımı kahvemi hazır edermiş.</p>

  <p class="calibre1" style="text-align: justify;">Girdiğim odanın tam ortasında, üzerine yeşil beyaz kareli muşamba çakılmış kare bir masa duruyordu. Masada yarısı ayıklanmış, yarısı ayıklanmak üzere olan taze fasulyeler vardı. Zahmet etmemesini, hemen gideceğimi söyleyip Muharrem’i sordum.</p>

  <p class="calibre1" style="text-align: justify;">“İçeri odada yatıyor yavrucuk” dedi.</p>

  <p class="calibre1" style="text-align: justify;">Oraya gittiğimde oğlan uyuyordu. Üstündeki çarşafı atmış, şekilsiz vücuduna dar gelen bir atletle zırıl zırıl terliyordu. Yüzü de kıpkırmızıydı. Çocuğun yüzüyle orantısız biçimde geniş olan alnına baktım; boncuk boncuk terlemiş ve kızarmıştı, alev alev yandığı belliydi.</p>

  <p class="calibre1" style="text-align: justify;">Onu uyandırmadan öteki odaya geçip ilaçları Hatice Hanım’a verdim, nasıl kullanacaklarını tarif ettim. “Ama böyle olmaz!” dedim. “Bu çocuk çok hasta, ilaçsız doktorsuz nasıl düzelecek zavallı? Eğer bu ilaçlar da işe yaramazsa alıp hastaneye götürmekten başka çaremiz kalmaz.”</p>

  <p class="calibre1" style="text-align: justify;">“Allah razı olsun, ne muradın varsa versin” dedi.</p>

  <p class="calibre1"></p>

  <p class="calibre1" style="text-align: justify;">Dualarla uğurlanarak çıkıyordum evden ama ne muradım olacaktı ki benim. Bir murat da beklemiyordum, dua da. Sadece Hatice Hanım bana daha çok bağlansın da evimi iyi çekip çevirsin diye</p>

  <p class="calibre1" style="text-align: justify;">uğraşıyordum.</p>

  <p class="calibre1" style="text-align: justify;">Eve geldikten sonra Kerberos’u alıp sahilde uzun bir yürüyüşe çıkardım. Bana küskün bir hali vardı. Ne olduğunu sorunca, yok bir şey diye geçiştiriyordu. Epey uğraştıktan sonra, kızı kıskandığını anladım.</p>

  <p class="calibre1" style="text-align: justify;">Son günlerde kızla çok vakit geçirdiğim için küsmüştü bizimki. Gönlünü almak istiyordum, dokunabilsem başını okşayacaktım ama bunun imkânsız olduğunu o da biliyordu.</p>

  <p class="calibre1" style="text-align: justify;">“Neyse” dedim, “üzülme, bitti bu iş zaten, kız gitti.”</p>

  <p class="calibre1" style="text-align: justify;">“Görürsün” diye homurdandı. “O arsız kız bir yere gitmez. Sana numara yapıyor.”</p>

  <p class="calibre1" style="text-align: justify;">Akşam, son olayların sarsıntısıyla ara verdiğim okumalarıma döndüm yine. Genç kızlar üzerine kitaplar okumaya başladım. Birinden bir pasaj, ötekinden bir paragraf; böylece saatler geçip gitti. Tolstoy, genç bir kızın ağzından, yani birinci tekil şahıs, uzun bir hikâye yazmış, çok güzel. Kızın bir adama âşık olmasını, evlenmesini ve sonra kocası olan adamın yaşattığı hayal kırıklıklarını anlatıyor. Et yemeyerek peygamber olmaya çalışan ve bir ömür boyu karısıyla kavga eden o ak sakallı kontun, kendisini genç bir kız yerine koyup, onun duygularını bu kadar iyi anlatabilmesi ilginçti doğrusu. Demek ki kendini genç bir kız gibi hissedebilmişti. Belki de edebiyatçılık, anlatmaktan çok, bir anlama uğraşına dayanıyordu.</p>

  <h2 class="calibre1" id="sigil_toc_id_15" style="text-align: justify;"><i class="calibre2">13. Ebedi koca</i></h2>

  <p class="calibre1" style="text-align: justify;">Bu bölüm başlığını sara hastalığından mustarip Petersburglu bir yazardan ödünç aldığımı gizleyecek değilim, ama bu kıt yeteneğimle, o sabah önce telefon edip, sonra kapıma dayanan Ali’nin ruh durumunu daha iyi anlatmama olanak yok. Çünkü kendisini hâlâ bir “koca” olarak hissediyordu; tam bir koca sorumluluğu, koca sahiplenmesi, koca şefkati taşıyordu. Ne var ki, bir karısı yoktu artık. Karşımdaki koltukta oturmuş, kederli gözlerle bana bakıyordu.</p>

  <p class="calibre1" style="text-align: justify;">“Dayanamıyorum” diyordu. “Belki sana gelmemem gerekirdi,</p>

  <p class="calibre1" style="text-align: justify;">bundan hoşlanmayacağını tahmin ediyorum ama ne yapayım ki elimde değil. Arzu’yu tanımış, onunla sohbet etmiş, onun hatıralarını taşıyan herkesle konuşmadan, onu yâd etmeden duramıyorum. Sana çok sık geliyordu, ben hiç gelmedim, merak da etmedim ama şimdi o... nasıl desem... o yokken, bu evi görmek geldi içimden.”</p>

  <p class="calibre1" style="text-align: justify;">Bir şeyler söylemek için kelime arıyordum. Neyse ki sözlerine devam etti:</p>

  <p class="calibre1" style="text-align: justify;">“Ne olur bana onun hangi koltuğa oturduğunu göster. Kahve severdi biliyorum, herhalde ona kahve ikram etmişsindir; bana onun kahve içtiği, dudaklarının dokunduğu fincanı göster. Geceleri uyuyamadığımı söylemiştim, dayanamayıp da biraz daldığım zaman her şey daha korkunç oluyor. Çünkü onun hâlâ yaşadığını sanıyorum. Sanki rüyamda Arzu’nun öldüğünü görmüşüm de bir an önce uyanırsam oh diyecekmişim gibi hissediyorum. Sonra da gerçek, o sivri uçlu hançerini kalbime batırıp içinde çeviriyor.”</p>

  <p class="calibre1" style="text-align: justify;">O böyle durmadan konuşurken ne yapacağımı düşünüyordum. Sakinleştirici bir iki söz mü söylemeliydim, yoksa hep böyle susmalı mıydım? Bilemiyordum. Sadece bu son sözleri üzerine Stendhal’in <i class="calibre2">İtalya</i></p>

  <p class="calibre1" style="text-align: justify;"><i class="calibre2">Hikâyeleri</i>’nde anlattığı bir şey aklıma geldi. Hikâyedeki katil, bıçağı kadının göğsüne sokuyor ve ona soğukkanlılıkla bıçağın ucunun kalbine dokunup dokunmadığını soruyordu. Hem de büyük bir merakla, birkaç kez tekrarlayarak. En azından Arzu’ya böyle bir şey soran olmamıştı.</p>

  <p class="calibre1" style="text-align: justify;">Bu hikâyeyi anlatsam ve Arzu’nun başına böyle bir şey gelmediği için biraz teselli bulmasını söylesem doğru olur muydu acaba, yoksa çok mu tuhaf kaçardı? Durumu tam olarak ölçemediğim için susmayı tercih ettim.</p>

  <p class="calibre1" style="text-align: justify;">Bir süre sonra bana bir soru sormakta olduğunu algılayabildim. Benim Arzu’yu sevip sevmediğimi sorduğunun farkına varabildim. Biraz bocaladıktan sonra elbette sevdiğimi söyledim. Geldiği zaman bu evde, bu odada neler konuştuğumuzu sordu.</p>

  <p class="calibre1" style="text-align: justify;">“Hiç... Daha çok o anlatırdı, ben dinlerdim” diye cevap verdim.</p>

  <p class="calibre1" style="text-align: justify;">“Neler anlatırdı?”</p>

  <p class="calibre1" style="text-align: justify;">“Ne bileyim, ondan bundan işte.”</p>

  <p class="calibre1" style="text-align: justify;">“Benden söz eder miydi hiç?”</p>

  <p class="calibre1" style="text-align: justify;">“Ederdi elbette” dedim.</p>

  <p class="calibre1" style="text-align: justify;">“Ne derdi?”</p>

  <p class="calibre1" style="text-align: justify;">“Seni çok sevdiğini söylerdi.”</p>

  <p class="calibre1" style="text-align: justify;">“Tam olarak hangi kelimelerle söylerdi bunu.”</p>

  <p class="calibre1" style="text-align: justify;">“Tanrım, ben bu adamı ne kadar çok seviyorum diye üst üste</p>

  <p class="calibre1" style="text-align: justify;">tekrarlardı.”</p>

  <p class="calibre1"></p>

  <p class="calibre1" style="text-align: justify;">Yüzüne yayılan ifadeyi görünce, mutluluğun insanı biraz aptal gösterdiğini düşündüm.</p>

  <p class="calibre1" style="text-align: justify;">“Peki” dedi, “sana İstanbul’da buluştuğu insanları da anlatır mıydı?”</p>

  <p class="calibre1" style="text-align: justify;">“Hayır!”</p>

  <p class="calibre1" style="text-align: justify;">“Lütfen Ahmet! Çekinmene gerek yok. Ben Arzu’nun arada bir</p>

  <p class="calibre1" style="text-align: justify;">İstanbul’da başkalarıyla buluştuğunu biliyordum ama her şeyi içime atıp susuyordum.”</p>

  <p class="calibre1" style="text-align: justify;">Niye böyle yaptığını sordum.</p>

  <p class="calibre1" style="text-align: justify;">“Onu kaybetmemek için elbette” dedi. “Ne de olsa benim karımdı ve dönüp dolaşıp bana geliyordu. Ama ben şimdi İstanbul’da kimlerle buluştuğunu öğrenmek istiyorum. O kişileri bulacağım.”</p>

  <p class="calibre1" style="text-align: justify;">“Niçin?”</p>

  <p class="calibre1" style="text-align: justify;">Gerçi hiç kişiliğiyle bağdaşan bir şey değildi ama belki de intikam almak isteyebileceği aklıma geldi.</p>

  <p class="calibre1" style="text-align: justify;">“Onlarla Arzu’nun anılarını paylaşmak için” dedi. “Ne de olsa onlar da Arzu’nun bedenine sarıldılar, onun kokusunu içlerine çektiler, terleri birbirine karıştı ve mutlaka Arzu’dan bir iz kaldı onlarda. Bu durum hepimizi yakınlaştırıyor. Bu kadar derinden âşık olmayan insanlar kendilerini kıskançlığa kaptırır; sevdiğinin, bir başka bedenden zevk almasını istemez ama bu, aşk ile sahip olmanın birbirine karışmış</p>

  <p class="calibre1" style="text-align: justify;">halidir. Sahip, sevdiği insan mutlu olacaksa bile bunu bir başkasıyla yapmasını istemez. Hatta bu durumda sevdiğinin ölmesini tercih eder.</p>

  <p class="calibre1" style="text-align: justify;">Ama bir de aşkın en yüksek noktası var. Nedir o biliyor musun?”</p>

  <p class="calibre1" style="text-align: justify;">“Nedir?” diye sordum ama sormasam da anlatacağı belliydi.</p>

  <p class="calibre1"></p>

  <p class="calibre1" style="text-align: justify;">“Kıskanmayı bile unutmak. Onu mutlu eden her şeyi ve herkesi sevmek. O noktada sahiplenmek biter, saf aşk kalır.”</p>

  <p class="calibre1" style="text-align: justify;">Acaba, insanları anlayamadığım için mi tuhaf geliyordu bu durum, yoksa sahiden bu adamda bir tuhaflık mı vardı? Duyguları tanımadığım için Ali’nin söylediklerini anlayamıyordum.</p>

  <p class="calibre1" style="text-align: justify;">Adam Arzu’nun seviştiği erkekleri bulup, onlarla uzun uzun onu konuşmak, sarılıp onun bedeninin izlerini bulmak istiyordu. Acaba gerç<span style="font-size: 1em;">ek bu muydu ya da onların adreslerini saptayıp teker teker öldürmek niyetinde miydi? İntikam almak aşk acısını azaltabilir miydi ya da tam tersine, çoğaltır mıydı? Okuduğumuz kadarıyla Othello sevgili karısını boğduktan sonra huzura kavuşamamış, yaptığı işe pişman olmuştu ama acaba kadının kendisini gerçekten aldattığını bilse her şey daha mı farklı olurdu?</span></p>

  <p class="calibre1" style="text-align: justify;">Açıkçası, insanlar niye, adına aşk dedikleri bilmeceyi çözemiyorlardı. Bunca acıya, bunca cinayete, bunca intihara değer miydi bu ruh hali? Çünkü aşk fizikseldi, kimyasal değil. Peygamberlere “Tanrının Sevgilisi” diyorlardı ama kadınlar onları Tanrı’dan değil, diğer kadınlardan kıskanıyorlardı. Demek ki, peygamber olmak bile aşk konusunda temel bir farklılık yaratmıyordu.</p>

  <p class="calibre1" style="text-align: justify;">Bir de bana tuhaf diyorlar diye düşündüm; her insan tuhaf.</p>

  <p class="calibre1" style="text-align: justify;">Ali’yi uğurladıktan sonra dönüp defterimi açtım. Onu dinlerken aklıma birçok düşünce hücum etmişti. O anda not alabilseydim, kim bilir defterime ne güzel sözler yazardım?</p>

  <p class="calibre1" style="text-align: justify;">Ali’yle konuştuklarımızı düşünürken, tekrar Stendhal’in <i class="calibre2">İtalya</i> <i class="calibre2">Hikâyeleri</i> geldi aklıma. Bir süre sonra düşüncelerim iyice Stendhal’e ve onun, zabıt kâtibinin üslubunun en iyi yazma biçimi olduğu sözüne kaydı. O sözü yazdım defterime ve devam ettim:</p>

  <p class="calibre1"></p>

  <p class="calibre1" style="text-align: justify;">Bu durumda adliyedeki kâtibe kız, herkesten daha mı iyi</p>

  <p class="calibre1" style="text-align: justify;">yazıyor? Hayır olamaz, o metinleri kimse tat alarak okumaz.</p>

  <p class="calibre1" style="text-align: justify;">Ama savcılıktaki yazmanlar kendi düşüncelerini, kendi sözlerini yazmıyorlar ki. Sanığın veya tanığın sözlerini de yazmıyorlar. Savcının dikte ettiği sözleri yazıyorlar. O metinlerindeki ifade sorunları, Stendhal’i haksız çıkarmaz. Yani adliyedeki o kızcağızı kendi haline bıraksalar, eminim okunacak sözler yazar. Aslında Stendhal’in söylediğini, biraz farklı biçimde Montaigne de söylemiş: “Ah, keşke Paris’in sebze çarşısında kullanılan sözcüklerle konuşabilsem!” Ama bu konu değildi, defterimi elime almamın sebebi. Ali’nin anlattıklarını, o aşk anlayışını, Arzu’nun seviştiği erkekleri aramayı istemesini</p>

  <p class="calibre1" style="text-align: justify;">düşünecektim. Yazarken düşünecektim bu konuyu, ama daha</p>

  <p class="calibre1" style="text-align: justify;">yazmadan anlamsız geldi. İnsanlar neden durmadan bu konuyu</p>

  <p class="calibre1" style="text-align: justify;">düşünür ki? Duyguları olanlar için korkutucu, çok korkutucu olması gerekmez mi? İyi ki benim böyle dertlerim yok.</p>

  <h2 class="calibre1" id="sigil_toc_id_16" style="text-align: justify;"><i class="calibre2">14. Yine savcının kravatı, simit yiyen kız ve hikâyeler</i></h2>

  <p class="calibre1" style="text-align: justify;">Ertesi sabah, evin tatlı sükûnetini önce Kerberos’un haykırışları bozdu, sonra da ısrarla çalan kapı zili. Zaten son zamanlarda, bu uzak köşede kendime kurduğum, mağarasına çekilmiş keşiş yalnızlığı, her gün kalabalık banyosu yapmaya meraklı bir politikacı hayatına benzemeye başlamıştı.</p>

  <p class="calibre1" style="text-align: justify;">Kapıyı açınca karşımda yine o jandarmaları gördüm.</p>

  <p class="calibre1" style="text-align: justify;">“Savcı bey tekrar görüşmek istiyor” dediler. “Bir zahmet adliyeye kadar gideceğiz.”</p>

  <p class="calibre1" style="text-align: justify;">Yine SMS gönderip göndermediklerini sordum. Evet, göndermişler.</p>

  <p class="calibre1" style="text-align: justify;">Demek ki artık telefonu her gün kontrol etsem iyi olacaktı. Eğer mesajı görsem adliyeye kendi başıma giderdim. Oysa hep jandarmalarla gitmek zorunda kalıyordum.</p>

  <p class="calibre1" style="text-align: justify;">Mecburen yine giyindim ama bu sefer savcı beyin sinirini bozmamak için kravat takmadım. Tıraş losyonu da sürmedim.</p>

  <p class="calibre1" style="text-align: justify;">Aşağı inince, kapıdaki jandarmaya kendi arabamla gitmek istediğimi söyledim. Kibarca telefonumdaki mesajlara baksaydım zaten öyle gidebileceğimi hatırlattı. Onları boşuna meşgul ettiğim için biraz bozulmuştu galiba. Yanıt vermek için bir süre düşündükten sonra, yol kenarında bekleyen pikaba gitti, diğer jandarmayla bir şeyler konuştu.</p>

  <p class="calibre1" style="text-align: justify;">Aracın içinden çıkan iki jandarma da katıldı onların konuşmasına.</p>

  <p class="calibre1" style="text-align: justify;">Sonra şoför olan, yerine geçerken, içeriden çıkan diğeri bana doğru yürümeye başladı. Geri kalan ikisi pikabın arkasına geçip karşılıklı oturdular.</p>

  <p class="calibre1"></p>

  <p class="calibre1" style="text-align: justify;">Yanıma gelen jandarma, benim arabama binecekmiş, onun için göndermişler onu. Böylece pikabın peşinden yola çıktık. Çok yavaş, adeta dura kalka ilerleyen aracın arkasından giderken, kasasında karşı karşıya oturan jandarmaların yüzlerini profilden görüyordum. Zaman zaman da yanımda oturmakta olana göz atıyordum. Onların yüzünü incelemek için iyi bir fırsattı bu. Nedense askerlik çağına gelen bu köylü çocuklarının bazılarında özel bir sertlik oluyor. Sanki Tanrı, dalgın ve dikkatsiz bir anında eline kör bir balta almış da bunların alınlarını, burunlarını, çıkık çenelerini yontmuş gibi. Başka dikkat çekici bir ayrıntı da, hepsinin enselerinin ve bileklerinin kalın olması. Her birinin yüz hatlarında, henüz anlatılamamış birer hikâye gizli olduğunu düşünerek oyalandım ve ilçeye geldik.</p>

  <p class="calibre1" style="text-align: justify;">Adliyeye girip çıkan bir sürü insanın, yarısına kadar koyu renk boyanmış koridorların ve “filan oğlu filanca” diye bağıran mübaşirlerin arasından geçip, savcı beyin odasına ulaştık. İçeride birisi vardı herhalde ki bir süre beklettiler beni; aşağı yukarı kırk beş dakika kadar.</p>

  <p class="calibre1" style="text-align: justify;">İnsan bu binaya hiçbir suçu olmadan gelse bile, çevredekiler ona acıyan gözlerle baktığından mıdır nedir, kendini suçlu konumunda buluveriyor. Sanık tanık fark etmiyor.</p>

  <p class="calibre1" style="text-align: justify;">Savcı beni alınca, kravatının bu sefer daha da çarpık olduğu dikkatimi çekti. Herhalde kravat bağlamayı yanlış öğrenmişti bu genç adam. Tek taraftan ilmek atıyor olmalıydı ama bana neydi bundan?</p>

  <p class="calibre1" style="text-align: justify;">Ellerinin yarısına kadar düşen gömlek manşetleriyle, durmadan turuncu dosyalardaki kâğıtları imzalıyordu. Bana eliyle oturmamı işaret etti, oturdum. Önünde bilgisayar olan kirli sarı saçlı, solgun benizli zayıf kız da ürkek bir bakış attı bana. Sonra kafasını eğip yazmaya devam etti. Çok sıkıcı bir yerdi bu adliye.</p>

  <p class="calibre1" style="text-align: justify;">Savcı bey, işlerini bitirince bana Svetlana hakkında sorular sordu; onunla ilgili “tahkikatı derinleştiriyorlarmış.” Önce onun hakkındaki izlenimlerimi tekrar duymak istermiş, nasıl birisiymiş, şüphe uyandırıcı</p>

  <p class="calibre1" style="text-align: justify;">bir davranışına şahit olmuş muyum falan filan. Ona, Svetlana’yı pek tanımadığımı, birkaç kez Alilerde gördüğümü ama bana hep aklı başında, düzgün, eğitimli, işini iyi yapan, soğukkanlı biri olarak göründüğünü anlattım.</p>

  <p class="calibre1" style="text-align: justify;">“Yani soğukkanlılıkla birini öldürebilir mi?” diye sordu.</p>

  <p class="calibre1" style="text-align: justify;">“Daha önce kimseyi öldürmediğim için” dedim, “bu işin soğukkanlılıkla mı, öfkeyle mi yapıldığını bilmiyorum. Bu sorunuza cevap veremeyeceğim için kusura bakmayın.”</p>

  <p class="calibre1" style="text-align: justify;">İşte sonunda adamı yine sinirlendirmeyi başarmıştım; hem de hiç niyetim yokken. Geçen sefer mahkemenin beni tutuklamamış olmasına da kızdığını tahmin ediyorum. Sinirlendiği zaman elini saçına götürdüğünü, arkaya doğru düzelttiğini gözlemlemiştim. Yine öyle yaptı. Sonra bana uzun uzun cinayet akşamının ayrıntılarını sormaya başladı.</p>

  <p class="calibre1" style="text-align: justify;">Ne zaman gitmiştim, kimleri görmüştüm, kimlerle konuşmuştum, Svetlana’yı görmüş müydüm, ayrılırken dikkatimi çeken bir şey olmuş</p>

  <p class="calibre1" style="text-align: justify;">muydu? Ben de ona bütün ayrıntılarıyla geceyi anlattım. Arzu’nun arkadaşlarını, onlarla şakalaşmalarını bile aktardım. O geceyi gözünde canlandırması için iyi ve yasalara saygılı, adli kurumlara yardımcı olmaya çalışan bir yurttaş edası takınarak uğraşıp durdum.</p>

  <p class="calibre1" style="text-align: justify;">Bazı soruları tekrar tekrar soruyordu. Araya birkaç soru girdikten sonra verdiğim yanıtları unutuyor muydu acaba? Belki de yanıtlarımın tutarlılığını kontrol ediyordu. Çok da önemsemiyordum niyetini. Ne isterse anlatıyordum. Geceden ve kalabalıktan sıkıldığım için Ali’nin çalışma odasında oturduğumu, Alvar Aalto’yla ilgili bir kitap okumaya daldığımı da söyledim.</p>

  <p class="calibre1" style="text-align: justify;">“Kim dediniz kim, kiminle ilgili imiş kitap?”</p>

  <p class="calibre1"></p>

  <p class="calibre1" style="text-align: justify;">“Finli bir mimar.”</p>

  <p class="calibre1" style="text-align: justify;">“Alto mu adı?”</p>

  <p class="calibre1" style="text-align: justify;">“Öyle okunuyor ama iki a ile yazılıyor.”</p>

  <p class="calibre1" style="text-align: justify;">“Peki, devam edin. O a-a’lı yazarın kitabını okuyordunuz, sonra?”</p>

  <p class="calibre1" style="text-align: justify;">“Bir ara Svetlana’nın odasından çıktığını ve bir süre sonra geri döndüğünü gördüm.”</p>

  <p class="calibre1" style="text-align: justify;">“Nereye gidip geldi?”</p>

  <p class="calibre1" style="text-align: justify;">“Bilmiyorum.”</p>

  <p class="calibre1" style="text-align: justify;">“Bir tahmininiz yok mu?”</p>

  <p class="calibre1" style="text-align: justify;">“Tuvalete gitmiştir.”</p>

  <p class="calibre1" style="text-align: justify;">“Nereden biliyorsunuz?”</p>

  <p class="calibre1" style="text-align: justify;">“Tahmin ediyorum.”</p>

  <p class="calibre1" style="text-align: justify;">“Hımm, peki, Feriha’yı gördünüz mü?”</p>

  <p class="calibre1" style="text-align: justify;">“Hayır. O kızı hiç tanımıyorum zaten.”</p>

  <p class="calibre1" style="text-align: justify;">“Peki, tanısaydınız?”</p>

  <p class="calibre1" style="text-align: justify;">“Efendim?”</p>

  <p class="calibre1" style="text-align: justify;">“Neyse, Svetlana bir daha çıktı mı odasından?”</p>

  <p class="calibre1" style="text-align: justify;">“Hayır, bildiğim kadarıyla çıkmadı.”</p>

  <p class="calibre1" style="text-align: justify;">“Nasıl, bildiğiniz kadar?”</p>

  <p class="calibre1"></p>

  <p class="calibre1" style="text-align: justify;">“Benden sonra çıktıysa bilemem.”</p>

  <p class="calibre1" style="text-align: justify;">Aslında hiçbiri umurumda değildi bunların. Sorgudan fena halde sıkılmıştım ama bunu belli etmeye hakkım yoktu. Bir saate yakın zamanım, bu sorularla, cevaplarla, “Yaz kızım”larla geçti. Çünkü savcı, bir yandan bana sorular sorarken, bir yandan da bu konuştuklarımızı nasıl yazacağını kâtibeye söylüyor, benim anlatma kabiliyetim yokmuş gibi cümlelerimi değiştirerek yazdırıyordu. Ama anlam değişmediği için itiraz etmedim. Bu boğucu yerden bir an önce kurtulup, evimin sükûnetine ve hiçbir gürültü yapma ihtimali bulunmayan kitaplarıma kavuşmaktan başka bir isteğim yoktu.</p>

  <p class="calibre1" style="text-align: justify;">Sonra çok şükür her şey bitti. Savcıya nazikçe bir baş selamı verip çıktım. Anlaşılan Svetlana’nın başı fena halde dertteydi.</p>

  <p class="calibre1" style="text-align: justify;">Binadan çıktığımda saat 11’i geçmişti. Midem, o sabah kahvaltı yapmadığımı hatırlatıyordu. Önüne birkaç masa atılmış bir büfeye yöneldim ve daha yönelir yönelmez onu gördüm. Kız, üç arkadaşıyla birlikte, basit tahta masalardan birine oturmuştu. Ellerinde simitler, önlerinde ince belli bardaklara konmuş demli çaylar vardı. Kız bir yandan gülerek bir şeyler anlatıyor, bir yandan da iştahla simidini yiyordu.</p>

  <p class="calibre1" style="text-align: justify;">Yanlarına yaklaştığımda beni gördü; önce düzgün yüzünde bir şaşkınlık oluştu, sonra ayağa kalkıp yanıma geldi, elini uzattı. Ama yaptığı hatayı derhal fark ederek elini çekti. Bu sefer kot giymediği dikkatimi çekmişti; dar siyah bir eteği tercih etmişti; üstünde de belli belirsiz gri çiçek desenleri olan kolsuz bir bluz vardı. Aslında ne yaptığım belliydi ama yine de orada ne yaptığımı sordu. Savcının beni sorguya çektiğini anlattım.</p>

  <p class="calibre1" style="text-align: justify;">“Hangi konuda?” diye sordu.</p>

  <p class="calibre1" style="text-align: justify;">“Svetlana!” dedim.</p>

  <p class="calibre1"></p>

  <p class="calibre1" style="text-align: justify;">“Evet” dedi. “Ağır Ceza Mahkemesi’ne gönderildi. Artık cinayetin asli faili aşağı yukarı belli gibi.”</p>

  <p class="calibre1" style="text-align: justify;">Baktım; davayı izleye izleye “asli fail, feri fail” gibi deyimleri, yani adli terminolojiyi de öğrenmiş. Ne diyeceğimi bilemedim, bir sessizlik oldu. Sonra ben sormadan masadaki grubu gösterdi: “Gazeteci arkadaşlarla gelişmeleri izlemeye geldik” dedi.</p>

  <p class="calibre1" style="text-align: justify;">“İyi” dedim, “pek güzel.”</p>

  <p class="calibre1" style="text-align: justify;">“Bizimle oturmaz mısınız biraz?”</p>

  <p class="calibre1" style="text-align: justify;">Yeni insanlar tanımaya, onların sorularını yanıtlamaya tahammülüm yoktu. Kusura bakmazsa eve gitmek istediğimi söyledim.</p>

  <p class="calibre1" style="text-align: justify;">“Tabii” dedi, “kitaplarınız sizden epey ayrı kaldılar, özlemişlerdir sizi.”</p>

  <p class="calibre1" style="text-align: justify;">“Evet özlemişlerdir. Ben de özledim.”</p>

  <p class="calibre1" style="text-align: justify;">“Bir de Kerberos var elbette.”</p>

  <p class="calibre1" style="text-align: justify;">Evet anlamında başımı salladım.</p>

  <p class="calibre1" style="text-align: justify;">“Sevgili’yi de unutmayalım” dedi.</p>

  <p class="calibre1" style="text-align: justify;">Anlaşılan lafı uzatmaya niyetliydi. Orada oyalanmayı bırakarak, hafif bir baş selamı verip yola doğru yöneldim. Külüstür arabamı, adliyenin yan sokağına park etmiştim. Tam yanına varmıştım ki arabanın ön camına, benim görüntümle birlikte kızın yüzünün de yansıdığını gördüm. Arkamda duruyordu. Geri döndüm, yüzünde tuhaf bir ifade vardı. Acı mı çekiyor, utanıyor mu, yoksa bambaşka bir duyguyla mı sarsılıyordu, anlayamadım. Yine sessizlik oldu aramızda. Baktım ki konuşmuyor, ne istediğini sordum; savcının neler dediğini mi merak etmişti yoksa.</p>

  <p class="calibre1"></p>

  <p class="calibre1" style="text-align: justify;">“Hayır!” dedi duyulur duyulmaz bir sesle, sonra ağzının içinde bir şeyler yuvarladı; ne dediğini anlamadım. Sonra birden kafamın içi aydınlanıverdi.</p>

  <p class="calibre1" style="text-align: justify;">“Sebep hikâye değil mi?” dedim. “Mehmet’in hikâyesini merak ediyorsun.”</p>

  <p class="calibre1" style="text-align: justify;">Yüzünde görmeye çok alıştığım o küskün ifadeyle başını salladı.</p>

  <p class="calibre1" style="text-align: justify;">“Öyle bir yerde bıraktınız ki” dedi, “günlerdir dünyanın en güzel yaratığını ve kardeşinize ne yaptığını merak ediyorum. Nasıl dünyanın en güzel kadını yani? Resmi var mı sizde?”</p>

  <p class="calibre1" style="text-align: justify;">“O zaman gelin gidelim” dedim. “Hikâyeyi anlatmaya devam edeyim. Yalnız daha önce Hatice Hanımlara uğrayıp oğlunun durumuna bakmam lazım.”</p>

  <p class="calibre1" style="text-align: justify;">Bunu söylememi beklermiş gibi hemen arkadaşlarının yanına koştu, onlara bir şeyler söylediğini, sonra o kocaman çantasını kapıp bana doğru geldiğini gördüm. Âlem kızdı doğrusu; doğuştan dinleyiciydi, her konuda irade sahibiydi ama merakına yenik düşüyordu hep.</p>

  <p class="calibre1" style="text-align: justify;">Hatice Hanımların evine vardığımızda, kız arabada beklemek istedi, ben de tamam dedim, çünkü Muharrem’in iyileşip iyileşmediğine bakacaktım sadece. Ama o sırada bahçeye çıkan Hatice Hanım arabada bekleyen kızı gördü ve imkânı yok bir ayran içmeden bırakmayacağını söyleyerek, itiraz edilmesi mümkün olmayan yumuşak bir diktatör davranışıyla kapıyı açıp kızı da kolundan tuttuğu gibi eve götürdü.</p>

  <p class="calibre1" style="text-align: justify;">Bu sefer nasıl olup da kahveye gitmekten vazgeçtiyse kadının kocası da evdeydi. Hiç çalışmazdı bu adam, yani para getiren bir işte çalışmazdı. Ormandan dallar toplar, kurutur, onları istifler, tavuklara bakar, yemler, yumurtalarını alır, bahçeye ektiği zerzevatla uğraşır, kısacası evin ısınması ve mutfağa giren yiyeceklerden sorumlu tutardı kendisini. Arada bir de “İstanbulluların” evine, bahçe işleri yapmaya</p>

  <p class="calibre1" style="text-align: justify;">gider, oğlu Muharrem’i de budama falan gibi işler için yanına alırdı.</p>

  <p class="calibre1" style="text-align: justify;">Yüzü hep gülerdi; babası Muharrem de ona benzerdi, kırmızı yanaklı bir Bulgaristan göçmeniydi; geçen yıl sessiz sedasız ölmüş, köy mezarlığına gömülmüştü. Adını taşıyan torunu Muharrem’in kendisinden küçük iki kardeşi daha vardı; biri kız, biri oğlan. Onların zekâları ve görünüşleri normaldi ama Muharrem böyle olmuştu işte.</p>

  <p class="calibre1" style="text-align: justify;">Hatice Hanım’ın –pek de bir şeye benzemeyen– ayranını içerken, bir yandan bana ettiği dualardan oğlanın bugün daha iyi olduğunu öğrendik. İlaçlar işe yaramış, ateşi düşmüş. Daha sonra yan odaya geçtiğimizde sahiden Muharrem’in daha iyi olduğunu gördüm. Hasta ve halsizdi, boyuna terliyordu ama bir gün önceki gibi baygın değildi.</p>

  <p class="calibre1" style="text-align: justify;">Beni, yanımda yabancı bir kızla görünce çok telaşlandı, karşımızda boylu boyunca yatıyor olmaktan utanarak doğrulup ayağa kalkmaya çalıştı ama onu bir el işaretiyle durdurdum. Zaten utangaç olan çocuk, karşımızda rahat edemiyordu bir türlü, renkten renge giriyordu.</p>

  <p class="calibre1" style="text-align: justify;">“Hadi yat” dedim. “Biz gidiyoruz, dinlen iyice.”</p>

  <p class="calibre1" style="text-align: justify;">Odadan çıkarken bize bir şey söylemek istediğini fark ettim, sesi pek çıkmıyordu ama ağzının içinde bir şeyler geveliyordu. Ne istediğini sordum, birtakım hırıltılar çıktı boğazından; epey uğraştıktan sonra</p>

  <p class="calibre1" style="text-align: justify;">“Kırbaş nasıl?” dediğini anlayabildim.</p>

  <p class="calibre1" style="text-align: justify;">“İyi” dedim. “Sadece seni özledi.”</p>

  <p class="calibre1" style="text-align: justify;">Dili dönmediği için bizim Kerberos’a “Kırbaş” derdi ama hayatta onun en iyi dostuydu diyebilirim. Derslere geldiğinde bahçede uzun uzun Kerberos’la sarmaş dolaş olur, görenlerin yüreğini ağzına getirecek kadar vahşi oyunlar oynarlardı. Sözüm ona dövüşüyor gibi yaparlardı; Kerberos (yani Kırbaş) bir hamlede onun kolunu kuvvetli çeneleri arasına alır ve bırakmazdı. Hayvan biraz güç verse kolaylıkla parçalayacağı, kemiklerini un ufak edeceği kolu öyle hassas bir dengeyle tutardı ki ne kol incinirdi ne de Muharrem ondan</p>

  <p class="calibre1"></p>

  <p class="calibre1" style="text-align: justify;">kurtulabilirdi. Birbirlerine karşı bu kadar duyarlı olmaları çok şaşırtıcıydı.</p>

  <p class="calibre1" style="text-align: justify;">Dönüş yolu hafif bir tepeden geçiyordu, Karadeniz o noktadan harika görünürdü. Arabayı tam tepede durdurdum; kıza, akşamüstü güneşini, dünyanın en parlak aynası gibi yansıtan Karadeniz’i gösterdim.</p>

  <p class="calibre1" style="text-align: justify;">Gökyüzünde bir tek bulut yoktu, hava o kadar berraktı ki sanki karşı Bulgaristan kıyıları seçilebiliyordu.</p>

  <p class="calibre1" style="text-align: justify;">Bu tepeden Karadeniz’in bir insan gibi değişen, kılıktan kılığa giren hallerini izlemeye gelirdim. Bazen öfkelenir, bitmek bilmeyen bir enerjiyle sahildeki kayalıklara kafa atardı, bazen kıyı çizgisini diliyle nazlı nazlı yalardı, ender olarak da bir göl gibi kıpırtısız kalır, içine kapanırdı. Karadeniz’i bir roman kahramanı gibi ruhsal gelgitleri, öfkeleri, sevdaları, umutları ve mutsuzluklarıyla tanımayı öğrenmiştim.</p>

  <p class="calibre1" style="text-align: justify;">Uçsuz bucaksız bir ayna gibi görünen denize dalıp gitmişim ama “rasyonel” kızımız o havalarda değilmiş meğer. Zaten beklenmezdi de. Bana Muharrem’in niye öyle “anormal” göründüğünü sordu.</p>

  <p class="calibre1" style="text-align: justify;">“Gayet basit” dedim. “Çünkü anormal! Bebek kalbi taşıyan, son derece iyi niyetli, merhametli bir çocuk. Bence köyün en şefkatli insanı ama gel gör ki böyle bir kafa ve gövde yapısına sahip olmuş.”</p>

  <p class="calibre1" style="text-align: justify;">Meraklı kız, ziyaretimiz sırasında bir ara gördüğü Muharrem’in kardeşlerinin de öyle olup olmadığını sordu.</p>

  <p class="calibre1" style="text-align: justify;">“Hayır” dedim. “Zuhal de normal, Ercan da. İkisi de düzgün.”</p>

  <p class="calibre1" style="text-align: justify;">“Eee, bu niye böyle olmuş?”</p>

  <p class="calibre1" style="text-align: justify;">“Akraba evliliği.”</p>

  <p class="calibre1" style="text-align: justify;">“Ötekiler akraba evliliğinden olmamış mı?”</p>

  <p class="calibre1"></p>

  <p class="calibre1" style="text-align: justify;">“Hayır” dedim, “çünkü bu çocuk bir tecavüz sonucu doğmuş. Dayısı Hatice’ye tecavüz etmiş, bu çocuk olmuş ama o gördüğün adam, yani Hatice’nin kocası, Muharrem’i evlatlığa kabul etmiş, hatta babasının adını vermiş. Köyde herkes bilir bu hikâyeyi ama kimse anlatmaz.</p>

  <p class="calibre1" style="text-align: justify;">Yani Muharrem bir çeşit Smerdyakov.”</p>

  <p class="calibre1" style="text-align: justify;">“Kim, kim?”</p>

  <p class="calibre1" style="text-align: justify;">“Smerdyakov.”</p>

  <p class="calibre1" style="text-align: justify;">“Bu da mı bir roman karakteri?”</p>

  <p class="calibre1" style="text-align: justify;">“Evet.”</p>

  <p class="calibre1" style="text-align: justify;">“Pes vallahi. Ağzınızı her açışınızda bir roman kahramanını anıyorsunuz.”</p>

  <p class="calibre1" style="text-align: justify;">“Bir zararı var mı?”</p>

  <p class="calibre1" style="text-align: justify;">“Yok!”</p>

  <p class="calibre1" style="text-align: justify;">“İşte böyle” dedim. “Her evin bir sırrı var ama köylülerle İstanbulluların sırları birbirine hiç karışmıyor. Herkesin sırrı kendine.”</p>

  <p class="calibre1" style="text-align: justify;">“Peki, siz bunları nereden biliyorsunuz?”</p>

  <p class="calibre1" style="text-align: justify;">“Cevabı biliyorsun aslında” dedim. “Benim için hayat bir roman, herkes de roman kahramanı.”</p>

  <p class="calibre1" style="text-align: justify;">“Bu durumda haklı olduğunuzu kabul etmek zorundayım galiba.”</p>

  <p class="calibre1" style="text-align: justify;">İstemeye istemeye böyle dediği sesinden anlaşılıyordu. Bunu söylemeye neden gerek duyduğunu sordum.</p>

  <p class="calibre1"></p>

  <p class="calibre1" style="text-align: justify;">“Svetlana konusunda haklı çıktınız ya” dedi. “Uydurduğunuz</p>

  <p class="calibre1" style="text-align: justify;">hikâyeler gerçek oluyor.”</p>

  <p class="calibre1" style="text-align: justify;">“Sana hep söylüyorum, inanmıyorsun ki bana. Yetersiz bilim adamları gibisin.”</p>

  <p class="calibre1" style="text-align: justify;">Biraz çekinerek, tereddütlü bir sesle konuştu: “Beni de bir roman karakteri gibi görüyorsunuz o zaman.”</p>

  <p class="calibre1" style="text-align: justify;">“Şüphen mi var?” dedim. “Hem de başrollerdeki kahramanlardan biri.”</p>

  <p class="calibre1" style="text-align: justify;">“Anlatın bakalım o zaman; nasıl biriymişim, beni ne kadar</p>

  <p class="calibre1" style="text-align: justify;">tanımışsınız?”</p>

  <p class="calibre1" style="text-align: justify;">Deneyimlerime göre bütün insanlar kendilerinden söz edilmesine bayılırlar; bu kız da öyleydi elbette.</p>

  <p class="calibre1" style="text-align: justify;">“Bak” dedim, “öyle uzun uzadıya anlatacak bir şey yok zaten.</p>

  <p class="calibre1" style="text-align: justify;">Sağlıklı bir kızsın; beynin durmadan hormon salgılıyor ve bu yaşta yoğun biçimde bu hormonların etkisi altındasın. Bu da çok normal. Sen özgür olduğunu, kararlarını kendinin aldığını sanıyorsun ama mutlak bir kölesin aslında. O küçük bir soğana benzeyen organın kölesi.”</p>

  <p class="calibre1" style="text-align: justify;">Önce yanlış anladı; suratı asıldı birden.</p>

  <p class="calibre1" style="text-align: justify;">“Yooo” dedim, “beyindeki hipofiz bezinden söz ediyorum.”</p>

  <p class="calibre1" style="text-align: justify;">Kızma belirtileri, yerini hafif bir alaya bıraktı: “Anlatın o zaman bu bilmem ne hormonu beni nasıl yönetiyormuş.”</p>

  <p class="calibre1" style="text-align: justify;">“Neslin devamı için sana çocuk yaptırmak istiyor” dedim. “Bunun için de çiftleşip çocuk yapacak uygun bir erkek arayışı içindesin. Yana yakıla bebek istediğini sanıyorsun ama aslında isteyen sen değilsin; o.”</p>

  <p class="calibre1"></p>

  <p class="calibre1" style="text-align: justify;">Tekrar sinirlendi. “Bütün kadınlar çocuk sahibi olmak ister” diye itiraz etti.</p>

  <p class="calibre1" style="text-align: justify;">“Doğru, ama belli bir yaşta. Sonra o ihtiyaç ortadan kalkıverir. Bebeği yaptıktan sonra da hipofiz, seksten çok, besleme, koruma, sahip çıkma talimatları yağdırır. Ta ki menopoza kadar...”</p>

  <p class="calibre1" style="text-align: justify;">“Ya sonra?”</p>

  <p class="calibre1" style="text-align: justify;">“O zaman diktatör talimatlarını yine değiştirir ve artık kadının bencilleşmesini, kendi rahatına bakmasını emreder. Zaten doğa açısından yaşamasıyla yaşamaması birdir artık. Çünkü görevini yerine getirmiş, neslin devamını sağlamıştır. Bu yüzden şimdi sen çocuk yapacak uygun bir erkek arayışındasın. Nasıl, bildim mi?”</p>

  <p class="calibre1" style="text-align: justify;">Çok sıcak bir gündü, rengi atmış lacivert külüstür Opel, bir metal topu gibi alev alev yanıyordu. Çok eski bir model olduğu için klima yoktu, bu da kızı çok rahatsız ediyordu elbette. İkide bir çantasından özenle kâğıt mendil çıkarıp, terleyen boynunu siliyordu. Gururunun incinmiş olduğunu görebiliyordum. Yaralı bir aslan gibi mutlaka bir pençe atacaktı ama uygun anı bekliyordu. Koyduğum tanıların doğru olduğunu yüreğinin kökünde hissetse bile bu sözlerin altında kalacak biri değildi. Kolayca yaralanıveriyor, kendini korumak için pençelerini çıkarıyordu ama birden saldırıya geçmedi. “Konuyu biraz değiştirebilir miyim?” dedi. “Savcıya hiç kızmadınız mı?”</p>

  <p class="calibre1" style="text-align: justify;">“Yoo, niye kızayım?” dedim.</p>

  <p class="calibre1" style="text-align: justify;">“Sizden kuşkulandı, tutuklanmanızı istedi ya.”</p>

  <p class="calibre1" style="text-align: justify;">“Görevini yaptı” dedim. “Ayrıca bir ara sen de kuşkulandın, unutma.</p>

  <p class="calibre1" style="text-align: justify;">Az bağırıp çağırmadın bana.”</p>

  <p class="calibre1"></p>

  <p class="calibre1" style="text-align: justify;">Doğru olmadığını bile bile “Ben sizi denemek istemiştim” dedi.</p>

  <p class="calibre1" style="text-align: justify;">“Sinirleriniz nereye kadar dayanıyor diye.”</p>

  <p class="calibre1" style="text-align: justify;">“Bunun sınırı yok. Canıma zarar vermediği sürece hiçbir şeye aldırmam ben. Çünkü insanları yöneten o diktatörü, yani egoyu yendim.”</p>

  <p class="calibre1" style="text-align: justify;">Yine bilmiş bir eda takınarak bana inanmadığını söyledi. “Bence yalan söylüyorsunuz ya da kendinizi kandırıyorsunuz” dedi.</p>

  <p class="calibre1" style="text-align: justify;">“Gördüğüm kadarıyla o kadar duygusuz bir insan da değilsiniz, sadece saklıyorsunuz kendinizi.”</p>

  <p class="calibre1" style="text-align: justify;">“İster inan ister inanma ama ben doğru söylediğimi biliyorum”</p>

  <p class="calibre1" style="text-align: justify;">dedim.</p>

  <p class="calibre1" style="text-align: justify;">“Yani” dedi, “beni ve bütün insanları beynimizdeki diktatör yönetiyor, bir tek size sözü geçmiyor öyle mi?”</p>

  <p class="calibre1" style="text-align: justify;">“Öyle!” dedim.</p>

  <p class="calibre1" style="text-align: justify;">“Hayret valla!” dedi. “Bu kadar özgüven kimsede görmedim ama size inanmıyorum gerçekten. Bu soğukkanlı görünüşü bozmanın mutlaka bir yolu vardır; mutlaka vardır.”</p>

  <p class="calibre1" style="text-align: justify;">“Yoktur!”</p>

  <p class="calibre1" style="text-align: justify;">“Vardır!”</p>

  <p class="calibre1" style="text-align: justify;">“Yoktur diyorum sana!”</p>

  <p class="calibre1" style="text-align: justify;">“Ben de vardır diyorum size!”</p>

  <p class="calibre1" style="text-align: justify;">Bu son sözleri bağırarak söylüyor, sinirlerimin bozulmasını, benim de ona bağırmamı istiyordu ama ben buz gibi soğuk bir tavırla ve alçak sesle fısıldıyordum. Güneşten yanan arabanın içinde biri haykıran, biri</p>

  <p class="calibre1" style="text-align: justify;">fısıldayan iki insan durumuna düşmemiz komik bile geliyordu. Arabayı çalıştırdım, köye doğru yokuş aşağı inmeye başladık.</p>

  <p class="calibre1" style="text-align: justify;">Bunun üzerine kız inanılmayacak bir şey yaptı; gözü kara olduğunu biliyordum ama bu cüreti beklemezdim doğrusu. Birden avazı çıktığı kadar “Yaşlı bunak! Serseri! Kart zampara!” diye haykırdı bana.</p>

  <p class="calibre1" style="text-align: justify;">Sustum, ona bakmadım bile; çatlak bir tarafı olduğunu anlamıştım zaten.</p>

  <p class="calibre1" style="text-align: justify;">“Kimseye dokunamamanı anlıyorum, çünkü para vermeden kim yaklaşır senin gibi bir moruğa!”</p>

  <p class="calibre1" style="text-align: justify;">Yine sustum. Bunun üzerine dozu artırdı ve yüzüme tükürdü. Evet, evet, yüzüme tükürdü; tükürük yanağıma geldi. Hiçbir şey</p>

  <p class="calibre1" style="text-align: justify;">söylemedim, bırakın kızmayı, gülmedim bile, arabayı kullanmaya devam ettim. Zaten aklım, nasıl olduysa içeri girmiş, camda vız vız eden yeşil sineğe takılmıştı, evde de arabada da sineklere hiç tahammül edemem; ya üstüme konarlarsa diye hep tetikte dururum.</p>

  <p class="calibre1" style="text-align: justify;">Eve yaklaşıyorduk artık. Bir süre sessiz ve şaşkın halde oturdu. Arabayı bahçenin demir kapısından içeri sokup park ettim. Arabadan inmedi, ben de inmedim. Kerberos ayağa dikilmiş, kuyruğunu oynatıp duruyordu. Çok ilginç bir kızdı bu; arabada öylece beklerken ne yaptı, biliyor musunuz? Çantasını kaldırıp kafama indirmeye kalktı. Son anda durdu, o kadar ileri gitmedi ama bu da ona göre deneyin bir parçasıydı.</p>

  <p class="calibre1" style="text-align: justify;">Bunun üzerine onu uyardım: “Bunu sakın bahçede yapmaya kalkma.”</p>

  <p class="calibre1" style="text-align: justify;">Sonunda sinirlerimi bozmayı başardığını düşünerek sevinçle güldü.</p>

  <p class="calibre1" style="text-align: justify;">“Gördünüz mü?” dedi. “Demek ki sizin de sabrınızın bir sınırı varmış.”</p>

  <p class="calibre1" style="text-align: justify;">“Hayır!” dedim sakin bir sesle. “Sebep bu değil, sağlığıma zarar verecek derecede olmadığı sürece ben aldırmam. Ama Kerberos bana vurduğunu görürse sana düşman kesilir ve mutlaka intikam alır. Bana göre hava hoş ama sonucun senin için hiç iyi olmayacağını</p>

  <p class="calibre1"></p>

  <p class="calibre1" style="text-align: justify;">söyleyebilirim. Bir Podima vakası daha yaşanır. Sizin gazetenin birinci sayfasına çıkarsın.”</p>

  <p class="calibre1" style="text-align: justify;">Gerçekten korkmuştu galiba, yüzü kâğıt gibi bembeyaz oldu, altdudağı titremeye başladı, yan gözle Kerberos’a bakarak fısıldadı:</p>

  <p class="calibre1" style="text-align: justify;">“Sizce görmüş müdür?”</p>

  <p class="calibre1" style="text-align: justify;">“Bilemem” dedim. “Belki de hissetmiştir. Her şeyi görmesi şart değil ki.”</p>

  <p class="calibre1" style="text-align: justify;">“İyi ama” dedi, “benim kötü bir niyetim yoktu ki. Sadece bir test yapmak istedim. Hani kör olduğunu iddia edenlere bir şey fırlatırlar ya, sahiden kör mü değil mi anlamak için... Benimki de öyle bir şey işte.</p>

  <p class="calibre1" style="text-align: justify;">Özür dilerim, çok özür dilerim, bir delilik yaptım.”</p>

  <p class="calibre1" style="text-align: justify;">“Hayır” dedim, “yapmadın, çünkü kimse bana kötülük yapamaz.”</p>

  <p class="calibre1" style="text-align: justify;">“O kadar terbiyesizce saldırmama, hatta size vuracak olmama niye aldırmadınız?”</p>

  <p class="calibre1" style="text-align: justify;">Güldüm, niye güldüğümü sordu, hiç dedim, geçiştirmeye çalıştım, aklıma bir şey geldiğini ama bunun önemsiz olduğunu söyledim. Ama bu kızın, istediğini elde edene kadar tutturma huyunu unutmuştum:</p>

  <p class="calibre1" style="text-align: justify;">“Tamam” dedim, “söyleyeyim ama bundan, sana hakaret ettiğim gibi bir anlam çıkarmayacaksın.”</p>

  <p class="calibre1" style="text-align: justify;">“Çıkarmam!”</p>

  <p class="calibre1" style="text-align: justify;">“Söz ver!”</p>

  <p class="calibre1" style="text-align: justify;">“Söz.”</p>

  <p class="calibre1" style="text-align: justify;">“Peki o zaman, sen bana hakaret ederken aklıma Sokrates geldi.”</p>

  <p class="calibre1" style="text-align: justify;">“Sokrates’e mi güldünüz yani?”</p>

  <p class="calibre1"></p>

  <p class="calibre1" style="text-align: justify;">“Hayır, onun sözlerine. Sokakta birisi Sokrates’e hakaret etmiş, bir de tekme atmış. Sokrates hiç aldırmadan yürüyüp gitmiş. Durumu görenler niye bir tepki göstermediğini sormuşlar. O da, ‘Bir eşek beni ısırsa onu dava mı etmeliyim sizce?’ demiş.”</p>

  <p class="calibre1" style="text-align: justify;">Kız başını önüne eğdi, ne diyeceğini bilemedi. Ben de ne diyeceğimi bilemedim. Becerebilsem, beyaz, ince koluna dokunup bu sözlerle onu incitmek istemediğimi söylerdim ama...</p>

  <p class="calibre1" style="text-align: justify;">Arabadan indiğimizde Kerberos yüzümüze hayretle bakıyor, neler olduğunu anlamaya çalışıyordu. Bu arada kız biraz öncekilerden daha korkunç bir şey yaptı ve “deneylerini” bağışlatmak istercesine aniden elimi tuttu. Ben sarsıldım, altüst oldum, her tarafımı bir titreme aldı.</p>

  <p class="calibre1" style="text-align: justify;">Kerberos deli gibi havlamaya başladı, zincirini kopardı koparacaktı.</p>

  <p class="calibre1" style="text-align: justify;">Kız korkudan titriyordu, donmuş kalmıştı.</p>

  <p class="calibre1" style="text-align: justify;">Çok uzun yıllardan beri ilk defa bir insan bana dokunuyordu ve ben buna hazır değildim; başım dönüyor, kanım çekiliyor; damarlarım büzüşüyor, yer ayaklarımın altından kayıyordu. Bir süre sonra korkunç bir sesle haykırmakta olduğumu fark ettim. Herhangi bir şey söylemiyor, sadece haykırıyordum. Köşedeki bakkal koşup gelmişti. “Ne oldu Ahmet Bey, ne oldu?” diye bağırıyordu. Adam hem merak ediyor hem de delirmiş gibi görünen Kerberos’tan ödü koptuğu için bahçeye giremiyordu. Haykırmamdan büyük bir tehlike altında olduğumu sanan Kerberos, hayvanüstü bir çırpınmayla kendini kurtarmaya çalışıyor, gırtlağından yüzlerce kiloluk bir aslanınkini andıran korkunç sesler çıkarıyordu. Sonunda zinciri kulübeye bağlayan demir, bu olağanüstü güce dayanamadı ve yerinden çıktı. Çıkar çıkmaz da Kerberos yıldırım gibi fırlayıp bize doğru geldi, bir hamlede kızı altına aldı. Gazeteci kızın o narin gırtlağının parçalanması an meselesiydi. O sırada bakkal kaçıp gitti mi ne yaptı bilmiyorum. Kerberos’a bağırdım; kesin bir sesle ayağa kalkmasını söyledim. “Bırak!” dedim. “Bıraaaak, hemen şimdi! Kalk, kaaaaalk!”</p>

  <p class="calibre1"></p>

  <p class="calibre1" style="text-align: justify;">Sesimdeki değil ama kafamdaki kararlılığı anlamış olmalı ki birden kızı bıraktı, kalktı. Gazeteci kız, tazının ağzındaki yarı canlı av kuşu gibi tir tir titriyor, şok geçiriyordu. Dünyadan korkarak ana rahmine geri dönmüş siyah eteklikli bir cenin gibi büzülmüştü. Hafif hafif inliyordu, yüzünü kapattığı ince kolundan hiçbir şey görmesi mümkün değildi. Kerberos’a kulübesine dönmesini emrettim, hiç hoşlanmasa bile gitti, kulübenin önüne yattı ama gözleri bizdeydi, homurdanıp duruyordu.</p>

  <p class="calibre1" style="text-align: justify;">Yere,</p>

  <p class="calibre1" style="text-align: justify;">kızın</p>

  <p class="calibre1" style="text-align: justify;">yanına</p>

  <p class="calibre1" style="text-align: justify;">çömeldim;</p>

  <p class="calibre1" style="text-align: justify;">yumuşak</p>

  <p class="calibre1" style="text-align: justify;">bir</p>

  <p class="calibre1" style="text-align: justify;">sesle</p>

  <p class="calibre1" style="text-align: justify;">korkmamasını, tehlikenin geçtiğini anlatmaya çalıştım ama geçirdiği şoktan dediklerimi anlamıyordu galiba.</p>

  <p class="calibre1" style="text-align: justify;">“Şşşşşşş” diyordum. “Sakin ol, şşşşşşş, geçti, hiçbir tehlike kalmadı, Kerberos burada değil, aç gözünü bak, benden başka kimse yok. Hadi eve gidelim, şşşş, korkma artık, doğru söylüyorum, Kerberos kulübesinde yine, sana hiçbir zarar veremez. Önce bir bak etrafa, çek hadi kolunu gözünden.”</p>

  <p class="calibre1" style="text-align: justify;">Kızın ince vücudu seğiriyor, titriyor, ağzından sadece iniltiler dökülüyordu. Sonunda ortalığa çöken sessizlik, Kerberos’un sesinin duyulmaması ve benim fısıltılarım bir işe yaramış olacak ki, ince beyaz kolunu hafifçe kıpırdattı, tek gözüyle etrafa baktı. O tek gözde müthiş</p>

  <p class="calibre1" style="text-align: justify;">bir korku ifadesi vardı. Sonra elini tamamen çekti, Kerberos’un kulübesine ürkekçe baktı ve doğruldu.</p>

  <p class="calibre1" style="text-align: justify;">“Hadi eve gidelim” dedim “Bir şeyin yok. Sadece korktun biraz o kadar.”</p>

  <p class="calibre1" style="text-align: justify;">Hâlâ şokta olduğu için bana inanmakta güçlük çekiyordu ama orada öylece yatmasına da imkân olmadığını kavrıyordu. Hem ev daha güvenliydi. Korkunun verdiği bir kıvraklıkla sıçradı, seke seke eve doğru koştu. Kerberos havladı, susması için bağırdım ona, kapıyı açtım. Hâlâ tir tir titremekte olan kız içeri girer girmez, ılık bir yaz yağmuru gibi aniden boşanan damlalarla hüngür hüngür ağlamaya başladı. İki kolunu, korunmak ihtiyacıyla karnında kavuşturmuş, iki</p>

  <p class="calibre1" style="text-align: justify;">büklüm olmuş, sarsıla sarsıla yüksek sesle, bir bebek gibi ağlıyordu.</p>
</body>
</html>
