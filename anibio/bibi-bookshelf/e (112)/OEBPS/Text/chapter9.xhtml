<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
  <title>CHOPIN</title>
  <link href="../Styles/main.css" rel="stylesheet" type="text/css" />
</head>

<body class="chapter epub-type_chapter">
  <div class="container html5_section">
    <p><span class="epub-type_pagebreak" id="page211" title="211"></span>18 Ocak 1847 günü Chopin Kontes Delfina Potocka’nın evinde, büyük çoğunluğunu Polonyalıların oluşturduğu kalabalık bir davetli topluluğu önünde piyano çalmıştı. Her zaman olduğu gibi, dostlarının arasında, onlarla sohbet edermişçesine içinden geçenleri tuşların yardımıyla açığa vurmak en sevdiği şeydi. 7 Şubat’ta, George Sand ve ailesi Paris’e dönmüşlerdi; bu, Chopin için yalnız geçen günlerin sonu anlamına geliyordu. Kısa zamanda eski yaşam yeniden başlamıştı. Ailenin yanında bir konukları vardı: Fernand de Préaulx. Nohant’daki komşu çiftliklerden birinin oğlu olan delikanlı Solange ile evlenmek istemiş, bu istek iki aile tarafından da uygun bulunduğu için yaz sonunda gençlerin nişanlanmasına ve kısa süre içinde evlenmelerine karar verilmişti. Chopin Fernand’ı Nohant’dan tanıyordu ve Solange ile mutlu bir yuva kuracağını düşünüyordu. Genç kızın evlenmeye karar vermesinde, büyük olasılıkla annesinin onu artık eskisi kadar sevmediğini düşünmesinin de önemli bir payı vardı. Kendi yaşamını kurmak, George Sand’ın boyunduruğundan kurtulmak istiyordu.</p>

    <p>17 Şubat akşamı Chopin evine, yakın dostlarını davet etmiş, kısa bir süre önce tamamladığı <em>Sol minör Viyolonsel Sonatı</em>’nı (Op. 65) yapıtı ithaf ettiği ve bestelenme aşamasında sık sık öğütlerine başvurduğu arkadaşı Auguste Franchomme ile birlikte ilk kez seslendirmişti. 21 Şubat’ta George Sand ve Delacroix ile birlikte, bu kez Franchomme’un katıldığı bir oda müziği konserini izlemişlerdi. Konserde Haydn, Mozart ve Beethoven’ın oda müziği yapıtları yer alıyordu. Delacroix o günle ilgili günlüğüne şunları yazmıştı: “Konsere giderken Bayan Sand’a rastladım, yolun geri kalanını onun arabasıyla gittim. Onu görmek gerçekten çok hoştu, kusursuz görünüyordu. Konserde dinlediklerim ilahî bir müzik gibiydi. Haydn’ın son yıllarında bestelediği bir dörtlü çalındı. Chopin bana, dinleyenlerin hayran oldukları mükemmelliğin, aslında bir bestecinin deneyimi olduğunu söyledi. Mozart’ın deneyime gereksinim duymadığını, onun bilgisi ve esininin aynı düzeyde olduğunu ekledi. Mozart’ın daha önce duyduğum bir beşlisi çalındı. Beethoven’ın, sıradan pasajlarla, olağanüstü sayfaların yan yana yer aldığı <em>Rudolph Trio</em>’su<a class="si-noteref epub-type_noteref" href="#f1" id="ref_f1">1</a> da seslendirildi.”<a class="si-noteref epub-type_noteref" href="#f2" id="ref_f2">2</a></p>

    <div class="resim-sol html5_figure">
      <img alt="Resim44" src="../Images/img44.jpg" />

      <div class="resim-alti html5_figcaption">
        Auguste Franchomme. Jean-Auguste-Alfred Masson’un<br />
        karakalem çiziminin (19. yüzyıl),<br />
        Maria Mirska koleksiyonundan lazer kopyası.<br />
        Muzeum Fryderyka Chopina Koleksiyonu.
      </div>
    </div>

    <p>12 Mart’ta Chopin’in dostları bu kez George Sand’ın evinde bir araya gelmiş<span class="epub-type_pagebreak" id="page212" title="212"></span>lerdi; bu tür davetlerin her zamanki isimlerinin yanı sıra, konuklar arasında o günlerin tanınmış heykeltıraşı Jean-Baptiste Auguste Clésinger de vardı. Chopin’den dört yaş küçük olan Clésinger son yıllarda yaptığı heykellerle dikkatleri üzerine çekmeyi başarmıştı; bir süredir George Sand’ın bir büstünü yapmak istiyordu. Sand ve Solange daveti izleyen günlerde heykeltıraşın atölyesini ziyaret etmişler, kısa süre içinde Solange ile genç adam arasında bir yakınlaşma başlamış, genç kız artık evliliği düşünmediğini söyleyerek nişanlısından ayrılmıştı; aklında yalnızca Clésinger vardı. Olayların gelişimini büyük bir merakla izleyen Chopin, nişanın bozulmasına çok üzülmüştü ancak onu asıl endişelendiren, Auguste Clésinger’in yaşam tarzının, kızı gibi gördüğü Solange’ın hayalleriyle uyuşmuyor olmasıydı. Pek çok kadınla birlikte olması, yüklü miktarda borcu bulunması Chopin’i endişelendiriyor, Clésinger’in bu evliliği genç kıza olan sevgisinden değil, onunla birlikte sahip olacağı maddi olanaklar nedeniyle istediğini düşünüyordu. Üstelik bu düşüncede olan yalnızca o değildi, Bayan Marliani ve Delacroix da benzer kaygıları taşıdıkları için George Sand’ı dikkatli olması yönünde uyarmışlardı, ancak onun bu uyarılara kulak asmaya niyeti yoktu. Yeteneğine hayran olduğu bu sanatçının kızıyla birlikte olmak istemesine olumlu bakıyor, söylenenleri duymazdan geliyordu.</p>

    <p>Chopin ve George Sand’ın ilişkileri devam ediyor gibi görünmekle birlikte Paris sanat çevresinde aralarının bozulduğu dedikoduları hızla yayılmaya başlamıştı. Şubat ayında Rusya’da konser turnesinde bulunan Franz Liszt, Marie d’Agoult’ya yazdığı bir mektupta söylentilerin gerçek olup olmadığını soruyordu. George Sand yaklaşık iki ay kaldığı Paris’ten nisan başında ayrılarak Nohant’a geri döndüğünde Chopin onunla birlikte gitmemişti; gerçi genç kadın istediği zaman yanlarına gelebileceğini söylemiş ancak kesin bir tarih saptamamışlardı. Sand’ın aklı bu sıra Chopin’den çok damadı olmasını çok istediği Auguste Clésinger’deydi, genç adamın kısa bir süre sonra Nohant’da kendilerine katılması kararlaştırılmıştı. İki gencin arasındaki ilişki hızla evliliğe doğru yol alıyordu. 14 Nisan günü Clésinger Nohant’da, <span class="epub-type_pagebreak" id="page213" title="213"></span>Solange ile evlenmek istediğini resmî olarak George Sand’a iletti. Babasının rızası alındıktan sonra en kısa süre içinde düğünün yapılmasında ısrarcıydı.</p>

    <p>George Sand tüm bu gelişmeleri Chopin’den gizli tutmaya karar verdi. Bu davranış, onu artık ailenin bir parçası olarak görmediğinin en önemli kanıtıydı. Marie de Rozières’e, “Chopin’i ailenin başı ve akıl danışılan kişisi haline sokamam, bunu çocuklar kabul edemez, ayrıca benim otoritem de sarsılır,”<a class="si-noteref epub-type_noteref" href="#f3" id="ref_f3">3</a> diye yazmıştı. Ancak böylesine önemli bir haberin uzun süre gizlenmesi de mümkün değildi. Mayıs başında evlilik hazırlıklarının hızla ilerlediğini öğrenen Chopin, büyük olasılıkla bozulan moralinin etkisiyle ağır bir astım nöbetine yakalandı. Bu denli hayati bir olayda hiç fikrinin sorulmaması, artık ilişkinin tümüyle bittiğinin kesin kanıtıydı. Hastalık, yaşamını, son yıllarda yakalandığı nöbetlerden çok daha fazla tehdit eder hale getirmeye başlamıştı. Marie de Rozières ve öğrencisi Adolf Gutmann besteciyi eski sağlığına döndürebilmek için ellerinden gelen gayreti gösteriyorlardı. Chopin, sağlığının bozulduğunu George Sand’a bildirmelerini istememesine rağmen, onlar bu tatsız haberi Nohant’a iletmişlerdi. Aldıkları yanıt bir kez daha bu ilişkinin sonlandığını vurgular nitelikteydi. George Sand, bu tatsız haberi öğrenince migreninin azdığını yazmış, Nohant’da Solange ve Clésinger’i yalnız bırakarak Paris’e dönmesinin doğru olmayacağını eklemişti.</p>

    <p>Chopin kısa sürede iyileşmeye başlamıştı. Bu haberi öğrenen George Sand, ortak dostları Grzymała’ya yazdığı 12 Mayıs tarihli mektupta düşüncelerini ve duygularını şöyle dile getirmişti: “Bir kez daha tehlikeyi atlattı ama ilişkinin geleceğini karanlık görüyorum. Bence Chopin, olaylar hakkında bilgi sahibi olmadığı, Clésinger ona tanıştırılmadığı ve fikri sorulmadığı için kırıldı. Ama gündelik konularda onun öğütlerini uygulamaya koymak olanaksız gibi. Olaylara tarafsız olarak bakmaktan ve insan doğasını tanımaktan çok uzak. Ruhu tümüyle şiir ve müzikten ibaret, kendi düşüncesine aykırı fikirlere tahammül edemiyor. Yalnızca kendi gibi düşünenlerin yaptıklarını anlıyor ya da anlamak için çabalıyor. Onun bu aile sorununa dahil olması, benim çocuklarım üzerindeki otoritemi kaybetmeme neden olurdu, bu da onların bana olan sevgilerini etkilerdi. Onunla konuş, bu konuyu anlamasını sağla, bunun için endişelenmesin. Eğer ona, hiç hoşlanmadığı Clésinger’in sevgimizi kazandığını yazsam, bana daha çok kızardı; hatta Solange’a olan sevgisi bile bundan etkilenirdi. Bütün bunlar çok zor ve hassas. Bu hasta ruhu sakinleştirecek ve cesaretlendirecek bir yöntem bilmiyorum. Bu yöndeki çabaların tümü onu daha çok yaralayabiliyor. Bu zavallı yaratığı ruhsal ve fiziksel olarak kemiren acılar, uzun süredir benim canımı da çok sıkıyor. (...) Yedi yıldan beri onunla birlikte bir rahibe yaşamı sürüyorum, başkasıyla da durum farklı değil. Vaktinden önce yaşlandım. Yaşadığım acılardan yorgun düştüm, iyileşme yönünde bir umudum yok. Eğer bu dünyada kendini tümüyle teslim edebileceği bir kadın varsa o benim ama bunu anlayamadı. Pek çok kimsenin beni <span class="epub-type_pagebreak" id="page214" title="214"></span>suçladığının farkındayım, bazıları arzularımın şiddetiyle onu yaraladığımı söylüyor, bazıları uçarı tavırlarımla onu ümitsizliğe sürüklediğimi düşünüyor.”<a class="si-noteref epub-type_noteref" href="#f4" id="ref_f4">4</a></p>

    <div class="resim-sag html5_figure">
      <img alt="Resim45" src="../Images/img45.jpg" />

      <div class="resim-alti html5_figcaption">
        Solange Clésinger. 1860 yılında çekilmiş bir fotoğrafın kopyası.<br />
        Narodowy Instytut Fryderyka Chopina Koleksiyonu.
      </div>
    </div>

    <p>George Sand aynı tarihlerde Chopin’e de bir mektup göndererek kısa bir süre sonra gerçekleşecek düğün hakkında bilgi vermiş, o günlerde uğraşmak zorunda kaldığı şeylerden dert yanmıştı. Besteci 15 Mayıs 1847 günü verdiği yanıtta şunları yazıyordu: “Az önce elime ulaşan güzel mektubunun beni nasıl sevindirdiğini ve uğraşmak zorunda olduğun tüm detayların beni nasıl ilgilendirdiğini bir bilsen. Arkadaşlarının arasında çocuğunun mutluluğunu benim kadar içten isteyecek bir başkası daha bulunamaz. Kendisine de lütfen bunu ilet. Kendimi yeniden iyi hissediyorum. Tanrı seni daima dirençli ve hareketli kılsın. Mutlu ve huzurlu ol. Tüm bağlılığıyla senin olan CH.”<a class="si-noteref epub-type_noteref" href="#f5" id="ref_f5">5</a></p>

    <p>Chopin, annesine gönderdiği iyi dilekleriyle yetinmeyip Solange’a da şunları yazmıştı: “Birkaç gün önce annenden, geleceğine dair iyi dileklerimi iletmesini rica etmiştim. Yolladığın şirin kısa mektup beni ne kadar sevindirdi tahmin edemezsin. Yazdıklarından anladığım kadarıyla mutlusun. Neşenin doruğundasın ve umarım hep orada kalırsın. Tüm ruhumla hiç değişmeyen güzellikler diliyorum. CH.”<a class="si-noteref epub-type_noteref" href="#f6" id="ref_f6">6</a></p>

    <p>Solange Dudevant ile Auguste Clésinger’in düğün töreni 19 Mayıs 1847 günü Nohant’da gerçekleşmiş, yeni evli çift damadın ailesini ziyaret etmek için törenin ardından malikâneyi terk etmişti. Chopin’in tüm yaşananlardan sonra onların arasına katılmaya hevesi kalmamıştı. Mayıs sonunda dostu Thomas Albrecht’in Paris yakınlarındaki evine giderek bir süreliğine de olsa kentten ayrılmış, kısa bir tatil yapmıştı. 1 Temmuz günü evinde bir konser düzenlemiş, yakın dostlarının önünde yapıtlarını seslendirmiş, bu dinletide kendisine August Franchomme ve kemancı Delphin Alard eşlik etmişti. Uzun yıllardan beri ilk kez bu yaz Paris dışına gitmemiş, <span class="epub-type_pagebreak" id="page215" title="215"></span>yaşamına kentte devam etme kararı almıştı. Genellikle beste yapmaya ağırlık verdiği bu dönemde yine yapıtlarına yoğunlaşmaya çalışıyor ancak önceki yıllardaki kadar verimli olamıyordu.</p>

    <p>Nohant’da ise ilginç gelişmeler yaşanmış, balayından dönen çiftin malikânenin günlük yaşamına katılmasıyla bazı sorunlar baş göstermeye başlamıştı. Solange, artık evli bir kadın olmanın verdiği özgüvenle annesine ve ağabeyi Maurice’e karşı daha acımasız davranmayı seçmiş, bir anlamda geçmiş yıllarda yaşadıklarının acısını çıkartmaya çalışmıştı. George Sand ve Maurice’in safına, o sıralarda evlenme hazırlıkları yapan Augustine de katılmıştı; genç kız ressam Théodore Rousseau ile yaşamını birleştirme yolundaydı. Evin içinde yaşanan gerginlik 11 Temmuz günü bambaşka bir boyuta taşınmış, taraflar birbirinin üzerine saldırmıştı. Her zaman olduğu gibi Maurice ve Clésinger tartışmaya başlamışlar, bir süre sonra genç heykeltıraş eline çekici alarak karşısındakini üzerine saldırmaya yeltenmişti. Duruma müdahale etmek isteyen George Sand, damadının yüzüne tokat atmış ama aynı zamanda onun yumruklarına maruz kalmıştı. Annesini ve kendini korumak düşüncesiyle silaha sarılan Maurice, orada bulunanların çabalarıyla yatıştırılmış, olası bir can kaybının önüne geçilmişti. George Sand, sanatına hayran olduğu Clésinger’i artık evinde görmeye tahammül edemeyecekti; genç adamdan en kısa sürede Nohant’ı terk etmesini ve bir daha oraya ayak basmamasını istemişti. Aslında annesine saldırdığı için kocasına kızgın olan Solange, yine de onun tarafını tutmuş ve kesinlikle aile ocağına adımını atmayacağını söyleyerek Clésinger ile birlikte evi terk etmişti. Hamileliğinin ilk aylarını yaşamakta olan genç kadın, fiziksel olarak güçlü olmadığı için, çift Nohant yakınlarındaki La Châtre’da konaklamış ve ne yapmaları gerektiğini düşünmeye başlamıştı. Solange yolculuklarını daha iyi koşullarda sürdürebilmek için, Chopin’in Nohant’da bulunan arabasını kullanabileceklerini düşünmüş, bu nedenle son olaylardan tümüyle habersiz olan besteciye bir not göndererek arabasını kullanma izni istemiş ve Paris’te onu görmek istediğini eklemişti. Besteci, kızı gibi gördüğü Solange’dan gelen bu mektup üzerine ona yazarak yardıma hazır olduğunu bildirmiş, ayrıca Nohant’da bulunanlara haber göndererek arabasını La Châtre’a yollamalarını istemişti. Bu gelişmeler sonucu, istemeden de olsa aile içi kavganın aktörlerinden biri konumuna gelmiş ve Solange’ın yanında yer almıştı.</p>

    <p>Chopin’in bu kavganın aktörlerinden biri durumuna gelmesi ve karşı safta yer alması George Sand’ı çok kızdırmıştı. Besteciye gönderdiği ve içinde ağır suçlamaların da yer aldığı mektup ne yazık ki günümüze ulaşamamıştır. Ancak Delacroix, Chopin’in kendisine okuduğu bu mektup için daha sonra günlüğüne şunları yazmıştı: “İtiraf etmeliyim ki bu son derece acımasız bir mektup. Büyük bir öfkeyle, uzun süredir bastırılmış duygular açığa çıkmış. Aslında böylesine trajik bir konuyla ilgili olmasa, bir romandan alınmış hissi uyandıran, insanın hoşuna gidebilecek pasajlarla dolu.”<a class="si-noteref epub-type_noteref" href="#f7" id="ref_f7">7</a> Chopin 24 Temmuz 1847 günü George Sand’a gönderdiği cevabında <span class="epub-type_pagebreak" id="page216" title="216"></span>oldukça sakin bir ton kullanmaya özen göstererek duygularını şöyle ifade etmişti: “Sizinle Clésinger hakkında konuşmak bana düşmez. Bu konudaki düşüncelerim baştan beri biliniyor. Ama Solange’ın başına gelenlere kayıtsız kalmam da düşünülemez. Geçmişte çocuklarınızın ikisine aynı şekilde davrandığımı hatırlıyor olmalısınız. Aslında sizin onları her şart altında sevmeniz gerekir. Bunlar hiç değişmeyen duygulardır. Acılar bu sevgiyi azaltabilir ama ortadan kaldıramaz. Yaşadığınız talihsizlik bugün için çok korkunç geliyor, kızınızla ilgili hiçbir şey duymak istemiyorsunuz. Ama geleceğine dair kararların alınacağı bu günlerde onun anne şefkatine her zamandan fazla ihtiyacı var. (...) Zaman bildiğini yapacak. Her zaman olduğu gibi bekleyeceğim. Size sadık. CH.”<a class="si-noteref epub-type_noteref" href="#f8" id="ref_f8">8</a></p>

    <p>Chopin’in mektubu George Sand’ı kızdırmış olmalıydı. Onu yanıtlamadan dostlarına yazdığı satırlarda öfkeli ve kırgın bir kadının ruh hali içindeydi. Biten bir ilişkinin ardından, yaşamının daha mutlu olacağını düşünmek istiyor, sevgilisiyle geçirdiği yılları bir kayıp olarak görüyordu. 26 Temmuz günü Marie de Rozières’e şunları yazmıştı: “Ben onun sağlığı için endişelenir ve altı gece boyunca gözüme uyku girmezken, o Clésinger ile benim dedikodumu yapıyormuş. Çok iyi. Mektubu gülünesi büyüklük lafları ve iyi aile babası öğütleriyle dolu. (...) Artık onun için endişe etmeyeceğim.”<a class="si-noteref epub-type_noteref" href="#f9" id="ref_f9">9</a> George Sand aynı gün ortak dostları Emmanuel Arago’ya gönderdiği mektupta da bu konu hakkında açıklamalarına devam etmişti. Öfkesi dinecek gibi değildi; kaleminden dökülen sözcükler ve öne sürdüğü iddialara, büyük olasılıkla, kısa bir süre sonra kendi de inanmazdı ama o an içindeki nefret öylesine büyüktü ki, Chopin’le kızı arasında duygusal bir ilişki olduğunu bile iddia ediyordu: “Bu tarihlerde buraya gelmesi gereken Chopin aniden gelmekten vazgeçti, hemen hemen hiç yazmıyor, gelecekte de yazacağa benzemiyor. Chopin bana karşı tümüyle değişti. (...) Benim kötü bir anne olduğumu, Solange’ın davranışlarında haklı olduğunu ve onu zor durumda bırakamayacağını söylüyor. (...) Solange’ı görebilmek için her türlü tehlikeyi göze alıp her şeyi büyük bir soğukkanlılıkla yıkmaktan çekinmiyor. Ruhu aslında saf, bunu garanti edebilirim. Ama başkalarına karşı platonik bir aşka tutulma konusunda hastalıklı. Solange’ın onu bir eş olarak görmediğinden eminim, çünkü her zaman babası gibi algıladı. (...) Hayatımın baharında olmama rağmen, dokuz yıl boyunca bir kadavraya bağlı kaldım. Her zaman onun ya da yakınlarının ‘Canını sıkar ya da onu üzecek bir şey söylersen, onu huzursuz edersin ve bu da ölümüne neden olur,’ tehditlerine maruz kaldım. Bunca acı dolu geçmişten sonra önümde nasıl bir gelecek var. Beni isyan ettiren bu geçmişte, yalnızca onun kıskançlığının yaralandığını fark ediyorum. Tanrı’ya şükür onun ölümüne neden olan kişi olmayacağım ve yeni bir yaşama başlayacağım. Dokuz yıl boyunca beni iğnelemeleriyle yavaş yavaş öldürüyordu. Ben onun için her zaman, koket ve kurnaz bir kadının, dürüst, namuslu ve sadık birinden daha uygun olacağını söyledim. Şim<span class="epub-type_pagebreak" id="page217" title="217"></span>di böyle birini buldu. Ama o kadın, ona ait olmayacak. (...) Uzun zamandan beri Solange’ın onun sinirli ruh hali üzerindeki gücünün farkındayım. Chopin yıllardır, başkalarından geldiği zaman tahammül edemeyeceği şeylere ondan geldiğinde hayranlık duyar oldu. Bunu yıllardır sürekli gözlemliyorum. Başlangıçta ona karşı bir babanın duygularını besliyordu ancak sonrasında bu değişti, belki de farkında olmadan küçük çocuk, genç bir kıza, ardından da bir kadına dönüştü.”<a class="si-noteref epub-type_noteref" href="#f10" id="ref_f10">10</a></p>

    <div class="resim-sag html5_figure">
      <img alt="Resim46" src="../Images/img46.jpg" />

      <div class="resim-alti html5_figcaption">
        George Sand. Auguste Charpentier’in portresinden (1838),<br />
        Narcisse-Edmond-Joseph Desmadryl’ın yaptığı kopya (1839).<br />
        Muzeum Fryderyka Chopina Koleksiyonu.
      </div>
    </div>

    <p>George Sand içindeki öfkeyi dostlarına yazdığı satırlara boşalttıktan sonra, 28 Temmuz 1847 günü, Chopin’e bir veda mektubu niteliğindeki şu satırları yazdı: “Hoşçakalın dostum, en kısa sürede tüm kötülüklerden arınmanızı diliyorum. (...) Dokuz yıl süren arkadaşlığımızın sonu geldiği için Tanrı’ya şükrediyorum. Bana iyilik haberlerinizi iletin.”<a class="si-noteref epub-type_noteref" href="#f11" id="ref_f11">11</a></p>

    <p><span class="char-style-override-20">Böylece dokuz yıllık arkadaşlığın sonu gelmişti. Chopin’in yaşamında artık George Sand yoktu; belki de yıllar önce gerçekleşmesi gereken bu ayrılık, bir türlü yaşama geçememiş, her iki taraf da son adımı atacak cesareti gösterememişti. George Sand, yıllar sonra,</span> <span class="char-style-override-21">Hayatı</span><em>mın Hikâyesi</em>’ni kaleme alırken Chopin’in ona karşı her zaman sevgi dolu olduğunu, içinde kopan fırtınaları bir tek kendisinin anlayabildiğini ifade ettikten sonra şu dilekte bulunmaktan kendini alamamıştı: “Neden bizim dışımızda gelişen olaylar silsilesi bizi sekizinci yıldan önce ayırmadı sanki!”<a class="si-noteref epub-type_noteref" href="#f12" id="ref_f12">12</a></p>

    <p>Chopin, Solange ve kocasına yardım elini uzatmayı sürdürdü. Kimi kez maddi olarak genç çifti destekliyor, kimi kez de sıkıntılı günlerinde dertleşecekleri bir dost gibi yanlarında oluyordu. Clésinger’e karşı başlangıçta duyduğu güvensizlik zamanla kaybolmuştu. Genç çift bestecinin tüm yaptıkları için ona her zaman teşekkür ediyordu. Sonraki yıllarda evlilikleri çok iyi yürümese de birlikteliklerini devam ettirmek için ellerinden geleni yapıyorlardı.</p>

    <p><span class="epub-type_pagebreak" id="page218" title="218"></span>Chopin yıl sonunda ablasına yazdığı uzun bir mektupta olayların gelişimi hakkında bilgi vermişti: “Sol şu anda Gaskonya’da babasının yanında. Annesini ayrılmadan önce görmüş. Duvernetlerle birlikte Nohant’da kalmış ama annesi onu çok soğuk karşılamış, kocasını terk ederse Nohant’a, eve dönebileceğini söylemiş. Düğün odasının tiyatro sahnesine, giyinme odasının da oyuncular için soyunma odasına dönüştüğünü görmüş.<a class="si-noteref epub-type_noteref" href="#f13" id="ref_f13">13</a> Yazdıklarına göre, annesi onunla sadece parasal konularda konuşmuş. Ağabeyi de köpekle oynuyormuş, ‘Bir şey yemek ister misin?’den başka bir tek kelime etmemiş. Kuzenler ya da diğer insanlardan hiçbiri ortalıkta değilmiş. Başka deyişle, her iki ziyareti çok başarısız olmuş. Ayrılmadan önce ertesi gün tekrar gitmiş eve, bu sefer daha da soğuk karşılanmış. Yine de annesi ondan yazmasını istemiş ve planlarını sormuş. Kızından çok damadına kızgın görünüyormuş fakat bana yazdığı meşhur mektupta damadının iyi bir çocuk olduğunu ama kızının onu kötü yaptığını söylüyordu. Sanırım bir çırpıda kızından ve benden kurtulmak istiyordu çünkü onun için külfetli olmuştuk. Kızıyla mektuplaşmaya devam eder çünkü anne yüreği çocuğundan habersiz kalmaya dayanamaz, hem de vicdanını ancak böyle dindirir. Kendisinin haklı olduğunu, benim haksız yere damadının tarafını tuttuğumu düşünür (damadın tek suçu kızıyla evli olması ve onun bunu engelleyecek bir şey yapamamış olmasıdır). O kadar akıllı olmasına rağmen, garip bir yaratık! Garip bir biçimde çıldırdı bence. Hem kendi hayatını hem de kızının hayatını mahvediyor, oğluyla da sonunda benzer şeyler olacak. Bundan eminim. Kendine değer veren, ona hiçbir saygısızlık etmemiş insanlardan rahatsızlık duyar çünkü onlar vicdanının aynasıdır. Sonuçta bana bir satır bile yazmadı, kızına da benden söz etmemiş, ayrıca bu kış Paris’e de gelmeyecektir. Hayatının en zor sekiz yılında ona yardımcı olduğum için pişman değilim; çocukları küçükken ona yardım ettiğim için pişman değilim; acı çektiğim için de pişman değilim ama nadide bir çiçek gibi, bir sürü fırtınadan zorlukla korunmuş kızının, yirmi yaşlarında bir kadında affedilecek ama kırklarındaki bir kadında asla affedilmeyecek ihmalkâr ve hoppaca davranışları yüzünden bu kadar hırpalanmasını gördüğüm için pişmanım. Geçmişte yaşananlar bir şekilde iz bırakır. Bayan S. bir gün bütün bunları düşündüğünde, ruhunda benimle ilgili olarak ancak nazik duygular bulacaktır. Şu anda kendine benzemeyen bir annelik krizine girdi, daha adil ve daha iyi bir anne rolünü oynamaya çalışıyor. (...) Sevgili Bayan S. sanırım daha pek çok garip şey görecek bu hayatta yaşlanana dek. Birçoğu güzel ama bazıları çok çirkin deneyimler olacak.”<a class="si-noteref epub-type_noteref" href="#f14" id="ref_f14">14</a></p>

    <p>Franz Liszt, Chopin’in yaşamını anlattığı yapıtında, bestecinin George Sand’dan ayrıldıktan sonraki ruh halini şöyle tanımlamıştı: “Chopin sık sık, neredeyse isteyerek acı, tatlı ya da suçlamaksızın Bayan Sand’dan konuşuyordu. Adını her andığında, geçmiş günlerin hatıralarına dalıp gidiyor, gözleri doluyordu. Bu hatı<span class="epub-type_pagebreak" id="page219" title="219"></span>ralardan türlü türlü anlamlar çıkarmıştı. Beraberinde her zaman riskli heyecanlar getiren anılarından uzaklaşması için dostlarının pek çok oyunlarına rağmen, sanki bir zamanlar kendisine hayat veren bu aynı duyguları yok etmek istercesine onlara dönmeyi istiyordu.”<a class="si-noteref epub-type_noteref" href="#f15" id="ref_f15">15</a></p>

    <p>Ekim başında Chopin, Rotschild Ailesi’nin Paris yakınlarındaki malikânesine gitmiş, tüm yaz boyu ayrılmadığı kent yaşamından bir süreliğine uzaklaşmıştı. Sonrasında yaşam aynı şekilde devam ediyordu, dostların evindeki davetler sürüyor, besteci daha çok Polonyalı arkadaşlarıyla görüşüyordu. 1847 onun için her yönden kötü geçmişti. Yaşadığı büyük ayrılıktan başka yakın çevresinden de kötü haberler geliyordu: Grzymała maddi sıkıntıya düşmüş ve servetini kaybetmişti; Marlianilerin iyi gitmeyen evliliği ayrılma aşamasına gelmişti; şair dostu Stefan Witwicki bir süre önce yaşama veda etmişti; bir zaman Paris’te yakın arkadaşlık kurduğu, büyük aşkı Maria’nın ağabeyi Antoni Wodziński de ölenler arasındaydı. Kasım ayında Almanya’dan gelen bir haber, tüm müzik dünyası gibi Chopin’i de derinden etkilemiş, Felix Mendelssohn’un ani ölümüne çok üzülmüştü. O tarihlerde babasının yanında bulunan Solange’a yazdığı bir mektupta şu satırlar yer alıyordu: “Bütün Paris hasta, hava korkunç, bu iğrenç yıl artık bitmeli.”<a class="si-noteref epub-type_noteref" href="#f16" id="ref_f16">16</a></p>

    <p>George Sand uzaktan da olsa Chopin’in yaşamı hakkında bilgi toplamaya devam ediyor, ortak dostlarına yazdığı mektuplarda besteciyle ilgili yorumlar eklemeyi ihmal etmiyordu. Pauline Viardot’ya gönderdiği 1 Aralık 1847 tarihli mektupta şu satırlar yer alıyordu: “Dokuz yıl boyunca her türlü bakımını üstlendiğim Chopin’in duyguları bu zorluklara direnmeliydi. Bazı suçlarım ya da hatalarım olmuştur ama Chopin’in bunlara aldırış etmemesi gerekirdi. (...) Solange’ın onun üzerindeki becerikli etkisi benim dürüstlüğümün önüne geçti.” Viardot’nun bu konudaki cevabı ise şöyleydi: “Bu sözleriniz tamamen yanlış, size yemin ederim. (...) O aynı şekilde size hayran, sadık ve aynı derecede iyi. Sizin mutluluğunuzdan mutluluk, üzüntünüzden de hüzün buluyor.”<a class="si-noteref epub-type_noteref" href="#f17" id="ref_f17">17</a></p>

    <p>1848 yılı başlarında Chopin’in dostları bir kez daha halk önünde çalması için onu ikna etmeyi başardılar. Her zaman olduğu gibi bu tip konserler öncesinde huzursuz oluyor, kısa sürede tükenen biletler ve seyircinin gösterdiği aşırı ilgi gündelik yaşamını etkiliyordu. Konser tarihi olarak 16 Şubat kararlaştırılmıştı. George Sand, 7 Şubat’ta oğluna yazdığı mektupta bu konuya da değinmişti: “Gazeteler Chopin’in yolculuğu öncesinde bir konser vereceğini yazıyorlar. Nereye gideceğinden haberin var mı? Varşova’ya mı, yoksa Nérac’a<a class="si-noteref epub-type_noteref" href="#f18" id="ref_f18">18</a> mı gidecek?”<a class="si-noteref epub-type_noteref" href="#f19" id="ref_f19">19</a></p>

    <p>Chopin 10 Şubat günü ablası Ludwika’ya gönderdiği mektupta, o günlerde aklını meşgul eden konuların tümü hakkında ayrıntılı bilgiler vermişti. Önceliği <span class="epub-type_pagebreak" id="page220" title="220"></span>yaklaşmakta olan konser alsa da, Solange’ın durumu ve George Sand ile ilgili son haberler hâlâ bestecinin gündemindeki yerini koruyordu: “Bana gelince; bildiğim gibi yaşıyorum. Arkadaşlarım konser vermem için beni ikna ettiler. Bir hafta içinde bütün biletler satıldı. Pleyel Salonu’nda bu ayın on altısında çalacağım. Tanesi yirmi franktan üç yüz bilet. Paris sosyetesi için. Kral, kraliçe, Orleans düşesi ve Montpensier dükü hepsi onar bilet almışlar ama saray yasta olduğu için gelemeyecekleri şimdiden belli. İkinci konsere gelmek istediklerini söylediler ama büyük olasılıkla çalmayacağım çünkü birincisi bile sıktı beni. Bayan S. yanında oğlu, Borie, Lambert ve Augustine ile hâlâ Paris dışındaymış. Bana bir tek kelime yazmış değil, ben de ona yazmadım. Buradaki ev sahibine evi kiralamasını söylemiş. Sol babasıyla Gaskonya’da, bana oradan yazdı. Kocası, marttaki sergisi için burada çalışıyor. Sol babasının evinde hastalanmış. Hiç paraları yok, bu yüzden Sol’un kışı daha yumuşak bir iklimde geçirmesi iyi olur. Ama zavallıcık çok sıkılıyor. Çok neşeli bir balayı geçirmiş! Annesi ise hoş bir tefrika yazıyor ve onu tiyatroya çevirdiği kızının gelin odasında sahneleyecekmiş. Tamamen kendini kaybetmiş durumda, çılgınca şeyler yapıyor ve kalbi sızlayıncaya dek aklı başına gelmeyecek. Tanrı onu affetsin, iltifat ile gerçek şefkat arasındaki farkı anlayamıyor. Ama belki de mutluluğu bu iltifatlardadır, bunu ben bilemem. Dostları ve komşuları o evde neler döndüğünü anlamıyorlar artık ama galiba alıştı sonunda insanlar. Sonuçta kimse bunca kaprisli ruha dayanamaz. Çocukları büyürken orada olmam Tanrı’nın isteğiydi herhalde, yoksa çocuklar onun yanında kalmaz, babalarına giderlerdi. Maurice de ilk fırsatta babasının yanına koşardı. Fakat belki de edebi yeteneğinin bir sonucudur yaşam koşulları. Sakın bunlar seni üzmesin, çok geçmişte kaldı her şey.”<a class="si-noteref epub-type_noteref" href="#f20" id="ref_f20">20</a></p>

    <p>Ablasına yazdıktan bir gün sonra aile üyelerinin tümüne hitaben bir mektup daha göndermiş, konserleriyle ilgili ayrıntılı bilgi vermişti: “Size uzun zamandır yazmamıştım çünkü geciktikçe yazacak şeyler birikti – hem de çok – ama tamamı ele alındığında da ortada bir şey yok. Bugün size sadece birkaç satır yazmak için oturdum, mektubunuzu aldığımı ve iyi olduğumu bilmenizi istedim. Buradaki herkes gibi ben de grip oldum. Mektubu kısa tutmak istememin tek nedeni, aklımın on altısında vereceğim konserde olması. Bir sabah dostlarım gelip konser vermem gerektiğini söylediler, hiçbir şeyi merak etmememi, sadece oturup piyano çalmamı söylediler. Bütün biletler bir hafta içinde sattı, hepsi yirmi franktan. Halk ikinci bir konser için isim bırakıyormuş (ama çalmayı düşünmüyorum). Saraydan kırk tane bilet sipariş vermişler; gazetelerde konser vereceğimden çok az bahsedilmesine rağmen Brest’teki yayımcıya bilet için yazanlar, Nantes’tan rezervasyon yapmak isteyenler olmuş. Bu kadar çok hevesli olmasına şaşırdım doğrusu. Bugün biraz çalışmam lazım, en azından vicdanımı rahatlatmak için, çünkü hayatımda en kötü çaldığım dönemdeyim. Mozart’ın üçlüsünü Franchomme ve Alard’la birlikte çala<span class="epub-type_pagebreak" id="page221" title="221"></span>cağım. Ne bedava bilet ne de afiş olacak bu konserde. Üç yüz kişilik konser salonu uygun biçimde hazırlandı. Pleyel hep benim aptallığımla alay ediyor, çalmaya daha istekli olmam için basamakları çiçeklerle donatacakmış. Kendimi evimde hissetmek için, salonda olmayan tanıdık yüzleri düşüneceğim.”<a class="si-noteref epub-type_noteref" href="#f21" id="ref_f21">21</a></p>

    <p>16 Şubat akşamı Chopin, önceki dinletilerinde olduğu gibi, Pleyel Salonu’ndaki konserini başka sanatçılarla birlikte gerçekleştirmişti. Yapıtların büyük çoğunluğunu tek başına seslendirdiği parçalar oluştursa da, kemancı Delphin Alard ve viyolonselci Auguste Franchomme ile Mozart’ın <em>Sol majör Piyanolu Üçlü</em>’sünü (KV 564) seslendirmişlerdi. Chopin’in <em>Sol minör Viyolonsel Sonatı</em>’ndan (Op. 65) bölümlerin yanı sıra, şarkıcılar Antonia Molina di Mendi ve Gustave Roger dönemin tanınmış aryalarından bir seçki sunmuşlardı. Başarı büyüktü, herkes heyecanla 10 Mart tarihinde yapılacağı duyurulan ikinci konseri beklerken Paris sokaklarında yeniden duyulmaya başlayan devrim çığlıkları gündemi bir anda değiştirmiş, kimsenin müzik düşünecek hali kalmamıştı.</p>

    <p>1848 tüm Avrupa için bir devrim yılı olmuştu. Yaşlı kıtanın önemli kentlerinde birbiri ardına baş gösteren ayaklanmaların temelinde Viyana Kongresi ile zorla kabul ettirilmeye çalışılan çarpık düzen yatıyordu. Her ne kadar, başta Fransa olmak üzere, pek çok ülkede 1830’daki ayaklanmalarla özgürlükçü bazı haklar elde edilmiş olsa da, geniş kitleler daha fazla serbestlik ve yönetimde daha çok söz hakkı istiyordu. 1840’lardan sonra sosyalist düşüncelerde yaygınlık görülmeye başlamıştı, geniş bir kesim “Temmuz Devrimi”nin yarım kaldığını düşünüyordu. Tarım alanında birkaç yıl kötü hasat alınmış, bunu ekonomik bir durgunluk izlemişti. Sanayileşmenin sonucunda yeni buluşlar birbirini izlese de, geniş kesimler için yaşadıkları sefaletin boyutu her geçen gün artmaktaydı. 1848 başında İtalya’dan gelen ayaklanma haberleri Paris’te geniş yankı bulmuş, 24 Şubat günü, toplanmalarının engellendiğini öne süren muhalifler Başbakan Guizot’nun evinin önüne yürümüşler, kendilerine müdahale edilmesiyle yürüyüş ayaklanmaya dönüşmüştü. Kral Louis-Philippe’in İngiltere’ye kaçmasının ardından geçici hükümet “İkinci Cumhuriyet”i ilan etmiş ancak ülke yıl sonunda yapılan seçimlere dek tam anlamıyla normal bir yaşama dönememişti.</p>

    <p>3 Mart 1848’de, günlerdir süren karmaşa nispeten durulmuş, Paris daha sakin bir havaya bürünmüştü. Chopin Solange’a yazdığı mektupta, 28 Şubat’ta dünyaya gelen kızı nedeniyle ne denli sevindiğini ilettikten sonra kentteki gelişmeleri de aktarmıştı: “Tahmin edebileceğiniz gibi kızınızın doğumu beni cumhuriyetin doğuşundan daha çok sevindirdi. Tanrı’ya şükürler olsun, sıkıntılarınız sona erdi ve sizin için yeni bir yaşam başladı. Mutlu olun, kendinize ve hepinize iyi bakın. İyi haberlerinize çok ihtiyacım vardı. Devrim boyunca yataktaydım, son haftalarda ağrılarım vardı. Şu an Paris sakin, korku yüzünden. Herkes birlik olmuş durumda, herkes ulusal ordunun yanında. Dükkânlar açıldı ama ortada müşteri yok. Yabancılar pasaportlarıyla, zarar görmüş demiryollarının onarılmasını bekliyorlar.”<a class="si-noteref epub-type_noteref" href="#f22" id="ref_f22">22</a></p>

    <div class="resim-sol html5_figure">
      <img alt="Resim46" src="../Images/img47.jpg" />

      <div class="resim-alti html5_figcaption">
        <span class="epub-type_pagebreak" id="page222" title="222"></span>George Sand’ın saçı.<br />
        Muzeum Fryderyka Chopina Koleksiyonu.
      </div>
    </div>

    <p>4 Mart günü Bayan Marliani’nin evinde Chopin hiç beklemediği biriyle karşılaşmış ve bunu bir gün sonra, 5 Mart 1848’de, Solange’a yazdığı mektupta şöyle anlatmıştı: “Dün Bayan Marliani’deydim; tam ayrılmak üzereyken kapıda yanında Lambert’le<a class="si-noteref epub-type_noteref" href="#f23" id="ref_f23">23</a> birlikte, içeri girmekte olan annenizle karşılaştım. Annenize ‘İyi günler,’ dedikten sonra ikinci cümlem, son zamanlarda sizden haber alıp almadığını sormak oldu. ‘Bir hafta önce haber aldım,’ diye yanıtladı. ‘Dün ya da önceki gün bir haber almadınız mı?’ ‘Hayır.’ ‘O zaman size büyükanne olduğunuzu söyleyebilirim, Solange’ın bir kızı var; bu haberi size ilk veren kişi olmak beni ayrıca mutlu etti.’ Kendisini selamlayarak merdivenden aşağıya indim. Fas’tan yeni dönen Combes<a class="si-noteref epub-type_noteref" href="#f24" id="ref_f24">24</a> benimle birlikteydi. Annenize, onun için en önemli şey olan, sizin iyi olduğunuzu söylemeyi unutmuştum (‘Anne Solange’ olarak bunu artık çok iyi anlayabilirsiniz). <span class="epub-type_pagebreak" id="page223" title="223"></span>Merdiven çıkmak zor geldiği için, Combes’a yukarı çıkıp annenize, sizin ve bebeğin sağlığının iyi olduğunu söylemesini rica ettim. Merdiven başında onun geri gelmesini beklerken anneniz de birlikte indi ve büyük bir ilgiyle sizin sağlığınız hakkında sorular sordu. Bana doğumdan sonra birkaç şey yazdığınızı, bazı sıkıntılarınız olduğunu ama bebeğinizi görünce bunları unuttuğunuzu söyledim. Kocanızın sizinle birlikte olup olmadığını sordu. Ben de zarfın üzerindeki el yazısından, onun yanınızda olduğunu tahmin ettiğimi söyledim. Sağlığımın nasıl olduğunu sordu; ben de iyi olduğumu söyledim ve kapıcıya kapıyı açmasını işaret ettim. Annenizi selamlayarak sokağa çıktım.”<a class="si-noteref epub-type_noteref" href="#f25" id="ref_f25">25</a></p>

    <p>Bu, son karşılaşmaları olmuştu. İki sevgili bir daha birbirlerini görmediler. Chopin, bir dönem yaşamında çok önemli rol oynayan sevgilisinin saçından bir tutamı, onun mektuplarıyla birlikte sakladı. George Sand, <em>Hayatımın Hikâyesi</em>’nde son karşılaşmalarını şöyle kâğıda dökmüştü: “Onu 1848 Mart’ında çok kısa bir süre gördüm. Titreyen, buz kesmiş elini sıktım. Konuşmak istedim ama kaçamak sözler etti. Artık beni sevmediğini söyleme sırası bana gelmişti. Onu bu acı sözleri işitmekten kurtardım ve her şeyi kadere ve Tanrı’ya bıraktım. Onu bir daha göremeyecektim.”<a class="si-noteref epub-type_noteref" href="#f26" id="ref_f26">26</a></p>

    <p>Paris’te başlayan devrim dalgası kısa zamanda Avrupa’nın farklı kentlerinde benzer ayaklanmaları tetiklemişti. Viyana ve Berlin’deki karışıklıklar Polonya’da da yeniden bağımsızlık yandaşlarının örgütlenmesini hızlandırmıştı. Poznań’da kurulan halk komitesinin çalışmalarına katılmak için Prens Adam Czartoryski Polonya’ya hareket etmişti; Chopin bu gelişmeleri yakından izliyordu. 4 Nisan tarihli mektubunda Amerika’da bulunan arkadaşı Julian Fontana’ya yaşanan son gelişmeleri ayrıntılı olarak aktarmıştı: “Bizimkiler Poznań’da toplanıyor. Czartoryski ilk gidenler arasında ama yeniden bir Polonya oluşana dek neler yaşanacağını ancak Tanrı bilir. Buradaki gazetelerde yazılanlar yalandan ibaret. Ne Kraków’da cumhuriyet kuruldu ne Avusturya imparatoru aynı zamanda Polonya kralı olarak tanındı. (...) Biz bütün sabırsızlığımıza karşın kartlar iyi karışıncaya dek beklemeliyiz. Doğru zamanda kullanabilmek için gücümüzü saklamalıyız. O an çok uzak değil, bugün değil ama belki bir ay, belki bir yıl sonra. Buradaki herkes işlerin sonbahardan önce yoluna gireceğine inanıyor.”<a class="si-noteref epub-type_noteref" href="#f27" id="ref_f27">27</a></p>

    <p>Paris’teki karışık durum sanat yaşamını etkilemiş, Chopin’in gelirinde önemli bir azalma olmuştu. Derslerin çoğu kesilmiş, kentte farklı bir hava esmeye başlamıştı. Bir süredir öğrencisi olan İskoç Jane Stirling, besteciyi İngiltere’ye gitmesi konusunda ikna etmenin gayreti içindeydi. Stirling büyük hayranlık duyduğu öğretmenine âşık olduğunu saklamıyor, ona yakın olabilmek için her fırsatı değerlendiriyordu. Özellikle George Sand ile ilişkisinin sonlandığı herkes tarafından öğrenilince Stirling kendi hayallerini gerçekleştirebilme adına yeniden umutlanmıştı.</p>

    <div class="resim-sol html5_figure">
      <img alt="Resim48" src="../Images/img48.jpg" />

      <div class="resim-alti html5_figcaption">
        Jane Stirling. Jean-Jacques-Marie-Achille Devéria’nın litografisi (19. yüzyıl).<br />
        Muzeum Uniwersytetu Jagiellońskiego (Kraków) Koleksiyonu.
      </div>
    </div>

    <p><span class="epub-type_pagebreak" id="page224" title="224"></span>Yıllar önce, Maria Wodzińska ile yaşadığı ilişkinin kopma noktasına geldiği günlerde ziyaret ettiği İngiltere’ye, bir başka ilişkisinin tümüyle sonlandığı günlerde yeniden gitmek ilginç olacaktı. Paris’teki siyasi karmaşanın yerine, o tarihlerde adada sakin bir ortam vardı. İnsanlar sanat için para harcamaktan çekinmiyordu ve pek çok sanatçı bu güvenli limana sığınmıştı. Jane Stirling, gerekli hazırlıkların hepsini yapmış, Chopin’i karşılamak için önceden Londra’ya gitmişti; bu konuda kız kardeşi Catherine Erskine kendisine yardım ediyordu. Besteci 19 Nisan 1848 günü Paris’ten ayrılırken ne zaman döneceği konusunda hiçbir plan yapmamıştı. Evini boşaltmamakla birlikte, eğer şartlar uygun olursa bu ayrılığın uzun süreli olmaması için hiçbir neden yoktu.</p>

    <p>21 Nisan’da Londra’dan Paris’e gönderdiği ilk mektubunda, dostu Grzymała’ya şunları yazıyordu: “Önemli bir sorunla karşılaşmadan denizi aşarak Folkstone’da birkaç saat geçirdikten sonra, dün akşam saat altıda buraya ulaştım. Şimdi dinlenmiş bir halde sana yazıyorum. Sevgili İskoçlarım<a class="si-noteref epub-type_noteref" href="#f28" id="ref_f28">28</a> kelimenin tam anlamıyla her şeyi düşünmüşler. Yalnızca çikolatayı değil, kalacağım evi de ayarlamışlar. Ama kısa süre sonra onların oturduğu cadde üzerinde daha iyi bir eve taşınacağım. Ne denli iyi olduklarını asla tahmin edemezsin. Sana yazmakta olduğum kâğıdın üzerinde adımın baş harflerinin bulunduğunu şu an fark ettim. Buna benzer bir sürü detaya dikkat etmişler.”<a class="si-noteref epub-type_noteref" href="#f29" id="ref_f29">29</a></p>

    <p>Chopin kısa bir süre sonra Dover Street 48 numaraya taşınmıştı. Piccadilly’nin tam köşesinde olan bu ev merkezî konumu ve genişliğiyle hem çalışmasına hem de kenti kolayca tanımasına yardımcı olacaktı. İskoç kız kardeşlerden başka bestecinin yardımına koşan kişilerin başında Karol Szulczewski geliyordu. Polonya’daki karışıklıklar sırasında ülkesinden ayrılarak Londra’ya yerleşen Szulczewski, bu <span class="epub-type_pagebreak" id="page225" title="225"></span>kentteki “Polonya Dostları Edebiyat Derneği”nin sekreterliğini yapıyordu. Chopin çalışmalarını aksatmadan sürdürebilmek için Pleyel marka bir piyanonun Londra’ya gönderilmesini sağlamıştı. Bestecinin kente gelmesinin ardından İngiliz yapımcı Broadwood ve bir başka ünlü yapımcı Erard, kendi çalgılarını da yollamışlar, kısa sürede Chopin’in evinde üç piyano birden olmuştu. İlk günlerdeki yoğun ziyaretçi trafiği bestecinin istediği gibi çalışmasına olanak vermiyordu. Yıllar önce geldiğinde, olabildiğince gözlerden uzak yaşamaya özen gösteren Chopin, bu kez sanatını İngiliz müzikseverlere daha yakından tanıtabilme düşüncesi içindeydi. Ülkede kalabilmesi, burada elde edeceği maddi başarıya bağlı olduğu için Jane Stirling geniş bir çevreye onun adını duyurmanın gayreti içindeydi. Gazetelerde bestecinin ziyaretiyle ilgili yazılar yayımlanmış, kentin önemli aileleri onu konuk etmeye başlamışlardı. Bu ziyaretler ona bir miktar kazanç da sağlıyordu. Her zaman olduğu gibi, büyük boyutlu konser yerine, böylesi küçük toplantılarda çalmayı yeğliyordu. Mayıs ayı içinde, Londra’nın en saygın müzik kurumları arasında yer alan “Philarmonic Society” (Filarmoni Derneği) besteciye, konçertolarından birini orkestra eşliğinde seslendirmesi için teklifte bulunmuştu. Burada kazanılacak bir başarı sonraki bağlantılar için önemli bir basamak oluşturabilirdi. Ancak Chopin bu isteği geri çevirmişti. Çocukluk günlerinden beri, orkestra eşliğinde çaldığında, yeterli volümü elde edemediği gerekçesiyle eleştirilmesi bu kararda etkili olmuştu. 13 Mayıs tarihli mektubunda Grzymała’ya bu konuda şunları yazmıştı: “Filarmoni Derneği’nden teklif aldım ama çalmak istemiyorum çünkü orkestra ile olacak. Nasıl olduğunu görmek için konserdeydim, Prudent<a class="si-noteref epub-type_noteref" href="#f30" id="ref_f30">30</a> kendi konçertosunu seslendirdi, sonuç bir fiyaskoydu. Orada yalnızca Beethoven, Mozart ya da Mendelssohn çalınabilir; yöneticiler bana konçertolarımın daha önce başarıyla seslendirildiğini söylediler, yeniden denememeyi tercih ederim, bir yarar sağlamaz. Orkestra tıpkı onların rostosu ya da kaplumbağa çorbası gibi güçlü ve yoğun ama daha fazlası yok. Bu yazdıklarımın hiçbiri bahane olamaz. Asıl önemlisi, hiç prova yapmamaları; bu günlerde herkesin vakti çok kıymetli. Yalnızca bir prova oluyor, o da seyircinin önünde.”<a class="si-noteref epub-type_noteref" href="#f31" id="ref_f31">31</a></p>

    <p>Chopin Londra’ya geldiğinden beri kraliyet ailesiyle tanışma ya da onların huzurunda çalma şansı bulamamıştı. O dönemde sarayda gerçekleşen bir ölüm nedeniyle matem ilan edilmiş ve bu tip etkinlikler askıya alınmıştı. 15 Mayıs’ta Sutherland düşesinin düzenlediği bir vaftiz törenine, diğer müzisyenlerle birlikte Chopin de davet edilmişti. Törenin en önemli özelliği, Kraliçe Victoria’nın yeni doğan bebeğin vaftiz annesi olması ve konuklar arasında bulunmasıydı. Yemek sonrasında sıra müzik dinlemeye geldiğinde önce ünlü İtalyan şarkıcılar Giovanni Mario, Luigi Lablache ve Antonio Tamburini çeşitli aryalar seslendirmişler, ardından Chopin kendi yapıtlarını çalmıştı; konserin sonunda Chopin ve İngiliz piyanist Julius Benedict, Mozart’ın bir düetini yorumlamışlardı. Gece boyunca Kraliçe Victoria Chopin’le <span class="epub-type_pagebreak" id="page226" title="226"></span>birkaç kez sohbet etmiş, dinlediklerinden etkilendiğini söylemişti. Ancak kraliçenin günlüğüne yazdığı satırlar, bu konuşmanın protokol kuralları çerçevesinde, karşısındakinin kimliği konusunda hiçbir bilgisi olmadan gerçekleştiğini ortaya koyuyordu: “Akşam hoş bir konser vardı, Lablache, Mario ve Tamburini güzel söyledi; bazı piyanistler de çaldılar.”<a class="si-noteref epub-type_noteref" href="#f32" id="ref_f32">32</a></p>

    <div class="resim-sol html5_figure">
      <img alt="Resim49" src="../Images/img49.jpg" />

      <div class="resim-alti html5_figcaption">
        Jenny Lind. P. O. Werner’in tablosundan<br />
        W.C. Wrankmoore’un oyma baskısı (19. yüzyıl).<br />
        Muzeum Fryderyka Chopina Koleksiyonu.
      </div>
    </div>

    <p>Chopin Londra’da konuk olduğu evlerde, dönemin tanınmış İngiliz sanatçılarıyla tanışma şansı da buluyordu. Bu toplantılarda yazar Charles Dickens ile karşılaşmış, ünlü şair Lord Byron’ın eşiyle tanışmıştı. Eski dostu, uzun yıllar Nohant’da birlikte yaz tatillerini geçirdikleri Pauline Viardot aynı tarihlerde Londra’daydı. Operadaki temsillerinin yanı sıra bestecinin <em>Mazurkalar</em>’ından bazılarını<a class="si-noteref epub-type_noteref" href="#f33" id="ref_f33">33</a>, Fransızca metinler ekleyerek vokal yapıt şeklinde seslendiriyordu. Chopin için, dönemin en önemli sopranoları arasında kabul edilen İsveçli Jenny Lind ile tanışmak çok önemliydi. Hayranları tarafından “İsveç Bülbülü” olarak tanımlanan genç kadını Bellini’nin <em>La Sonnambula</em> (Uyurgezer Kız) ve Donizetti’nin <em>Lucia di Lammermoor</em> operalarında izlemiş, şarkı söylemesinden çok etkilenmiş, onunla birlikte yemek yemiş, uzun saatler sohbet etmişlerdi. Lind Chopin’e bol bol İsveç ezgilerinden örnekler dinletmişti.</p>

    <p>Chopin’in Londra’daki halka açık ilk konseri 23 Haziran’da gerçekleşti. Şarkıcı Adelaide Sartoris-Kemble’in salonundaki bu dinleti, yine de gerçek bir konser sayılmazdı. Yalnızca yüz elli kişinin sığabildiği salon, Chopin’in piyano çalışını dinlemek isteyenlerce ağzına dek doldurulmuş, konseri izlemek isteyenleri sayısı hayli kabarık olduğu için bilet fiyatları yükselmişti. Bestecinin yanı sıra tenor Giuseppe Mario da etkinliğin bir başka solistiydi. 7 Temmuz’da Lord Falmouth’un evinde düzenlenen benzer bir konserde, Chopin bir kez daha Londralı müzikseverlerle buluştu. Bu kez, <span class="epub-type_pagebreak" id="page227" title="227"></span>kendisine Pauline Viardot eşlik etmiş, bestecinin solo yapıtlarının ardından onun <em>Mazurkalar</em>’ını sözler eşliğinde seslendirmişti. Her iki konserle ilgili gazetelerde övgü dolu yazılar yayımlanmıştı. Ancak konserlere davet edilmeyen <em>Musical World</em> muhabiri kaleme aldığı makalede yalnızca, dinletilerin büyük beğeniyle karşılandığını, ilkine Jenny Lind’in de dinleyici olarak katıldığını belirtmiş ve şunları eklemişti: “Konserler hakkında daha ayrıntılı bilgiye sahip değiliz. Çünkü her ikisinde de hazır bulunmadık.”<a class="si-noteref epub-type_noteref" href="#f34" id="ref_f34">34</a> Chopin’in bu gazeteyi dışlamasının nedeni, 1841 Ekim’inde onun hakkında çok ağır ithamlarla dolu bir yazıya yer vermeleriydi.<a class="si-noteref epub-type_noteref" href="#f35" id="ref_f35">35</a></p>

    <p>Yaz ortalarında Londra’nın sanat yaşamı, bütün büyük kentlerde olduğu gibi, durgunlaşmıştı. Soylu ve varlıklı ailelerin hemen hepsinin kent dışındaki malikânelerine gitmeleri bu durgunluğun başlıca nedeniydi. Jane Stirling bu durumu fırsat bilerek Chopin’i İskoçya’ya davet etti. Besteci Londra’daki hareketli gündelik yaşamdan bunalmış, her gün farklı bir kişiyle tanıştırılmaktan yorgun düşmüştü. Jane Stirling, Chopin’in halsiz bedenini çok da dikkate almadan onu olabildiğince geniş bir çevreye tanıtma gayretine girişmişti. İskoçya tatili gerçek bir dinlenme olabilirdi. 5 Ağustos’ta trenle Edinburgh’a doğru yola çıktı, kendisine Broadwood piyano firmasından bir yetkili ve gündelik işlerinde yardımcı olan İrlandalı bir uşak eşlik ediyordu. 11 Ağustos’ta Paris’teki arkadaşı Auguste Franchomme’a, babasının ölümü nedeniyle duyduğu üzüntüyü aktararak başladığı mektubunda şunları yazıyordu: “Çok sevgili arkadaşım, sana ne yazmam gerektiğini bilemiyorum, belki de babanın kaybından dolayı seni teselli etmeye uğraşmamak en iyisi. Acını anlıyorum, zaman bile böylesi üzüntüleri iyileştiremiyor. İki gün önce Londra’dan ayrılarak on iki saatte Edinburgh’a geldim (407 İngiliz mili). Burada bir gün dinlendikten sonra Calder House’a ulaştım (Edinburgh’dan 12 İngiliz mili). Şato, Bayan Erskine’in kayınbiraderi Lord Torphichen’e ait, burada ay sonuna dek kalıp Londra’daki karmaşadan sonra dinlenmek istiyorum. (...) Burada çok güzel bir park var, şatonun sahibi çok sevimli biri, kendimi olabildiğince mutlu hissediyorum. Müzikal esinden hiç eser yok, tümüyle yoldan çıkmış gibiyim, kendimi panayır soytarısı ya da kontrbasa takılmış keman teli gibi hissediyorum; şaşırmış, sersemlemiş ve uyuşmuş.”<a class="si-noteref epub-type_noteref" href="#f36" id="ref_f36">36</a></p>

    <p>Chopin’in konakladığı Calder House Şatosu yüzlerce yıllık geçmişi, surlarının ardına saklandığına inanılan hayaletleriyle tipik bir İskoç yapısıydı. Besteci burada konaklarken ailesine gönderdiği mektupta, şatonun koridorlarını süsleyen portrelere bakarak, henüz karşılaşmadığı hayaletin kime ait olabileceğini kestirmeye çalıştığını belirtiyordu. Malikânenin sahibi Lord Torphichen, Chopin’in “sevgili İskoçları” gibi, onu rahat ettirebilmek için elinden geleni yapıyordu. Şatoda bir Broadwood piyano bulunmasına rağmen, Jane Stirling bestecinin daha verimli çalışabilmesi için Londra’daki Pleyel’in de getirilmesini sağlamıştı. İngiltere’ye geldiğinden beri <span class="epub-type_pagebreak" id="page228" title="228"></span>önemli bir problem oluşturmayan Chopin’in sağlığı, Kuzey’in farklı iklimiyle karşılaşınca yine alarm vermeye başlamıştı. Şatodaki merdivenleri inip çıkmak kısa süre sonra sorun olmaya başlamış, her gün başkalarının yardımı olmadan odasından çıkmakta zorlanır olmuştu. Yine de sakin bir dönem geçirmeyi ve biraz beste yapabilmeyi umuyordu. Ancak Jane Stirling aynı kanıda değildi. Londra’da olduğu gibi, burada da konser organizasyonları için çaba harcıyordu.</p>

    <p>28 Ağustos günü Manchester’da bir konseri vardı; yapılacak ödeme oldukça tatminkârdı ve gelecek günlerin maddi yönden neler getireceğini tam olarak kestiremeyen Chopin bu teklifi geri çevirmek istememişti. Ancak sekiz saatlik tren yolculuğu sağlığına iyi gelmemiş, kendini iyice güçsüz hissetmişti. Salonu dolduran bin beş yüz kişi, bestecinin çalmaya alışık olduğu seyirci sayısının çok üzerindeydi. Sahnede konserin diğer solistleri olan şarkıcılara eşlik etmek üzere bir orkestra bulunmasına rağmen Chopin tümüyle solo parçalardan oluşan bir program sunmuş, ağırlıklı olarak <em>Ballade</em>’larını seslendirmişti. Seyircinin tepkisi olumluydu, bununla birlikte konseri izleyenler arasında bulunan Kalkbrenner’in öğrencilerinden George Alexander Osborne, Chopin’i önceki dinleyişlerine göre daha kötü bulduğunu belirtmişti. 30 Ağustos tarihli <em>Manchester Guardian</em> gazetesinde dinletiyle ilgili şunlar yazılmıştı: “Chopin’in müziği ve yorumunun ortak özellikleri var: Güçlü değil zarif, içerik öncelikli değil detay yönünden zengin. Hem yapıtlar hem de yorumlanış şekilleri insana oda müziğini düşündürüyor, insan onları zarif yaylı çalgılar dörtlüleriyle karşılaştırabilir. Büyük konser salonlarında berraklığı, canlılığı ve gücü kayboluyor.”<a class="si-noteref epub-type_noteref" href="#f37" id="ref_f37">37</a></p>

    <p>Manchester’daki konserin ardından yeniden İskoçya’ya döndü; Jane Stirling’in yaptığı program gereği değişik yerlere gitmesi ve bazılarında çalması, bunun için de sık sık yer değiştirmesi gerekiyordu. Bu kısa yolculuklar boyunca Edinburgh’a yolu düştükçe genellikle Polonyalı Doktor Adam Łyszczyński’nin konuğu oluyordu. Bir İngiliz’le evli olan doktorun yanında kalmak Chopin için çok sevdiği anadilinde sohbet etme olanağı anlamına geliyordu. 4 Eylül günü Glasgow yakınlarında bulunan, Jane Stirling’in diğer kardeşi Bayan Houston’un şatosundan dostu Grzymała’ya şunları yazıyordu: “Sana yazdığımdan beri Manchester’a gittim. Beni çok iyi karşıladılar, üç kez bis yaptım. Salon güzeldi, 1200<a class="si-noteref epub-type_noteref" href="#f38" id="ref_f38">38</a> kişilikti. Şehirde çok fazla duman olduğu için şehir dışında konakladım, varlıklı ailelerin tümü bu şekilde yaşıyor. (...) Burada Houstonlarda kalıyorum. Benim İskoç Lady’min kız kardeşi. Şato çok hoş ve lüks, büyük bir arazi üzerine kurulmuş. Bir hafta burada kaldıktan sonra Lady Murray’in<a class="si-noteref epub-type_noteref" href="#f39" id="ref_f39">39</a> yanına gideceğim, orası da çok güzel bir yer, bir hafta kadar kalacağım. Belki Edinburgh’da konserim olacak, ekim başına dek İskoçya’da kalacağım. (...) Bu mektuba dün başlamıştım ancak bugün bitirebileceğim. Dışarıda hava çok kötü, ben de kendimi kötü ve çaresiz hissediyorum. İnsanlar aşırı ilgileriyle canımı sıkıyorlar. Nefes alamıyorum, çalışamıyorum, yalnızım, yalnızım, yalnızım, etrafımda insanlar olmasına rağmen. Niçin kendi dertlerimle senin canını sıkıyorum ki! Seninkiler sana yeter. Benim seni teselli etmem gerek. Eğer neşem yerinde olsaydı sana Mary Stuart’ın on üçüncü kuzini olan bir İskoç hanımı anlatırdım. (...) Burada büyük ailelerin kuzenleri ve akrabalarından geçilmiyor, pek çoğunun adı Avrupa’da hiç duyulmamış. Konuşmalar daima soyağacıyla başlıyor, tıpkı İncil’deki gibi. O onun babasıydı, öteki onun babasıydı, diğeri bir başkasının babasıydı vs. İki sayfa sonra ancak İsa’ya gelebiliyorsun.”<a class="si-noteref epub-type_noteref" href="#f40" id="ref_f40">40</a> Chopin aynı mektubun sonunda bir süre önce geçirdiği araba kazasından da bahsetmişti. Şans eseri, oldukça ciddi sonuçlar doğurabilecek bir kazadan hiç yara almadan kurtulmuştu. Kontrolden çıkan araba uçuruma doğru gitmeye başlamış, arabacı kendini yola atarak canını kurtarmış, yol kenarındaki ağaçlar büyük bir felaketi önlemişti. Kazayı görenler arabadan canlı kurtulmasının mucize olduğunu söylemişlerdi.</p>

    <div class="resim html5_figure">
      <img alt="Resim50" src="../Images/img50.jpg" />

      <div class="resim-alti html5_figcaption">
        <span class="epub-type_pagebreak" id="page229" title="229"></span>Chopin’in 1848 yılına ait not defteri.<br />
        Muzeum Fryderyka Chopina Koleksiyonu.
      </div>
    </div>

    <p>Chopin 27 Eylül günü Glasgow’daki “Merchant’s Hall”da (Ticaret Odası) bir konser verdi. Son yıllarda bestelediği yapıtların yanı sıra <em>Etütler</em> ve <em>Prelüdler</em>’den <span class="epub-type_pagebreak" id="page230" title="230"></span>de örnekler seslendirmiş, ayrıca Jane Stirling’e ithaf edilen <em>Noktürnler</em>’e (Op. 55) yer vermişti. 4 Ekim’de benzer bir programla bu kez Glasgow’da sahneye çıkmıştı. Hastalıklı bünyesi için oldukça yorucu bu tempo içinde, iki konserin arasında 1 Ekim’de, Glasgow yakınlarındaki Keir’da bulunan Jane Stirling’in amcasının şatosundan Grzymała’ya şöyle yazıyordu: “Bugün canım sıkkın, dışarıda sis var, sana yazdığım masanın yanındaki pencereden bakınca çok güzel bir manzarayla karşılaşıyorsun, (...) Sis nedeniyle hiçbir şey görünmüyor. (...) Yakında Lehçe’yi unutacağım, Fransızcamı da İngiliz aksanıyla konuşmaya başlayacağım, öğrendiğim de İskoç İngilizcesi, beş dili aynı anda konuşan yaşlı Jaworka gibi olacağım. (...) Kendimi daha güçsüz hissediyorum, beste yapacak halim yok; isteksizlikten değil güçsüzlükten. Sabahtan öğlen ikiye dek hiçbir şey yapamıyorum, sonrasında giyinince her şey zor geliyor. Öğle yemeğine dek nefes nefese kalıyorum. Yemekte iki saat boyunca sofrada oturup, ne konuştuklarını seyredip ne içtiklerini dinliyorum. Ölesiye canım sıkılıyor (kibarlıklarından konuşmalar Fransızca olsa bile, konuştuklarından başka şeyler düşünüyorum). Sonrasında benim çalışımı dinlemek istediklerinden tüm gücümü toplayıp salona geçiyorum. Geç saatte becerikli Daniel<a class="si-noteref epub-type_noteref" href="#f41" id="ref_f41">41</a> beni merdivenlerden yukarı taşıyor (bildiğin gibi burada yatak odaların genellikle birinci katta). Üzerimdekileri çıkarıyor, ben de yatağa uzanıyorum; mumları söndürmüyor. Tekrar nefes almaya ve rüya görmeye başlıyorum, sabah tüm bunlar yeniden başlayana dek. Herhangi bir yerde biraz uzun kalıp oraya alışsam, başka bir yere gitmem gerekiyor, İskoç hanımlarım beni rahat bırakmıyorlar. Aileleriyle tanıştırmak için planlar yapıyorlar. Kibarlıklarıyla beni sıkboğaz ediyorlar, ben de kibarlığımdan ses çıkaramıyorum.”<a class="si-noteref epub-type_noteref" href="#f42" id="ref_f42">42</a></p>

    <p>Adada geçirdiği günler giderek Chopin için çekilmez hale gelmeye başlamıştı. Etrafındaki herkes ona iyi davranmak için yarış halinde olmasına rağmen o kendini tümüyle yabancı hissediyordu. 19 Ağustos günü ailesine yazdığı mektupta, İngiltere’de kalışını uzatıp uzatamayacağına sonbaharda karar vereceğini yazmış ve şunları eklemişti: “Çevremdekilerin pek çoğu, bana uygun olmayan iklimine rağmen, kışı Londra’da geçirmemi istiyor. Ben başka bir şey yapmak istiyorum ama ne olduğunu da bilmiyorum. Ekimde karar vereceğim, sağlığım ve maddi durumum bana yol gösterecek. Eğer Londra bu denli karanlık ve insanlar böylesine ağırkanlı olmasa, bu kadar çok sis ve kömür kokusu olmasa, İngilizce öğrenirdim. Ancak İngilizler, artık vatandaşım gibi gördüğüm Fransızlardan çok farklı. Her şeyi parayla değerlendiriyorlar. Sanatı lüks olduğu için seviyorlar. (...) Eğer daha genç olsaydım bir makine gibi köşe başlarında sırf para kazanmak için beş para etmez parçalar çalardım. Ancak artık bir makineye dönüşmek çok zor. Bugün burada çok güzel bir hava var, can sıkıcı şeyler aklımı meşgul edemez. Park sabah ışığında harika görünüyor. Her şeyi unuttum, sizin yanınızdayım, mutluyum; kış gelene dek bu konuyu düşünmeyeceğim.”<a class="si-noteref epub-type_noteref" href="#f43" id="ref_f43">43</a></p>

    <p>Kış yaklaşırken geleceğine ilişkin düşünceler yeniden aklını kurcalamaya baş<span class="epub-type_pagebreak" id="page231" title="231"></span>lamıştı. İngilizlerin her konudaki davranışı ve sanata bakışı onun için anlaşılmazdı. 21 Ekim tarihinde Grzymała’ya yazdığı mektupta bu farkı şöyle dile getiriyordu: “Sanat burada yalnızca resim, heykel ve mimarlık demek, müzik bunun içine girmiyor. Eğer sen bir sanatçıdan bahsedersen bir İngiliz’in aklına ressam, mimar ya da heykeltıraş geliyor. Müzik ise bir meslek, sanat değil. Kimse bir müzisyen için sanatçı sözcüğünü kullanmıyor. (...) Bunda kuşkusuz müzisyenlerin suçu çok fazla ama artık kolaysa gel de düzelt! Güzellik peşinde olduğunu iddia eden bu garip insanlara, eli yüzü düzgün bir şey çalınca alay konusu olabiliyorsun. (...) Buradaki bütün yorumlar ‘like water’ ifadesiyle son buluyor; su gibi akıcı anlamına geliyor. Şimdiye dek çaldıklarım karşısında ‘like water’ demeyen bir hanımla karşılaşmadım. Kendileri piyano başına geçtiklerinde ellerini seyrediyorlar ve bir sürü yanlış notayı büyük bir huşu içinde çalıyorlar. Garip bir halk, Tanrı yardımcıları olsun.”<a class="si-noteref epub-type_noteref" href="#f44" id="ref_f44">44</a></p>

    <p>Ekim ayı içinde Chopin, Londra’da bulunan “Polonya Dostları Edebiyat Derneği”nden bir konser daveti aldı. Kentteki Polonyalı göçmenler yararına düzenlenecek bir etkinlikte çalması isteniyordu. Paris’te birçok kez benzer nedenlerle sahneye çıkan Chopin, sağlığı çok da yerinde olmamasına rağmen kabul etti. Bu sayede İskoçya’dan kurtulma şansı da ortaya çıkmış oluyordu. Londra’da olmak, ülkeden ayrılmaya ve Paris’e dönmeye daha yakın olmak demekti. Kasım ortasında gerçekleşecek konser için 31 Ekim’de Edinburgh’dan yola çıktı. Yolculuğundan bir gün önce, 30 Ekim’de Grzymała’ya şunları yazıyordu: “İskoçya’dan ayrılma konusunda kararsızdım ancak hava çok soğudu ve yarın Londra’ya dönüyorum. (...) Ayın on altısında Polonyalılar için verilecek bir balonun öncesinde çalacağım. (...) Londra’nın sisi beni sürüklediğinde, yolculuk için çok geç değilse Paris’e döneceğim. İskoç hanımlarım çok kibar, bir haftadır onları görmedim, bugün ziyarete gelecekler. Burada daha uzun kalmamı ve davet edildiğim bütün şatoları dolaşmamı istiyorlar. Çok iyiler ama çok sıkıcılar, Tanrı onları korusun. Her gün bana mektup yolluyorlar, hiçbirini yanıtlamıyorum. Bir yere gittiğimi haber aldıklarında hemen peşimden geliyorlar. Bu durum bazılarının aklına benim evleneceğim fikrini getirmiş. Ama evlilik için cazibe gerekir. Bekâr olanı tıpkı bana benziyor; insan kendi kendiyle nasıl öpüşür? Dostluk en iyisi, daha fazlasına dönüşmemeli, bunu açıkça ifade ettim. Eğer birine âşık olsaydım ve ondan aynı şekilde karşılık görseydim, yine de evlenmeyi düşünmezdim. Çünkü ne karnımızı doyuracak bir yemeğimiz ne de üzerinde oturacağımız eşyalarımız olurdu. Eğer sevdiğim kişi varlıklı biriyse, o zaman da hasta biriyle evlenmek yerine, sağlığı yerinde birini tercih ederdi. Acılara tek başına göğüs germek çok zor, iki kişi olunca daha kolay katlanılıyor. Bir hastanede tek başına ölmek güzel değil ama arkamda yoksul bir kadın bırakmak da istemiyorum. (...) Şu an evlenmeyi düşünmüyorum. Evimi, annemi ve kız kardeşlerimi düşünüyorum. Tanrı onlara iyilik versin. Bu arada, benim sanatıma ne oldu? Kalbimdeki duyguları nere<span class="epub-type_pagebreak" id="page232" title="232"></span>ye harcadım? Ülkemde nasıl şarkı söylendiğini hatırlamaz oldum. Etrafımdaki dünya bir şekilde kayıp gidiyor. Gücüm kalmadı, kaybolur gibiyim. Biraz toparlansam ardından daha kötü batıyorum. Bunları şikâyet etmek için yazmadım ama sorduğun için, tabuta gerdek yatağından daha yakın olduğumu sana açıklamak istedim.”<a class="si-noteref epub-type_noteref" href="#f45" id="ref_f45">45</a></p>

    <p>Chopin’in sağlığı Londra’ya dönmesinin ardından iyice kötüleşmişti. Doktorlar olabildiğince çabuk bu iklimden uzaklaşmasını öneriyordu; ancak önce yola çıkacak kadar kuvvetini toplamalı ve söz verdiği konseri gerçekleştirmeliydi. Bu süreçte en yakınındaki kişi Marcelina Czartoryska idi. Tüm İngiltere gezisi sırasında zaman zaman besteciyle yakından ilgilenen eski öğrencisi ve yakın dostu Prenses Czartoryska, bir kez daha elinden gelen yardımı ondan esirgemiyordu. 16 Kasım tarihindeki konser şehrin merkezindeki “Guild Hall”da düzenlenmişti. Chopin yaklaşık bir saat süren konseri boyunca dinleyicilerin ilgisini çekmeyi başaramamıştı. Balo hazırlıklarıyla uğraşan kalabalık, hastalığının da etkisiyle, çok düşük bir volümle tuşların üzerinde gezinen besteciye dikkat bile etmemiş, yan salonda az sonra başlayacak büyük etkinlik için prova yapmakta olan orkestranın sesi Chopin’in çaldıklarını bastırmıştı. Orada bulunanların hiçbiri, o akşamın bestecinin yaşamındaki son konser olduğunun farkında değildi; adı piyano ile özdeşleşen insan halk önünde son kez çalıyordu ve önünde bir yıldan az yaşamı kalmıştı.</p>

    <p>Konseri izleyen günlerde Chopin’in sağlığı iyice bozulmuş, yorgunluk ve heyecan onu güçsüz bırakmıştı. İskoç kız kardeşler bestecinin yanından ayrılmıyorlar, özellikle dinibütün bir Hıristiyan olan Bayan Erskine, Chopin’e manevi destek vermek adına sürekli <em>İncil</em>’den bölümler okuyordu. Besteci, 21 Kasım tarihli mektupta Grzymała’ya şunları yazıyordu: “Bugün neredeyse hiç yataktan çıkmadım ama perşembe günü bu saatlerde sevimsiz Londra’yı terk ediyorum. Geceyi Boulogne’da geçirip cuma günü Place d’Orléans’da olacağım. (...) Burada bir gün daha kalsam, ölmezdim ama aklımı kaçırabilirdim. İskoç hanımlar çok can sıkıcı. Bana öyle bir yapıştılar ki kurtulmak imkânsız. Yalnızca Prenses Marcelina ve ailesi, bir de iyi kalpli Szulczewski beni hayata bağladı.”<a class="si-noteref epub-type_noteref" href="#f46" id="ref_f46">46</a> Chopin mektupta belirttiği gibi 23 Kasım’da Londra’dan ayrıldı, Fransa kıyılarına ulaştığında deniz yolculuğunun da etkisiyle kendini çok kötü hissediyordu; Boulogne’da bir gece dinlendikten sonra Paris’e ulaştı; aylar sonra evinde olmak güzeldi.</p>

    <p>Aslında evi onun için geçmiş anıların canlandığı bir yerdi. Uzun süre George Sand’la ve dostlarıyla bir arada çok mutlu günler geçirdiği Square d’Orleans artık eski cazibesini kaybetmişti. Charlotte Marliani başka yere taşınmıştı, George Sand genellikle Nohant’da yaşıyor, kente geldiğinde oğlunun yanında kalıyordu, eski komşularından bir tek piyanist Charles Henri Valentin Alkan kalmıştı. Ancak yine de yeni bir eve taşınmayı düşünmüyordu, bunu gerçekleştirebilecek ne fiziki ne de maddi gücü vardı. Uzun yıllardır Chopin’in sağlığıyla yakından ilgilenen Dok<span class="epub-type_pagebreak" id="page233" title="233"></span>tor Molin’in ölümü, besteci için ayrı bir moral bozukluğuydu. Hastalığıyla yeni ilgilenmeye başlayan doktorlar, tüberkülozun son aşamasına ulaştığını, artık tedavi amaçlı bir şey yapılamayacağını düşünüyorlar, verdikleri ilaçlarla bestecinin daha az acı çekmesini sağlamak için çabalıyorlardı. Kış ayları boyunca hiç evinden dışarı çıkamamış, sağlığı elvermediği için derslerinin sayısını büyük oranda azaltmak zorunda kalmıştı. İngiltere’de geçirdiği aylarda önemli bir kazanç elde edememesi, bu süre boyunca hemen hiç yapıt besteleyememesi ve derslerinin azalması maddi durumunu kötüleştirmişti. Alışık olduğu yaşamı devam ettirebilmek için para kazanması gerekiyordu ancak buna gücü yoktu.</p>

    <div class="resim-sag html5_figure">
      <img alt="Resim51" src="../Images/img51.jpg" />

      <div class="resim-alti html5_figcaption">
        Delfina Potocka. Ary Scheffer’in yağlıboya tablosu (1836).<br />
        Narodowy Instytut Fryderyka Chopina Koleksiyonu.
      </div>
    </div>

    <p>Bu dönemde en sık görüştüğü kişilerin başında ressam Delacroix geliyordu. Sanatçı, hasta ve yorgun dostuyla yaptıkları uzun sohbetlerde konuştukları konuları genellikle kendi günlüğüne not ediyordu. Bu kayıtlara göre konuşmalar kimi kez müzik üzerinde yoğunlaşıyor, bazen de George Sand ile olan ilişkisinden yola çıkarak insan yaşamındaki ilginç değişimlerden söz ediyorlardı. Chopin’i yalnız bırakmayan dostları arasında Auguste Franchomme, Delfina Potocka, Marie de Rozières de vardı. Son yıllarda bestecinin öğrencileri arasına katılan Kontes Maria Kalergis ve Prenses Obreskoff da her an yardıma hazırdı. İngiltere gezisi boyunca bir an bile yanından ayrılmayan Jane Stirling ve kardeşi bahar aylarında yeniden Paris’e gelerek Chopin’in yakın çevresine katılacaklardı. Solange ile mektuplaşmayı sürdürüyor, kocasını Paris’te olduğu zamanlarda görüyordu.</p>

    <p>1849 baharında besteci kendini biraz daha iyi hissetmeye başlamıştı. 20 Nisan günü operada Meyerbeer’in <em>Le prophète</em> (Peygamber) operasında başrolü seslendiren Pauline Viardot’yu seyretmişti. İlk seslendirmesi dört gün önce, 16 Nisan’da gerçekleşen temsil, Paris müzik yaşamında günün konusu olmuştu. Chopin ilk seslendirmeden birkaç gün önce Solange’a yazdığı mektupta, sahneleme için yapılan hazırlığın herkesin dilinde olduğundan bahsetmiş ve yapıtı görmek için sabırsızlandığını eklemişti. Delacroix’nın günlüğüne yazdıklarına bakılırsa, Chopin seyrettiklerinden, müzik de dahil, fazla etkilenmemiş, özellikle sahnelemeyi korkunç bulmuştu.<a class="si-noteref epub-type_noteref" href="#f47" id="ref_f47">47</a></p>

    <div class="resim html5_figure">
      <img alt="Resim52" src="../Images/img52.jpg" />

      <div class="resim-alti html5_figcaption">
        <span class="epub-type_pagebreak" id="page234" title="234"></span>Chopin’in son yapıtı olarak kabul edilen <em>Fa minör Mazurka</em>’nın (Op. 68, No. 4) elyazmaları.<br />
        Muzeum Fryderyka Chopina Koleksiyonu.
      </div>
    </div>

    <p>Bestecinin sağlığındaki düzelme yeniden çalışmaya başlamasına olanak vermişti. Önceki dönemlerde başladığı yapıtlarını tamamlamak ve yayımlanabilecek hale getirmek için çaba harcıyordu. Chopin’in üzerinde çalıştığı son yapıtların arasında özellikle iki <em>Mazurk</em>a dikkat çekicidir. Her ikisi de bestecinin ölümünün ardından yayımlanmıştır. <em>Sol minör Mazurka</em> (Op. 67, No. 2) neşeli ve enerjik havasıyla tipik bir “Kujawiak<a class="si-noteref epub-type_noteref" href="#f48" id="ref_f48">48</a>” karakterini yansıtır. <em>Fa minör Mazurka</em> (Op. 68, No. 4) ise bestecinin son yapıtı olarak kabul edilmektedir. Oldukça karmaşık bir el yazısıyla kâğıda geçirilen yapıt, Auguste Franchomme tarafından çözülerek yayımlanabilir hale sokulmuştur. Ana tema yine bir Kujawiak’ı anımsatmaktadır. Ancak bu kez tümüyle geçmişte kalan, puslu anılar arasından zar zor seçilebilen gençlik günlerinin huzurlu anlarına duyulan özlem gibidir. Chopin’in yapıtta kullandığı kromatik yapı, bestecinin ölümünden sonra, 19. yüzyılın ikinci yarısında giderek müzik dünyasına hâkim olmaya başlayacak uygulamanın ilk habercilerden kabul edilmektedir. <em>Mazurka</em>’nın başında, on üçüncü ve on dördüncü ölçülerinde duyulan akorlar ve bunların çözülmeleri, Richard Wagner’in 1850’lerin sonunda besteleyip ilk kez 1865’te sahnelediği yapıtı <em>Tristan und Isolde</em>’nin (Tristan ve Isolde) uvertürünün başında yer alan ve müzik tarihçileri tarafından atonalitenin başlangıcı olarak kabul edilen ünlü “Tristan Akoru” ile büyük benzerlik göstermektedir.<a class="si-noteref epub-type_noteref" href="#f49" id="ref_f49">49</a></p>

    <div class="resim html5_figure">
      <img alt="Resim53" src="../Images/img53.jpg" />

      <div class="resim-alti html5_figcaption">
        <span class="epub-type_pagebreak" id="page235" title="235"></span>Szkic do metody gry fortepianowej (Piyano Çalma Metodu İçin Eskiz).<br />
        Muzeum Fryderyka Chopina Koleksiyonu.
      </div>
    </div>

    <p>Chopin 1849 bahar aylarında, bir süredir aklında olan piyano için bir çalışma metodu yazmaya hız vermişti. Tamamlanamadan kalan bu yapıtında hem çalışma yöntemleri üzerinde duruyor hem de müzik hakkındaki fikirlerini açıklıyordu. Bu yapıtta yer alan bilgilere göre piyano alıştırmalarına Sol diyez majör gamı ile başlamak en iyisiydi. Siyah tuşların fazlalığı, özellikle uzun parmaklı öğrenciler için bir kolaylıktı. Çalışma ilerledikçe siyah tuşların daha az olduğu dizilere doğru gidip en sonda Chopin’in en zor dizi olarak kabul ettiği Do majöre ulaşılıyordu. Yapıtta ayrıca bazı zor trillerin nasıl yapılacağı, büyük aralıkların hangi parmaklarla çalınacağı gibi birtakım teknik yol kolaylıklara da yer verilmişti. Yorumcuların asla akıllarından çıkarmaması gereken öğütlerin arasında tek bir notanın müzik olmadığı, ancak birden fazla notayla müziğe ulaşılabileceği, müziğin düşüncelerin ifade edilmiş ve <span class="epub-type_pagebreak" id="page236" title="236"></span>duyguların açığa vurulmuş şekli olduğu yönünde görüşler vardı. Chopin için müzik, sanatın ve tekniğin bileşimiydi. Sanat yönü duygu ve düşünceleri notalarla ifade etmeyi, teknik yönü de notaları bunun için ustaca kullanmayı gerektiriyordu.<a class="si-noteref epub-type_noteref" href="#f50" id="ref_f50">50</a></p>

    <p>Yaz başında doktorlar Chopin’in kent dışında bir eve yerleşmesinin sağlığı açısından daha iyi olacağını düşünmüşlerdi. Açık havadan ve güneşten daha çok yararlanmasını sağlayacak bu değişim aynı zamanda kentte baş gösteren kolera salgınının besteciyi etkilemesinin de önüne geçebilirdi. Chopin’in sağlığı uzun bir yolculuğu kaldıramayacak durumda olduğu için Paris’in hemen dışındaki Chaillot sırtlarında küçük bir ev<a class="si-noteref epub-type_noteref" href="#f51" id="ref_f51">51</a> kiralanmıştı. Kenti uzaktan gören konumuyla Chopin için idealdi ancak kirası oldukça yüksekti. Aylık dört yüz frank olan meblağ bestecinin kısıtlı bütçesi için ulaşılmaz bir rakamdı. Prenses Oberskoff ev sahibiyle konuşmuş, Chopin orada kaldığı sürece kiranın yarısını ödemeyi taahhüt etmiş ve besteciye ev için iki yüz frank istendiği söylenmişti. Bu bile onun bütçesi için bir külfetti. Haziran ayı içinde annesinin Varşova’dan yollayacağı bin iki yüz frank, yaz aylarının nispeten daha rahat geçmesini sağlayacaktı.</p>

    <p>Haziran başında yeni evine taşınmıştı. Zaman zaman çevrede yürüyüşler yapıyor, kentten gelen dostları onu yalnız bırakmamaya çalışıyorlardı. Bu dönemde yakın dostluk kurduğu isimlerin başında şair Cyprian Norwid gelmektedir. Bir süre önce Polonya’dan ayrılıp yaşamını İtalya ve Almanya’da sürdüren Norwid, 1849 başında ulaştığı Paris’te bir türlü Chopin’le dostluk kurmayı başaramamıştı. Besteciden on bir yaş küçük olan şairin arkadaşlığı yaz ayları boyunca devam etti. Ziyarete gelenler arasında Franchomme, bestecinin öğrencilerinden Adolf Gutmann, Delfina Potocka ve Londra’dan Paris’e geçen Jenny Lind de vardı. Chopin’in ilk kez çocukluk günlerinde Varşova’da karşılaştığı opera şarkıcısı Angelica Catalani besteciyi yalnız bırakmayan bir başka isimdi. Ancak yaşlı kadın ne yazık ki bu ziyaretin ardından kısa bir süre sonra koleraya yenik düşecekti. Dönemin ünlü piyanist Kalkbrenner de hastalığın kurbanları arasındaydı. Chopin, kent dışında bulunan dostu Grzymała’ya yazdığı 18 Haziran tarihli mektupta şunları söylüyordu: “Herkes kenti terk ediyor, kimi kolera korkusundan, kimi devrim korkusundan.”<a class="si-noteref epub-type_noteref" href="#f52" id="ref_f52">52</a> Gerçekten de şubat ayaklanmalarının ardından bir süre durulan siyasi çatışmalar yaz aylarında yeniden kendini hissettirmeye başlamış, 24 Haziran’da patlak veren direniş 1848 Temmuz ayının karşılıklı güçler arasında tam bir çatışmayla ve büyük can kayıplarıyla geçmesine neden olmuştu. Yaz sonunda yatışan çatışmalar ancak yıl sonunda Louis Napoléon’un devlet başkanı seçilmesiyle tümüyle durulacaktı.</p>

    <p>22 Haziran’da Chopin’in sağlık durumunda ciddi bir kötüleşme meydana geldi. Gece boyunca öksürük nöbetine yakalanan besteci, yeniden kan tükürmeye başla<span class="epub-type_pagebreak" id="page237" title="237"></span>mıştı. Yanında kalan bakıcı durumu dostlarına bildirmiş, önlem almalarını istemişti. O tarihlerde kolera ve devrim söylentileri nedeniyle hemen herkes kent dışında olduğu için Chopin’in yardımına Adam Czartoryski’nin kayınvalidesi Prenses Sapieha koşmuş, Paris’in en ünlü doktoru kabul edilen Jean Cruveilhier’in besteciyi muayene etmesini sağlamıştı. Ne yazık ki onun da elinden fazla bir şey gelmiyordu. Hastalık artık son safhasında hızla ilerliyordu. Dinlenmek yapılabilecek en iyi şeydi. İlaçların artık faydası kalmamıştı. Yaşadıklarından iyice sarsılan Chopin, 25 Haziran tarihinde ablası Ludwika’ya uzun bir mektup yazdı. Yaklaşmakta olan sonu hissetmiş, ailesinin yanında olmasının kendine güç vereceğini düşünmüştü: “Hayatım! Gelebildiğiniz zaman gelin. Hastayım ve hiçbir doktor bana sizin kadar yardımcı olamaz. Eğer paranız yoksa birilerinden borç alın, kendimi daha iyi hissetmeye başladığım zaman hemen para kazanıp borcunuzu ödeme konusunda size yardım ederim ama şu an size para gönderecek halde değilim. Chaillot’daki evim sizleri çocuklarla birlikte ağırlayacak kadar büyük. Küçük Ludwika<a class="si-noteref epub-type_noteref" href="#f53" id="ref_f53">53</a> her halükârda kendini iyi hissedecek. Baba Kalasanty<a class="si-noteref epub-type_noteref" href="#f54" id="ref_f54">54</a> gün boyu etrafta dolaşabilir, yakınlarda tarımla ilgili bir sergi de var; önceki ziyaretine göre daha fazla boş zamanı olacağı kesin. Ben çok halsiz olduğum için küçük Ludwika ile evde kalabilirim. Dostlarım iki Ludwika’nın da benim için en iyi ilaç olacağını söylüyorlar. (...) Anne Ludwika ve çocuk Ludwika, yanınızda yüksüklerinizi ve tığlarınızı da getirin, sizlere işlemeniz için mendiller, örmeniz için çoraplar vereceğim; iki-üç ay burada temiz havada kardeşinizle ve dayınızla birlikte vakit geçirebilirsiniz. Bu zamanda yolculuk yapmak daha kolay. Yanınızda fazla eşya getirmeyin, buradan size uygun şeyler ayarlarız. Eğer Kalasanty için Champs d’Élysées ve şehir çok uzak kalırsa, Square d’Orléans’daki evimde de kalabilir. (...) Kolera hızla azalıyor, neredeyse kayboldu. Bugün hava çok güzel, oturma odamda oturup karşıdaki güzel Paris manzarasını hayranlıkla seyrediyorum. (...) Biliyorsunuz ‘servilerin bile kaprisleri olur’, benim kaprisim de sizi görmek. Belki Tanrı her şeyin yolunda gitmesine izin verir, olmazsa da izin vermiş gibi davran. (...) Acele et Bay Kalasanty, sana kalın ve çok güzel bir puro vereceğim, burada puro içmekten çok hoşlanan birini tanıyorum ama bahçede. Umarım mektup annemin isim gününde elinizde olur, böylece beni özlemez.”<a class="si-noteref epub-type_noteref" href="#f55" id="ref_f55">55</a></p>

    <div class="resim html5_figure">
      <img alt="Resim54" src="../Images/img54.jpg" />

      <div class="resim-alti html5_figcaption">
        <span class="epub-type_pagebreak" id="page238" title="238"></span>Paris, Place Vendôme, No. 12’de Chopin’in son evi. Teofil Kwiatkowski’nin suluboya çalışması.<br />
        Narodowy Instytut Fryderyka Chopina Koleksiyonu.
      </div>
    </div>

    <p>Chopin ablasının gelmesini dört gözle beklerken maddi durumu giderek kötüleşiyordu. Yaz başında annesinin yolladığı meblağ çoktan tükenmiş, gelir getirecek bir şey üretemediği için elindekilerin avucundakilerin tümünü harcamıştı. Chopin o dönemde parasal sorunlarıyla uğraşacak durumda olmadığı için başta Auguste Franchomme olmak üzere yakın dostları bu sorunu nasıl çözeceklerini düşünmeye başlamıştı. Tam o günlerde Jane Stirling’in ortaya attığı bir iddia herkesi hayrete düşürmüştü. Bayan Stirling, bahar aylarında Chopin’in evde olmadığı bir gün, Square d’Orléans’daki görevli kadına, besteciye iletilmek üzere içinde yirmi beş bin frank olan bir zarf bıraktığını söylemişti. Herkesin yakından tanıdığı ve namusuna çok güvendiği Bayan Etienne ise, böyle bir şeyi hatırlamadığını belirtiyordu. Ancak Chopin’in İskoç meleğinin pes etmeye niyeti yoktu. O günlerde kayıp eşyaları bulmasıyla ünlü bir illüzyonistle anlaşarak evde arama yapmasını sağlamıştı. Olayın detayları gerçekten çok ilginç boyutlara ulaşmış, aramanın yapılabilmesi için gerekli olduğu öne sürülen Bayan Etienne’in saçından bir tel elde edebilmek için bir sürü yalan söylemek zoruna kalmışlardı. Ancak illüzyonist yaptığı araştırmalar sonunda içinde para olan zarfı kadının odasında, masa lambasının yanında kapalı halde bulmuştu. Bayan Etienne yoğun bir gününde kendine verilmiş olduğuna inandığı bu zarfı hiç önemsemeden oraya koymuş ve sonra da tümüyle unutmuştu. Chopin uzun süre anlatılanlara inanmak istememiş, sonrasında da bu meblağı kabul etmeyeceğini söylemişti. Ancak maddi durumunun gerçekten çok kötü olduğunu öğrendiğinde on beş bin franklık bir tutarı, sonradan ödemek kaydıyla almış ve ablasının gelişi öncesinde rahat bir nefes almıştı.</p>

    <p>Ludwika ve Kalasanty Jędrzejewicz, beraberlerinde küçük kızları olduğu halde 9 Ağustos günü Paris’e ulaştılar. Chopin için aile fertleriyle bir arada olmak büyük <span class="epub-type_pagebreak" id="page239" title="239"></span>bir mutluluktu. Eniştesi birkaç hafta kalıp Varşova’ya dönmüştü ama ablası onun yanındaydı. Bütün bu sevindirici gelişmelere rağmen bestecinin sağlığındaki kötüleşme devam ediyordu. Ağustos sonunda doktorlar bir kez daha kapsamlı bir muayene sonrasında tıbbi olarak yapılacakların sonuna gelindiğini yinelemekle yetindiler. Bedeni çok halsiz olduğu için daha sıcak bir iklime yolculuk yapması söz konusu değildi ancak belki Paris’te daha güneşli bir eve taşınabilirdi. Hemen böyle bir yer aranmaya başlamış, dostları besteci için Place Vendôme 12 numarada pencereleri güneye bakan uygun bir daire bulmuşlardı. Chopin’in Paris’te oturduğu evler içinde en merkezî konumda olanıydı. Aynı binada bestecinin arkadaşı, Saksonya elçiliğinde görevli Thomas Albrecht’in de ofisinin olması güzel bir rastlantıydı. Chopin çok halsiz olmasına rağmen yeni evinin nasıl döşeneceği konusunda arkadaşlarına yardım etmişti; Square d’Orléans’a dönmediği için sevinçliydi, yaşadığı onca olayın anısını barındıran o mekân artık geride kalmalıydı.</p>

    <p>Eylül başında George Sand, Ludwika’ya bir mektup yazarak bestecinin sağlık durumunu sormuştu. Ayrılmalarına rağmen ortak dostlarından sürekli Chopin’le ilgili haberler alıyordu. Genellikle Pauline Viardot kanalıyla elde ettiği bu bilgiler çoğunlukla bestecinin sağlığının bir türlü düzelemediği yönündeydi, ayrıca genç şarkıcı birçok kez, Chopin’in George Sand hakkında her zaman olumlu sözler sarf ettiğini, onun hakkında kırıcı konuşmalardan kaçındığını yazmıştı. Ludwika’nın vereceği yanıt çok önemliydi, bu nedenle sözcüklerini özenle seçmiş ve şunları yazmıştı: “Şu anda Paris’te olduğunuzu öğrendim, daha öncesinde bundan haberim yoktu. Sonunda sizin aracılığınızla Fryderyk’in durumunun gerçekten nasıl olduğunu öğrenebileceğim. Kimileri bana her zamankinden çok daha halsiz olduğunu söyledi, bazıları da bu yorgunluk ve halsizliğin önceki dönemlerdeki gibi olduğunu belirtti. Lütfen bana yazın, bunu sizden istemek cesaretini gösteriyorum. Çünkü insan çocukları tarafından yanlış anlaşılsa ve zor durumda bırakılsa bile onları sevmekten vazgeçmez. Siz nasılsınız? Sizi tanıdığımdan beri, sizinle ilgili anıları her zaman mutlulukla hatırladığıma inanmanızı isterim.”<a class="si-noteref epub-type_noteref" href="#f56" id="ref_f56">56</a></p>

    <p>Ludwika Jędrzejewicz bu mektubu yanıtsız bıraktı. Satır aralarında George Sand’ın hâlâ Chopin’e kızgın olduğu, onu affetmediği anlaşılıyordu. Yeni bir karşılaşma kardeşinin sağlığını tümüyle altüst edebilirdi. George Sand, yıllar sonra <em>Hayatımın Hikâyesi</em>’ni kaleme alırken o günleri şöyle kâğıda geçirmişti: “Aramıza kötü kalpli insanlar girmişti. İyileri de vardı şüphesiz ama ne yapacaklarını bilemediler. Nazik işlere burunlarını sokmamayı tercih eden uçarıları da vardı. Son nefesine kadar adımı andığını, pişmanlık duyduğunu, beni bir evlat gibi sevdiğini söylediler. Bu durumu onun ölümüne kadar benden saklamaları gerektiğini düşünmüşlerdi. Ona koşmaya hazır olduğumu da ondan saklamayı görev bilmişlerdi. Beni yeniden görmenin heyecanı hayatından bir gün, hatta bir saat götürecektiyse, iyi yapmışlar. Ben meselelerin bu dünyada çözülmesi gerektiğine inananlardan değilim. Burada <span class="epub-type_pagebreak" id="page240" title="240"></span>başladığına şüphe yok ama burada bitmiyor. Bu dünyadaki hayat, acılar ve hastalıkların daha da kalınlaştırdığı bir örtüye benziyor. Bazı güçlü ruhların kaldırabildiği bu örtü, çoğumuz için yalnızca ölümle yırtılıyor.”<a class="si-noteref epub-type_noteref" href="#f57" id="ref_f57">57</a></p>

    <p>Eylül sonunda yeni evine taşınmıştı. Chaillot’dan ayrılmadan, 17 Eylül günü, kısa süreliğine Paris dışına giden arkadaşı Auguste Franchomme’a şu satırları yazıyordu: “Doktorlar uzun bir yolculuğu kaldıramayacağımı, Paris’te güneye bakan pencereleri olan bir eve yerleşmemi söylediler. Uzun aramalardan sonra çok pahalı ama tüm şartlara uygun bir ev bulundu. Place Vendôme 12 numara. Aynı binada Albrecht’in<a class="si-noteref epub-type_noteref" href="#f58" id="ref_f58">58</a> bürosu var. Sonunda bu kış hepinizi güzel bir evde tekrar görebileceğim. Ablam, evden ona acilen ihtiyaçları olmadığı sürece benimle kalacak. Seni çok seviyorum ve şimdilik yazabileceklerimin hepsi bu, uykusuzluktan ve yorgunluktan yıkılmak üzereyim. Ablam Bayan Franchomme’u tekrar göreceği için çok sevinçli, ben de. Tanrı’nın istediği gibi olsun.”<a class="si-noteref epub-type_noteref" href="#f59" id="ref_f59">59</a> Auguste Franchomme elinde tuttuğu mektubun bestecinin kaleminden çıkan son örnek olduğundan habersiz, kısa bir süre sonra Paris’e dönmüştü.</p>

    <p>Yeni ev sağlığına olumlu bir etki yapmamıştı. Yataktan kalkıp oturma odasına geçmek bile çoğunlukla büyük bir yorgunluğa neden oluyordu. 7 Ekim günü Chopin’in durumu ağırlaşmış, doktorlar kaçınılmaz sonun çok yaklaştığını söylemek zorunda kalmışlardı. Dostları bestecinin aynı zamanda arkadaşı da olan Rahip Alexander Jełowicki’yi çağırmışlardı. Chopin önce bu isteğe karşı çıkmış, daha sonra ablasının ve yakınlarının ısrarına boyun eğerek günah çıkarmış, Katolik inancına göre kendini ölüme hazırlamıştı. Ancak onun için gerçek huzur 15 Ekim günü, Delfina Potocka’nın sesinden çok sevdiği aryaları dinlemekti. Genç kadın, dostunun giderek ağırlaşan sağlık durumunu öğrenince, kışı geçirmekte olduğu Nice’ten hemen yola çıkmış ve Paris’e ulaşmıştı. Piyano yatak odasının kapısı önüne çekilmiş, Delfina Potocka kendi çaldığı piyano eşliğinde, başta Bellini ve Marcello olmak üzere İtalyan bestecilerin aryalarını seslendirmişti. Bu Chopin’e çocukluğunu ve gençliğini hatırlatmış olmalıydı. İnsan sesinin güzelliğini tuşlarda aramak için yola çıkan besteci, ölüme bunca yakın olduğu bir anda yeniden aryalar dinleyebilmişti. Chopin dostlarından müziğe devam etmelerini istediği için Auguste Franchomme viyolonselini almış, Marcelina Czartoryska eşliğinde, arkadaşının <em>Sol minör Sonat</em>’ının girişini çalmaya başlamıştı. Ancak bu kadar heyecan Chopin’e fazla gelmiş, aniden bastıran öksürük nöbetleri üzerine müziği kesmek zorunda kalmışlardı.</p>

    <div class="resim html5_figure">
      <img alt="Resim55" src="../Images/img55.jpg" />

      <div class="resim-alti html5_figcaption">
        <span class="epub-type_pagebreak" id="page241" title="241"></span>Paris, Madeleine Kilisesi. Charles Claude Bachelier’nin litografisi (19. yüzyıl).<br />
        Muzeum Fryderyka Chopina Koleksiyonu.
      </div>
    </div>

    <p>16 Ekim günü durumu biraz daha iyileşmişti, etrafıyla konuşabiliyor, onlara son isteklerini söylüyordu. Tamamlanmamış ve temize çekilmemiş yapıtlarının hepsinin ortadan kaldırılmasını istemişti. Yarım kalan piyano metodu genç arkadaşı Charles Henri Valentin Alkan’ın olmalıydı. Cenaze töreninde Mozart’ın <em>Requiem</em>’i çalınmalıydı, son yolculuğuna tüm yaşamı boyunca hayran olduğu bu olağanüstü müzikle uğurlanmak istiyordu. Son bir arzusu daha vardı, ölümünden sonra kalbi ait olduğu yere, Polonya’ya götürülmeliydi. Akşam ziyaretine gelen doktor ağrı hissedip hissetmediğini sorduğunda, güç duyulan bir sesle “Non plus,”<a class="si-noteref epub-type_noteref" href="#f60" id="ref_f60">60</a> diye cevap vermişti. O gece yanında beş kişi vardı. Ablası, Solange, Marcelina Czartoryska, öğrencisi Adolf Gutmann ve arkadaşı Thomas Albrecht. Vakit gece yarısını geçmiş, saatler ikiye yaklaşmıştı. Uzun süredir baygın yatan Chopin su istemiş, Solange yerinden kalkarak masanın yanına gitmiş, geri döndüğünde Adolf Gutmann’ın kollarındaki bestecinin artık bu dünyada olmadığını fark etmişlerdi. 17 Ekim 1849 sabahı Fryderyk Chopin otuz dokuz yıllık yaşamını Paris’te noktalamıştı. Aile üyeleri sonraki yıllarda, son nefesini vermeden dudaklarından şu sözcüklerin döküldüğünü söyleyeceklerdi: “Matka, moja biedna matka.”<a class="si-noteref epub-type_noteref" href="#f61" id="ref_f61">61</a></p>

    <p>Ölüm haberi Paris’te büyük yankı yapmıştı. Sabah saatlerinde Solange’ın kocası Clésinger yüzünün alçı kalıbını çıkarmış, daha sonra doktorların müdahalesiyle Chopin’in kalbi vücudundan ayrılarak bir kupa içine yerleştirilmiş, naaşı Madeleine <span class="epub-type_pagebreak" id="page242" title="242"></span>Kilisesi’ne götürülmüştü. Gazeteler ölüm haberini okuyucularına duyurmuş, müzik dünyası onun kaybı karşısında duyduğu üzüntüyü dile getirmişti. Hector Berlioz <em>Journal des Débats</em>’da şunları yazıyordu: “Piyano için yapıtları gerçek bir ekol oluşturmuştur. İlginç yapıları, beklenmeyen ezgisel değişimleri, cesur armonileri, bağımsız ritmik hareketleri bir dizi süslemeyle ustaca birleştirmeyi başarmıştır. Piyano için <em>Etütler</em>’i birer başyapıttır.”<a class="si-noteref epub-type_noteref" href="#f62" id="ref_f62">62</a></p>

    <div class="resim-sol html5_figure">
      <img alt="Resim56" src="../Images/img56.jpg" />

      <div class="resim-alti html5_figcaption">
        Paris, Père-Lachaise Mezarlığı’nda Chopin’in mezarı.<br />
        Fotoğraf: Ewa Sławińska-Dahlig.
      </div>
    </div>

    <p>Polonya gazeteleri de bu acı haberi hemen duyurmuştu. Son dönemlerde bestecinin yakın çevresinde bulunan şair Cyprian Norwid, 25 Ekim günü <em>Dziennik Polski</em> gazetesinde şunları yazmıştı: “Doğuştan Varşovalı, kalpten Polonyalı, yeteneğiyle bir dünya vatandaşı olan Fryderyk Chopin bu dünyayı terk etti. O büyük bir maharetle, sanatın zorluklarının üstesinden gelmesini bildi. O çayırlardaki çiçekleri, üzerinde bulunan çiy tanelerine zarar vermeden toplamayı başardı. Ve onların tüm Avrupa semalarında birer yıldız, hatta kuyrukluyıldız gibi parlamasını sağladı.”<a class="si-noteref epub-type_noteref" href="#f63" id="ref_f63">63</a></p>

    <p>Cenaze töreni 30 Ekim günü gerçekleşti. Madeleine Kilisesi’nde büyük bir kalabalık toplanmıştı. Tabut kilisenin içine taşınırken orkestra Chopin’in Cenaze Marşı’nın Henri Reber tarafından yapılmış uyarlamasını seslendirdi. Daha sonra kilise orgcusu <em>Mi minör</em> ve <em>Si minör Prelüd</em>’ü çaldı. Ardından sıra onun asıl isteğine, Mozart’ın <em>Requiem</em>’ine geldi. Paris Konservatuvarı Orkestra ve Korosu bu olağanüstü yapıtı Chopin için seslendirdi, solistler arasında Pauline Viardot da vardı. Kiliseden Père-Lachaise Mezarlığı’na dek olan yol boyunca dostları besteciyi yalnız bırakmadı. En başta Adam Czartoryski yürüyordu, onu Giacomo Meyerbeer, Auguste Franchomme, Eugène Delacroix, Camille Pleyel, Ludwika ve diğerleri izliyordu. Yaklaşık beş bin frank tutan cenaze masraflarının tümünü Jane Stirling üstlenmişti. Mezarın üzerine ölümünden bir yıl sonra, Auguste Clésinger’in yaptığı bir heykel konuldu.</p>

    <div class="resim-sag html5_figure">
      <img alt="Resim57" src="../Images/img57.jpg" />

      <div class="resim-alti html5_figcaption">
        Kościół Świętego Krzyża (Kutsal Haç Kilisesi), Varşova.<br />
        Fotoğraf: Ewa Sławińska-Dahlig.
      </div>
    </div>

    <p><span class="epub-type_pagebreak" id="page243" title="243"></span>Ludwika aralık ayının ortalarına dek Paris’te kaldı; 30 Kasım’da gerçekleşen açıkartırmayla kardeşinin önemli eşyaları satılmış, kanuni formaliteler yerine getirilmişti. Varşova’ya doğru yola çıktığında 1849 yılı sonlanmak üzereydi. Gümrükte bir sorunla karşılaşmadan kardeşinin kalbini ülkeye sokabilmesi güç görünüyordu. Her şeyden önce böylesi bir işlem için uzun tıbbi prosedürlerin tamamlanması gerekliydi. Ancak dostlarının yardımıyla sorun çözülmüş, Chopin’in kalbinin bulunduğu kupa gümrük memurlarının denetimine takılmadan 8 Ocak 1850 günü doğduğu topraklara geri dönmüştü. Kısa bir süre sonra Varşova’nın en önemli kiliselerinden biri olan “Kutsal Haç Kilisesi”ndeki (Kościół Świętego Krzyża) sütunlardan birinin altına yerleştirilen bestecinin kalbi, sonunda ait olduğu yere dönebilmişti. 1880 yılında sütunun üzerine, <em>Matta İncili</em>’nden (Matta 6; 21) alınmış şu satırlar yazıldı: “Hazineniz neredeyse, yüreğiniz de orada olacaktır.”<a class="si-noteref epub-type_noteref" href="#f64" id="ref_f64">64</a></p>

    <p>Ludwika, kardeşinin Paris’teki arkadaşlarıyla yazışmasını sürdürdü. Chopin’in ölümünün ardından kısa bir süre sonra Amerika’dan dönerek Fransa’ya yerleşen Julian Fontana’nın yayımlanmamış notaları baskıya hazırlamasını istiyordu. Kardeşi her ne kadar bunların yok edilmesini vasiyet etmiş olsa da bunca notayı görmezden gelmek çok zordu. Bestecinin sağlığında yapıtlarını kopya eden, yayınevleriyle pazarlıkları yürüten Fontana, bu iş için en uygun isimdi. Böylece günümüzde Opus 66-74 numarasıyla yayımlanan yapıtlar Chopin’in ölümünün ardından müzik dünyasına kazandırıldı; kardeşinin her isteğini yerine getiren Ludwika, bu kez onu din<span class="epub-type_pagebreak" id="page244" title="244"></span>lememiş ve müzikseverlerin böylesine kıymetli bir hazineden yoksun kalmamasını sağlamıştı.</p>

    <div class="resim-sol html5_figure">
      <img alt="Resim58" src="../Images/img58.jpg" />

      <div class="resim-alti html5_figcaption">
        Chopin’in imzası.
      </div>
    </div>

    <p>Chopin’in adı sonraki kuşaklar için bir anlamda piyano ile özdeşleşti. Kimi zaman aşırı romantik öğeleri öne çıkarılarak aktarılan yaşamöyküsü geniş kitlelerin ilgi odağı oldu. Ancak müzik dünyası onun piyanoya kazandırdıklarının önemini kavramakta gecikmedi. Yaşamı boyunca yarattıkları sonraki kuşak bestecilerini farklı yönlerden etkiledi. Başta Claude Debussy olmak üzere Fransız piyano ekolü onun çizgisini devam ettirdi; yüzyıl sonlarında Avrupa’nın farklı ülkelerinde giderek daha fazla sayıda besteciyi etkisi altına alan “Ulusalcılık Akımı”nın da ondan öğrenecekleri vardı. Tümüyle tuşlara adadığı otuz dokuz yıllık kısa yaşamı, büyük hayranlık duyduğu Bach ve Mozart’tan öğrendiklerini sonraki kuşaklara ustaca aktarmasına yetmişti.</p>

    <div class="footnotes html5_section epub-type_footnotes">
      <div class="si-footnote html5_aside epub-type_footnote" id="f1">
        <a class="si-backref" href="#ref_f1">1</a> <span class="si-footnote-text">Beethoven’ın öğrencisi Arşidük Rudolph’a ithaf ettiği ve genellikle “Arşidük Üçlüsü” olarak anılan <em>Op. 97, Si bemol majör Üçlü</em>.</span>
      </div>

      <div class="si-footnote html5_aside epub-type_footnote" id="f2">
        <a class="si-backref" href="#ref_f2">2</a> <span class="si-footnote-text"><em>The Journal of Eugène Delacroix</em>, A selection edited with an introduction by Hubert Wellington, İngilizce çeviri: Lucy Norton, s. 69, Phaidon Press Limited, 2006.</span>
      </div>

      <div class="si-footnote html5_aside epub-type_footnote" id="f3">
        <a class="si-backref" href="#ref_f3">3</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 809.</span>
      </div>

      <div class="si-footnote html5_aside epub-type_footnote" id="f4">
        <a class="si-backref" href="#ref_f4">4</a> <span class="si-footnote-text">Wüst, Hans Werner, <em>Frédéric Chopin, Briefe und Zeitzeugnisse, Ein Portrait</em>, s. 198-200.</span>
      </div>

      <div class="si-footnote html5_aside epub-type_footnote" id="f5">
        <a class="si-backref" href="#ref_f5">5</a> <span class="si-footnote-text">Chopin, Frédéric, <em>Chopin’s Letters</em>, s. 330.</span>
      </div>

      <div class="si-footnote html5_aside epub-type_footnote" id="f6">
        <a class="si-backref" href="#ref_f6">6</a> <span class="si-footnote-text">Chopin, Frédéric, <em>Chopin’s Letters</em>, s. 331.</span>
      </div>

      <div class="si-footnote html5_aside epub-type_footnote" id="f7">
        <a class="si-backref" href="#ref_f7">7</a> <span class="si-footnote-text"><em>The Journal of Eugène Delacroix</em>, s. 84.</span>
      </div>

      <div class="si-footnote html5_aside epub-type_footnote" id="f8">
        <a class="si-backref" href="#ref_f8">8</a> <span class="si-footnote-text">Wüst, Hans Werner, <em>Frédéric Chopin, Briefe und Zeitzeugnisse, Ein Portrait</em>, s. 200-201.</span>
      </div>

      <div class="si-footnote html5_aside epub-type_footnote" id="f9">
        <a class="si-backref" href="#ref_f9">9</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 813-814.</span>
      </div>

      <div class="si-footnote html5_aside epub-type_footnote" id="f10">
        <a class="si-backref" href="#ref_f10">10</a> <span class="si-footnote-text"><em>a.g.y.</em>, s. 814-815.</span>
      </div>

      <div class="si-footnote html5_aside epub-type_footnote" id="f11">
        <a class="si-backref" href="#ref_f11">11</a> <span class="si-footnote-text">Wüst, Hans Werner, <em>Frédéric Chopin, Briefe und Zeitzeugnisse, Ein Portrait</em>, s. 201-202.</span>
      </div>

      <div class="si-footnote html5_aside epub-type_footnote" id="f12">
        <a class="si-backref" href="#ref_f12">12</a> <span class="si-footnote-text">Sand, George, <em>Hayatımın Hikâyesi</em>, s. 357.</span>
      </div>

      <div class="si-footnote html5_aside epub-type_footnote" id="f13">
        <a class="si-backref" href="#ref_f13">13</a> <span class="si-footnote-text">G. Sand kızının evlenmesinin ardından Nohant’da dostlarıyla küçük tiyatro oyunları sahnelemiş, bu nedenle evin içinde bazı değişiklikler yapmıştı.</span>
      </div>

      <div class="si-footnote html5_aside epub-type_footnote" id="f14">
        <a class="si-backref" href="#ref_f14">14</a> <span class="si-footnote-text">Chopin, Frédéric, <em>Chopin’s Letters</em>, s. 336-339. Türkçe çeviri: Asuman Kafaoğlu-Büke.</span>
      </div>

      <div class="si-footnote html5_aside epub-type_footnote" id="f15">
        <a class="si-backref" href="#ref_f15">15</a> <span class="si-footnote-text">Liszt, Franz, <em>Liszt’in Sözleriyle Chopin’in Hayatı</em>, s. 112.</span>
      </div>

      <div class="si-footnote html5_aside epub-type_footnote" id="f16">
        <a class="si-backref" href="#ref_f16">16</a> <span class="si-footnote-text">Nicholas, Jeremy, <em>Chopin, His Life &amp; Music</em>, s. 167.</span>
      </div>

      <div class="si-footnote html5_aside epub-type_footnote" id="f17">
        <a class="si-backref" href="#ref_f17">17</a> <span class="si-footnote-text">http://en.chopin.nifc.pl/chopin/life/calendar/year/1847.</span>
      </div>

      <div class="si-footnote html5_aside epub-type_footnote" id="f18">
        <a class="si-backref" href="#ref_f18">18</a> <span class="si-footnote-text">Solange’ın babasının yanında hamilelik dönemini geçirdiği Gaskonya Bölgesi’ndeki bir kent.</span>
      </div>

      <div class="si-footnote html5_aside epub-type_footnote" id="f19">
        <a class="si-backref" href="#ref_f19">19</a> <span class="si-footnote-text">http://en.chopin.nifc.pl/chopin/life/calendar/year/1848.</span>
      </div>

      <div class="si-footnote html5_aside epub-type_footnote" id="f20">
        <a class="si-backref" href="#ref_f20">20</a> <span class="si-footnote-text">Chopin, Frédéric, <em>Chopin’s Letters</em>, s. 341-342. Türkçe çeviri: Asuman Kafaoğlu-Büke.</span>
      </div>

      <div class="si-footnote html5_aside epub-type_footnote" id="f21">
        <a class="si-backref" href="#ref_f21">21</a> <span class="si-footnote-text"><em>a.g.y.</em>, s. 342-343. Türkçe çeviri: Asuman Kafaoğlu-Büke.</span>
      </div>

      <div class="si-footnote html5_aside epub-type_footnote" id="f22">
        <a class="si-backref" href="#ref_f22">22</a> <span class="si-footnote-text"><em>a.g.y.</em>, s. 345.</span>
      </div>

      <div class="si-footnote html5_aside epub-type_footnote" id="f23">
        <a class="si-backref" href="#ref_f23">23</a> <span class="si-footnote-text">Eugène Lambert (1825-1900), Delacroix’nın öğrencisi, ressam.</span>
      </div>

      <div class="si-footnote html5_aside epub-type_footnote" id="f24">
        <a class="si-backref" href="#ref_f24">24</a> <span class="si-footnote-text">Edmond Combes (1812-1848), Fransız diplomat ve gezgin.</span>
      </div>

      <div class="si-footnote html5_aside epub-type_footnote" id="f25">
        <a class="si-backref" href="#ref_f25">25</a> <span class="si-footnote-text">Chopin, Frédéric, <em>Chopin’s Letters</em>, s. 346.</span>
      </div>

      <div class="si-footnote html5_aside epub-type_footnote" id="f26">
        <a class="si-backref" href="#ref_f26">26</a> <span class="si-footnote-text">Sand, George, <em>Hayatımın Hikâyesi</em>, s. 359.</span>
      </div>

      <div class="si-footnote html5_aside epub-type_footnote" id="f27">
        <a class="si-backref" href="#ref_f27">27</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 825-826.</span>
      </div>

      <div class="si-footnote html5_aside epub-type_footnote" id="f28">
        <a class="si-backref" href="#ref_f28">28</a> <span class="si-footnote-text">Jane Stirling ve kız kardeşi Catherine Erskine.</span>
      </div>

      <div class="si-footnote html5_aside epub-type_footnote" id="f29">
        <a class="si-backref" href="#ref_f29">29</a> <span class="si-footnote-text">Wüst, Hans Werner, <em>Frédéric Chopin, Briefe und Zeitzeugnisse, Ein Portrait</em>, s. 201-202.</span>
      </div>

      <div class="si-footnote html5_aside epub-type_footnote" id="f30">
        <a class="si-backref" href="#ref_f30">30</a> <span class="si-footnote-text">O tarihlerde İngiltere turnesinde olan Fransız piyanist Émile Prudent.</span>
      </div>

      <div class="si-footnote html5_aside epub-type_footnote" id="f31">
        <a class="si-backref" href="#ref_f31">31</a> <span class="si-footnote-text">Chopin, Frédéric, <em>Chopin’s Letters</em>, s. 354.</span>
      </div>

      <div class="si-footnote html5_aside epub-type_footnote" id="f32">
        <a class="si-backref" href="#ref_f32">32</a> <span class="si-footnote-text">Nicholas, Jeremy, <em>Chopin, His Life &amp; Music</em>, s. 175.</span>
      </div>

      <div class="si-footnote html5_aside epub-type_footnote" id="f33">
        <a class="si-backref" href="#ref_f33">33</a> <span class="si-footnote-text">Pauline Viardot’nun bu şekilde düzenlemesini yaptığı Mazurkalar sonraki yıllarda yayımlanmıştır. Söz konusu yapıtlar şunlardır: <em>Op. 6, No. 1; Op. 6, No. 4; Op. 7, No. 1, Op. 7, No. 3; Op. 24, No. 1; Op. 24, No. 2; Op. 33, No. 3; Op. 50, No. 1; Op. 50, No. 2; Op. 67, No. 1; Op. 68, No. 2.</em></span>
      </div>

      <div class="si-footnote html5_aside epub-type_footnote" id="f34">
        <a class="si-backref" href="#ref_f34">34</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 831.</span>
      </div>

      <div class="si-footnote html5_aside epub-type_footnote" id="f35">
        <a class="si-backref" href="#ref_f35">35</a> <span class="si-footnote-text">Konunun ayrıntıları için s. 187’ye bkz.</span>
      </div>

      <div class="si-footnote html5_aside epub-type_footnote" id="f36">
        <a class="si-backref" href="#ref_f36">36</a> <span class="si-footnote-text">Chopin, Frédéric, <em>Chopin’s Letters</em>, s. 364-365.</span>
      </div>

      <div class="si-footnote html5_aside epub-type_footnote" id="f37">
        <a class="si-backref" href="#ref_f37">37</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 834.</span>
      </div>

      <div class="si-footnote html5_aside epub-type_footnote" id="f38">
        <a class="si-backref" href="#ref_f38">38</a> <span class="si-footnote-text">Başka kaynaklarda salonun bir beş yüz kişilik olduğu bilgisi vardır.</span>
      </div>

      <div class="si-footnote html5_aside epub-type_footnote" id="f39">
        <a class="si-backref" href="#ref_f39">39</a> <span class="si-footnote-text">Chopin’den Londra’da ders alan Lady Murray’in, Glasgow’un kuzeyindeki Strachur’da bir şatosu vardı.</span>
      </div>

      <div class="si-footnote html5_aside epub-type_footnote" id="f40">
        <a class="si-backref" href="#ref_f40">40</a> <span class="si-footnote-text">Chopin, Frédéric, <em>Chopin’s Letters</em>, s. 381-383.</span>
      </div>

      <div class="si-footnote html5_aside epub-type_footnote" id="f41">
        <a class="si-backref" href="#ref_f41">41</a> <span class="si-footnote-text">Chopin’in İrlandalı uşağı.</span>
      </div>

      <div class="si-footnote html5_aside epub-type_footnote" id="f42">
        <a class="si-backref" href="#ref_f42">42</a> <span class="si-footnote-text">Chopin, Frédéric, <em>Chopin’s Letters</em>, s. 386-387.</span>
      </div>

      <div class="si-footnote html5_aside epub-type_footnote" id="f43">
        <a class="si-backref" href="#ref_f43">43</a> <span class="si-footnote-text"><em>a.g.y.</em>, s. 378.</span>
      </div>

      <div class="si-footnote html5_aside epub-type_footnote" id="f44">
        <a class="si-backref" href="#ref_f44">44</a> <span class="si-footnote-text"><em>a.g.y.</em>, s. 394-395.</span>
      </div>

      <div class="si-footnote html5_aside epub-type_footnote" id="f45">
        <a class="si-backref" href="#ref_f45">45</a> <span class="si-footnote-text"><em>a.g.y.</em>, s. 395-397.</span>
      </div>

      <div class="si-footnote html5_aside epub-type_footnote" id="f46">
        <a class="si-backref" href="#ref_f46">46</a> <span class="si-footnote-text"><em>a.g.y.</em>, s. 401.</span>
      </div>

      <div class="si-footnote html5_aside epub-type_footnote" id="f47">
        <a class="si-backref" href="#ref_f47">47</a> <span class="si-footnote-text">Tomaszweski, Mieczysław, <em>Frédéric Chopin und seine Zeit</em>, s. 44.</span>
      </div>

      <div class="si-footnote html5_aside epub-type_footnote" id="f48">
        <a class="si-backref" href="#ref_f48">48</a> <span class="si-footnote-text">Kujawiak: Adını Polonya’nın Kujawy bölgesinden alan bir halk dansı.</span>
      </div>

      <div class="si-footnote html5_aside epub-type_footnote" id="f49">
        <a class="si-backref" href="#ref_f49">49</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 845-847.</span>
      </div>

      <div class="si-footnote html5_aside epub-type_footnote" id="f50">
        <a class="si-backref" href="#ref_f50">50</a> <span class="si-footnote-text"><em>a.g.y.</em>, s. 848-849.</span>
      </div>

      <div class="si-footnote html5_aside epub-type_footnote" id="f51">
        <a class="si-backref" href="#ref_f51">51</a> <span class="si-footnote-text">O tarihte Rue Chaillot üzerindeki 74 numaralı evin yerinde, günümüzde artık Paris’in içinde yer alan “Tocadéro Meydanı” bulunmaktadır.</span>
      </div>

      <div class="si-footnote html5_aside epub-type_footnote" id="f52">
        <a class="si-backref" href="#ref_f52">52</a> <span class="si-footnote-text">Chopin, Frédéric, <em>Chopin’s Letters</em>, s. 405.</span>
      </div>

      <div class="si-footnote html5_aside epub-type_footnote" id="f53">
        <a class="si-backref" href="#ref_f53">53</a> <span class="si-footnote-text">Chopin’in ablasının kızının adı da Ludwika idi.</span>
      </div>

      <div class="si-footnote html5_aside epub-type_footnote" id="f54">
        <a class="si-backref" href="#ref_f54">54</a> <span class="si-footnote-text">Chopin’in eniştesi Józef Kalasanty Jędrzejewicz.</span>
      </div>

      <div class="si-footnote html5_aside epub-type_footnote" id="f55">
        <a class="si-backref" href="#ref_f55">55</a> <span class="si-footnote-text">Chopin, Frédéric, <em>Chopin’s Letters</em>, s. 407-409.</span>
      </div>

      <div class="si-footnote html5_aside epub-type_footnote" id="f56">
        <a class="si-backref" href="#ref_f56">56</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 854.</span>
      </div>

      <div class="si-footnote html5_aside epub-type_footnote" id="f57">
        <a class="si-backref" href="#ref_f57">57</a> <span class="si-footnote-text">Sand, George, <em>Hayatımın Hikâyesi</em>, s. 359.</span>
      </div>

      <div class="si-footnote html5_aside epub-type_footnote" id="f58">
        <a class="si-backref" href="#ref_f58">58</a> <span class="si-footnote-text">Bestecinin arkadaşı Thomas Albrecht.</span>
      </div>

      <div class="si-footnote html5_aside epub-type_footnote" id="f59">
        <a class="si-backref" href="#ref_f59">59</a> <span class="si-footnote-text">Wüst, Hans Werner, <em>Frédéric Chopin, Briefe und Zeitzeugnisse, Ein Portrait</em>, s. 237-238.</span>
      </div>

      <div class="si-footnote html5_aside epub-type_footnote" id="f60">
        <a class="si-backref" href="#ref_f60">60</a> <span class="si-footnote-text">Artık değil.</span>
      </div>

      <div class="si-footnote html5_aside epub-type_footnote" id="f61">
        <a class="si-backref" href="#ref_f61">61</a> <span class="si-footnote-text">“Annem, zavallı annem.”</span>
      </div>

      <div class="si-footnote html5_aside epub-type_footnote" id="f62">
        <a class="si-backref" href="#ref_f62">62</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 857.</span>
      </div>

      <div class="si-footnote html5_aside epub-type_footnote" id="f63">
        <a class="si-backref" href="#ref_f63">63</a> <span class="si-footnote-text"><em>a.g.y.</em>, s. 859.</span>
      </div>

      <div class="si-footnote html5_aside epub-type_footnote" id="f64">
        <a class="si-backref" href="#ref_f64">64</a> <span class="si-footnote-text"><em>a.g.y.</em>, s. 860.</span>
      </div>
    </div>
  </div>
</body>
</html>
