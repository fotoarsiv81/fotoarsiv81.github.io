<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
  <title>CHOPIN</title>
  <link href="../Styles/main.css" rel="stylesheet" type="text/css" />
</head>

<body class="chapter epub-type_chapter">
  <div class="container html5_section">
    <p><span class="epub-type_pagebreak" id="page181" title="181"></span>Paris’teki yaşam Chopin için aynı şekilde devam ediyordu. Günün büyük bölümünü kaplayan derslerini kendi evinde veren besteci, öğleden sonra genellikle George Sand’ın evine gidiyor, akşam saatlerini burada geçiriyordu. Orada gecelediği günlerin sayısı da az değildi. Artık Parisliler için ikisinin ilişkisi sır olmaktan çıkmıştı, yaşamlarını dedikodulara göre ayarlamak durumunda değillerdi. Yine de iki ayrı evde oturmak, derslerini kendi mekânında vermek Chopin için daha kolaydı. Ancak sürekli hareket halindeki bu yaşam beste yapmasına fazla olanak sağlamıyordu. Mayorka, Marsilya ve Nohant’daki verimli dönem geride kalmıştı; 1840, en az yapıt ürettiği yıl olarak anılacaktı.</p>

    <p>1840 aynı zamanda otuz yaşına bastığı yıl olarak önemliydi. O zamanın alışkanlıkları uyarınca artık gençlik günleri geride kalmıştı. Paris’te geçirdiği yıllar ününün hızla artmasına neden olmuş, sürekli halk önünde konser vermese de adı piyanistlerin arasında çok farklı bir konuma yükselmişti. Yapıtlarıyla Avrupa’nın dört bir yanında tanınıyordu. Doğaçlama çalma yeteneği çok fazla olmasına rağmen, beste yaparken uzun sürelere gereksinim duyuyor, yapıtlarını parmaklarından ilk döküldüğü şekliyle yayımlamak yerine üzerinde yorucu çalışmalardan sonra son noktayı koyabiliyordu.</p>

    <p>Otuzlu yaşlarına başlarken özel yaşamı da kötü sayılmazdı. Bir süre önce çok istekli olduğu evlilik hayali gerçekleşemese de, bir yuva kurmayı başarmış sayılırdı. George Sand ve çocuklarıyla geçirdiği saatler onu bu yönden tatmin ediyordu. Genç kadının pek çok konuda üstüne titrediğini hissediyor, kültürel ve sanatsal konularda saatlerce konuşabildikleri için kendini şanslı hissediyordu. Bestelerinin ve çalışmasının önemsendiğini fark ediyor, aynı şekilde o da George Sand’ın sanatına hayranlık duyuyordu.</p>

    <p>Mart başındaki doğum gününün hemen ardından Chopin’in sağlığında yine kötüleşme görüldü. Bu kez öksürük nöbetlerine kan eşlik etmiyordu ama göğsünde ve başında kuvvetli ağrılar vardı, ayrıca kendini çok yorgun hissediyor, bazen gün boyu yataktan çıkacak gücü kendinde bulamıyordu. Önceki hastalıklarında onu tedavi eden Doktor Paul Gaubert’den başka, Nohant’da yardımına koşan Dr. Papet yeni durumu birlikte değerlendirmişler, kısa süre sonra Chopin’i eski durumuna döndürmeyi başarmışlardı. O günlerde veremle savaşmak zorunda kalan ve doktor olan Jan Matuszyńki ise, arkadaşının da kendiyle aynı hastalığa yakalandığı konusunda ısrarlıydı. Bu olasılık George Sand’ın çok üzülmesine neden olu<span class="epub-type_pagebreak" id="page182" title="182"></span>yor, Chopin’in hastalığının verem olmadığını söyleyen doktorlara inanmak istiyordu.</p>

    <div class="resim-sol html5_figure">
      <img alt="Resim40" src="../Images/img40.jpg" />

      <div class="resim-alti html5_figcaption">
        Pauline Viardot. Louis Hector François Allemand’ın litografisinden<br />
        Louis Fischer’in yaptığı kopya (y1845).<br />
        Muzeum Fryderyka Chopina Koleksiyonu.
      </div>
    </div>

    <p>Nisan sonunda George Sand’ ın <em>Cosima</em> adlı oyununun ilk sahnelenmesi yapılacaktı. Yapıtın galasına Liszt ve Marie d’Agoult ile birlikte gitmişlerdi. Nohant’da bulundukları dönemde Sand ve d’Agoult’nun arası bir süreliğine bozulmuş ancak Paris’e döndüklerinde eski kırgınlıkları unutmayı başarmışlardı. <em>Cosima</em>’nın temsili ne yazık ki beklenildiği gibi bir başarı getirmemiş, salonu dolduranların büyük bölümü gösteri sonunda sahnede gördüklerini ıslıklamıştı. 1840 yazını Nohant’a gitmek yerine Paris civarında kısa geziler yaparak geçirdiler. Bu gezilere çoğunlukla yakın dostları da eşlik ediyordu. Son dönemde yakın ilişki içinde oldukları kişilerin başında ressam Eugène Delacroix ve şarkıcı Pauline Garcia Viardot başta geliyordu. Ablası Maria Garcia Malibran gibi opera şarkıcısı olan genç kız, o tarihlerde daha on sekiz yaşındaydı ve kısa bir süre önce Théâtre Italien’in yöneticiliğini yapan Louis Viardot ile evlenmişti. Bir süre Liszt’ten piyano ve kompozisyon dersleri alan genç kız, kısa zamanda güzel sesiyle Chopin’in en beğendiği şarkıcılar arasına girmeyi başarmış, sık sık George Sand’ın evindeki toplantılara davet edilmeye başlanmıştı.</p>

    <p>Sonbaharla birlikte Paris’in gündelik yaşamı geri dönmüştü. George Sand, 20 Ekim 1840 tarihinde, o dönemde babasının yanında bulunan oğlu Maurice’e şunları yazıyordu: “Bu sabahtan beri bir köpeğimiz var, bir yumruk büyüklüğünde, sütlü kahve renginde, sırtı ve arka ayakları beyaz, ön ayaklarında da beyaz patileri var. Chopin’in peşinden gelmiş, o da yola bırakmaya kıyamamış; bütün gün onunla uğraştı. Aklına eseni yapıyor, işini halının üstünde görüyor ve bize de ortalığı temizlemek kalıyor. Chopin her yaptığını inanılmaz buluyor, o da çevresinden ayrılmıyor ama Solange’a dayanamıyor. Kardeşin bu durumu çok kıskandı. Köpek şimdi ayaklarımın dibinde uyuyor. Ona ‘Mops’ adını verdik, Lehçe ‘sokak köpeği’ demekmiş.”<a class="si-noteref epub-type_noteref" href="#f1" id="ref_f1">1</a> <span class="epub-type_pagebreak" id="page183" title="183"></span>Birkaç gün sonra sahibinin ortaya çıkmasıyla ailenin köpek macerası son bulmuştu. George Sand, Chopin’in onlarla birlikte olmasından çok hoşnuttu. Üvey kardeşine yazdığı bir mektupta besteciyle ilgili şu ifadeleri kullanmıştı: “Her zaman bir melek gibi. Onun mükemmel ve koruyucu arkadaşlığı olmasa sıklıkla cesaretimi yitirebilirdim.”<a class="si-noteref epub-type_noteref" href="#f2" id="ref_f2">2</a></p>

    <p>15 Aralık 1840’ta Paris tarihi günlerinden birini daha yaşamıştı. Ölümünün ardından, yaklaşık yirmi yıldır Saint Hélèna Adası’nda gömülü olan Napoléon’un naaşı büyük bir devlet töreniyle Paris’e nakledilmişti. Dinî tören sırasında Mozart’ın <em>Requiem</em>’i seslendirilmiş ve Pauline Viardot vokal partilerinden birini söylemişti. Chopin bu törene katılmamakla birlikte, yapıtın provalarından birinde hazır bulunmuş ve müziğine büyük hayranlık duyduğu Mozart’ın son yapıtını ilk kez dinleme şansı olmuştu.</p>

    <p>Yıl sonuna doğru Chopin, yeni öğrencisi Friederike Müller Streicher için evinde bir konser düzenlemişti. Genç kız konserde öğretmeninin <em>Si bemol minör Sonat</em>’ını (Op. 35) ve <em>Fa minör Konçerto</em>’sunu (Op. 21) seslendirmiş, konçertonun orkestra partisini besteci ikinci bir piyanoda çalmıştı. Avusturyalı Friederike Müller Streicher 1839 başlarında piyano eğitimini ilerletmek için Paris’e geldiğinde Chopin’in ülke dışında olduğunu öğrenmiş ama ondan ders alma hayaliyle kente geldiği için bestecinin dönüşünü beklemeye karar vermişti. Chopin’in Paris’e gelmesinin ardından ilk derse başlayan isimlerden olan genç kız, yeteneği sayesinde öğretmeninin gözüne girmeyi başarmıştı. Sonraki yıllarda anılarını kaleme alan Friederike Müller Streicher o günleri şöyle tanımlamıştı: “Zayıf ve solgun bir görünüşü vardı. Çok öksürür, sıkça yuttuğu afyon haplarını şekerle ya da bir bardak suyla alırdı. Rahatlamak için alnına kolonya sürer ancak derslerini büyük bir ciddiyet, sabır ve saygı duyulacak bir bilgelikle sürdürürdü.”<a class="si-noteref epub-type_noteref" href="#f3" id="ref_f3">3</a></p>

    <p>1840 yılı sona ererken, bir süredir Paris’ten uzak olan eski bir dost, Adam Mickiewicz yeniden kente dönmüştü. Lozan’da Latince dersleri veren Mickiewicz, Paris’te “Collège de France”da Slav edebiyatı derslerine başlamıştı. Önceki yıllarda olduğu gibi ünlü şair Chopin ve George Sand’ın en sık görüştüğü kişi konumuna gelmişti. Genç kadın, yapıtlarına hayranlık duyduğu edebiyatçıyı daha iyi anlayabilmek için Lehçe öğrenmeyi bile denemişti. Üniversitedeki dersleri ilk aylarda Chopin ve George Sand da izlemişlerdi.</p>

    <p>Chopin bu dönemde, önceki yılların aksine, kentte düzenlenen konserlere dinleyici olarak daha az katılıyordu; solist olarak Parislilerin karşına çıkmayalı ise uzun bir zaman geçmişti. 1841 bu açında önemli bir yıl olacaktı. 7 Şubat 1841 günü Pauline Viardot’nun konserinde dinlediği Mozart ve Händel aryaları sanatçının çok hoşuna gitmişti. Nisan ortasında düzenlenen bir başka konser taşıdığı anlam açısından önemliydi. Bonn’da yaptırılmak istenen Beethoven anıtı için, Berlioz’un yönetimin<span class="epub-type_pagebreak" id="page184" title="184"></span>deki orkestra eşliğinde Liszt, bestecinin <em>Mi bemol majör Beşinci Piyano Konçerto’</em>sunu (Op. 73) seslendirmiş, dinletiden elde edilen gelir Bonn’a gönderilmişti. Liszt kısa bir süre önce Paris’te verdiği konserini “resital” olarak adlandırmış ve sahnede yalnızca kendi yer almıştı. Bu, dönem alışkanlıkları için oldukça yeni bir uygulamaydı; Liszt bir süre önce Londra’daki konserleri için basında çıkan “resital” tanımlamasını çok beğenmiş ve sonraki dinletilerini bu şekilde adlandırmaya başlamıştı. 16. yüzyılda genellikle konuşmaları ya da söylevleri tanımlamak için kullanılan bu terim, 19. yüzyılda tek bir sanatçının ya da sınırlı sayıda müzisyenin birlikte verdikleri konserler için kullanılmaya başlanmıştır. Liszt’in 1841 yılındaki Paris konserini izleyen Heinrich Heine bu konudaki izlenimlerini şöyle dile getirmişti: “Harika piyanist yeniden burada ve büyülü konserler veriyor. Bütün piyanistleri gölgede bırakıyor, bir kişi hariç: piyanonun Raphaello’su Chopin.”<a class="si-noteref epub-type_noteref" href="#f4" id="ref_f4">4</a></p>

    <p>26 Nisan 1841 tarihi, Parisli müzikseverler için Chopin’i uzun bir aradan sonra tekrar sahnede görebilecekleri için önemliydi. Konser verme kararının ardından besteci her zaman olduğu gibi topluluk önünde çalacak olmanın sıkıntısını yaşamaya başlamıştı. Yaklaşık üç yıldır bu tarz bir dinletiye katılmamıştı; bu nedenle biletlerin büyük bölümü hemen satılmış, konseri iptal etme olasılığı tümüyle ortadan kalkmıştı. Chopin bu sıkıntılı durumdan kurtulmak için odasına kapanmış, günlerce Bach’ın yapıtlarını çalmıştı. Bir kez daha yalnızca müziği düşünmek ve içindekileri onun yardımıyla aktarabilmek için Bach’ın notalarına gereksinim duyuyordu. George Sand, bestecinin konser öncesindeki bu endişeli ruh halini Pauline Viardot’ya 18 Nisan tarihinde yazdığı bir mektupta esprili bir şekilde şöyle tanımlamıştı: “Büyük, çok büyük bir yenilik, küçük Chip-Chip koooskooooooooooocaman bir konser veriyor. Arkadaşları uzun çabalardan sonra onu ikna edebildiler. Ağzından ‘evet’ sözcüğü çıkar çıkmaz sihirli bir değnek dokunmuş gibi her şey bir anda gelişiverdi. Daha duyuru yapılmadan biletlerin dörtte üçü satıldı. Bu durum aniden uykudan uyanmasına neden oldu ve kararsız Chip-Chip sözünden dönemedi. Chopin’in kâbusu ayın yirmi altısında Pleyel Salonu’nda. Afiş ve program istemiyor, kalabalık bir seyirci de istemiyor. Kimsenin bu konu üzerinde konuşmasına dayanamıyor. Bu tip şeylerden öylesine korkuyor ki, ona mumların yanmadığı, karanlık ve seyircinin olmadığı bir odada sesi çıkmayan bir piyanoda çalmasını önerdim.”<a class="si-noteref epub-type_noteref" href="#f5" id="ref_f5">5</a></p>

    <p>Konser Paris’in tüm önemli simalarını bir araya getirmişti. Dinleyiciler arasında Berlioz, Liszt, Kalkbrenner gibi müzisyenlerin yanı sıra, Mickiewicz, Heine, Delacroix gibi sanatçılar ve bestecinin yakın dostlarının tümü vardı. Chopin, önceki dinletilerinde olduğu gibi, sahneyi başka sanatçılarla paylaşmayı seven biriydi. Bu kez de ağırlık kendi seslendirdiği yapıtlarda olmakla birlikte, şarkıcı Laura Damoreau-Cinti ve kemancı Heinrich Ernst akşamın diğer solistleriydi. Chopin ağırlıklı olarak Mayorka’da bestelediği yapıtlardan oluşan bir program seçmişti. <em><span class="epub-type_pagebreak" id="page185" title="185"></span>Prelüdler,</em> <em>Fa majör Ballade</em> (Op. 38), <em>Do diyez minör Scherzo</em> (Op. 39), ayrıca son dönemde bestelediği <em>Mazurka</em> ve <em>Noktürn</em>’lerden örnekler salonu dolduranları büyülemiş, sanatçı büyük bir başarı kazanmıştı. Bir kez daha piyano yardımıyla anlatmak istediklerini, dinleyicilerle paylaşma şansı yakalamıştı.</p>

    <p>Liszt, <em>Gazette Musicale</em> için kaleme aldığı yazıda Chopin için övgü dolu ifadeler kullanmıştı. Ancak satır aralarında, piyanonun bestecinin içinden geçenleri dışa vurabilmesi için yeterli bir çalgı olmadığını belirtmesi Chopin’in hoşuna gitmemişti. Yine de yazının tümünde konserin sıra dışılığına vurgu yapılıyordu: “Geçen pazartesi akşamı, saat sekiz sularında Pleyel Salonu törensel bir şekilde aydınlatılmıştı. Birbiri peşi sıra gelen arabalar, halılarla ve kokulu çiçeklerle süslü merdivenlerin önünde güzel hanımları, şık beyleri, varlıklı bankerleri ve soyluları indiriyordu. Kısacası toplumun seçkin kesimini oluşturan soylular, yani doğuştan, paradan, yetenekten ya da güzellikten dolayı soylu sayılanlar oradaydı. Bir platform üzerine yerleştirilmiş piyanonun yakınında yer kapmak için birbirleriyle yarışır haldeydiler. Hiç kimse tek bir akoru, tek bir notayı, tek bir nüansı, tek bir düşünceyi kaçırmak istemiyordu. Ve bunda da çok haklıydılar çünkü böylesine büyük bir dikkatle bekledikleri, duymak, hayran olmak ve alkışlamak için sabırsızlandıkları kişi yalnızca marifetli bir yorumcu, notalara ustaca hükmeden bir piyanist ve hayranlık uyandıran bir sanatçı değildi. O bunların hepsi ve hepsinden daha fazlasıydı; o Chopin’di. Tıpkı vatandaşı ve arkadaşı büyük şair Mickiewicz gibi, ona da ülkesinin esin perisi şarkılarını yazdırıyor. Polonya’nın acıları onun notalarında herkes için benzersiz ve gizemli bir şiire dönüşüyor. Adının <em>Konrad Wallenrod</em>’un<a class="si-noteref epub-type_noteref" href="#f6" id="ref_f6">6</a> şairi kadar ünlenmemiş olması onun düşüncelerinin ve duygularının aynı güce sahip olmadığı anlamına gelmiyor. Yalnızca onun ifade araçları öylesine mükemmel değil ve çok daha sınırlı. Bir piyano yardımıyla içinden geçen her şeyi ortaya koyamaz.”<a class="si-noteref epub-type_noteref" href="#f7" id="ref_f7">7</a></p>

    <p><em>La France Musicale</em>’de yayımlanan yazıda ise şu görüşler yer alıyordu: “Chopin sanatıyla kendini kabul ettirebilen bir piyanist. Kendi için yaratıyor ve kendi için yorumluyor. Rüya gördüğünde ona kulak verin, nasıl ağladığını, nasıl yumuşak, melankolik ve zarif şarkı söylediğini, nasıl büyük bir aşkla tüm benliğini ortaya koyduğunu hissedin.”<a class="si-noteref epub-type_noteref" href="#f8" id="ref_f8">8</a></p>

    <p>George Sand elde edilen başarıyı üvey kardeşi Hippolyte Châtiron’a yazdığı mektupta şöyle duyuruyordu: “Chopin bütün bir yaz boyunca aylaklık etmesine izin verecek bir konser verdi. İki saatlik kısa bir süre içinde birkaç kez el sallamasıyla, alkışlar içinde, hem altı bin frangın üzerinde parayı cebe indirdi hem de Paris’in en güzel kadınlarının iltifatlarına boğuldu. Alçak adam!”<a class="si-noteref epub-type_noteref" href="#f9" id="ref_f9">9</a></p>

    <p>1841 yazını Nohant’da geçirmeye karar vermişlerdi. Chopin çalışma temposu<span class="epub-type_pagebreak" id="page186" title="186"></span>nu önemli ölçüde artıran bu evde olmayı özlemişti. 18 Haziran günü malikâneye ulaştılar; sonraki haftalarda dostlarının kendilerini yalnız bırakmayacaklarından emindiler. Pauline Viardot ve kocası Louis’nin aralarına katılması günlerini daha renkli hale sokmuştu. Louis Viardot, tıpkı George Sand gibi sosyalist düşüncelere yakınlık duyuyor ve bu konuda önemli çalışmalar yapan Pierre Leroux’yu her konuda destekliyordu. Seslerini daha iyi duyurabilmek için bir dergi çıkarmaları söz konusuydu ve Louis Viardot, Sand’ın da kendilerine katılmasını çok istiyordu. <em>La Revue Indépendante</em> bu amaçla yayın hayatına başlamış ve George Sand dergiyi tüm gücüyle desteklemişti.</p>

    <p>Chopin, Pauline Viardot ile vakit geçirmekten çok hoşnuttu. Genç kadının hayran olduğu sesinden şarkılar dinlemenin yanı sıra birlikte piyano çalıyorlar, akşam saatlerinde evde bulunanların tümü bilardo masasının başına geçiyorlardı. Çevresinde sevdiği dostları olduğunda yaşama sevinciyle dolu oluyor, her alanda verimi artıyordu. Nohant’da geçirdiği yaz ayları boyunca ortaya çıkan yapıtların arasında <em>Fa diyez minör Polonez</em> (Op. 44), <em>La bemol majör Ballade</em> (Op. 47), <em>Do diyez minör Prelüd</em> (Op. 45), <em>Do minör Noktürn</em> (Op. 48) ve <em>Allegro de concert</em> (Op. 46) en önemlileridir. Paris’e geldiği yıllarda, piyano konçertolarının kazandığı başarı üzerine, benzer yapıda üçüncü bir yapıt üzerinde çalışmaya başlayan Chopin, 1841 yazında bu parçayı yalnızca piyano için bestelemeye karar vermiş, <em>Allegro de concert</em> (Op. 46) bu şekilde ortaya çıkmıştı.</p>

    <p>Nohant’da geçirdiği o yaz Chopin her zaman olduğu gibi yanından hiç ayırmadığı Bach’ın yapıtlarını da çalıyor, ayrıca kontrpuan çalışmaları da yapıyordu. Paris’teki arkadaşı Fontana’dan Cherubini’nin bu konuda yazdığı teori kitabını<a class="si-noteref epub-type_noteref" href="#f10" id="ref_f10">10</a> kendine yollamasını istemiş ve füg denemeleri yapmıştı. Fontana’dan istekleri yalnızca bununla sınırla kalmıyordu. Önceki yıllarda olduğu gibi, yayımcılarla pazarlık etmek, yeni yapıtları temize çekmek, evle ilgili sorunları çözmek hep genç adamın görevi oluyordu. Pleyel’den alınacak yeni piyano uzun bir süre yazışmaların ana konusunu oluşturmuştu. Bunun dışında yeni eldivenler ya da belirli bir marka sabunu bulup arkadaşına yollamak için Fontana’nın epey çaba harcaması gerekiyordu. 13 Eylül tarihli mektupta şöyle bir bölüm yer alıyordu: “Bir iddia kaybettim, Strasbourg pastası ile borcumu ödemem gerek. Sana elli frank gönderiyorum; lütfen Palais Royal’deki Chevet’ye gidip otuz franka büyük bir pasta al. Strasbourg’dan yuvarlak ahşap kutu içinde geliyor. Postayla olabildiğince çabuk buraya gönder. Eğer otuz franklık gözüne küçük görünürse, otuz beş ya da kırk franklıklarından al. Ama gösterişli bir şey olsun. Paraya bunca ihtiyacımın olduğu bir dönemde bir pastaya bu parayı vermek çok canımı sıkıyor.”<a class="si-noteref epub-type_noteref" href="#f11" id="ref_f11">11</a></p>

    <p>Sonbahar ayları yaklaştıkça Paris’te yeni bir ev bulma telaşı başlamıştı. Chopin <span class="epub-type_pagebreak" id="page187" title="187"></span>oturduğu evin sağlığına iyi gelmediğine inandığı için bir kış daha orada yaşamak istemiyordu. Bir süre sonra George Sand birlikte oturmalarını önerdi. Genç kadının evi birkaç bölümden oluştuğu için böyle bir düzenlemeye uygundu. Chopin’in sağlığı ve bakımı için de en iyi yol buydu. Birlikte oldukları bütün Paris tarafından bilindiği için daha fazla durumu saklamanın bir anlamı kalmamıştı. Chopin eylül ayı sonunda kısa bir süreliğine Paris’e gidip yeni evini düzenleyerek yeniden Nohant’a döndü. Tüm ailenin kışlık düzen için geri dönmesi kasım başını bulmuştu.</p>

    <p>Paris’te değişen bir şey yoktu; günün büyük bölümü derslerle geçiyordu. Bu yıl bestecinin öğrencileri arasına on bir yaşında üstün yetenekli bir çocuk da katılmıştı.<a class="si-noteref epub-type_noteref" href="#f12" id="ref_f12">12</a> Adı Carl Filtsch olan bu Macar asıllı harika çocuk Chopin’in çok ilgisini çekmiş, kısa zamanda haftanın üç günü birlikte çalışmaya başlamışlardı. Çocuğun çalışındaki kusursuzluk dinleyen herkesi etkiliyor, teknik kolaylığı karşısında büyük ustaların bile ağzı açık kalıyordu. Liszt onun dinledikten sonra, “Bu çocuk konser turnelerine başladıktan sonra benim dükkânı kapatmam gerekecek,” demişti. Chopin de kendi yapıtlarını en iyi ve en kusursuz olarak bu çocuğun çaldığını pek çok kez yineleyecekti. Ancak ne yazık ki bu üstün yetenekli piyanist, kısa bir süre sonra, 1845’te henüz on beş yaşındayken vereme yakalanarak yaşama veda edecekti.</p>

    <p>İngiltere’de yayımlanan <em>Musical World</em> adlı dergide J.W. Davidson imzasıyla 1841 Ekim’inde çıkan bir yazı, Chopin’in yapıtlarındaki yenilikçi düşüncelerin henüz geniş bir kesim tarafından yeterince anlaşılamadığının en iyi kanıtıydı: “Bay Frédéric Chopin, tam anlayamadığımız bir araç sayesinde, kendinden on kat daha yetenekli bestecilerin ulaşabilecekleri bir üne kavuşmayı başardı. Chopin sıradan şeylerle uğraşmaz ama daha beteri dikkatini son derece sıra dışı ve zevksiz şeylere odaklar. (...) Bestecinin yapıtları, orijinal olma pahasına her yolu deneyen bir öğrencinin elinden çıkanları anımsatıyor.”<a class="si-noteref epub-type_noteref" href="#f13" id="ref_f13">13</a></p>

    <p>1841 sonbaharında Paris’te bulunan Polonyalılar arasında Andrzej Towiański’ nin görüşleri büyük yankı uyandırmıştı. Litvanya’dan kente gelen bu ilginç kişilik, Tanrı tarafından Polonyalıları bir araya getirmek ve özgürlüklerine kavuşturmak için görevlendirildiği iddiasındaydı ve kendini bir çeşit Mesih olarak görüyordu. Aslında Polonyalıların, tüm Avrupa halklarının kurtuluşu için acı çektiği ve yaşananların ilahî bir güç tarafından yönetildiği fikrine kimi zaman Adam Mickiewicz de yakın duruyor, yapıtlarında benzer yorumlarda bulunuyordu. Ancak Andrzej Towiański’nin durumu biraz daha farklıydı ve o kendini peygamber ilan etme yolunda ilerliyordu. Aralarında Mickiewicz’in de bulunduğu Paris’teki Polonyalılar önceleri bu hareketi destekler yönde tavır almışlardı. Chopin ise baştan beri bu harekete karşı çıkmış, bu tip yapılanmaların gerçek bağımsızlık savaşına zarar vereceğini savunmuştu.</p>

    <p>1842’nin başlarında Chopin bir kez daha Paris dinleyicisinin karşısına çıktı. 21 <span class="epub-type_pagebreak" id="page188" title="188"></span>Şubat’ta Pleyel Salonu’nda düzenlenen konser, kısa bir süre önce aynı mekânda elde edilen büyük başarının verdiği cesaretle düzenlenmişti. Besteci her zaman olduğu gibi bu tip dinletilerden olabildiğince uzak durmaya gayret ediyordu ancak bu kez karşı çıkmak için geçerli bir nedeni yoktu. Ona kalsa yalnızca arkadaşlarının bulunduğu ortamlarda çalar ya da 1841’in son günlerinde kraliyet ailesinin huzurunda çaldığı gibi, sayıca daha küçük bir dinleyici kitlesinin önünde sahneye çıkardı. Pleyel Salonu bir kez daha tümüyle satılmış, salonu dolduranlar heyecanla Chopin’in resitalini beklemeye başlamıştı. Her zaman olduğu gibi, besteci yine yakın sanatçı arkadaşlarıyla sahneyi paylaşmış, şarkıcı Pauline Viardot ve viyolonselci Auguste Franchomme’a da eşlik etmişti. Kendi seslendirdiği yapıtlar arasında <em>Etütler</em>’inden seçmeler, <em>La bemol majör Ballade</em> (Op. 47) ve <em>Andante spianato</em> (Op. 22) yer alıyordu. Konser sonrası basında çıkan yazıların tümünde övgü dolu satırlar vardı. <em>Revue et Gazette Musicale</em>’de çıkan bir eleştiride şu ifadeler yer alıyordu: “Liszt ve Thalberg, herkesin bildiği gibi güçlü duygulara hitap ediyorlar; Chopin de aynını yapıyor ancak daha sakin ve daha az bağırarak. İnsanın içindeki en yumuşak, en gizli kalmış duyguları açığa çıkarıyor.”<a class="si-noteref epub-type_noteref" href="#f14" id="ref_f14">14</a></p>

    <p>Konseri izleyen günlerde Chopin bir kez daha hastalığına yenilmişti. Birkaç hafta süresince yatağa bağlanmış, eski gücünü toplaması epey zaman almıştı. Sağlığının düzelmeye başladığı bir dönemde birbiri ardına gelen iki ölüm, ruhsal bir çöküntü yaşamasına neden olmuştu. İlk haber Varşova’dan gelmişti; Chopin’in Pleyel Salonu’nda başarılı konserini verdiği gün, ona ilk ciddi piyano derslerini veren, müziğin ne olduğunu öğreten ve Bach sevgisini aşılayan ilk öğretmeni Wojciech Żywny yaşama veda etmişti. Bu ölüm üzücü olmakla birlikte yaşlı müzisyenin seksen beş yaşını aştığı düşünüldüğünde beklenen bir olay olarak algılanabilirdi. Asıl büyük yıkım 20 Nisan günü gelmişti. Chopin’in çocukluk günlerinden beri arkadaşı, Paris’te bir süre aynı evi paylaştığı ve kendinden yalnızca bir yaş büyük olan Jan Matuszyński yakalandığı veremden kurtulamayarak yaşama veda etmişti. Chopin ve George Sand genç adamın son günlerinde yanından hiç ayrılmamışlar, son nefesini verinceye dek başucunda beklemişlerdi. George Sand yaşadıkları büyük üzüntüyü Pauline Viardot’ya yazdığı mektupta şöyle anlatmıştı: “Polonyalı bir dost, Chopin’in okul arkadaşı, aynı zamanda doktoru, ölümle giriştiği uzun ve korkulu bir mücadele sonucu kollarımızda öldü. Zavallı Chopin, bu ölümü kendininkiymiş gibi algıladı. Ondan beklenmeyecek denli güçlü, kararlı ve sakin görünüyordu ancak sonrasında tam bir çöküntü içine girdi. Bu günlerde yeniden kendine gelmeye başladı, yola çıkabilmek için çaba harcıyor.”<a class="si-noteref epub-type_noteref" href="#f15" id="ref_f15">15</a> George Sand, Chopin’in yaşamakta olduğu moral bozukluğunu en iyi Nohant’da atlatabileceğini tahmin ettiği için 5 Mayıs günü tüm aile Paris’i terk ederek doğanın kucağına doğru yola çıktı.</p>

    <div class="resim-sag html5_figure">
      <img alt="Resim41" src="../Images/img41.jpg" />

      <div class="resim-alti html5_figcaption">
        Eugène Delacroix, kendi portresi.
      </div>
    </div>

    <p>Nohant her zaman olduğu gibi, bu kez de Chopin’e çok iyi gelmişti. Bunda <span class="epub-type_pagebreak" id="page189" title="189"></span>hem Paris’le taban tabana zıt yaşam koşulları, hem de Doktor Papet’nin içlerini rahatlatan açıklamalarının önemli payı vardı. Bahar başından beri devam etmekte olan hastalık belirtileri kimine göre veremin ilk aşamasıydı ancak Doktor Papet uzun muayenelerin ardından böyle bir durumun söz konusu olmadığını, sorunun bestecinin balgamındaki mikrobik sorundan kaynaklandığını açıklamış ve bu duruma herkesi inandırmıştı. Kötü bir hastalığı olmadığını öğrenmek Chopin’in moralini düzeltmiş ve Nohant’ın keyfini çıkarmaya başlamıştı. Bu yazın en önemli olayı, geçen yıldan beri bir türlü aralarına katılamayan yakın dostları ressam Delacroix’nın 4 Haziran 1842 günü yanlarına gelmesiydi. Ünlü ressam bir dostuna yazdığı mektupta oradaki günlerini şöyle tanımlıyordu: “Burada konaklamak son derece keyifli, ev sahipleri kendimi iyi hissetmem için ellerinden gelen her şeyi yapıyorlar. Yemek yemediğimiz, bilardo oynamadığımız ya da yürüyüş yapmadığımız zamanlarda, herkes kendi odasında bir şeyler okuyor ya da divanın üzerinde dinleniyor. Zaman zaman açık pencereden Chopin’in piyanosunun sesi geliyor ve bu ses bülbüllerin şarkısıyla güllerin kokularına karışıyor.” İlk mektuptan yaklaşık üç hafta sonra 22 Haziran 1842 tarihinde Delacroix’nın kaleminden şu satırlar dökülüyordu: “İnsan burada hızla fosile dönüşebilir. Chopin’le sonu gelmeyen sohbetlere dalıyoruz. Şimdiye dek karşılaştığım en gerçek, en sıra dışı sanatçı. Hayran olunacak az sayıda insandan biri.”<a class="si-noteref epub-type_noteref" href="#f16" id="ref_f16">16</a></p>

    <p>Nohant’a gelen konuklar arasında Chopin’in eski öğrencilerinden Marie de Rozières de vardı. Besteci, önceki yıllarda aile ortamına katılmasına şiddetle karşı çıktığı bu genç kadına karşı tutumunu bu yaz değiştirmişti. Chopin, George Sand’ın kızı Solange’ın piyano eğitimini ilerletmesi için önceki yıllarda öğrencisi olan Marie de Rozières’i düşünmüş ancak bir süre sonra genç kadının her şeye karışmaya he<span class="epub-type_pagebreak" id="page190" title="190"></span>vesli tutumu nedeniyle onun bulunduğu ortamlardan uzak durmaya başlamıştı. Marie de Rozières, Solange’ın öğretmeni olarak Chopin ve George Sand’ın çevresine katılmış, bir süre sonra Antoni Wodziński ile yakın ilişkiye girerek onunla evlenme planları yapmaya başlamıştı. Katıldığı her toplantıda bu aileyle Chopin’in geçmiş dönemlere dayanan ilişkisini anlatmaya bayılıyor, Maria’nın genç besteci üzerinde bıraktığı etkiyi abartarak aktarıyordu. Chopin bu nedenle 1841 yazında genç kadının Nohant’a gelmesine şiddetle karşı çıkmıştı; Antoni Wodziński’nin evlenmeye niyetli olmadığını öğrenmesi içini rahatlatmıştı.</p>

    <p>Bu yaz genç kadının yeniden aralarına katılması söz konusu olduğunda fazla itiraz etmemişti. Antoni Wodziński bir süre önce Polonya’da başka bir kızla evlenmiş ve bu durum Marie de Rozières üzerinde şok etkisi yaratmıştı. Aşk acısı çeken biri olarak aralarına katılmış, önceki yıllarda olduğu gibi Solange’ın piyano çalışmasına yardım etmeye başlamıştı. Chopin’le ilişkisi de düzelmişti. Genç kadının Nohant’dan yazdığı bir mektup bunun en iyi kanıtlarından biridir: “Bu sabah uzun süre bir ıhlamur ağacı altında uyukladım ve rüya gördüm. Uzaktan gelen Chopin’in piyanosunun farkında değildim, geçmiş anılara dalmıştım. Öğle yemeğini haber veren gongun sesiyle kendime geldim. Sonrasında Chopin’le uzun bir yürüyüş yaptık. Polonya üzerine konuşurken korunun içindeki patikada bir aşağı bir yukarı dolaştık. Dün Bayan Sand akşam yemeğine dek yataktan çıkmadı, böylece Chopin’i onun için çırpınan bir hastabakıcı olarak izleme şansımız oldu. Sonrasında yukarı kata yanına çıktık ama Bayan Sand içeri girmemizi yasakladığı için, beklerken <em>Dansa Davet</em>’i<a class="si-noteref epub-type_noteref" href="#f17" id="ref_f17">17</a> çaldık.”<a class="si-noteref epub-type_noteref" href="#f18" id="ref_f18">18</a></p>

    <p>Marie de Rozières’in Nohant’a gelmesi yaz ortasında Chopin ve George Sand’ın kısa bir süreliğine Paris’e gitmelerine olanak sağladı. İki sevgili, sonbaharda yeni bir eve taşınmak niyetindeydi; Rue Pigalle’deki mekân hep birlikte yaşamak için yeteri kadar geniş değildi. Nohant’daki düzeni onların yokluğunda Marie de Rozières devam ettirebilir ve çocukların bakımıyla ilgilenebilirdi. Dostları Charlotte Marliani, kendi oturduğu Square d’Orléans’da boş bulunan iki daireyi tutmalarını öneriyordu. Önceleri çok istekli olmadıkları bu öneri zamanla ilginç gelmeye başladı. Paris’te kaldıkları sürede Marliani’ye konuk olan Chopin ve George Sand, sonunda burada bulanan iki daireyi tutmaya karar verdiler. Square d’Orléans ilginç bir yapı topluluğuydu. Dört köşe bir meydan çevresinde sıralanmış yapılardan oluşuyordu ve Rue St. Lazare 34<a class="si-noteref epub-type_noteref" href="#f19" id="ref_f19">19</a> numaralı ev dış caddeyle bağlantıyı sağlıyordu. Önceki oturdukları adres olan Rue Pigalle’e uzak değildi. Parisliler daha çok sanatçıların evlerinin bulunduğu kent ortasındaki gizli kalmış bu yeşil meydancığı “Küçük Atina” olarak adlandırıyorlardı. Yazar Alexander Dumas (Baba), heykeltıraş Jean Pierre Dantan, müzisyenler Kalkbrenner ve Charles Henri Valentin Alkan burada evleri bulunan tanınmış isimler arasındaydı. Chopin meydandaki 9 numaralı evin giriş katında iki oda kiralamıştı, çatı katındaki, hizmetçisinin konaklayabileceği küçük bir oda da ona aitti. George Sand ise hemen karşıda yer alan 5 numaralı evin ilk katında bir daire tutmuş, ayrıca aynı binanın dördüncü katında oğlu Maurice’in resim çalışmalarına devam edebilmesi için bir atölye kiralamıştı.</p>

    <div class="resim html5_figure">
      <img alt="Resim42" src="../Images/img42.jpg" />

      <div class="resim-alti html5_figcaption">
        <span class="epub-type_pagebreak" id="page191" title="191"></span>Paris, Square d’Orleans, No. 9’da Chopin’in evi. Sanatçısı bilinmeyen bir suluboya çalışma.<br />
        Narodowy Instytut Fryderyka Chopina Koleksiyonu.
      </div>
    </div>

    <p>9 Ağustos 1842 günü Nohant’a dönmüşlerdi. Yazın kalan günlerinde Chopin yoğun bir şekilde beste yapmış, üzerinde çalıştığı yapıtların büyük bölümünü tamamlamıştı. Bunların içinde <em>Sol majör</em>, <em>La bemol majör</em> ve <em>Do diyez minör Mazurka</em> (Op. 50) ilk bitenler arasındadır. George Sand mayıs ayının son günlerinde, dostları Delacroix henüz yanlarına gelmeden ona gönderdiği bir mektupta, “Chopin olağanüstü iki <em>Mazurka</em> besteledi. Kırk romandan daha değerli ve tüm 19. yüzyıl edebiyatından daha çok şey ifade ediyor,”<a class="si-noteref epub-type_noteref" href="#f20" id="ref_f20">20</a> diye yazmıştı. Büyük olasılıkla George Sand’ın bu denli beğenisini kazanan iki <em>Mazurka</em>’nın içinde <em>Do diyez minör Mazurka</em> (Op. 50, No. 3) da vardı. Chopin’in o güne dek yazdığı mazurkalar içinde anlatım yönü bakımından çok farklı bir yere sahipti. Müzik tarihçisi Tadeusz Zieliński’nin ifadesiyle, <span class="epub-type_pagebreak" id="page192" title="192"></span>“ülkesinden uzakta olan her Polonyalı, yapıtın başında bir çoban kavalının çaldığı ezgi gibi tınlayan notaları duyunca gözyaşlarını tutamaz”.<a class="si-noteref epub-type_noteref" href="#f21" id="ref_f21">21</a> Chopin’in Nohant’da üzerinde çalıştığı diğer yapıtlar <em>La bemol majör Polonez</em> (Op. 53), <em>Mi majör Scherzo</em> (Op. 54) ve <em>Fa minör Ballade</em>’dır (Op. 52). Özellikle <em>Fa minör Ballade</em> bestecinin anlatım gücünde ulaştığı son dönemin habercisidir. Önceki <em>Ballade</em>’larda olduğu gibi Chopin bu yapıtında da, müziğindeki öykü anlatma karakterini ustaca vurgulamıştır.</p>

    <p>12 Eylül 1842 günü George Sand’ın kızı Solange’ın on dördüncü doğum gününü kutlamışlar, aynı gün dostları Pauline Viardot Nohant’a ziyaretlerine gelmişti. Solange günden güne piyano çalışını ilerletiyor, Chopin onunla çalışmaktan giderek daha çok hoşlanıyordu. Eylül sonunda doğanın kucağında geçen günlere veda ederek hep birlikte Paris’e döndüler. Önlerinde yine müzikle dolu günler vardı, yeni evlerinde eski yaşamlarının benzeri bir süreç onları bekliyordu.</p>

    <p>Yeni evlerine kısa sürede alıştılar; yakın dostları Charlotte Marliani’nin komşusu olmak bir süre sonra üç dairenin ortak kullanılmaya başlamasına neden olmuştu. Çoğunlukla yemekler Mariliani’nin evinde yeniyor, dinlenmek ve bilardo oynamak için George Sand’ın evi tercih ediliyordu; sıra müzik dinlemeye gelince doğal olarak herkes Chopin’in dairesinde buluşuyordu. Besteci evinde düzenlediği konserlerde yakın dostlarını da davetlilere dinletiyordu. Pauline Viardot ve üstün yetenekli Macar asıllı çocuk piyanist Carl Filtsch, Chopin’in evinde tek başlarına ya da onunla birlikte dinlenebilen isimlerin başında geliyordu. Davetlileri önceki yıllarda olduğu gibi Paris’in önemli kişileri oluşturuyordu. 1840’lı yıllarda özellikle Banker Rotschild ve ailesi sıklıkla Chopin’in ya da George Sand’ın evindeki davetlere katılıyordu.</p>

    <p>1842 yılının sonlarına doğru Chopin’in öğrencileri arasına St. Petersburg’da yaşayan Meclis Üyesi Wilhelm von Lenz de katılmıştı. Müzik üzerine yazıları bulunan, bir süre Liszt’ten ders alan Lenz, Chopin’den iki yaş büyüktü ve 1872 yılında dönemin piyanistleriyle ilgili anılarını bir kitapta toplamış, bu yapıtında Chopin’le ilgili gözlemlerine de yer vermişti. Besteciyle ilk tanışmasını ve sonraki dönemde onun çevresinde yaşadıklarını aktarırken bir tarihçi yaklaşımından çok ilginç anekdotlar anlatmayı tercih etmesine rağmen oldukça ayrıntılı tasvirleriyle Chopin’in o günlerdeki yaşamına ışık tutmaktadır: “Liszt, Chopin’e iletmek üzere bana kendi kartvizitini verdi ve üzerine ‘Laissez passer<a class="si-noteref epub-type_noteref" href="#f22" id="ref_f22">22</a>, Franz Liszt’ sözlerini yazdı. ‘Bunu Chopin’e verin,’ dedi. ‘Elinizde bir “Laissez passer” olmadan onu göremezsiniz. Bu önemli yazarlar ve sanatçılar arasında bir alışkanlıktır, zamanımızı boşa harcamak istemeyiz.’ (...) Elinde kartvizit, kısa bir süre sonra Chopin odaya girdi, karşımda orta boylu, zayıf, solgun ve şık Paris kıyafetleri içinde bir adam vardı. Öylesine şık ve güzel görünümlü biriyle daha sonra neredeyse hiç karşılaşmadım. Bana oturmamı söylemediği için bir hükümdarın karşısında gibi ayakta duruyordum. ‘Ne istiyorsunuz? Liszt’in öğrencisi misiniz, sanatçı mısınız?’ diye sordu. ‘Liszt’in arkadaşıyım ve sizin <span class="epub-type_pagebreak" id="page193" title="193"></span>mazurkalarınızı sizinle çalışma şansını yakalamak istiyorum, bazılarını Liszt ile çalıştım,’ diye yanıtladım. (...) Başlamadan ona bir kez bakma cesaretini kendimde buldum ve Liszt’in bazı eklemeler yaptığı <em>Si bemol majör Mazurka</em>’yı çalmaya başladım. İyi gidiyordu, kendi piyanomdan daha kolay ses çıkaran çalgısı yardımıyla hiç çalmadığım kadar iyi çaldım. Chopin kibarca ‘Bu eklemeler size ait değil, değil mi?’ diye fısıldadı. ‘Bunları size o göstermiş. Her şeyi kendince düzenler, aslında binlerce kişi önünde çaldığı için bunu yapmaya hakkı var. Bense yalnızca bir kişi önünde çalıyorum. Neyse, bu kadar yeter, size ders vereceğim ama yalnızca haftada iki kez. Benim için boş bir zaman bulabilmek çok güç.’ Saatine baktı, daha sonra bana ‘Ne okuyorsunuz, neyle uğraşıyorsunuz?’ diye sordu. Bu iyi hazırlandığım bir soruydu. ‘George Sand ve Jean-Jacques Rousseau’yu bütün yazarlardan üstün tutarım,’ diye çabucak yanıt verdim. Bana bakıp gülümsedi, o anda çok güzeldi. ‘Bunu da size Liszt öğretmiş,’ dedi. ‘Tam vaktinde gelin, bu konuda çok dikkatliyim.’ (...) Bir fırsatını bulduğumda ona konserlerinden önce çok çalışıp çalışmadığını sordum. ‘Benim için korkunç bir zamandır,’ diye yanıtladı. ‘Halk önünde çalmayı sevmiyorum ama mesleğimin bir parçası. Konserden iki hafta önce kendimi bir odaya kapatıp Bach çalarım. Benim hazırlanmam budur, kendi bestelerimi çalışmam.’”<a class="si-noteref epub-type_noteref" href="#f23" id="ref_f23">23</a></p>

    <p>Chopin her geçen gün Paris’teki ününü artırmakla birlikte ülkesine olan özlemini gideremiyordu. Polonya’ya gitmesi söz konusu değildi, bu konuda Rus makamlarınca daha önce kendine sunulan uzlaşma önerilerini geri çevirmiş bir mülteci olarak yaşamını sürdürmeyi seçmişti, bunun sonuçlarına katlanmak zorundaydı. 1843 bahar aylarında Liszt’in Polonya’daki konser turnesi bu yönüyle Chopin’i çok ilgilendirmişti. Polonya gazeteleri de ünlü piyanistin Chopin ile olan dostluğuna vurgu yapıyor, konserlerine ayrı bir önem veriyorlardı. Varşova’daki gazetelerde Liszt için “Chopin’in Hayranı ve Dostu” ifadesi yer almıştı. Kentte verdiği üç konserden, özellikle Chopin’in yapıtlarını seslendirdiği büyük ilgi görmüş, dinletinin ardından <em>Gazeta Warszawska</em>’da şunlar yazılmıştı: “Chopin’in <em>Mazurkalar</em>’ı ile Liszt bizim dilimizi konuştu. Bizimle bizim duyarlılığımızda konuştu, bütün salondan hayranlık dolu bir çığlık yükselmesine ve sevinç gözyaşları dökülmesine hiç şaşırmadık. Salonu önceki konsere göre çok daha yoğun duygularla terk ettik.”<a class="si-noteref epub-type_noteref" href="#f24" id="ref_f24">24</a></p>

    <p>Liszt 1843 yılındaki konser turnesi sırasında Polonya’ya gitmeden önce Posen’de<a class="si-noteref epub-type_noteref" href="#f25" id="ref_f25">25</a> dönemin önemli müzik eleştirmenlerinden Ludwig Rellstab ile karşılamış ve Chopin’in müziği üzerine konuşmuşlardı. Rellstab, 1830’ların başında Chopin’in yapıtlarındaki yeni fikirlerin tümüne karşı çıkmış, ona karşı çok sert ve acımasız eleştiriler kaleme almış, hatta zaman zaman eleştiri sınırlarını aşarak işi besteciyle alay etmeye dek götürmüştü.<a class="si-noteref epub-type_noteref" href="#f26" id="ref_f26">26</a> Ancak 5 Haziran 1839 tarihli <em>Iris</em> dergisinde kaleme al<span class="epub-type_pagebreak" id="page194" title="194"></span>dığı yazıda <em>Noktürn</em>’lerle ilgili olumlu ifadeler kullanmış, bu fikir değişikliğini açıklamak için de yazının altına Latince “Tempora mutantur et nos mutamur in illis”<a class="si-noteref epub-type_noteref" href="#f27" id="ref_f27">27</a> cümlesini eklemişti.<a class="si-noteref epub-type_noteref" href="#f28" id="ref_f28">28</a> Rellstab, Liszt ile olan konuşmasında Paris’e gidip Chopin’le tanışmak ve önceki düşmanca tavrından ötürü özür dilemek istediğini iletmiş ve besteciden arabulucu olmasını istemişti.</p>

    <p>1843 Mayıs sonunda Chopin ve George Sand bir kez daha Nohant’ın yolunu tuttular. Kısa bir süre önce hizmete açılan Paris-Orléans demiryolu yolculuğun süresini kısaltmış, konforunu da artırmıştı. Orléans’dan sonra Châteauroux üzerinden arabayla Nohant’a ulaşılıyordu. Bu kez çocuklar yanlarında değildi; Solange okulu devam ettiği, Maurice de babasının yanında olduğu için onlara katılmamıştı. Chopin’in uzun aramalar sonucu birkaç ay önce bulabildiği Polonyalı hizmetçisi Jan’dan başka, Pauline Viardot’nun bir buçuk yaşındaki kızı ve onun bakıcısı birlikte gelmişti. Genç şarkıcı konser turnesinde olacağı için bebeğin Nohant’da daha iyi bakılacağını düşünmüşlerdi. İlk aylarda yazdıkları mektupların büyük bölümünde bu bebeğin yaşamlarına kattığı yeni heyecanları anlatıyorlardı. Chopin onunla şakalaşmaktan, oyunlar oynamaktan çok hoşnuttu. Sık sık birlikte yürüyüşlere çıkıyorlardı. George Sand, Chopin’in daha rahat hareket edebilmesi için ona bir eşek bulmuştu; “Margot” adını verdikleri bu sevimli hayvan kısa zamanda ailenin maskotu olmuştu.</p>

    <p>Her zaman olduğu gibi konuklar eksik olmuyordu. Temmuz ortasında Delacroix ziyaretlerine gelmiş, eylül başında da Pauline Viardot hem dostlarını görmek hem de kızını almak için Nohant’a uğramıştı. Ağustos içinde Chopin Paris’e giderek Solange’ı almış ve birlikte hemen geri dönmüşlerdi. Her geçen yıl aralarındaki ilişki daha iyiye gidiyor, besteci onu giderek kendi kızı gibi görmeye başlıyordu. Yaz ortasında Maurice de aralarına katılınca tüm aile tamamlanmıştı. Nohant bir kez daha Chopin’in çalışma temposunu artırmış, yaz boyunca yeni yapıtlar üzerinde çalışmış, önceden başladıklarını tamamlama şansı bulmuştu. Bu yılın yapıtları arasında <em>Fa minör Noktürn</em> (Op. 55, No. 1), <em>Mi bemol majör Noktürn</em> (Op. 55, No. 2), <em>Si majör Mazurka</em> (Op. 56, No.1), <em>Do majör Mazurka</em> (Op. 56, No. 2) ve <em>Do minör Mazurka</em> (Op. 56, No. 3) en önemlileridir.</p>

    <p>Sonbahar Paris’e dönme zamanıydı ancak bu kez önceki yıllardan farklı olarak George Sand ve Solange bir süre daha Nohant’da kalmayı tercih etmişler, Chopin ve Maurice 28 Ekim’de Paris’e doğru yola çıkmışlardı; beş yıllık ilişkileri boyunca bu ilk uzun ayrılıkları olacaktı. Her zamankinin aksine George Sand, Chopin’in hep yanında olan hastabakıcı rolünü artık oynamak istemiyordu; sanki bestecinin büyüdüğünü ve kendi başına yaşamını devam ettirebileceğini göstermek ister gibiydi. Bunun bir sevgi azalmasından kaynaklanmadığını vurgulamak için Paris’teki <span class="epub-type_pagebreak" id="page195" title="195"></span>dostlarına Chopin’e iyi bakmaları ve en ufak bir aksilikte kendini haberdar etmeleri konusunda mektuplar yazıyordu. Ancak yine de verdiği kararın doğruluğundan emin değildi, Chopin Nohant’dan ayrılmadan ortak dostları Grzymała’ya gönderdiği mektupta şunları yazıyordu: “Küçük’ün keyfi yerinde, havalar iyi gidiyor. Sağlık durumu İspanya gezisinden beri çok ürkütücü değil. Birkaç hafta benden ayrı kalmasının çok önemli olmayacağını düşünüyorum, endişelenmemi gerektirecek bir durum yok. (...) Kasım sonunda sizin aranızda olacağım, ayrıca Küçüğüm daha önce hastalanırsa hemen onun yanına koşarım.”<a class="si-noteref epub-type_noteref" href="#f29" id="ref_f29">29</a></p>

    <p>George Sand Chopin’in iyi beslenmesi için dostları Charlotte Marliani ve Marie de Rozières’e güveniyordu, bestecinin yola çıktığı gün Marliani’ye şöyle yazmıştı: “Sevgili iyi kalpli arkadaşım, işte benim küçük Chopin’im, onu size emanet ediyorum, istemese bile ona iyi bakın. Ben yanında olmadığım zaman kendine dikkat etmiyor, hizmetçisi de iyi kalpli ama biraz şapşal. Akşam yemekleri için fazla endişe etmiyorum, nasılsa birileri onu davet eder ve günün sonunda biraz hareket iyi gelir. Korkum sabahları derslerine yetişme telaşından bir bardak sıcak çikolata ya da çorba içmeyi unutması, ben yanında olsam istemese de mutlaka onu doyuruyorum. Aslında hizmetçisi için ona bir tas çorba ya da bir parça pirzola hazırlamak zor olmasa gerek; belki de hazırlıyordur bile ama Chopin bunu ona söylemez. Bu konuda Chopin’le konuşmalısınız.”<a class="si-noteref epub-type_noteref" href="#f30" id="ref_f30">30</a></p>

    <p>Chopin’in sağlığı Paris’e döndükten kısa bir sonra yeniden bozulmuştu. Önceki hastalığının yanı sıra, bu kez diş ağrısı da çekiyordu. Doktorun uyguladığı tedavi kısa sürede etkisini göstermiş ve zaman içinde belirli bir düzelme başlamıştı. Ancak George Sand oldukça endişeli günler yaşamalarına rağmen Paris’e kasım sonundan önce dönmeye niyetli değildi. Gerek oğlu Maurice, gerekse dostları bestecinin sağlık durumu hakkında kötü haberler yazıyor ama o Nohant’dan ayrılmıyordu. Chopin’e yazdığı mektuplarda onu çok sevdiğini söylüyor ama yanına gelmek için acele etmiyordu. 18 Kasım’da Grzymała’ya yazdığı mektupta bu davranışın nedenini şöyle açıklıyordu: “Mektubun beni çok endişelendirdi. Dönüp dönmeme konusunda bugüne dek bir karar veremedim ve ‘Küçük’ten gelecek son haberleri bekledim. Bayan Marliani ve Bayan de Rozières, seninle aynı zamanda yazarak durumunun daha iyiye gittiğini ve kalabileceğimi söylediler. Bir değişiklik durumunda beni hemen haberdar etmeye de söz verdiler. Senin öğüdüne uymamamın nedeni, burada bitirmem gereken işlerden çok, kararlaştırdığımız tarihten önce beni karşısında gören Chopin’in dönüşüme itiraz edecek olması. Bensiz acı çektiğini ve beni görünce sevineceğini biliyorum ama aynı zamanda önemli işlerimi bırakıp onun hastabakıcısı olmak için döndüğümü görmenin de onu üzeceğini biliyorum. Zavallı çocuk, ben onun gönüllü hastabakıcısıyım. Zavallı meleğim, ben ona hiçbir zaman <span class="epub-type_pagebreak" id="page196" title="196"></span>acı vermem, yaşamım her zaman ona ait.”<a class="si-noteref epub-type_noteref" href="#f31" id="ref_f31">31</a> George Sand aslında bu sözlerle kendi kendini Chopin’i çok sevdiğine inandırmaya çalışıyor gibiydi. Çocuğunu başkasının kollarına terk etmiş bir annenin duyguları içindeydi; yaptıklarının onun iyiliği için olduğuna inanmak ve çevresine bunu kabul ettirmek istiyordu.</p>

    <p>Bu dönemde Chopin’in öğrencileri arasına katılan bir İskoç, sonraki yıllarda yaşamında önemli rol oynayacaktı. Varlıklı bir bankerin kızı olan Jane Stirling ablasıyla birlikte Fransız dilini ve kültürünü yakından tanımak için yılın büyük bölümünü Paris’te geçiriyordu. Mükemmel Fransızcası ve öğrenmeye istekli tavırlarıyla her konuda bilgisini ilerletmek istiyor, müzik yeteneği fazla olmamasına rağmen çalışkanlığıyla bu açığını kolayca kapatabiliyordu. Chopin’den ders almaya başladıktan sonra onun müziğine hayranlık duymaya, ayrıca besteciye olan ilgisi öğretmen-öğrenci ilişkisinin boyutlarını aşmaya başlamıştı. Kendi yaşında olan George Sand’dan hoşlanmadığını açıkça dile getiriyor, bu ilişkinin Chopin için zararlı olduğunu söylüyordu. Bu çıkışlar şimdilik Sand ve Chopin’in ilişkisini etkilemekten uzaktı.</p>

    <p>Kış ayları boyunca bestecinin sağlığı değişken bir seyir izledi. 1844’in ilk ayları ani nöbetler ve onları izleyen düzelme süreleriyle geçti. Chopin her şeye rağmen gündelik yaşamını normal seyrinde devam ettirmeye çalışıyor, baharla birlikte durumunun iyiye gideceğini düşünüyordu. Ancak 25 Mayıs 1844 günü aldığı bir haber yaşamındaki en büyük acılardan birine neden olmuştu. Aslında o gün keyifli geçmiş, tiyatroda Mendelssohn’un sahne müziklerini bestelediği Sophokles’in <em>Antigone</em> oyununu George Sand ile birlikte izlemiş, salonda ünlü yazar Victor Hugo ile karşılaşmıştı. Evde döndüğünü kendini bekleyen bir mektup, çok sevdiği babasının yaklaşık üç hafta önce yaşama veda ettiğini bildiriyordu. 3 Mayıs 1844 günü, yetmiş üç yaşında ölen Mikołaj Chopin, 6 Mayıs günü toprağa verilmişti. Bu haber Chopin’i derinden etkilemiş, ateşi yükselmiş, kendini odaya kapatarak kimseyle konuşmamıştı. George Sand elinden bir şey gelmemenin acısıyla kıvranıyor, sevgilisinin acısını nasıl dindirebileceğini araştırıyordu. Bir süre sonra Chopin Varşova’ya mektup yazarak, ailesinin babasının son günlerini ayrıntılı olarak anlatmasını istemişti. Beklediği yanıt küçük kız kardeşi Izabella’nın eşi Antoni Barciński’den geldi. Genç adam kayınpederinin son günlerinde onun başından hiç ayrılmadığını, bacanağı Józef Kalasanty Jędrzejewicz ile birlikte yaşlı adam son nefesini verinceye dek yanında olduğunu yazıyordu.</p>

    <p>Chopin’in üzüntüsü George Sand’ı da derinden etkilemişti. 29 Mayıs günü sevgilisinin annesine gönderdiği başsağlığı mektubunda, olaydan duyduğu üzüntüyü belirtmiş, ayrıca bir anne şefkatiyle Chopin’in yanında olduğunu vurgulamaya özellikle özen göstermişti: “Zannederim sevgili Fryderyk’imin annesini şu an yalnızca teselli edebilirim. Ayrıca onun mükemmel oğlunun bu olayı sabır ve tevekkül ile karşılaması için çaba harcayacağımı bildirmek isterim. Onun sağlığı <span class="epub-type_pagebreak" id="page197" title="197"></span>için endişe etmeyin. Bu derin acıyı ortadan kaldıramam ancak ona olan sevgim ve ilgimle bunu yenmesine yardımcı olurum. Bu görevin benim için bir şans olduğunu düşünüyorum ve bunu yapmaya kararlıyım. Sizi temin ederim ki, vaktimi oğlunuza adayacağım ve onu kendi çocuklarımdan farklı görmeyeceğim, bu yönden içiniz rahat olsun.”</p>

    <p>Mektup George Sand’ın istediği etkiyi yapmış, Justyna Chopin ilk kez resmî olarak haber aldığı genç kadının, bu sıkıntılı günlerde oğlunun yanında olmasıyla teselli bulmuştu. 13 Haziran tarihinde gönderdiği yanıtında ancak bir anne kalbinin yaşadıklarını anlayabileceğini söyledikten sonra şunları eklemişti: “Benim teselli meleğim olduğunuz gibi, oğlumun koruyucu meleği olun. Yaptığınız büyük fedakârlığın bizim tarafımızdan saygı ve şükranla karşılandığından lütfen emin olun.”<a class="si-noteref epub-type_noteref" href="#f32" id="ref_f32">32</a></p>

    <p>Sağlık sorunları ve babasının ölümü Chopin’in moralini iyice bozmuştu, 29 Mayıs 1844 günü tüm aile Nohant’a doğru yola koyulduklarında, doğayla baş başa geçireceği ayların kendine iyi geleceğini düşünüyordu. İlk günlerdeki kötü ve yağışlı havanın ardından yaz başladığında tatil düzeni geri gelmiş, günleri çalışma ve yürüyüşlerle geçmeye başlamıştı. Bu tarihte ablası Ludwika’dan gelen bir mektup Chopin’in neşesini biraz olsun düzeltmişti. Kocasıyla birlikte daha önce hiç görmediği Paris’e gelmek istediğini belirten Ludwika Jędrzejewicz, bu sayede kardeşini de görebilmeyi umduğunu yazıyordu. Yaşadığı sıkıntılı günlerin ardından ablasını görecek olması Chopin’e çok iyi gelmiş, onları karşılamak üzere temmuz ortasında Paris’e dönmüştü. On dört yıl sonra iki kardeşin kavuşması çok etkileyiciydi; tıpkı yıllar önce anne ve babasını yeniden gördüğü zaman olduğu gibi sevinç gözyaşlarına boğulmuşlar, uzun süre kendilerine gelememişlerdi. Birlikte Paris’i dolaşmışlar, müzelere, tiyatroya, parklara gitmişler, kentteki Polonyalı göçmenlerin toplantılarına katılmışlardı. Ludwika’nın Varşova’dan tanıdığı Julian Fontana’nın o tarihlerde Amerika’da olması Chopin’in ülkesinden uzaktaki yaşamının en önemli kişilerinden biriyle ablasının yeniden karşılaşmasını engellemişti.</p>

    <p>Temmuz sonunda önce Chopin Nohant’a dönmüş, bir süre daha Paris’te kalan ablası ve eniştesi ağustos başında onu izlemişti. George Sand kusursuz bir ev sahibeliği yapmış, konuklarını rahat ettirmek ve onları iyi ağırlayabilmek için tüm gücüyle çabalamıştı. Kalasanty Jędrzejewicz bol bol avlanmış, yürüyüşe çıkmışlar, tekrar birlikte olmanın tadını doyasıya çıkarmışlardı. Chopin ablasının geri dönmesinin ardından 18 Eylül 1844 tarihinde ona yazdığı mektupta hâlâ birlikte geçirdikleri günlerin anılarıyla yaşadığını vurguluyordu: “Sana burada bir akşam dinlediğimiz küçük şarkıları gönderiyorum. Sana öpücüklerini gönderen ve bunu yazmamı iki kez hatırlatan Solange, aklında kaldığı kadarıyla sözlerini yazdı, ben de müziğini. (...) Odanıza girdikçe sizden geriye bir şey kalmış mı diye bakıyorum. Ama tek göre<span class="epub-type_pagebreak" id="page198" title="198"></span>bildiğim birlikte çikolata içtiğimiz divandaki boş yerin ve Kalasanty’nin kopya ettiği çizimler. Benim odamda da bazı şeyler kalmış; masanın üzerinde el işin duruyor, ipek kâğıda sarılmış terliklerin, ayrıca piyanonun üzerinde kalan ve şu sıralar çok işime yarayan kurşunkalemin.”<a class="si-noteref epub-type_noteref" href="#f33" id="ref_f33">33</a></p>

    <p>1844 sonbahar aylarında Chopin kısa süreler için yalnız başına Paris’e gitmişti. Bu yolculukların nedeni genellikle yayımcılarla konuşmak, notaların basım sürecini hızlandırmaktı; eylül sonunda gittiği Paris’te George Sand’ın yapıtlarının yayımlanmasıyla ilgili problemleri de çözüme kavuşturmak için çaba harcamıştı. 23 Eylül 1844 tarihli mektubunda kısa bir süredir ayrı kaldığı George Sand’a şunları yazmıştı: “Nasılsın? (...) Bayan Rozières beni öğle yemeğine çağırdı. Franchomme ve yayımcımı gördüm. Delacroix ile karşılaştım, odasını tutuyor; iki buçuk saat boyunca müzikten, resimden ve özellikle senden konuştuk. Perşembe günü için yerimi ayırttım, cuma yanında olacağım. Şimdi önce postaneye, sonra Grzymała’ya, ardından Léo’ya<a class="si-noteref epub-type_noteref" href="#f34" id="ref_f34">34</a> gideceğim. Yarın Franchomme ile birlikte bazı sonatları çalacağız. Sana küçük bahçenden<a class="si-noteref epub-type_noteref" href="#f35" id="ref_f35">35</a> bir yaprak gönderiyorum. Şu an Grzymała geldi, sana iyi günler diliyor, birkaç cümle ekleyecek. Ben iyi olduğumdan başka bir şey söylemiyorum ayrıca senin en fosilleşmiş fosilin olduğumu ekliyorum.”<a class="si-noteref epub-type_noteref" href="#f36" id="ref_f36">36</a></p>

    <p>Chopin 1844 Kasım sonunda Nohant’dan ayrılarak Paris’e dönmüştü. Havalar iyice soğumuş, Paris kar altında kalmıştı; George Sand bu yıl da dönüşünü bir süre daha geciktirmeye karar vermişti. Chopin kentteki olağan yaşamına dönmüş, arkadaşlarıyla yeniden görüşmeye başlamıştı. Kente döndüğü müzik çevrelerinde duyulur duyulmaz dersleri de başlayacaktı. Bir yıl daha bitmek üzereydi, geride kalan ayların müzikal verimi olarak <em>Berceuse</em><a class="si-noteref epub-type_noteref" href="#f37" id="ref_f37">37</a> (Op. 57) ve <em>Si minör Sonat</em> (Op. 58) ortaya çıkmıştı. Chopin’in bu alandaki üçüncü bestesi olan <em>Si minör Sonat</em>, öncekilerden farklı bir karakterdedir. Dört bölümlü yapıt müzikal anlatımının yetkinliğiyle öne çıkar.</p>

    <p>Her kış olduğu gibi 1845 başında da, soğuk ve yağışlı hava Chopin’in sağlığını olumsuz etkilemiş, yıllardır görülen belirtiler yinelemiş, kendi ve çevresi için endişe kaynağı olmuştu. George Sand, Chopin’in ablası Ludwika’ya bahar aylarında gönderdiği bir mektupta, bestecinin sağlığıyla ve gelecekle ilgili şunları yazmıştı: “Kıymetli Küçüğümüz, buradaki kötü kış koşulları nedeniyle çok yoruldu ancak havaların düzelmesiyle kendini yeniden iyi hissediyor ve canlanmaya başladı. İki haftalık sıcak hava ona her türlü tıbbi tedaviden daha iyi geliyor. Sağlığı kış koşullarına çok bağımlı. Bu nedenle, eğer bu yaz tüm ailenin birden yolculuk yapmasına yetecek kadar para kazanabilirsem, kışın en yoğun olduğu üç ayı onunla birlikte güneyde geçirmeyi ciddi olarak düşünmeye başladım. Önümüzdeki yaz aylarından itibaren onu bir yıl boyunca soğuktan koruyabilirsek, on sekiz ay boyunca rahat ede<span class="epub-type_pagebreak" id="page199" title="199"></span>cek ve öksürük nöbetlerinden kurtulabilecek.”<a class="si-noteref epub-type_noteref" href="#f38" id="ref_f38">38</a> Chopin’in sağlığı için çok yerinde bir karar olan bu plan, ne yazık ki yaz aylarında aile içinde baş gösteren anlaşmazlıklar sonucu uygulamaya konulamayacaktı.</p>

    <p>Otuz beş yaşını kutladığı bu yıl, baharın gelmesiyle birlikte Paris’teki sanat olaylarını daha yakından izlemeye başlamıştı. 21 Mart günü George Sand ile birlikte Mozart’ın <em>Requiem</em>’ini Paris Konservatuvarı’nda gerçekleştirilen bir seslendirmede dinlemiş, önceki yıllarda olduğu gibi, bir kez daha yapıtın gücüne hayran olmuştu. Sonbahardan beri öğrencileri arasına Polonyalılar da katılmıştı. Bunlar Marcelina Czartoryska, Zofia Rosengardt ve Karol Mikuli idi. Marcelina Czartoryska, bestecinin yakın dostluk içinde olduğu Paris’teki Polonyalıların lideri konumundaki Adam Czartoryski’nin yeğeni Aleksander’ın eşiydi. Genç kadın evlenmeden önce, besteciyle her zaman yakın ilişki içinde bulunan Radziwiłł Ailesi’ne mensuptu. Çok yetenekli bir piyanist olan Marcelina, bir süre Viyana’da Czerny’nin öğrencisi olmuş, müzik konusunda kendini çok iyi eğitmiş ve Chopin’in en sevdiği öğrencileri arasında girmeyi başarmıştı. Sonraki yıllarda şair Bohdan Zaleski ile evlenecek Zofia Rosengardt, piyano çalışı kadar güzel sesiyle de bestecinin ilgisini çekiyordu. On dokuz yaşında geldiği Paris’te Chopin’den ders alabilmek için onun ailesinin ve şair Witwicki’nin tavsiye mektuplarını beraberinde getirmişti. Karol Mikuli ise, Viyana’da müzik ve tıp eğitimi aldıktan sonra Paris’e gelmişti; amacı herkes gibi, dönemin en gözde piyano öğretmeni olan vatandaşı Chopin’den ders alabilmekti. Besteci önce bu konuda fazla istekli davranmamış ancak yapıtlarını ne denli ustalıkla seslendirdiğini fark edince derslere başlamıştı. Kısa sürede öğretmen-öğrenci ilişkisi yakın bir dostluğa dönüşecek, genç adam bestecinin ölümünden sonra yapıtlarının toplu basımında önemli bir rol oynayacaktı.</p>

    <p>26 Mayıs 1845 günü Paris’teki Polonyalıların toplandıkları merkez konumundaki Hôtel Lambert’de düzenlenen bir konsere Chopin de katılmış, göçmenler yararına piyano çalmıştı. Adam Czartoryski’nin sahibi olduğu Hôtel Lambert, sanatsal etkinliklerin yanı sıra ülkenin geleceğiyle ilgili toplantılara da ev sahipliği yapıyordu. Polonya’nın kurtuluşu için farklı görüşte olan topluluklar zaman zaman aynı mekânı paylaşıyor, ülkelerinin daha iyi bir geleceğe kavuşması için nasıl bir yol izlemeleri gerektiği konusunda hararetli tartışmalara girişiyorlardı. Bu toplantılara Chopin’le birlikte çoğu zaman George Sand da katılıyordu. Adam Czartoryski genel olarak, silahlı ayaklanmanın kalıcı bir sonuç getirmeyeceğini düşünüyordu ancak buna rağmen kısa bir süre sonra Polonya bir kez daha boyunduruk altından kurtulmak için bu yola başvuracaktı.</p>

    <p>12 Haziran 1845 günü Chopin ve George Sand, beraberlerinde çocukları olduğu halde Nohant’a doğru yola çıktılar; Pauline Viardot da onlarla birlikteydi. Büyük şehirden uzak sakin bir yaşamın, her yıl olduğu gibi kışın tüm yorgunluğunu unut<span class="epub-type_pagebreak" id="page200" title="200"></span>turacağını düşünüyorlardı. Ancak bu yaz olaylar farklı yönde gelişecek, dile getirilmese de bir süredir iki sevgilinin arasında yaşanan duygusal uzaklaşma Nohant’da iyice su yüzüne çıkacak ve kopuş hızlanacaktı. George Sand ve Chopin arasındaki en büyük sorun Maurice’in varlığıydı. O tarihlerde yirmi iki yaşında olan delikanlı kendini evin erkeği gibi görmek ve kararlarda söz sahibi olmak istiyordu. Malikânenin emektar bahçıvanını kimseye sormadan işten çıkartmış, yerine kendi istediği birini almıştı. Kimi zaman, annesinin Chopin’i daha çok sevdiği duygusuna kapılıyor, onu kıskanıyordu. Resmî olarak evlenmedikleri için, besteciyi üvey babası gibi görmüyor, daha çok aileyle birlikte yaşayan uzak bir akraba ya da aynı evi paylaşan bir pansiyoner olarak algılamayı yeğliyordu. Çocukluk günlerinde birlikte hoşça vakit geçirmişler ancak son yıllarda Chopin, Maurice’in en büyük düşmanı konumuna gelmişti. Güneye yapmayı planladıkları geziye şiddetle karşı çıkıyordu; işin ilginci George Sand haksız olduğu zamanlarda bile oğlunun tarafını tutuyor, yaşamını onun isteklerine göre düzenlemeye özen gösteriyordu. Dostlarına yazdığı mektuplarda sık sık Chopin’e karşı duyduğu sevginin büyüklüğünden bahsetmekle birlikte artık tahammül edilmez bulduğu huylarını da yazmaktan çekinmiyordu. Aralarındaki anlaşmazlıkların iyice ilerlediği sonbaharda, 15 Ekim günü Marie de Rozières’e yazdığı mektupta içinde bulunduğu ikilemi şöyle ifade etmişti: “Güneşli günlerde Chopin’in neşesi yerinde oluyor ama hava yağmurlu olunca suratsız ve dayanılmaz biri haline geliyor. Neyle uğraştığımın, burada neyin hoşuma gittiğinin onun için hiçbir önemi kalmıyor. Böyle zamanlarda sihirli bir değnek yardımıyla onu Paris’e yollamak istiyorum. Ama bir yandan da ben olmadan çok canı sıkılacağını biliyorum. Doğa sevgimi, ona olan sevgime feda edebilirim ama Maurice benimle aynı fikirde değil. Ondan önce Chopin’in fikrini sorsam hemen bağırmaya başlıyor.”<a class="si-noteref epub-type_noteref" href="#f39" id="ref_f39">39</a></p>

    <p>Chopin, Maurice’le böylesine bir anlaşmazlık içindeyken, kız kardeşi Solange ile durum tümüyle farklıydı. Yıllar içinde genç kız bestecinin en yakınındakilerden biri konumuna gelmişti; birlikte piyano çalıyorlar, Varşova’daki aile üyelerine yazılan mektuplarda mutlaka onun sevgi dolu mesajları da yer alıyordu. Özellikle yaz sonunda ortaya çıkan bir durum bu yakınlaşmayı iyice kuvvetlendirmişti. George Sand, uzak akrabalarından yoksul bir ailenin kızını evlat edinerek Nohant’a davet etmişti. Solange’dan yedi yaş büyük olan Augustine Brault adlı bu kız, o tarihlerde yirmi bir yaşındaydı. Chopin bu evlat edinme işine başından beri karşı çıkmış ancak sözünü dinletememişti. Solange ise, annesinin kendini sevmediğini, bu nedenle sevebileceği bir kız evlat aldığını düşünüyordu. Augustine Nohant’a geldikten kısa bir süre sonra, uysal tavırlarıyla George Sand’ın gözdesi olmuş, çok geçmeden Maurice’in de gönlünü almayı başarmıştı. Zamanla ikisinin ilişkisi kardeşlik boyutlarını aşmış ve başka yöne kaymıştı. Kızın babası bu gelişmeleri öğrenince, George Sand’ın başından beri oğluna bir metres arayışı içinde olduğunu söylemeye <span class="epub-type_pagebreak" id="page201" title="201"></span>başlamış ve durum iyice karmaşıklaşmıştı. Aslında Maurice yıllardır şarkıcı Pauline Viardot’ya âşıktı ve kendinden bir yaş büyük olan kadının evliliği onun sevgisine engel olmuyordu.</p>

    <p>Böylece evin içinde iki kutup oluşmuş, Chopin ve Solange bir yana, George Sand, Maurice ve Augustine diğer tarafa geçmişti. Bu kamplaşma hizmetçiler arasında bile yaşanıyordu. Chopin’in Polonyalı uşağı Jan ve George Sand’ın hizmetçisi Susanne arasında kıyasıya bir çekişme yaşanıyor, oldukça saf olan Jan genellikle bu işten zararlı çıkıyordu. Zaten tüm bu baskılara dayanamayan Chopin, sonbaharda Paris’e döndüğünde Jan’ı işten çıkartmak ve yerine Fransız bir uşak almak zorunda kalacaktı. 20 Temmuz 1845 tarihinde, henüz anlaşmazlıkların iyice su yüzüne çıkmadığı bir tarihte Chopin Varşova’daki ailesine uzun bir mektup yazmış, Nohant’daki günleri hakkında bilgi vermişti. Satır aralarında aile içindeki kamplaşmanın işaretleri de saklıydı: “Aşağı yukarı bir aydır buradayız. Bayan Viardot bizimle birlikte gelip üç hafta yanımızda kaldı. Hepimizin sağlığı yerinde. (...) Hava şimdi çok iyi ama geldiğimizde fırtına vardı. Indre Nehri öylesine yükseldi ki evin hanımının erkek kardeşinin bahçesi tümüyle sular altında kaldı. (...) Ben doğanın içinde yaşamak için yaratılmamışım. Temiz hava tabii ki sağlığıma iyi geliyor. Piyanonun akordu bozuk olduğu için fazla çalamıyorum, ayrıca çok az yazıyorum, bu nedenle benden fazla haber alamıyorsunuz. Sanırım şu aralar hepiniz tatildesiniz. (...) Bu yıl kendimi burada yabancı hissediyorum, sıklıkla sabahları yandaki odaya gidiyorum ama orada kimse olmuyor. Bazen bizi ziyarete gelen bir dostla yalnızlığımı gidermeye çalışıyorum. Artık sabahları çikolata içmiyorum ve piyanonun yerini değiştirdim. Şimdi duvarın önünde, önceden Ludwika’nın iş işlerken oturduğu divanın olduğu yerde duruyor. (...) Bir parçamla sizin yanınızdayım, diğer parçamsa yan odada çalışmakta olan evin hanımının yanında. Şu an kesinlikle kendim değilim, bambaşka bir yerdeyim, sanki uzayda gibiyim. Kuşkusuz insan zaten kendi hayalindeki uzamdadır. Bundan hiç utanmıyorum, biliyor musunuz burada sık kullanılan bir deyiş var: ‘Hayalinde taç giymeye gitti’ diyorlar, ben de tam anlamıyla Mazovyalı köylüler gibi oldum. Fazla uzağa gitmeden üç tane de mazurka besteledim. Sanırım Berlin’de yayımlanacaklar, çünkü tanıdığım biri bunlar için çok yalvardı. Adamın adı Stern, iyi birine benziyor, eğitimli bir müzisyen ve babası da bir müzik dükkânı açmak üzereymiş. Ayrıca bir de Bonn’da Beethoven’ın heykelini dikmek için çaba harcayan bir dernekten konser daveti aldım. Gitmek konusundaki düşüncelerimi tahmin edersiniz ama siz orada olsaydınız o zaman gitmeyi düşünürdüm. (...) Barteczek’e söyleyin, Baltimore ile Washington arasındaki telgraf denemeleri çok başarılı sonuçlar veriyor. Baltimore’dan öğleden sonra saat birde verilen sipariş, Washington’dan saat üç gibi mal ve kolilerin yollanması anlamına geliyor. (...) Ne kadar hızlı! Ablamları gördüğümden beri geçen bu yıl da, telgraf gibi hızlı geçti. <span class="epub-type_pagebreak" id="page202" title="202"></span>Bu mektupta bütünlük bulamazsanız, bunun nedeni her gün bir cümle yazdığımdan olsa gerek. Dün benimle dört el düet çalmak istediğini söyleyerek Sol<a class="si-noteref epub-type_noteref" href="#f40" id="ref_f40">40</a> araya girdi; bugün ise donan bir ağacın kesilmesi gerekiyordu. (...) Dışarıda fırtına çıktı, bir fırtına da mutfaktan geliyor. İnsan dışarıdaki fırtınayı görüyor ama mutfaktaki fırtınadan Susanne gelip Jan’dan şikâyet etmeseydi haberim olmazdı. Ablamlar bilir onun nasıl Fransızca konuştuğunu, nasıl ‘hoş’ uyarılarda bulunduğunu; ‘domuz gibi çirkin’, ‘ağzı kıç gibi’, hatta daha çekici olanları bile var. Hatırlarlar mı bilmiyorum, ‘Odun var mı?’ diye sorulduğunda ‘Dışarı çıktı,’ derdi bu Jan. Sürekli kavga ediyorlar. Bayan Sand’ın hizmetkârı çok becerikli ve hızlı olduğu için sanırım evdeki huzur için Jan’ın gitmesi gerekecek. Bu hiç hoşuma gitmiyor çünkü yeni yüzler pek mutluluk vermiyor insana. Fakat çocuklar da onu sevmediği için, görevini iyi yapsa da, işine son vermem gerekiyor. Akşam yemeği vakti geldi. Daha yazmaya devam edebilirim ama bugün yollamak istiyorum bu mektubu.”<a class="si-noteref epub-type_noteref" href="#f41" id="ref_f41">41</a></p>

    <p>Kasım sonunda Paris’e döndüğünde çalışmaya ve ders vermeye karşı içinde bir isteksizlik vardı. Sağlığı kötü olmamakla birlikte morali çabuk bozuluyordu. Ailesiyle daha sık mektuplaşmaya başlamıştı, uzun uzun yaşamından bahsetmeyi, özellikle ablası Ludwika’ya Nohant’dan ve Paris’ten haberler vermeyi seviyordu. Ancak onlara yazarken bile başladığını bitirmesi uzun zaman alıyordu. Nohant’dan gönderdiği 1 Ekim tarihli mektubunun başına şu notu eklemeden edememişti: “Başladığım mektubu aynı gün bitirememem ne büyük aptallık, bunu yazmam beş günümü aldı.”<a class="si-noteref epub-type_noteref" href="#f42" id="ref_f42">42</a></p>

    <p>12 Aralık’ta Paris’te yazamaya başladığı mektubu tamamlaması ise iki hafta almış, satırlarını Noel ve Yeni Yıl kutlamasıyla noktalamıştı: “24 Aralık. Gördüğünüz gibi burada yeni yıldan önce insanın aklının yerinde olması çok zor. Kapı sürekli çalıyor. Bugün ev nüfusunun tamamı nezleli; bu durumda hiç durmadan öksürüyor olmam şaşırtıcı değil. Evin hanımı da hasta, boğazı ağrıyor ve odadan çıkmaması gerekiyor, bu yüzden çok gergin. Bir insanın sağlığı ne denli iyiyse, hastalığa karşı sabrı o denli az oluyor. Dünyada buna çare bulunamadı, akıl bile üstesinden gelemiyor. Paris’in tamamı öksürüyor bu hafta. Dün gece muazzam bir fırtına vardı, şimşekler ve gök gürültüsü, ardından rüzgâr ve kar. Seine Nehri devasa görünüyor, hava çok çok soğuk ve dayanılmaz derecede nemli. (...) Bugün Noel Arifesi<a class="si-noteref epub-type_noteref" href="#f43" id="ref_f43">43</a>, burada bunun pek farkında olan yok. Yemeği her zamanki gibi akşam saat altıda, yedide ya da sekizde yiyorlar, yalnızca bazı yabancı aileler farklı davranıyor. (...) Protestan ailelerin tümü Noel Arifesi’ni kutluyor ama Parislilerin büyük bölümü için dünün <span class="epub-type_pagebreak" id="page203" title="203"></span>ve bugünün farkı yok. Hüzünlü bir Noel Arifesi geçiriyoruz, çünkü o<a class="si-noteref epub-type_noteref" href="#f44" id="ref_f44">44</a> hasta ve doktor istemiyor. Çok kötü üşütmüş, yatakta kalması lazım. Paris’te herkes havadan yakınıyor, şehir dışında kışın çok daha güç olduğunu unutuyorlar, aslında kış her yerde kıştır. Önümüzdeki iki ya da üç ay zor geçecek. (...) Bazen birkaç saat güneş yüzü görebilmek için yaşantımdan yıllar vermeyi istiyorum. Benden çok daha genç ve kuvvetli insanlardan daha uzun yaşadığım için ölümsüz olduğumu düşünmeye başladım. (...) Hepinize ve tüm dostlarıma mutlu yıllar diliyorum. Bayan Sand Ludwika’yı kucaklıyor.”<a class="si-noteref epub-type_noteref" href="#f45" id="ref_f45">45</a></p>

    <p>Kış her zaman olduğu gibi Chopin’in sağlığına iyi gelmemişti, bununla birlikte olabildiğince gücünü toplamaya ve günlük yaşamını aksatmadan devam ettirmeye gayret ediyordu. 20 Şubat 1846 günü Hôtel Lambert’de Polonyalı göçmenler yararına düzenlenen konserde çalmış, bir kez daha Parisli dostlarının ülkesinin sorunlarına ilgi göstermesine yardımcı olmuştu. Konserin ardından Polonya’dan gelen haberler yeniden bağımsızlık ateşinin ülkeyi sardığı yönündeydi. Viyana Kongresi’nde serbest bölge olarak tanınan Kraków’da uzun süredir gizli toplantılarla silahlı bir ayaklanma hazırlığı yapılıyordu. Polonya topraklarını bölüşen üç gücün ortak kontrolünde olan kentteki hazırlıklar su yüzüne çıkınca Prusya yönetimi bazı tutuklamalara girişmiş ancak kentte bağımsızlık için savaşmaya kararlı olduğunu dünyaya ilan eden ulusal bir hükümetin kurulmasına engel olamamıştı. İlk gelişmeler bağımsızlık yanlılarını sevindirse de, Rus güçlerinin müdahalesiyle tüm Polonyalıların ortak isteği bir kez daha düş olmaktan öteye geçememişti. Üstelik bu kez Kraków serbest bölge özelliğini de kaybetmiş ve Avusturya’ya bağlanmıştı. Fransa ve İngiltere’nin, Viyana Kongresi’nde alınan kararlar uyarınca duruma tepki göstermesi sonucu değiştirmemişti. Olaylar Paris’teki Polonyalılar arasında doğal olarak büyük yankı uyandırmıştı. Aslında aralarında Chopin’in de olduğu pek çok göçmen böylesine bir direnişin başarıya ulaşma şansının olmadığının farkındaydı ancak yine de gelişen olaylar umutlanmalarına neden olmuştu. George Sand bile o tarihlerde bir dostuna yazdığı mektupta şu satırlara yer vermişti: “Günlerdir bu olaylardan çok etkilendim, çok huzursuzum, uyuyamıyorum. Bu duyguları en iyi bir Polonyalı anlayabilir.”<a class="si-noteref epub-type_noteref" href="#f46" id="ref_f46">46</a></p>

    <p>Nisan ayında Chopin bir kez daha hastalanmıştı, genellikle bestecinin sağlığına iyi gelen bahar ayları bu kez beklenen etkiyi yapmamıştı. Bunda büyük olasılıkla, Polonya’dan gelen olumsuz haberlerin de etkisi vardı. Paris’ten uzaklaşmanın sağlığına iyi geleceğini düşünmüş ve viyolonselci arkadaşı Auguste Franchomme ile birlikte onun Tours’da bulunan akrabalarının yanına gitmişti. Oldukça kısa süreli bir tatil olmasına rağmen Paris’e sağlığı düzelmiş dönmüş, eski gücünü toparlamıştı. George Sand, o tarihlerde babasının yanında bulunan Maurice’e yazdığı mektupta, bestecinin eski sağlığıyla birlikte, huysuz halinin de geri geldiğini, evin içinde <span class="epub-type_pagebreak" id="page204" title="204"></span>herkesle tartışmaya başladığını yazmıştı. Bu satırlar aslında onun Chopin’le ilgili düşüncelerinde ne denli oğlunun etkisinde kaldığının da kanıtıydı.</p>

    <p>27 Mayıs 1846 günü Chopin bir kez daha Nohant’a gitti, uzunca bir süredir çalıştığı yapıtlarını burada tamamlamak istiyordu. Bir yıl önce tamamladığı üç <em>Mazurka</em>’nın (Op. 59) ardından <em>Barcarolle</em> (Op. 60), <em>La bemol majör Polonez Fantezi</em> (Op. 61), <em>Si majör Noktürn</em> (Op. 62, No. 1), <em>Mi majör Noktürn</em> (Op. 62, No. 2), <em>Si majör Mazurka</em> (Op. 63, No. 1), <em>Fa minör Mazurka</em> (Op. 63, No. 2), <em>Do diyez minör Mazurka</em> (Op. 63, No. 3) tamamlanmayı bekleyen yapıtlardı. Bir gondol şarkısı olan <em>Barcarolle</em>, büyük olasılıkla kısa bir süre önce gündeme gelen İtalya gezisinin hayaliyle bestelenmeye başlamıştı. Chopin ayrıca uzun süredir, arkadaşı Auguste Franchomme’un öğütlerine de sıkça başvurduğu bir <em>Viyolonsel Sonatı</em> (Op. 65) üzerinde çalışıyordu.</p>

    <p>Nohant’daki günler, önceki yıllarda olduğu gibi çalışma ve dost ziyaretleriyle geçiyordu. Eski dostların yanı sıra bu yaz bestecinin Polonyalı arkadaşları ilk kez yanlarına gelmişler ancak ailenin diğer üyeleri, özellikle Maurice ve George Sand konuklardan hiç hoşlanmamıştı. Dostlarının alay konusu yapılması Chopin’in çok gücüne gitmiş, kendini ailenin dışına itilmiş gibi hissetmeye başlamıştı. George Sand yıllar sonra <em>Hayatımın Hikâyesi</em>’ni kaleme alırken o günleri şu sözlerle tanımlayacak, bir anlamda yine oğlunun tarafını tutacak, sevgilisinin yaptıklarının hastalığından kaynaklandığını öne sürecekti: “Chopin, hastalığının son nüksedişlerinde son derece karanlık düşüncelere kapılmıştı. O ana kadar onu çok seven Maurice’e bile aniden anlamsız bir konuda kırılıverdi. Bir süre sonra barıştılar ama durgun göle kum tanesi düşmüştü bir kere. Yavaş yavaş çakıl taşları da düşmeye başladı tek tek. Chopin sık sık nedensiz yere kızar olmuştu. Birkaç kez iyi niyetli davranışlara da haksız yere sinirlendiğini görmüştüm. Bu hastalığının ağırlaşmaya başladığını ve öteki çocuklarıma da uzandığını görüyordum. (...) Her şeye katlanıyorduk. Nihayet bir gün, iğnelenmekten bıkan Maurice artık dayanamayacağını ilan etti. Bu iş böyle gitmiyordu ve gitmemeliydi. Chopin haklı ve gerekli müdahaleme izin vermedi.”<a class="si-noteref epub-type_noteref" href="#f47" id="ref_f47">47</a></p>

    <p>George Sand olayların üzerinden uzunca bir zaman ve Chopin’in ölümü geçtikten sonra yaşadıkları anlaşmazlıkları böyle değerlendirecekti ancak o tarihlerde bestecinin davranışlarını alaya almaktan çekinmiyor, onun yaptıklarını ortak dostları Marie de Rozières’e 18 Haziran 1846 tarihli mektupta şöyle anlatıyordu: “Chopin terlediğinde hayrete düşüyor. Banyo yapmasına rağmen bu durumun kötü kokmasına neden olacağını düşünüp üzülüyor. Bu haline gülmekten gözlerimizden yaşlar geliyor, terlemenin herkesin başına gelen bir şey olduğunu anlamaması çok komik. Yalnızca kolonya kokmasına rağmen ona marangoz Pierre Bonnin gibi koktuğunu söyleyince aceleyle odasına koşuyor, kokusu da peşinden. (...) Seni kucaklıyorum, Chopin de... Hayır, Chopin kokuyor.”<a class="si-noteref epub-type_noteref" href="#f48" id="ref_f48">48</a></p>

    <p>25 Haziran 1846 günü <em>Le Courier Français</em>, George Sand’ın <em>Lucrezia Floriani</em> ro<span class="epub-type_pagebreak" id="page205" title="205"></span>manını tefrika olarak yayımlamaya başlamıştı. Yapıt, ününün doruğunda sahnelere veda ederek çocuklarıyla Kuzey İtalya’da bir göl kenarında inziva yaşamı sürmeye başlayan oyuncu ve oyun yazarı Lucrezia’nın başından geçenleri anlatıyordu. Lucrezia’nın kendisini ziyarete gelen konuklardan Prens Karol de Roswald ile yaşadığı aşk, romanı okuyanların hemen hepsinin aklına George Sand ve Chopin’in ilişkisini getiriyordu. Prens’in adının Polonyalı bir asilzadeyi çağrıştırması, soylu adamın Lucrezia’dan altı yaş küçük olması, onun yanında kaldığı süre boyunca yakalandığı hastalıktan genç kadının özenli bakımı sayesinde kurtulması, roman kahramanlarının gerçek olaylardan esinlenilerek yaratıldığı izlenimini veriyordu. Prens Karol, romanın bazı sahnelerinde negatif bir tonla tanıtılıyor, kimi zaman alaya alınıyordu.</p>

    <p>1846 yazında Nohant’da bulunan Delacroix, romanın bazı bölümlerini George Sand’ın orada hazır bulunanlara yüksek sesle okuması sırasında Chopin’in ağzından çıkan övgü dolu yorumlara çok şaşırmış, bir dostuna yazdığı mektupta, bestecinin ya çok iyi rol yaptığını ya da dinlediklerinin bir sözcüğünü bile anlamamış olduğunu belirtmişti.<a class="si-noteref epub-type_noteref" href="#f49" id="ref_f49">49</a> Dostlarının ortak kanısı Prens Karol karakterinin Chopin ile büyük benzerlik gösterdiği yönündeydi. Heinrich Heine, “Bu feminist, arkadaşım Chopin’e zarar verecek şekilde hareket etti. Bu iğrenç roman mükemmel şekilde kaleme alınmış,”<a class="si-noteref epub-type_noteref" href="#f50" id="ref_f50">50</a> diyerek romanın edebi değerini takdir ettiğini ancak içindeki benzerliği tasvip etmediğini vurgulamak istemişti. Franz Liszt ise, yıllar sonra Chopin’in yaşamını anlattığı çalışmasında, onun karakterini tanımlarken, hiç kaynak göstermeden George Sand’ın yapıtındaki Prens Karol’un tasvirlerinden faydalanmıştı: “Hassas, duyarlı ve çok sevimli; daha on beş yaşında ergenliğin bütün sevimli çizgileriyle, daha ileri bir yaşın olgunluğunu bünyesinde birleştirmişti. Bedensel olarak da, duygusal olarak da çok kırılgandı. Kasların gelişme çağında, birden tuhaf bir güzelleşme içerisine girdi. Olağanüstü yüz hatları, bakınca konuşmayı güçleştiren, yaşının ve cinsiyetinin önemini ortadan kaldıran bir güce sahipti. Erkek türünün kaslı ve dobra bir kişilikle içmekten, avlanmaktan ve savaşmaktan başka bir şey bilmeyen doğasının mirasçılarından çok Ortaçağ resimlerindeki meleklerin efemine görüntüsüne sahipti. Daha çok Ortaçağ Hıristiyan tapınaklarını donatan şiirlerdeki mükemmel yaratıklar gibiydi.”<a class="si-noteref epub-type_noteref" href="#f51" id="ref_f51">51</a></p>

    <p>George Sand ise <em>Hayatımın Hikâyesi</em>’nde, romanıyla kendi yaşamı arasındaki benzerliği kesin bir dille reddederek şunları yazacaktı: “Romanlarımdan birinde büyük bir ustalıkla onun karakterini çizdiğimi iddia edenler oldu. Aslında yanılıyorlardı. Chopin’in bazı özelliklerini gördüklerini sanmışlardı. Liszt, <em>Vie de Chopin</em> adlı kitabını, güvenli olmak için fazla genel olan bu sistemle yazmıştı. Üslubu biraz taşkın olmakla birlikte çok güzel şeyler söylediği, çok güzel sayfalarla donattığı bu <span class="epub-type_pagebreak" id="page206" title="206"></span>kitabında, iyi niyeti yüzünden biraz yanılgıya da düşmüştü.</p>

    <p>“<em>Prens Karol</em><a class="si-noteref epub-type_noteref" href="#f52" id="ref_f52">52</a> adlı kitabımda, inatçı, duygularında ve taleplerinde aşırıya kaçan bir adam karakteri çizdim.</p>

    <p>“Chopin böyle biri değildi. Ne kadar gerçekçi olunursa olunsun, insan doğası sanat gibi anlatılamaz. Kaprisleri, muhtemelen gerçek olmayan ama son derece gizemli tutarsızlıkları vardır. Sanat, hakkını vermek için fazla sınırlı olduğu bu tutarsızlıkları düzeltmek zorunda kalır.</p>

    <p>“Chopin, yalnızca Tanrı’nın yaratmaya cesaret edebileceği ve kendine özgü bir mantığı olan muhteşem tutarsızlıkların bir özetiydi. Prensipleri açısından mütevazı ve alışkanlıklarıyla hoş bir adam olmakla birlikte, kendisinin bile bilmediği haklı bir gururu ve içgüdüleriyle buyurgan bir insandı. (...)</p>

    <p>“Zaten Prens Karol bir sanatçı değildi. O bir hayalperestti, o kadar. Dehası olmadığından, dâhilerin haklarına da sahip değildi. Dolayısıyla sevimli olmaktan çok gerçek bir kahramandı. Çalışma masamın üzerinde duran müsveddelerimi her gün okuyan Chopin, çok şüpheci biri olmasına rağmen, kendisi kadar büyük bir sanatçının portresiyle çok az benzerlik gösteren bu karakterin kendisi olabileceğinden hiç kuşkulanmamıştı!</p>

    <p>“Bununla birlikte daha sonraları, bana duyduğu tepkinin sonucu olarak, bu tür düşüncelere kapıldığını işittim. Düşmanlarım (onun çevresinde, acı dolu bir kalbe eziyet etmek dostlukmuş gibi, dostu olduğunu iddia eden düşmanlarım vardı), evet düşmanlarım bu romanın onu anlattığına inanmasını sağlamışlardı. Şüphesiz o dönemde belleği çok zayıflamıştı: Defalarca okuduğu bu kitabın içeriğini bile unutmuştu!</p>

    <p>“Bu hikâyenin bizimkisiyle çok az ortaklığı vardı! Hatta tam tersiydi. Biz birlikteyken ne böyle çılgınlıklar ne de böyle acılar yaşamıştık. Bizim öykümüzün romana benzer bir yanı yoktu.”<a class="si-noteref epub-type_noteref" href="#f53" id="ref_f53">53</a></p>

    <p>1846 yaz aylarında, eskiden olduğu gibi keyifle geçen anlar da vardı. Pauline Viardot ile geçirdikleri günler bunlara en iyi örnekti. Chopin genç kadının şarkılarına piyanosuyla eşlik etmiş, gecenin geç saatlerine dek çalgısının başından kalkmamıştı. 9 Temmuz akşamındaki bu küçük dinletinin konukları arasında olan Elisa Fournier annesine yazdığı mektupta o gece yaşadıklarını şöyle anlatmıştı: “Tüm yaşamım boyunca böylesine bir yetenekle karşılaşmadım, gerçek bir sadelik, zarafet ve espri harikası. Bellini’nin operalarından yaptığı parodilerle bizi gülmekten kırıp geçirdi. Bellini’nin stilini ve müzikal ifade alışkanlıklarını öylesine ustaca gözlemlemiş ki. (...) Piyanodan mekanik müzik kutularının sesini çıkardı ya da tabloları müzikal olarak anlattı. Eğer aynı odada bulunmasaydık, duyduğumuz seslerin bir piyanodan geldiğine inanamazdık.”<a class="si-noteref epub-type_noteref" href="#f54" id="ref_f54">54</a></p>

    <p><span class="epub-type_pagebreak" id="page207" title="207"></span>Ressam Delacroix’nın yanlarında olduğu süreçte birlikte uzun sohbetlere dalıyorlardı, bu konuşmalara çoğunlukla bol bol müzik eşlik ediyordu. Chopin dostuna Beethoven’ın sonatlarını çalmış, onun ezbere Mozart operalarından aryalar seslendirmesi çok hoşuna gitmişti. Yıllar geçtikçe Mozart’a olan hayranlığı artıyordu. Nohant’a gelirken Paris’teki evinde unuttuğu <em>Requiem</em>’in partisyonunun hemen gönderilmesi için gelir gelmez kaleme sarılmıştı. Kendi bestelediklerinden fazla hoşnut değildi. 11 Ekim gün ailesine gönderdiği mektupta şu satırlar yer alıyordu: “Bu günlerde az çalıyorum, az beste yapıyorum. <em>Viyolonsel Sonatım</em> bazen hoşuma gidiyor, bazen gitmiyor. Bir köşeye atıp daha sonra tekrar çalışıyorum. Üç yeni <em>Mazurka</em><a class="si-noteref epub-type_noteref" href="#f55" id="ref_f55">55</a> besteledim ama iyi değerlendirebilmek için zamana ihtiyaç var. İnsan bir şey bestelediği zaman önce onu beğeniyor, gerçek yargı sonradan geliyor. Zaman en iyi denetçi ve sabır en iyi öğretmen.”<a class="si-noteref epub-type_noteref" href="#f56" id="ref_f56">56</a></p>

    <p>Sonbahar geldiğinde Chopin her yıl yaptığı gibi derslerine ve kışlık yaşamına başlamak için Paris’e dönme hazırlığı içindeydi. George Sand ise olabildiğince uzun Nohant’da kalmak istiyordu. Birlikte geçirdikleri bu yazın ilişkilerinde bir dönüm noktası oluşturduğunun ikisi de farkında gibiydi. Dışarıdan bakıldığında her şey yolunda görünüyordu ama içten içe ikisinin de duyguları değişmişti. George Sand artık “Sevgili Küçüğü”nün yaptıklarına eski sabrını gösteremiyordu. Yaz ortasında, 21 Temmuz’da Marie de Rozières’e şunları yazmıştı: “Bir gün tüm cesaretimi toplayıp ona gerçeği söylemeyi ve sabrımın taştığını anlatmayı düşündüm.”<a class="si-noteref epub-type_noteref" href="#f57" id="ref_f57">57</a> Chopin de giderek kendini Nohant’da yabancı hissetmeye başlamış, daha içedönük bir yaşam sürmeye başlamıştı. Kasım ortasında tek başına Paris’e döndü; o tarihte farkında olmasa da, uzun yıllar keyifli günler geçirdiği bu malikâneye bir daha geri dönmeyecekti; Nohant defteri 1846 sonbaharında kapanmıştı.</p>

    <p>Paris’te değişen bir şey yoktu, öğrencileri onu bekliyordu. George Sand’ın gelişi bu yıl daha uzun zaman alacağı için günleri bu kente ilk geldiği yıllarda olduğu gibi, Polonyalıların yanında geçiyordu. 28 Kasım günü gerçekleşen bir nikâh töreni, bestecinin sıkıntılı ruh halinden kurtulup bir süreliğine de olsa neşelenmesine neden olmuştu. Öğrencilerinden Zofia Rosengardt, dostu şair Bohdan Zaleski ile evlenmiş, Polonyalıların ibadet yeri konumundaki Saint Roch Kilisesi’nde gerçekleşen törende Chopin org çalmıştı. Töreni izleyen davette, besteci öğrencisiyle birlikte piyano başına geçmiş, birlikte davetlilere unutamayacakları bir konser vermişlerdi. Noel ve Yılbaşı akşamlarını Polonyalı dostlarıyla geçirmişti. Bir süre önce gündeme gelen annesinin Paris ziyareti, yaşlı kadının romatizma ağrılarının artması nedeniyle gerçekleşememiş, Justyna Chopin, kendi sağlık sorunlarıyla oğlunun canını sıkmamak için gelişini ertelemeye karar vermişti.</p>

    <div class="footnotes html5_section epub-type_footnotes">
      <div class="si-footnote html5_aside epub-type_footnote" id="f1">
        <a class="si-backref" href="#ref_f1">1</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 663.</span>
      </div>

      <div class="si-footnote html5_aside epub-type_footnote" id="f2">
        <a class="si-backref" href="#ref_f2">2</a> <span class="si-footnote-text"><em>a.g.y.</em>, s. 663.</span>
      </div>

      <div class="si-footnote html5_aside epub-type_footnote" id="f3">
        <a class="si-backref" href="#ref_f3">3</a> <span class="si-footnote-text">Nicholas, Jeremy, <em>Chopin, His Life &amp; Music</em>, s. 128-129.</span>
      </div>

      <div class="si-footnote html5_aside epub-type_footnote" id="f4">
        <a class="si-backref" href="#ref_f4">4</a> <span class="si-footnote-text">http://en.chopin.nifc.pl/chopin/life/calendar/year/1841.</span>
      </div>

      <div class="si-footnote html5_aside epub-type_footnote" id="f5">
        <a class="si-backref" href="#ref_f5">5</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 666-667.</span>
      </div>

      <div class="si-footnote html5_aside epub-type_footnote" id="f6">
        <a class="si-backref" href="#ref_f6">6</a> <span class="si-footnote-text">Adam Mickiewicz’in bir şiiri.</span>
      </div>

      <div class="si-footnote html5_aside epub-type_footnote" id="f7">
        <a class="si-backref" href="#ref_f7">7</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 667-668.</span>
      </div>

      <div class="si-footnote html5_aside epub-type_footnote" id="f8">
        <a class="si-backref" href="#ref_f8">8</a> <span class="si-footnote-text"><em>a.g.y.</em>, s. 669.</span>
      </div>

      <div class="si-footnote html5_aside epub-type_footnote" id="f9">
        <a class="si-backref" href="#ref_f9">9</a> <span class="si-footnote-text">Nicholas, Jeremy, <em>Chopin, His Life &amp; Music</em>, s. 134.</span>
      </div>

      <div class="si-footnote html5_aside epub-type_footnote" id="f10">
        <a class="si-backref" href="#ref_f10">10</a> <span class="si-footnote-text">Luigi Cherubini’nin <em>Cours de contrepoint et de fugue</em> (Kontrpuan ve Füg Dersi) başlıklı çalışması 1835 yılında yayımlanmıştı.</span>
      </div>

      <div class="si-footnote html5_aside epub-type_footnote" id="f11">
        <a class="si-backref" href="#ref_f11">11</a> <span class="si-footnote-text">Chopin, Frédéric, <em>Chopin’s Letters</em>, s. 238-239.</span>
      </div>

      <div class="si-footnote html5_aside epub-type_footnote" id="f12">
        <a class="si-backref" href="#ref_f12">12</a> <span class="si-footnote-text">Bazı kaynaklarda Carl Filtsch’in bir yıl sonra, 1842 sonbaharında Paris’e geldiği bilgisi yer alır.</span>
      </div>

      <div class="si-footnote html5_aside epub-type_footnote" id="f13">
        <a class="si-backref" href="#ref_f13">13</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 700.</span>
      </div>

      <div class="si-footnote html5_aside epub-type_footnote" id="f14">
        <a class="si-backref" href="#ref_f14">14</a> <span class="si-footnote-text"><em>a.g.y.</em>, s. 703.</span>
      </div>

      <div class="si-footnote html5_aside epub-type_footnote" id="f15">
        <a class="si-backref" href="#ref_f15">15</a> <span class="si-footnote-text"><em>a.g.y.</em>, s. 704.</span>
      </div>

      <div class="si-footnote html5_aside epub-type_footnote" id="f16">
        <a class="si-backref" href="#ref_f16">16</a> <span class="si-footnote-text">Wüst, Hans Werner, <em>Frédéric Chopin, Briefe und Zeitzeugnisse, Ein Portrait</em>, s. 136-137.</span>
      </div>

      <div class="si-footnote html5_aside epub-type_footnote" id="f17">
        <a class="si-backref" href="#ref_f17">17</a> <span class="si-footnote-text">Carl Maria von Weber’in “Aufforderung zum Walzer” başlıklı yapıtı.</span>
      </div>

      <div class="si-footnote html5_aside epub-type_footnote" id="f18">
        <a class="si-backref" href="#ref_f18">18</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 707-708.</span>
      </div>

      <div class="si-footnote html5_aside epub-type_footnote" id="f19">
        <a class="si-backref" href="#ref_f19">19</a> <span class="si-footnote-text">Günümüzde Rue Taitbout 80 numara.</span>
      </div>

      <div class="si-footnote html5_aside epub-type_footnote" id="f20">
        <a class="si-backref" href="#ref_f20">20</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 706.</span>
      </div>

      <div class="si-footnote html5_aside epub-type_footnote" id="f21">
        <a class="si-backref" href="#ref_f21">21</a> <span class="si-footnote-text"><em>a.g.y.</em>, s. 709.</span>
      </div>

      <div class="si-footnote html5_aside epub-type_footnote" id="f22">
        <a class="si-backref" href="#ref_f22">22</a> <span class="si-footnote-text">İzin verildiğini belirtmek için kullanılan Fransızca bir deyim.</span>
      </div>

      <div class="si-footnote html5_aside epub-type_footnote" id="f23">
        <a class="si-backref" href="#ref_f23">23</a> <span class="si-footnote-text">Wüst, Hans Werner, <em>Frédéric Chopin, Briefe und Zeitzeugnisse, Ein Portrait</em>, s. 139-141.</span>
      </div>

      <div class="si-footnote html5_aside epub-type_footnote" id="f24">
        <a class="si-backref" href="#ref_f24">24</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 731.</span>
      </div>

      <div class="si-footnote html5_aside epub-type_footnote" id="f25">
        <a class="si-backref" href="#ref_f25">25</a> <span class="si-footnote-text">Günümüzde Poznań kenti.</span>
      </div>

      <div class="si-footnote html5_aside epub-type_footnote" id="f26">
        <a class="si-backref" href="#ref_f26">26</a> <span class="si-footnote-text">Konunun ayrıntıları için bkz. s. 113.</span>
      </div>

      <div class="si-footnote html5_aside epub-type_footnote" id="f27">
        <a class="si-backref" href="#ref_f27">27</a> <span class="si-footnote-text">“Zaman değişir, biz de onunla birlikte değişiriz.”</span>
      </div>

      <div class="si-footnote html5_aside epub-type_footnote" id="f28">
        <a class="si-backref" href="#ref_f28">28</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 731.</span>
      </div>

      <div class="si-footnote html5_aside epub-type_footnote" id="f29">
        <a class="si-backref" href="#ref_f29">29</a> <span class="si-footnote-text"><em>a.g.y.</em>, s. 741-742.</span>
      </div>

      <div class="si-footnote html5_aside epub-type_footnote" id="f30">
        <a class="si-backref" href="#ref_f30">30</a> <span class="si-footnote-text"><em>a.g.y.</em>, s. 742.</span>
      </div>

      <div class="si-footnote html5_aside epub-type_footnote" id="f31">
        <a class="si-backref" href="#ref_f31">31</a> <span class="si-footnote-text"><em>a.g.y.</em>, s. 743-744.</span>
      </div>

      <div class="si-footnote html5_aside epub-type_footnote" id="f32">
        <a class="si-backref" href="#ref_f32">32</a> <span class="si-footnote-text"><em>a.g.y.</em>, s. 747.</span>
      </div>

      <div class="si-footnote html5_aside epub-type_footnote" id="f33">
        <a class="si-backref" href="#ref_f33">33</a> <span class="si-footnote-text">Chopin, Frédéric, <em>Chopin’s Letters</em>, s. 272-273.</span>
      </div>

      <div class="si-footnote html5_aside epub-type_footnote" id="f34">
        <a class="si-backref" href="#ref_f34">34</a> <span class="si-footnote-text">Banker arkadaşı Auguste Léo.</span>
      </div>

      <div class="si-footnote html5_aside epub-type_footnote" id="f35">
        <a class="si-backref" href="#ref_f35">35</a> <span class="si-footnote-text">Square d’Orléans’daki evin bahçesinden.</span>
      </div>

      <div class="si-footnote html5_aside epub-type_footnote" id="f36">
        <a class="si-backref" href="#ref_f36">36</a> <span class="si-footnote-text">Chopin, Frédéric, <em>Chopin’s Letters</em>, s. 274.</span>
      </div>

      <div class="si-footnote html5_aside epub-type_footnote" id="f37">
        <a class="si-backref" href="#ref_f37">37</a> <span class="si-footnote-text">Berceuse: Ninni.</span>
      </div>

      <div class="si-footnote html5_aside epub-type_footnote" id="f38">
        <a class="si-backref" href="#ref_f38">38</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 763-764.</span>
      </div>

      <div class="si-footnote html5_aside epub-type_footnote" id="f39">
        <a class="si-backref" href="#ref_f39">39</a> <span class="si-footnote-text"><em>a.g.y.</em>, s. 770-771.</span>
      </div>

      <div class="si-footnote html5_aside epub-type_footnote" id="f40">
        <a class="si-backref" href="#ref_f40">40</a> <span class="si-footnote-text">Solange.</span>
      </div>

      <div class="si-footnote html5_aside epub-type_footnote" id="f41">
        <a class="si-backref" href="#ref_f41">41</a> <span class="si-footnote-text">Chopin, Frédéric, <em>Chopin’s Letters</em>, s. 285-290. Türkçe çeviri: Asuman Kafaoğlu-Büke.</span>
      </div>

      <div class="si-footnote html5_aside epub-type_footnote" id="f42">
        <a class="si-backref" href="#ref_f42">42</a> <span class="si-footnote-text"><em>a.g.y.</em>, s. 293.</span>
      </div>

      <div class="si-footnote html5_aside epub-type_footnote" id="f43">
        <a class="si-backref" href="#ref_f43">43</a> <span class="si-footnote-text">Katolik mezhebinde genellikle 25 Aralık, Noel günü olarak kutlanırken, Protestan mezhebinde 24 Aralık Noel Arifesi olarak kutlanmaktadır. Polonya’da Katolik mezhebi yaygın olmakla birlikte 24 Aralık’ta özel bir kutlama yapma alışkanlığı bulunmaktadır.</span>
      </div>

      <div class="si-footnote html5_aside epub-type_footnote" id="f44">
        <a class="si-backref" href="#ref_f44">44</a> <span class="si-footnote-text">George Sand.</span>
      </div>

      <div class="si-footnote html5_aside epub-type_footnote" id="f45">
        <a class="si-backref" href="#ref_f45">45</a> <span class="si-footnote-text">Chopin, Frédéric, <em>Chopin’s Letters</em>, s. 302-304.</span>
      </div>

      <div class="si-footnote html5_aside epub-type_footnote" id="f46">
        <a class="si-backref" href="#ref_f46">46</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 774.</span>
      </div>

      <div class="si-footnote html5_aside epub-type_footnote" id="f47">
        <a class="si-backref" href="#ref_f47">47</a> <span class="si-footnote-text">Sand, George, <em>Hayatımın Hikâyesi</em>, s. 358.</span>
      </div>

      <div class="si-footnote html5_aside epub-type_footnote" id="f48">
        <a class="si-backref" href="#ref_f48">48</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 792.</span>
      </div>

      <div class="si-footnote html5_aside epub-type_footnote" id="f49">
        <a class="si-backref" href="#ref_f49">49</a> <span class="si-footnote-text">Nicholas, Jeremy, <em>Chopin, His Life &amp; Music</em>, s. 159.</span>
      </div>

      <div class="si-footnote html5_aside epub-type_footnote" id="f50">
        <a class="si-backref" href="#ref_f50">50</a> <span class="si-footnote-text">Tomaszweski, Mieczysław, <em>Frédéric Chopin und seine Zeit</em>, s. 41.</span>
      </div>

      <div class="si-footnote html5_aside epub-type_footnote" id="f51">
        <a class="si-backref" href="#ref_f51">51</a> <span class="si-footnote-text">Liszt, Franz, <em>Liszt’in Sözleriyle Chopin’in Hayatı</em>, s. 85-86.</span>
      </div>

      <div class="si-footnote html5_aside epub-type_footnote" id="f52">
        <a class="si-backref" href="#ref_f52">52</a> <span class="si-footnote-text">Söz konusu yapıt Lucrezia Floriani.</span>
      </div>

      <div class="si-footnote html5_aside epub-type_footnote" id="f53">
        <a class="si-backref" href="#ref_f53">53</a> <span class="si-footnote-text">Sand, George, <em>Hayatımın Hikâyesi</em>, s. 354-356.</span>
      </div>

      <div class="si-footnote html5_aside epub-type_footnote" id="f54">
        <a class="si-backref" href="#ref_f54">54</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 793.</span>
      </div>

      <div class="si-footnote html5_aside epub-type_footnote" id="f55">
        <a class="si-backref" href="#ref_f55">55</a> <span class="si-footnote-text">Büyük olasılıkla <em>Op. 63 Mazurkalar</em>.</span>
      </div>

      <div class="si-footnote html5_aside epub-type_footnote" id="f56">
        <a class="si-backref" href="#ref_f56">56</a> <span class="si-footnote-text">Chopin, Frédéric, <em>Chopin’s Letters</em>, s. 311-312.</span>
      </div>

      <div class="si-footnote html5_aside epub-type_footnote" id="f57">
        <a class="si-backref" href="#ref_f57">57</a> <span class="si-footnote-text">Tomaszweski, Mieczysław, <em>Frédéric Chopin und seine Zeit</em>, s. 41.</span>
      </div>
    </div>
  </div>
</body>
</html>
