<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>index</title>
  <meta content="pdftohtml 0.36" name="generator"/>
  
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>
<body style="margin: 3% 3% 3% 3%">
  <p class="calibre1">DOKUZUNCU GÜN</p>

  <p class="calibre1">1</p>

  <p class="calibre1">Sabah olduğunda Adam, zihni hoş bir uyuşukluk içinde ve <span style="line-height: 1.2em; text-indent: 0em;">gözleri biraz uykulu odasına döndü. Aslında ılık meltemde </span><span style="line-height: 1.2em; text-indent: 0em;">tembellik etmek, hatta biraz kestirmek isterdi. Ama zorunluluktan çok ritüel gereği ekranın karşısına oturdu ve bir tuşa basıp bilgisayarı uyku halinden çıkardı. </span><span style="line-height: 1.2em; text-indent: 0em;">Elektronik postaları içinde sabırsızlıkla beklediği bir mesajın yanı sıra, bir de beklemediği ama hemen açtığı bir mesaj gördü. "Dolores" imzalı bu mesaj saat sabahın üçünü biraz </span><span style="line-height: 1.2em; text-indent: 0em;">geçe gönderilmişti.</span></p>

  <p class="calibre1">"Aşkım,</p>

  <p class="calibre1">Bu gece pek uyku tutmuyor ve üstüme yalnızlık <span style="line-height: 1.2em; text-indent: 0em;">çöküyor. Sen gideli daha bir hafta bile olmadı, ama </span><span style="line-height: 1.2em; text-indent: 0em;">boş dairemizin yarattığı bunaltı içinde sanki aylardır </span><span style="line-height: 1.2em; text-indent: 0em;">yokmuşsun ve bir daha dönmeyecekmişsin gibi bir </span><span style="line-height: 1.2em; text-indent: 0em;">izlenime kapıldım. </span><span style="line-height: 1.2em; text-indent: 0em;">Birimizin, diğeri olmadan çıktığı ilk yolculuk </span><span style="line-height: 1.2em; text-indent: 0em;">değil bu. Ama bu ayrılık bana farklı geliyor. Uzakta </span><span style="line-height: 1.2em; text-indent: 0em;">olduğunu hissediyorum. Sadece Paris'ten, evimizden veya odamızdan uzakta değil. Seni ortak dünyamızın tamamından uzakta hissediyorum. Benim tanımadığım ve içinde yerim olmayan daha önceki </span><span style="line-height: 1.2em; text-indent: 0em;">bir aleme döndüğünü hissediyorum. Yatağımızın </span><span style="line-height: 1.2em; text-indent: 0em;">çarşafları birdenbire buz gibi geliyor ve örtü de artık </span><span style="line-height: 1.2em; text-indent: 0em;">beni ısıtmıyor. Başımı omzuna koymak istiyorum, </span><span style="line-height: 1.2em; text-indent: 0em;">ama omzun yerinde değil.</span></p>

  <p class="calibre1">Bu yolculuktan ürktüğün belliydi. İnsan doğdu<span style="line-height: 1.2em; text-indent: 0em;">ğu memlekete çeyrek yüzyıl boyunca vakti olmadığı </span><span style="line-height: 1.2em; text-indent: 0em;">için gitmemezlik etmez. Önceki yaşamına ait yerler </span><span style="line-height: 1.2em; text-indent: 0em;">ve kişilerle yeniden temas kurmanın içinde harekete geçireceği şeylerden çekiniyordun. Geçen Cuma sabahı arkadaşlarından gelen telefonun ardından sıkıntını hissettim, ama yine de seni oraya gitmen için teşvik ettim.</span></p>

  <p class="calibre1">İki nedenden ötürü. Birincisi, sana o anda söylediğim gibi, bir arkadaş, hatta 'geçmiş bir arkadaş' seni ölüm döşeğinin başucuna çağırıyorsa, tereddüt etmeye hakkın yoktur. İkinci nedeni sana söylemedim, ama uzun süredir, seninle sekiz yıl önce Pancho'nun <span style="line-height: 1.2em; text-indent: 0em;">doğum gününde ilk kez tanıştığımızdan ve o uzun </span><span style="line-height: 1.2em; text-indent: 0em;">konuşmayı yaptığımızdan beri aklımdan çıkmıyor. </span><span style="line-height: 1.2em; text-indent: 0em;">Doğduğun ülkeye bir daha hiç ayak basmadığım söylediğinde, bunun anormal ve sağlıksız bir şey oldu</span><span style="line-height: 1.2em; text-indent: 0em;">ğunu düşünmüştüm. Hele ki sen, orada hiçbir tehdit </span><span style="line-height: 1.2em; text-indent: 0em;">altında olmadığını, öldürülme, tutuklanma tehlikesinin bulunmadığını belirttikten ve bunun, seni hayal kırıklığına uğratan ülkene karşı bir 'duruş' olduğunu </span><span style="line-height: 1.2em; text-indent: 0em;">söyledikten sonra ... Benim açımdan bu tavrın sağlıksız, hatta biraz da hastalıklıydı ve kendi kendime seni </span><span style="line-height: 1.2em; text-indent: 0em;">'tedavi etmeye' söz vermiştim. Birkaç kez yaşadığın </span><span style="line-height: 1.2em; text-indent: 0em;">yerleri bana gösterebilesin diye tatilimizi orada geçirmek istediğimi söyledim, ama her seferinde kaytardın, başka yere gitmeyi tercih ettin, ben de ısrar etmek istemedim - bunda bir anormallik olduğuna her zamankinden daha emin olmama rağmen.</span></p>

  <p class="calibre1">Sonra şafak vakti o telefon geldi. Birdenbire bu <span style="line-height: 1.2em; text-indent: 0em;">yolculuğa çıkman için geçerli bir nedenin oldu; hatta </span><span style="line-height: 1.2em; text-indent: 0em;">o koşullarda manevi bir yükümlülüktü bu. Üstelik </span><span style="line-height: 1.2em; text-indent: 0em;">üniversiteden izinliydin ve Attila çalışman da bir </span><span style="line-height: 1.2em; text-indent: 0em;">türlü ilerlemiyordu. Adımı atmanın tam zamanıydı, </span><span style="line-height: 1.2em; text-indent: 0em;">ben de seni biraz itmemin iyi olacağını düşündüm. </span><span style="line-height: 1.2em; text-indent: 0em;">Ama şimdi buna pişmanım. Seni kaybettiğimi </span><span style="line-height: 1.2em; text-indent: 0em;">hissediyorum. Cin olmadan şeytan çarpmaya kalktığımı düşünüyorum ve kendime çok kızıyorum. </span><span style="line-height: 1.2em; text-indent: 0em;">Senin bir fobinden kurtulup hem memleketine hem </span><span style="line-height: 1.2em; text-indent: 0em;">de kendi geçmişine karşı sağlıklı bir tavra kavuşmanı istemiştim. Ama bana öyle geliyor ki, şimdi başka bir dünyaya doğru uzaklaşıyorsun ve yakında ben </span><span style="line-height: 1.2em; text-indent: 0em;">senin için uzaktan gelen bir ses, giderek silinen bir </span><span style="line-height: 1.2em; text-indent: 0em;">yüz olarak kalacağım. Hatta geçmişe, önceki yaşamlarına ait çehrelerden biri olacağım.</span></p>

  <p class="calibre1">Üstelik Semi ile yaşanan şu olay da var. Bu yüzden seni asla suçlamayacağıma ona söz verdim ve sözümü de tutacağım. Çünkü olup bitenden siz ikiniz kadar ben de sorumluyum. Ondan o tuhaf telefon, <span style="line-height: 1.2em; text-indent: 0em;">o acayip istek geldiğinde hayır diyebilirdim. Benden </span><span style="line-height: 1.2em; text-indent: 0em;">eşimi bir geceliğine 'ödünç' isteyen bir kadın; bir </span><span style="line-height: 1.2em; text-indent: 0em;">gün başıma böyle bir şey geleceğini söyleseler inan</span><span style="line-height: 1.2em; text-indent: 0em;">mazdım. Bu uç ve tabiata aykırı bir durumdu. Her </span><span style="line-height: 1.2em; text-indent: 0em;">halükarda, o ana dek bana sağduyu gibi görünen her </span><span style="line-height: 1.2em; text-indent: 0em;">şeye aykırıydı. Ama ben evet demeyi seçtim. Bunu </span><span style="line-height: 1.2em; text-indent: 0em;">kendi özgür irademle seçtim ve bu nedenle, bir daha </span><span style="line-height: 1.2em; text-indent: 0em;">söylüyorum, seni bu yolqan çıkmadan ötürü ne doğrudan ne de kurnazca imalarla suçlayacağım. </span><span style="line-height: 1.2em; text-indent: 0em;">Niye evet dedim? Birinci neden, Semi bana hiçbir şey sormayabilirdi; haberim bile olmadan seni baştan çıkartabilirdi ve beni kararına ortak etmesi </span><span style="line-height: 1.2em; text-indent: 0em;">tamamen bir kenara itilmediğim duygusunu uyan</span><span style="line-height: 1.2em; text-indent: 0em;">dırıyordu; siz aynı çatının altındayken ben binlerce </span><span style="line-height: 1.2em; text-indent: 0em;">kilometre uzakta olduğum için, oyuna dahil olmak, </span><span style="line-height: 1.2em; text-indent: 0em;">yani sınır ihlalinin bana karşı değil de benim denetimimin altında olması kötünün iyisi gibi göründü.</span></p>

  <p class="calibre1">İkinci neden, senin gençliğinin geçtiği ve çok bağlı kaldığın o çağa layık davranmak istiyordum. Ben altmışlı ve yetmişli yılları, cinsellik konusunda çok <span style="line-height: 1.2em; text-indent: 0em;">sayıda tabunun yıkıldığı o devri tanımadım. O çağı </span><span style="line-height: 1.2em; text-indent: 0em;">idealize etmiyorum, ama senin için bir anlamı oldu</span><span style="line-height: 1.2em; text-indent: 0em;">ğunu biliyorum ve hayatına onca geç girmeme rağmen benim de bu maceralı oyuna dahil olabileceğimi ispatlamak istedim. Namuslu kadın gibi görüneceğime, senin müttefikin, suç ortağın olmak istedim.</span></p>

  <p class="calibre1">Üçüncü neden ilk başta söylediğimle ilişkili. Bir <span style="line-height: 1.2em; text-indent: 0em;">anlamda anavatanınla olan ilişkinin ruhunda yarattığı iblisleri kovmaya, hem aşırı fobilerle hem de aşırı nostaljilerle hesaplaşmaya ihtiyacın var gibi gelmişti ve Semi ile çeyrek yüzyıl gecikmeyle yaşanan bu olay bana bir terapi gibi göründü.</span></p>

  <p class="calibre1">Sana saydığım tüm bu nedenler şu anda bana <span style="line-height: 1.2em; text-indent: 0em;">gülünç ve hastalıklı geliyor. Bu gece biraz utanıyorum, biraz üşüyorum ve korkuyorum. Seninle, hayatımda hiç olmadığım kadar mutluyum. Mesleğime </span><span style="line-height: 1.2em; text-indent: 0em;">şu son aylarda biraz fazla olduğunu itiraf ediyorumzaman ayırıyorsam, gereken enerjiyi ilişkimizden, aşkımızdan alıyorum. Sen beni sevmekten vazgeçersen, her sabah yataktan çıkacak gücü bulamam. Bana hayranlık duyan, beni okşayan bakışlarına ihtiyacım </span><span style="line-height: 1.2em; text-indent: 0em;">var; beni destekleyen ve içimi rahatlatan öğütlerine </span><span style="line-height: 1.2em; text-indent: 0em;">ihtiyacım var; ve gece başımı yaslamak için omzuna </span><span style="line-height: 1.2em; text-indent: 0em;">ihtiyacım var.</span></p>

  <p class="calibre1">Bu mektubu yolculuğunun geri kalanını berbat <span style="line-height: 1.2em; text-indent: 0em;">etmek için yazmıyorum. Acilen dönmeni istemiyo</span><span style="line-height: 1.2em; text-indent: 0em;">rum, uçurumun kenarında değilim. Sadece koca bir </span><span style="line-height: 1.2em; text-indent: 0em;">üzüntüm ve küçük bir gece sıkıntım var. Rahat ol! </span><span style="line-height: 1.2em; text-indent: 0em;">Gittiğinden beri olup biten hiçbir şeyin bana olan </span><span style="line-height: 1.2em; text-indent: 0em;">aşkını, Paris'teki küçük yuvamıza dönme isteğini </span><span style="line-height: 1.2em; text-indent: 0em;">zayıflatmadığını söyle, yeter. İstersen biraz yalan da </span><span style="line-height: 1.2em; text-indent: 0em;">söyleyebilirsin, benden sana izin ... "</span></p>

  <p class="calibre1">Adam onu hemen arayıp içini rahatlatmak istedi, ama Paris'te <span style="line-height: 1.2em; text-indent: 0em;">daha saat sabahın yedisi bile değildi. Yazmayı tercih etti.</span></p>

  <p class="calibre1">"Dolores, aşkım,</p>

  <p class="calibre1">İçini rahatlatacak sözleri bulmam için yalan söylememe gerek yok. Sen insanı yalana sevk eden birisi değilsin ve seni bu nedenle ilk tanıştığımız günden beri sevdim.</p>

  <p class="calibre1">Seni sevdim, seviyorum ve seni sevmekten hiç vazgeçmeyeceğim. Sen benim hayatımdaki son kadın değilsin: Sürekli aradığım, umutsuzca aradığım ve bir gün tanışma şansını ve ayrıcalığını bulduğum kadınsın.</p>

  <p class="calibre1">Bir insanda hiç namusluluk taslamadan bu kadar dürüstlük ender rastlanan bir olaydır. Semi ile yaptığın o tuhaf 'antlaşma' da bu söylediğimin güçlü bir yansıması.</p>

  <p class="calibre1">Böyle bir kararı almak için gözü peklik gerekir. Sen günümüzde geçer akçe olan 'yaya' bilgeliğin aksine kürek çektin ve bu gözü pekliğinden ötürü pişmanlık duymana asla izin vermeyeceğimi bilmeni isterim.</p>

  <p class="calibre1">İçindeki dürtülerle ilgili yaptığın açıklamalar benim <span style="line-height: 1.2em; text-indent: 0em;">hissettiklerime de uyuyor, ama benim davranışımda çocukça bir şeyler varken, seninki soylu ve cömertti, yüzünü kızartacak bir şey yapmadın. 'Çocukça' diyorum, çünkü </span><span style="line-height: 1.2em; text-indent: 0em;">yetmişli yıllarda çiftler hakkında ortaya atılan, her türlü </span><span style="line-height: 1.2em; text-indent: 0em;">tecrübeye 'açık' olmak gerektiğini öne süren ve bize cazip </span><span style="line-height: 1.2em; text-indent: 0em;">gelen kuramlar felaket reçeteleriydi. Ben, Fransa' dan veya </span><span style="line-height: 1.2em; text-indent: 0em;">Kuzey Amerika üniversitelerinden ithal edilmiş geçici tut</span><span style="line-height: 1.2em; text-indent: 0em;">kuları, özellikle de ergen fantezilerimi gıdıklayanları sünger gibi emen bir çocuktum sadece.</span></p>

  <p class="calibre1">Sonra daha onca kişi gibi ben de bu fikirlerden vazgeçtim. Ama yine de içimde bir şeyler kalmış, inkar etmiyorum. Her türlü hava akımına açık bir çift fikrini çocukça bulmakla birlikte, küf kokan çiftleri de çok takdir etmiyorum; kadının erkeğe itaatine veya erkeğin kadın tarafından iğdiş edilmesine ya da her ikisine birden dayalı eski usul <span style="line-height: 1.2em; text-indent: 0em;">çift ise içimde sadece aşağılama duygusu uyandırıyor. Bu </span><span style="line-height: 1.2em; text-indent: 0em;">konudaki inançlarımı sıralamam gerekseydi, suç ortaklığı, </span><span style="line-height: 1.2em; text-indent: 0em;">sevgi ve hata yapma hakkı derdim.</span></p>

  <p class="calibre1">Bu üç ölçütün her biri açısından örnek bir çift oldu<span style="line-height: 1.2em; text-indent: 0em;">ğumuzu düşünüyorum ve yaşananlar da bu çiftin değerine, güzelliğine, kalıcılığına duyduğum inancı pekiştiriyor. </span><span style="line-height: 1.2em; text-indent: 0em;">Seni seviyorum güzel Arjantinlim ve kalbini yatıştırmak için seni şefkatle kollarıma alıyorum. [ .. ]"</span></p>

  <p class="calibre1">İmza yerine Dolores' in ona taktığı sevgi ismini yazdı: "Mito" ...</p>

  <p class="calibre1">"Adam' cık" manasına gelen Adamito'nun kısaltılmış haliydi <span style="line-height: 1.2em; text-indent: 0em;">bu ...</span></p>

  <p class="calibre1">2</p>

  <p class="calibre1">Ancak kaygılı eşinin içini rahatlattıktan sonra gece gelen ve <span style="line-height: 1.2em; text-indent: 0em;">altında Albert yazan diğer mesajı açtı.</span></p>

  <p class="calibre1">Mesaj daha öncekilerin aksine İngilizce yazılmıştı, bu durum Adam'ın aklına takıldı. Arkadaşının ABD'de yirmi yıl kaldıktan sonra kendisini oranın dilinde daha rahat ifade etmesi normaldi tabii. Yine de bunda alışılmadık, hatta şaşırtıcı bir yan vardı.</p>

  <p class="calibre1">"Sevgili Adam,</p>

  <p class="calibre1">Sana bir iyi bir de kötü haber vermek için yazıyorum. Kötü haber, analığım çok hasta, fazla zamanı kalmadığı anlaşılıyor ve tasavvur edebileceğin üzere <span style="line-height: 1.2em; text-indent: 0em;">buna çok üzülüyorum. Onu son bir kez kucaklayabilmek için yanına, ülkeye gitmem gerekecek. </span><span style="line-height: 1.2em; text-indent: 0em;">İyi haber, bu vesileyle seni ve diğer çocukluk arkadaşlarımı da görebileceğim.</span></p>

  <p class="calibre1">Çalıştığım enstitüyü zor durumda bırakmamak <span style="line-height: 1.2em; text-indent: 0em;">için, işi kuralına göre yapmaya karar verdim ve bu </span><span style="line-height: 1.2em; text-indent: 0em;">ailevi yükümlülüğün gerek araştırmacı gerekse yurttaş olarak uymam gereken talimatlara bir karşı çıkış </span><span style="line-height: 1.2em; text-indent: 0em;">anlamına gelmemesi için olağanüstü izin talebinde </span><span style="line-height: 1.2em; text-indent: 0em;">bulundum.</span></p>

  <p class="calibre1">Ziyaretimin kesin tarihini öğrenir öğrenmez seni <span style="line-height: 1.2em; text-indent: 0em;">tasarılarımdan haberdar edeceğim.</span></p>

  <p class="calibre1">Samimi dostun,</p>

  <p class="calibre1">Albert N. Kithar"</p>

  <p class="calibre1">Neden her zamanki gibi sadece adını veya adının başharfini <span style="line-height: 1.2em; text-indent: 0em;">değil, soyadım da yazma gereğini duymuştu? Albert'i çocuklu</span><span style="line-height: 1.2em; text-indent: 0em;">ğundan beri tanımasına rağmen Adam'ın hiç haberinin olmadı</span><span style="line-height: 1.2em; text-indent: 0em;">ğı bu "analık" da nereden çıkmıştı? Gerçi Albert hiçbir zaman bu </span><span style="line-height: 1.2em; text-indent: 0em;">konularda fazla konuşan biri olmamıştı, ama bu kadar da değil!</span></p>

  <p class="calibre1">Metni ikinci, sonra üçüncü kez okudu ve sonunda anladı.</p>

  <p class="calibre1">Amerika' daki arkadaşının bu dili ve üslubu kullanmasının nedeni, yazdıklarının üçüncü bir kişi tarafından daha okunacağını bilmesiydi. Bir anlamda çift yönlü bir mesaj söz konusuydu: Bir <span style="line-height: 1.2em; text-indent: 0em;">resmi versiyon, bir de şifreli metin. Albert ona gelmeye karar </span><span style="line-height: 1.2em; text-indent: 0em;">verdiğini ve hükümetin koyduğu yasağı delmesini sağlayacak </span><span style="line-height: 1.2em; text-indent: 0em;">güzel bir bahane bulduğunu anlatmaya çalışıyordu.</span></p>

  <p class="calibre1">ABD gibi bir özgürlük ülkesinde böyle bir kurnazlığa neden gerek duymuştu? Adam'ın bu konuda hiçbir fikri yoktu. <span style="line-height: 1.2em; text-indent: 0em;">Ama arkadaşı gelmeye karar verdiğine göre, bunu doğrudan </span><span style="line-height: 1.2em; text-indent: 0em;">ona sorabilirdi. Nereden çıktığı belli olmayan "analık" uzun </span><span style="line-height: 1.2em; text-indent: 0em;">süre bekleyecek halde olmadığına göre, çok yakın bir tarihte </span><span style="line-height: 1.2em; text-indent: 0em;">geleceği de ortadaydı. Mesajdaki sevindirici haber de buydu.</span></p>

  <p class="calibre1">Geri kalan makyajdan ibaretti...</p>

  <p class="calibre1">Ama Adam'ın da aynı dilde ve aynı çift anlamlı ifadelerle <span style="line-height: 1.2em; text-indent: 0em;">cevap vermesi gerekiyordu.</span></p>

  <p class="calibre1">"Sevgili Albert,</p>

  <p class="calibre1">Analığın hakkında verdiğin habere üzüldüm. Umarım iyileşir. <span style="line-height: 1.2em; text-indent: 0em;">Ona yapacağın ziyaret sayesinde ben de seni görebilirim umarım. Birlikte konuşacak o kadar çok gençlik anımız var ki! </span><span style="line-height: 1.2em; text-indent: 0em;">Burada kalış tarihlerin belli olur olmaz bana bildirmeni sabırsızlıkla bekliyorum.</span></p>

  <p class="calibre1">En iyi dileklerimle,</p>

  <p class="calibre1">Adam"</p>

  <p class="calibre1">Hoşnutlukla gülümseyerek "gönder" tuşuna bastı. Albert'siz <span style="line-height: 1.2em; text-indent: 0em;">bir arkadaş grubu toplantısı düşünemiyordu; içlerinde en </span><span style="line-height: 1.2em; text-indent: 0em;">zeki, en alaycı, en parlak kişilik oydu. En kederli de oydu aslında, ama ABD'ye yerleştikten sonra gönderdiği mektuplarda bu yanı kendini pek göstermemişti.</span></p>

  <p class="calibre1">Artık unutulmaz bir buluşma düzenlemek için gerekli tüm <span style="line-height: 1.2em; text-indent: 0em;">koşullar bir araya gelmişti. Adam karnı tok bir kedi gibi gerindi, sonra uykuya dalmaya hazır bir halde yatağına uzandı. </span><span style="line-height: 1.2em; text-indent: 0em;">Semiramis'le üçüncü gecesi de ilk ikisi kadar nefis geçmiş, </span><span style="line-height: 1.2em; text-indent: 0em;">ama çok az uyumuştu. İki çift laf arasında bir kucaklaşma; iki </span><span style="line-height: 1.2em; text-indent: 0em;">kucaklaşma arasında bir çift laf. Şafak sökünceye kadar ...</span></p>

  <p class="calibre1">Yine de bir gayret doğruldu ve elini uzatıp komodinin <span style="line-height: 1.2em; text-indent: 0em;">üzerinden not defterini aldı, kafasındaki soru işaretlerini kaydetmeliydi.</span></p>

  <p class="calibre1">28 Nisan, Cumartesi</p>

  <p class="calibre1">Semi ve ben dördüncü bir aşk gecesi yaşayacak mıyız? <span style="line-height: 1.2em; text-indent: 0em;">Muhtemelen hayır. Dolores tarafından verilen "izin" şu </span><span style="line-height: 1.2em; text-indent: 0em;">ana kadar suçluluk duygusunun rahatsız edici varlığından uzak, bir lütuf yaşamamızı sağladı. Ama artık, aldı</span><span style="line-height: 1.2em; text-indent: 0em;">ğım mesajdan sonra, işler böyle devam edemez.</span></p>

  <p class="calibre1">Gerçi eşim benden bu ilişkiye son vermemi açıkça istemiyor; ama örtülü bir biçimde bu dilek var ve ben de ihanet etme duygusuna kapılmadan bunu yok sayamam. <span style="line-height: 1.2em; text-indent: 0em;">Dolores öyle büyük bir ruh yüceliği gösterdi ki! Ben de </span><span style="line-height: 1.2em; text-indent: 0em;">onun kadar soylu davranmazsam aşkına layık olamam.</span></p>

  <p class="calibre1">Peki, son çan çaldı mı yani? Artık sert bir hareketle <span style="line-height: 1.2em; text-indent: 0em;">"parantezi kapatmalı" ve Semi'yi aşk çemberimin dışına </span><span style="line-height: 1.2em; text-indent: 0em;">mı sürmeliyim? Şimdi birden oda kapımı açsa ve gelip </span><span style="line-height: 1.2em; text-indent: 0em;">yanıma uzansa, onu Şefkatle kollarıma alacağıma itecek </span><span style="line-height: 1.2em; text-indent: 0em;">miyim?</span></p>

  <p class="calibre1">İkilemlerini, nasıl çözümleyeceğini tam bilemeden kayda geçiren Adam defterini kapattı, kalemini bıraktı ve uykuya daldı. <span style="line-height: 1.2em; text-indent: 0em;">Uyandığında onu bilgisayarda bekleyen yeni bir mesaj vardı. </span><span style="line-height: 1.2em; text-indent: 0em;">Bu defaki Brezilya' dan geliyordu.</span></p>

  <p class="calibre1">"Sevgili Adam,</p>

  <p class="calibre1">Hepimizin darbelerine maruz kaldığımız ve <span style="line-height: 1.2em; text-indent: 0em;">şimdilik pek sona erecek gibi de gözükmeyen bu </span><span style="line-height: 1.2em; text-indent: 0em;">Doğu Akdeniz çatışması hakkında sana söyleyecek </span><span style="line-height: 1.2em; text-indent: 0em;">çok şeyim var. Analizlerimiz özde buluşsa da, bazı </span><span style="line-height: 1.2em; text-indent: 0em;">noktalarda ayrılıyoruz. Ama ne tuhaftır ki bu ayrılıklar bizi birbirimize yaklaştırıyor.</span></p>

  <p class="calibre1">Sen, seninkilerin dünya, veya en azından Batı <span style="line-height: 1.2em; text-indent: 0em;">vicdanıyla olan 'bağlantılarının kopması'na üzülüyorsun. Ben ise benimkilerin yüzyıllar boyunca en anlamlı, en simgesel, en yeri doldurulmaz tarihsel </span><span style="line-height: 1.2em; text-indent: 0em;">rollerinden kopmuş olmalarına üzülüyorum. Bu, </span><span style="line-height: 1.2em; text-indent: 0em;">küresel hümanist maya rolüdür. Bizim evrensel mis</span><span style="line-height: 1.2em; text-indent: 0em;">yonumuz budur ve bu misyon yüzünden bağnazlar, </span><span style="line-height: 1.2em; text-indent: 0em;">şovenler, tüm dar kafalılar bizden nefret etmişlerdir.</span></p>

  <p class="calibre1">Kendi milliyetçi mantığını da beraberinde getiren <span style="line-height: 1.2em; text-indent: 0em;">'diğerleri gibi bir ulus' olmak isteğini anlıyorum. </span><span style="line-height: 1.2em; text-indent: 0em;">Ama bu değişimin içinde çok önemli bir şey yok olmakta. Aynı anda hem şiddetle milliyetçi hem de kararlı bir şekilde evrenselci olunamaz. </span><span style="line-height: 1.2em; text-indent: 0em;">Bütün bunları daha uzun uzun ve daha derinlemesine konuşma fırsatı buluruz sanıyorum. Ama bu saatte -burada beşi tam olarak yirmi geçiyor ve </span><span style="line-height: 1.2em; text-indent: 0em;">ben daha günün ilk kahvesini içmedim- görüşlerimi </span><span style="line-height: 1.2em; text-indent: 0em;">tutarlı bir şekilde sıralayabilecek halde değilim. Sana </span><span style="line-height: 1.2em; text-indent: 0em;">şafak sökerken yazmamın nedeni, tasarladığımız buluşmanın tarihine ilişkin önerine cevap vermek istemem. Bu konuda bir sorunum var ... ama bu belki de bir çözüm.</span></p>

  <p class="calibre1">8 Mayıs'ta bir haftalığına Milano'ya gitmem gerekiyor ve ideali hemen bunun peşinden, ayın ortasına doğru 'hac ziyareti'ni gerçekleştirmem olurdu. <span style="line-height: 1.2em; text-indent: 0em;">Bu da senin önerdiğin döneme denk düşerdi. Ne yazık ki bu imkansız, çünkü Milano' dan hemen sonra önemli bir konferans için Mexico'ya uçmalıyım. </span><span style="line-height: 1.2em; text-indent: 0em;">Aklıma gelen tek çözüm, önce kadim ülkemize uğrayıp oradan İtalya'ya geçmek. Bu da aslında önümüzdeki günler demek. Sen hala orada olacak </span><span style="line-height: 1.2em; text-indent: 0em;">mısın? Diğer arkadaşlar da küçük bir buluşma yapabilmemiz için gelebilecekler mi?</span></p>

  <p class="calibre1">Bunun fazla aceleye geldiğinin farkındayım ve <span style="line-height: 1.2em; text-indent: 0em;">senin ya da diğerlerinin şu önümüzdeki günlerde </span><span style="line-height: 1.2em; text-indent: 0em;">yapacak başka işleri varsa bunu anlarım. Ama ben </span><span style="line-height: 1.2em; text-indent: 0em;">de hemen gelmeseydim ziyaretimi aylarca ertelemek </span><span style="line-height: 1.2em; text-indent: 0em;">zorunda kalacaktım. Hatta sanki bu fırsatı kaçırırsam, uzun süre önüme başka fırsat çıkmaz gibi geliyor ... </span><span style="line-height: 1.2em; text-indent: 0em;">Bu nedenle sabahın köründe yazıyorum ... Dü</span><span style="line-height: 1.2em; text-indent: 0em;">şün, arkadaşlara da sor ve bana en kısa zamanda cevap ver.</span></p>

  <p class="calibre1">Öpüyorum,</p>

  <p class="calibre1">Naim"</p>

  <p class="calibre1">Adam fazla düşünmeden ve kimseye de danışmadan hemen <span style="line-height: 1.2em; text-indent: 0em;">cevap vermeye girişti:</span></p>

  <p class="calibre1">"Sana söyleyecek bir tek sözüm var Naim: Gel! Hiç tereddüt etme! Mademki bir fırsat çıktı, kaçırma! Gel! Bir daha ne zaman bir araya gelebiliriz, Tanrı bilir! <span style="line-height: 1.2em; text-indent: 0em;">Ben kendi payıma Paris'e hemen dönmeyi düşünmüyorum. Bu nedenle, herhalde Semi ile birlikte, gelip seni havaalanından alacağım; Semi de kendi adını taşıyan 'bu </span><span style="line-height: 1.2em; text-indent: 0em;">dünyanın dışındaki' otelinde kalmanı teklif edecektir mutlaka. Kabul etmeni öğütlerim. Bitişik odalarda kalır ve sabaha kadar gevezelik ederiz. </span><span style="line-height: 1.2em; text-indent: 0em;">Sabırsızlıkla haber bekliyorum. Hayır, düzeltiyorum: </span><span style="line-height: 1.2em; text-indent: 0em;">Sadece uçuş numarasını ve iniş saatini bekliyorum. "</span></p>

  <p class="calibre1">Adam içi rahat etsin diye, hemen cep telefonundan Semiramis' i aradı.</p>

  <p class="calibre1">"Naim çok yakında, önümüzdeki hafta geleceğini bildirdi. Ben de burada bir oda ayırmasını önerdim."</p>

  <p class="calibre1">"İyi yapmışsın, burası mükemmel bir adrestir."</p>

  <p class="calibre1">"Hatta odasının benimkine bitişik olacağına bile söz verdim."</p>

  <p class="calibre1">"Sorun yok, hala düşük sezondayız. Otelin müdavimleri <span style="line-height: 1.2em; text-indent: 0em;">haziranda gelir. O zamana dek gördüğün gibi neredeyse boş. </span><span style="line-height: 1.2em; text-indent: 0em;">Bunun çok hoşuna gittiğini sakın söyleme!"</span></p>

  <p class="calibre1">"Hayır, dersimi aldım, muhasebecin saçlarını yoluyor vesaire."</p>

  <p class="calibre1">"Ve yakında iflas bayrağını çekeceğimi söylüyor. Ama bu <span style="line-height: 1.2em; text-indent: 0em;">yıl değil, daha değil."</span></p>

  <p class="calibre1">"Ayrıca Albert de üstü örtülü bir biçimde hükümetin talimatlarını delmenin bir yolunu bulduğunu bildirmiş. Ama şşşt, aramıza katılmadan bu konuda tek kelime etmemek daha iyi."</p>

  <p class="calibre1">"Sadece iyi haberler var desene!"</p>

  <p class="calibre1">Sonra sesini alçaltarak ekledi:</p>

  <p class="calibre1">"Anlaşılan geçen gece bize şans getirmiş."</p>

  <p class="calibre1">"Talih yüzümüze gülsün diye elimizden geleni yaptık."</p>

  <p class="calibre1">Adam, bir süre sonra bu konuşmayı not defterine kaydederken şu yorumu yapacaktı: Bu cümleyi neşeli bir sesle söyledim ve hemen arkasından <span style="line-height: 1.2em; text-indent: 0em;">utandım. Çünkü o sabah bana bambaşka bir haber daha </span><span style="line-height: 1.2em; text-indent: 0em;">gelmişti ve geceyi paylaştığım kadına bunu duyurmaktan </span><span style="line-height: 1.2em; text-indent: 0em;">kaçınmıştım. Tabii ki ona, fazla vakit geçirmeden, mahrem </span><span style="line-height: 1.2em; text-indent: 0em;">"parantezimizi" artık kapatmak zorunda olduğumuzu </span><span style="line-height: 1.2em; text-indent: 0em;">söylemem gerekecek. Ama o kadar acelem yok! Tatsız işlerle karşılaşınca tabii ki onların da üstesinden gelinmeli, ama bu işlere bir an önce kavuşayım diye koşturmaya da </span><span style="line-height: 1.2em; text-indent: 0em;">gerek yok! </span><span style="line-height: 1.2em; text-indent: 0em;">O halde, ben de bir zamanlar en bilge Romalıların </span><span style="line-height: 1.2em; text-indent: 0em;">yaptıklarını yapacağım: İşi zamana bırakacağım.</span></p>

  <p class="calibre1">3</p>

  <p class="calibre1">Adam arkadaşı Ramzi'nin Frer Basile adını alarak çekildiği <span style="line-height: 1.2em; text-indent: 0em;">manastıra o cumartesi, akşamüstüne doğru gitti. </span><span style="line-height: 1.2em; text-indent: 0em;">Semiramis, "Buluşma tasarın şekillenmeye başladığına </span><span style="line-height: 1.2em; text-indent: 0em;">göre, belki de oraya gitmenin zamanı gelmiştir" demişti.</span></p>

  <p class="calibre1">"Haklısın. Ramiz ile karısı bende fazla bir umut bırakmasalar da ... "</p>

  <p class="calibre1">"Aşırı beklentilerle gidersek mutlaka hayal kırıklığına <span style="line-height: 1.2em; text-indent: 0em;">uğrarız. Onu dinlemek, gerekçelerini anlamaya çalışmak ve </span><span style="line-height: 1.2em; text-indent: 0em;">arkadaşlık bağlarını yeniden biraz olsun kurmak için gittiğini </span><span style="line-height: 1.2em; text-indent: 0em;">düşün. Sadece bunun için bile gitmeye değer, sence de öyle </span><span style="line-height: 1.2em; text-indent: 0em;">değil mi?"</span></p>

  <p class="calibre1">Aynı adı taşıyan manastırın da bulunduğu el-Magaver <span style="line-height: 1.2em; text-indent: 0em;">köyüne bir buçuk saatte ulaştılar. Manastıra çıkmak için, sarp </span><span style="line-height: 1.2em; text-indent: 0em;">yamaca açılmış düzensiz basamakları olan dar ve dik bir patikadan tırmanmak gerekiyordu. Ancak yayan veya eşek ya da katır sırtında çıkılabilirdi. </span><span style="line-height: 1.2em; text-indent: 0em;">Arabasını bir meşenin gölgesine çektiği sırada, Semiramis </span><span style="line-height: 1.2em; text-indent: 0em;">yolcusuna, "Yolda düşündüm, ben manastıra kadar çıkmayacağım. Tek başına daha rahat edersin!" dedi.</span></p>

  <p class="calibre1">Adam çok yumuşak bir itirazda bulundu. Aslında o da <span style="line-height: 1.2em; text-indent: 0em;">yolda düşünmüş ve aynı sonuca varmıştı. Frer Basile'e nasıl </span><span style="line-height: 1.2em; text-indent: 0em;">yaklaşması gerektiğini henüz bilmiyordu, her söz inceden inceye ölçülüp biçilmeliydi ve üçüncü bir kişinin varlığı durumun yönetilmesini zorlaştırabilirdi.</span></p>

  <p class="calibre1">"Peki, bütün bu zaman boyunca sen ne yapacaksın?"</p>

  <p class="calibre1">"Köyde çok iyi arkadaşlarım var, beni gördüklerine sevineceklerdir."</p>

  <p class="calibre1">Semi'nin gerçeği söylediğinden emin değildi, ama bu sözüne inanmak işine geliyordu. <span style="line-height: 1.2em; text-indent: 0em;">Başına otelden aldığı eski bir hasır şapkayı takıp patikada </span><span style="line-height: 1.2em; text-indent: 0em;">ilerlemeye başladı. </span><span style="line-height: 1.2em; text-indent: 0em;">Adam bu ziyareti hakkında not defterine ayrıntılı bir betimleme bırakacaktı. </span><span style="line-height: 1.2em; text-indent: 0em;">Ramzi'nin yaşamayı seçtiği manastırın çok eski olduğu </span><span style="line-height: 1.2em; text-indent: 0em;">görünüyor ve bazı kısımları hfila harabe halinde. Ama bir </span><span style="line-height: 1.2em; text-indent: 0em;">kanat parlak bir şekilde restore edilmiş; bakışı rahatsız etmeyen ve manzaranın içinde sırıtmayan eskitilmiş ve biraz eğri büğrü taşlar kullanılmış. </span><span style="line-height: 1.2em; text-indent: 0em;">Kapıyı çalıyorum, Afrikalı bir keşiş açıyor, kırçıl sakallı, Arapçayı çok aksanlı konuşan bir dev. Muhtemelen Etiyopya'nın yüksek platolarından gelme bir Habeş. Frer </span><span style="line-height: 1.2em; text-indent: 0em;">Basile' i soruyorum. Kapıcı keşiş başını sallıyor, sonra kenara çekilip beni küçük bir salona alıyor. İçeride mobilya olarak sadece örtüsüz bir masa, eski bir deri koltuk ve dört </span><span style="line-height: 1.2em; text-indent: 0em;">hasır iskemle var. Duvarda, mütevazı boyutlarda tahta bir </span><span style="line-height: 1.2em; text-indent: 0em;">haç asılı. Ramiz'in ziyaretinde geldiği görüşme odası burası herhalde. Benim gözümde oda, hapishaneden çok okul ortamını çağrıştırıyor.</span></p>

  <p class="calibre1">Tam oturmaya hazırlanırken arkadaşım geliyor. Görünümüne şaşırıyorum, ama öngördüğüm türden bir şaşkınlık değil bu. Onu son gördüğümde, Paris'te lüks bir restorandaydı; büyük bir anlaşmanın pazarlığını yapma<span style="line-height: 1.2em; text-indent: 0em;">ya gelmişti ve sırtında bu tür durumlarda giyilen koyu </span><span style="line-height: 1.2em; text-indent: 0em;">renk bir takım elbise vardı. Bu kez onu beli iple sıkılmış bir </span><span style="line-height: 1.2em; text-indent: 0em;">aba ve ayağında sandaletlerle göreceğimi düşünmüştüm. </span><span style="line-height: 1.2em; text-indent: 0em;">Ama hiç de öyle değildi. İşadamı kıyafetini bırakmış olsa </span><span style="line-height: 1.2em; text-indent: 0em;">da, benim düşündüğüm şekliyle bir keşiş kıyafetine de bürünmemişti. Sadece krem rengi bir cüppe ve artık eskiden olduğu gibi bir tutam saçla örtmeye çalışmadığı, papaz tıraşını andıran ilerlemiş bir kellik.</span></p>

  <p class="calibre1">Beni gördüğüne mutlu olmuş gibi. Her şeye karşın, <span style="line-height: 1.2em; text-indent: 0em;">böyle haber vermeden çıkageldiğim için özür diliyorum. </span><span style="line-height: 1.2em; text-indent: 0em;">Uzun yılların ardından ülkeye çok kısa süreliğine uğradı</span><span style="line-height: 1.2em; text-indent: 0em;">ğımı anlatıyorum. </span><span style="line-height: 1.2em; text-indent: 0em;">Bana yer gösteriyor, kendisi de masanın diğer tarafına oturuyor, neşeli gözlerle beni bir süre süzdükten sonra, </span><span style="line-height: 1.2em; text-indent: 0em;">"Pek değişmemişsin" diyor.</span></p>

  <p class="calibre1">Dürüstlüğümü bozmadan aynı cevabı vermem mümkün olmadığı için, "Sen gençleşmiş gibisin" diyorum.</p>

  <p class="calibre1">Gerçekten de izlenimim bu yönde ve söylediğimin ho<span style="line-height: 1.2em; text-indent: 0em;">şuna gittiğini görüyorum. Bunun nedeni bildik beğenilme </span><span style="line-height: 1.2em; text-indent: 0em;">merakından çok, iltifatın taşıdığı örtülü anlam, diye dü</span><span style="line-height: 1.2em; text-indent: 0em;">şünüyorum. O gençleşme izlenimini uyandıran, dinginlik </span><span style="line-height: 1.2em; text-indent: 0em;">ve belirli bir kaygısızlık. Belki dünyanın tüm felaketlerini </span><span style="line-height: 1.2em; text-indent: 0em;">sırtında taşıma duygusuna sahip olabilir, ama kendi ailevi ve mesleki kaygılarından kurtulmuş ve biraz ticari terimlerle ifade etmem hoş görülürse, bu alışverişten zararlı çıkmamış.</span></p>

  <p class="calibre1">Daha uygun bir imge bulamadığım için, "Burası bir <span style="line-height: 1.2em; text-indent: 0em;">vaha" diyorum.</span></p>

  <p class="calibre1">Arkadaşım daha önceden kendisi de bu benzetme üze<span style="line-height: 1.2em; text-indent: 0em;">rinde düşünmüş gibi, güvenli bir tavırla, "Hayır, tam </span><span style="line-height: 1.2em; text-indent: 0em;">tersi" diye düzeltiyor. "Dünya bir vaha ve biz burada </span><span style="line-height: 1.2em; text-indent: 0em;">onu çevreleyen sonsuzluğun içindeyiz. Vahalarda insan </span><span style="line-height: 1.2em; text-indent: 0em;">vaktini kervan yükleyip boşaltmakla geçirir. Buradan ba</span><span style="line-height: 1.2em; text-indent: 0em;">kıldığında, kervanlar ufukta bir siluet olarak gözüküyorlar. Uzaktan seyrettiğinde kervandan güzeli yoktur. Ama yaklaştığında gürültülü ve pistir, deveciler kavga eder ve </span><span style="line-height: 1.2em; text-indent: 0em;">hayvanlara kötü davranılır."</span></p>

  <p class="calibre1">Ramzi Arabistan yarımadasında çalıştığı sırada kuşkusuz kervanlara eşlik etme olanağı bulduğu için, söylediklerinin bir alegori mi yoksa bir anı mı olduğunu kestiremiyorum. O zaman sözlerinin arasında tek kelime etmeden baş sallayıp gülümsemekle yetiniyorum.</p>

  <p class="calibre1">Bir an susuyor, sonra imgelere daha az dayanan bir <span style="line-height: 1.2em; text-indent: 0em;">üslupla devanı ediyor.</span></p>

  <p class="calibre1">"Hayatımın başlarında dünyayı inşa etmenin hayalini kurardım ve sonuçta fazla bir şey inşa edemedim. Üniversiteler, hastaneler, araştırma laboratuvarları, modern fabrikalar, sıradan insanlar için eli yüzü düzgün konutlar <span style="line-height: 1.2em; text-indent: 0em;">yapmaya söz vermiştim ve hayatımı saraylar, hapishaneler, askeri üsler, aklını kaçırmış tüketiciler için alışveriş </span><span style="line-height: 1.2em; text-indent: 0em;">merkezleri, içinde yaşanmaz gökdelenler ve çılgın milyarderler için yapay adalar inşa etmekle geçirdim."</span></p>

  <p class="calibre1">"Elinden bir şey gelmezdi. Petrol parası bu. Onu nasıl harcayacaklarını söyleme hakkına sahip değildin."</p>

  <p class="calibre1">"Doğru, insanlar paralarını istedikleri gibi saçıp <span style="line-height: 1.2em; text-indent: 0em;">savururlar. Ama onların kaprislerini okşamak zorunda </span><span style="line-height: 1.2em; text-indent: 0em;">değilsin, 'hayır' deme cesaretini göstermelisin. Hayır Altesleri, size sekizinci bir saray inşa etmeyeceğim, hiç kullanmadığınız yedi sarayınız var zaten. Hayır beyler, size her katı ayrı ayrı dönen altmış katlı bu kuleyi inşa etmeyeceğim; bir yıl içinde mekanizmaların içi ince kumla dolar, iflah olmaz şekilde bozulurlar ve geriye sonraki dört yüzyıl </span><span style="line-height: 1.2em; text-indent: 0em;">boyunca paslanıp çürüyecek eğri büğrü bir iskeletten başka bir şey kalmaz."</span></p>

  <p class="calibre1">Keşiş-mühendisin kutsal öfkesine bir gülümseme eşlik <span style="line-height: 1.2em; text-indent: 0em;">etse de, bir süre sonra bunun yerini bir ıstırap ifadesi aldı.</span></p>

  <p class="calibre1">"Hayatım inşaat yapmakla geçti ve bilançoya baktı<span style="line-height: 1.2em; text-indent: 0em;">ğımda gurur duyacağım bir şey yok. "</span></p>

  <p class="calibre1">Kendisine karşı fazla sert davrandığını söyleyerek <span style="line-height: 1.2em; text-indent: 0em;">cevap vermeye ve Körfez ülkelerinde yüksek teknolojiyle </span><span style="line-height: 1.2em; text-indent: 0em;">donatılmış bir hastane, -üç yıl önce öğrencilerimle birlikte </span><span style="line-height: 1.2em; text-indent: 0em;">ziyaret ettiğim- göz alıcı bir arkeoloji müzesi ve genellikle </span><span style="line-height: 1.2em; text-indent: 0em;">türünün örneği diye tanımlanan bir üniversite yerleşkesi </span><span style="line-height: 1.2em; text-indent: 0em;">inşa ettiğini hatırlatmaya hazırlanıyorum. Ama varoluşsal sıkıntılara yapıtları sıralayarak yanıt verilemez. Hiçbir şey söylememeye, o sustuğunda bile hiçbir şey sormamaya </span><span style="line-height: 1.2em; text-indent: 0em;">karar veriyorum. Sözlerine olduğu kadar suskunluklarına </span><span style="line-height: 1.2em; text-indent: 0em;">da saygı göstererek, kendi zihinsel akışını korumasına izin </span><span style="line-height: 1.2em; text-indent: 0em;">veriyorum; dile getirmediğim sorulara ve tabii bunların </span><span style="line-height: 1.2em; text-indent: 0em;">içinde en öne çıkan, niye keşiş olduğu sorusuna sonunda </span><span style="line-height: 1.2em; text-indent: 0em;">kendiliğinden cevap vereceğine inanıyorum.</span></p>

  <p class="calibre1">Sonunda, "Benim içimde değişen dinsel inançlarım <span style="line-height: 1.2em; text-indent: 0em;">değil, onlardan çıkardığım sonuçlar oldu" dedi; "Bana çocukluğumdan beri 'Hiç çalmayacaksın' diye öğretmişlerdi ve gerçekten de hiçbir şey aşırmadırn, elirni kasaya atmadım, faturalarımda hiç hile yapmadım, bana ait olmayan bir şeyi sahiplenmedim. Kağıt üzerinde vicdanım rahat </span><span style="line-height: 1.2em; text-indent: 0em;">edebilirdi. Ama Tanrı buyruğunu bu kadar asgari düzeyde ele almak bana bugün saçma ve alçakça geliyor.</span></p>

  <p class="calibre1">"Eğer yöneticiler milletin servetine haksızca el koymuşsa ve onlara saray yapasın diye bunun bir bölümünü sana veriyorlarsa, sen de bir yağma girişimine ortak olmuyor musun? Masumların kapatılacakları ve içlerinden bazılarının işkencede ölecekleri bir hapishane inşa ediyorsan, öldürmemeni emreden buyruğu çiğnemiş olmuyor musun?</p>

  <p class="calibre1">"On emri böyle tek tek ele alabilirim ve şayet kötü <span style="line-height: 1.2em; text-indent: 0em;">niyetliysem, bunlara hep uyduğumu saptayarak kendimle </span><span style="line-height: 1.2em; text-indent: 0em;">barışık yaşayabilirim. Ama eğer iyi niyetliysem, bunlara </span><span style="line-height: 1.2em; text-indent: 0em;">sadece dış görünüşte, yüzeysel olarak uyduğumu, Yaradan nezdinde 'aklanmamı' sağlayacak kadar uyduğumu kabul etmek zorundayım. Dünya, Tanrı'nın aldatılabileceğini ve ellerinin temiz kalması için öldürmemekle çalmamanın yeterli olacağını düşünen acınası insanlarla dolu. "</span></p>

  <p class="calibre1">Bir an, Ramzi'nin bana bir suçlama yönelttiği hissine <span style="line-height: 1.2em; text-indent: 0em;">kapıldım. Savaşta ülkemden zamanında uzaklaştığım ve </span><span style="line-height: 1.2em; text-indent: 0em;">ellerimi kirletnıediğim için bazen kendimle övündüğünıden, sözleri bana biraz daha fazla tevazu ve biraz daha az vicdan rahatlığı telkin eder gibi gelmişti. Ama sanıyorum </span><span style="line-height: 1.2em; text-indent: 0em;">niyeti bu değildi, sadece kendisinin geçmişteki tavırlarını </span><span style="line-height: 1.2em; text-indent: 0em;">ima ediyordu. Zaten hemen arkasından ekledi:</span></p>

  <p class="calibre1">"Bana dışarıdan bakanların yaştan, yorgunluktan ve <span style="line-height: 1.2em; text-indent: 0em;">bazı kişisel trajedilerden ötürü varoluşsal bir kriz geçirdi</span><span style="line-height: 1.2em; text-indent: 0em;">ğim izlenimine kapıldıklarını düşünüyorum. Ben ise olup </span><span style="line-height: 1.2em; text-indent: 0em;">biteni farklı görüyorum. Bence, beni gelip burada yaşamak </span><span style="line-height: 1.2em; text-indent: 0em;">konusunda ikna eden aklım oldu. Gerçi hayat koşullarını </span><span style="line-height: 1.2em; text-indent: 0em;">da bunu kolaylaştırdı. Karını yeni ölmüştü, çocuklarını </span><span style="line-height: 1.2em; text-indent: 0em;">artık yetişkindi ve benden uzakta yaşıyorlardı. Erkekler </span><span style="line-height: 1.2em; text-indent: 0em;">çoğunlukla günlük yaşamlarına görünmez iplerle bağlıdırlar. Benim yaşamımda ise bazı ipler kopmuştu. Fazla bağını kalmamıştı, kendimi azad edebilirdim, ben de bunu</span><span style="line-height: 1.2em; text-indent: 0em;">yaptım."</span></p>

  <p class="calibre1">O zaman uygun an mı diye fazla düşünmeden, konuşmanın içine bir zamanlar ortağı olmuş adamın adını katmaya karar veriyorum.</p>

  <p class="calibre1">"Ramiz ve karısıyla buluştum. Senden söz ettiler."</p>

  <p class="calibre1">Başka bir şey demiyorum. Bir sessizlik oluşuyor. Gözlerini tepemizdeki bir çatı penceresine diken Ramzi ağladı ağlayacak gibi duruyor. İçimden lafı değiştirmek geçiyor, <span style="line-height: 1.2em; text-indent: 0em;">ama kendimi tutup bunu yapmıyorum, onun yatışmasını </span><span style="line-height: 1.2em; text-indent: 0em;">bekliyorum. </span><span style="line-height: 1.2em; text-indent: 0em;">Sonunda, boğuk bir sesle:</span></p>

  <p class="calibre1">"Haksızlık yaptım ... " diyor. Sonra birden susuyor.</p>

  <p class="calibre1">Gırtlağının düğümlendiği belli. Sanki soluğunu toplamak <span style="line-height: 1.2em; text-indent: 0em;">ister gibi bir an daha bekliyor. Ama uzun bir aradan sonra </span><span style="line-height: 1.2em; text-indent: 0em;">yeniden konuşmaya başladığında: "Bak, bir bulut güneşin </span><span style="line-height: 1.2em; text-indent: 0em;">önünü kapatmış. Çıkıp dışarıda biraz yürüyelim mi?" diyor sadece.</span></p>

  <p class="calibre1">Aynı anda kalkıyoruz, binadan çıkıyoruz ve onun <span style="line-height: 1.2em; text-indent: 0em;">peşi sıra çakıl taşlarıyla dolu bir patikaya giriyorum. Ger</span><span style="line-height: 1.2em; text-indent: 0em;">çekten güneş ışınlarının şiddeti azalmış, şapkamı elimde </span><span style="line-height: 1.2em; text-indent: 0em;">tutabiliyorum. </span><span style="line-height: 1.2em; text-indent: 0em;">Beş dakika yürüdükten sonra büyük bir ceviz ağacının dibine geliyoruz. Arkadaşım düz bir taşın üstüne oturuyor ve bana daha da düz bir taş gösteriyor. Ben de </span><span style="line-height: 1.2em; text-indent: 0em;">oturuyorum.</span></p>

  <p class="calibre1">Sohbeti sürdürmek için, yeniden Ramiz'in adını telaffuz etmeden, "Sensiz ne yapacağını bilmeyen bir hali vardı" diyorum.</p>

  <p class="calibre1">Frer Basile yatışmış bir sesle bana cevap vermeden <span style="line-height: 1.2em; text-indent: 0em;">önce; uzun uzun iç geçiriyor:</span></p>

  <p class="calibre1">"Birlikte yaptığımız iş açısından kaygılanmıyorum <span style="line-height: 1.2em; text-indent: 0em;">ve hiçbir pişmanlık duymuyorum. Büroda yanında olmama alışmıştı, bensiz olmaya da alışır. Ama kararımı ona önceden açıklamalıydım. Sorun şu ki, can alıcı anda hiç </span><span style="line-height: 1.2em; text-indent: 0em;">kimseyle tartışmak istemiyordum. İçimdeki çalkantıları </span><span style="line-height: 1.2em; text-indent: 0em;">başka bir insana, hatta en iyi arkadaşıma bile açıklayabileceğimi düşünmüyordum. Bir gün buraya geldi ... "</span></p>

  <p class="calibre1">"Söyledi bana. "</p>

  <p class="calibre1">"Benim için her zaman bir kardeş olmuş insanı karşılamam gerektiği gibi karşılamadım onu. Henüz çok erkendi, manastıra yeni yerleşmiştim ve onun da beni buradan alıp götürmeye niyetli olduğu belliydi. Kendimi savunmak zorunda kaldım ve soğuk durdum. İnsanın kendi iç hesaplaşmalarıyla tamamen baş başa kalmak istediği anlar <span style="line-height: 1.2em; text-indent: 0em;">vardır ve o noktada en küçük bir dış müdahale bile saldırı </span><span style="line-height: 1.2em; text-indent: 0em;">gibi algılanır. Onu itmekten başka seçeneğim yoktu. Elimden geldiğince yumuşak biçimde yapmaya çalıştım, ama herhalde onu yaraladım. Kesinlikle acı çekmiştir, ben de </span><span style="line-height: 1.2em; text-indent: 0em;">çektim. Onu yakında tekrar görecek misin ? "</span></p>

  <p class="calibre1">"Evet. Önümüzdeki haftalarda buluşmayı kararlaştırdık. "</p>

  <p class="calibre1">"O zaman söyle ona ... Şu söylediğim her şeyi anlat. <span style="line-height: 1.2em; text-indent: 0em;">Onu yeniden görmek istediğimi, buraya yalnız veya karısıyla birlikte gelirse kapının her zaman açık olduğunu da söyle. "</span></p>

  <p class="calibre1">"Bunu duyunca mutlu olacaklar, senin gidişini hiçbir şey avutamamış ve onlarla dostluğunu koruduğunu öğrenmek içlerini rahatlatacak. "</p>

  <p class="calibre1">Uzunca bir süre her ikimiz de sessiz duruyoruz. Sonra ayağa kalkıyor ve onu izlememi işaret ediyor. Manastıra çıkarken yürüdüğüm patikanın devamıymış gibi gözüken taş bir yola giriyoruz. Ama manastır artık altımızda kalmış ve biz tırmanmaya devam ediyoruz. Benim solu<span style="line-height: 1.2em; text-indent: 0em;">ğum kesilmeye başlıyor, halbuki arkadaşım iri yarı olmasına rağmen genç bir teke gibi kayadan kayaya sıçramayı sürdürüyor. </span><span style="line-height: 1.2em; text-indent: 0em;">Adımlarımız bizi sarp yamacın içine açılmış bir tür </span><span style="line-height: 1.2em; text-indent: 0em;">kovuğa götürüyor.</span></p>

  <p class="calibre1">"Gel bak buraya! Peşimden gel!"</p>

  <p class="calibre1">Kapı basık, eğilerek giriyor. Onun adımlarını izliyorum. İçerisi loş, ama gözlerimiz yavaş yavaş karanlığa alı<span style="line-height: 1.2em; text-indent: 0em;">şıyor. Sonra Ramzi, dışarıya açılan bir deliğin önündeki </span><span style="line-height: 1.2em; text-indent: 0em;">küçük ahşap kepengi açıyor. Mağara aydınlanıyor. </span><span style="line-height: 1.2em; text-indent: 0em;">Gözlerim faltaşı gibi, ağzım açık, gırtlağım kurumuş </span><span style="line-height: 1.2em; text-indent: 0em;">kalakalıyorum. Duvarlara başlarında daire veya oval haleler bulunan birçok insan freski yapılmış. Özenle çizilmiş </span><span style="line-height: 1.2em; text-indent: 0em;">ve bir sungu yapar gibi ileri doğru uzatılmış elleri, sür</span><span style="line-height: 1.2em; text-indent: 0em;">meli gibi altları çizilmiş gözleri, sakallı ve üzgün yüzleri </span><span style="line-height: 1.2em; text-indent: 0em;">ayırt ediliyor. Başları aziz haleleriyle çevrelenmiş hayvanlar, özellikle de İncil yazarlarını temsil eden bir aslan ve bir kartal görülüyor.</span></p>

  <p class="calibre1">"Bunun gibi yedi oda var, ama hepsi iyi durumda de<span style="line-height: 1.2em; text-indent: 0em;">ğil. Rutubet, vandalizm, cehalet, terk edilmişlik. Tabii bir </span><span style="line-height: 1.2em; text-indent: 0em;">de akıp geçen yüzyıllar. Bu muhtemelen on üçüncü yüzyıla ait. Bir hazine, değil mi? İnsanların çoğunun böyle bir yerin varlığından bile habersiz olmalarına ne demeli?"</span></p>

  <p class="calibre1">"Çok utanarak söylüyorum, ama ben de o cahillerin <span style="line-height: 1.2em; text-indent: 0em;">arasındayım. En azından bu akşamüstüne d.ek öyleydim."</span></p>

  <p class="calibre1">"Üç dört yıl öncesine kadar ben de öyleydim. Bir gün <span style="line-height: 1.2em; text-indent: 0em;">Cebel piskoposu gelip harabe halindeki bu manastıra bakmamı ve tamamen yıkılıp gitmesini engellemek için ne yapmak gerektiğini söylememi istedi. Geldim, etrafı dolaştım ve bu mağaraları görünce kalmaya karar verdim. </span><span style="line-height: 1.2em; text-indent: 0em;">Tercihimin tek nedeni buydu demeyeceğim, ama tetiklemeyi yaptı. Bu güzellik, dindarlık ve kırılganlık karışımı beni sarstı. Piskoposa restorasyonla şahsen ilgileneceğimi, </span><span style="line-height: 1.2em; text-indent: 0em;">masraflarını karşılayacağımı ve inşaat sürerken burada zaman zaman uyuyacağım küçük bir hücre verirlerse mutlu olacağımı söyledim. Olay böyle başladı. Eski du</span><span style="line-height: 1.2em; text-indent: 0em;">varları sağlamlaştırdım, birkaç düzenleme yaptım, hava </span><span style="line-height: 1.2em; text-indent: 0em;">koşullarından ve kötü niyetli insanlardan korumak için </span><span style="line-height: 1.2em; text-indent: 0em;">mağaraların ağızlarını kapattırdım. Bazı ziyaretçilerin </span><span style="line-height: 1.2em; text-indent: 0em;">duvar resimlerinin üzerine çakıyla isimlerini kazıdıklarına inanabiliyor musun? Bak burada! Burada ve şurada!"</span></p>

  <p class="calibre1">Gerçekten de isimler, kalpler ve basit, nedensiz, kindar çizikler görülüyordu.</p>

  <p class="calibre1">Ramzi mağaradan çıkarken kapıyı kapatıp anahtarı <span style="line-height: 1.2em; text-indent: 0em;">iki kez çeviriyor, anahtarları cüppesinin büyük cebine koyuyor, sonra beni bir patikadan düz bir araziye, bir tür çıplak meydana götürüyor. Yerde geometrik biçimler hal</span><span style="line-height: 1.2em; text-indent: 0em;">inde düzenlenmiş siyah ve beyaz taşlardan tuhaf bir zemin döşemesi görüyorum. Frer Basile bunun bir meditasyon labirenti olduğunu ve geçen yaz kendi elleriyle yaptığını söylüyor. Fransa' da yaşadığıma göre, Amiens veya Chartres katedrallerindeki labirentleri bilip bilmediğimi </span><span style="line-height: 1.2em; text-indent: 0em;">soruyor. Cehaletimi itiraf ediyorum. O zaman bana, böyle </span><span style="line-height: 1.2em; text-indent: 0em;">bir parkurun amacının, zekamızı "izleri takip etmek"ten </span><span style="line-height: 1.2em; text-indent: 0em;">ibaret pratik bir görevle uğraştırarak, özgürleşen zihnimizin başka alemlerde dolaşabilmesini sağlamak olduğunu açıklıyor.</span></p>

  <p class="calibre1">"Bir dahaki sefere beni görmeye geldiğinde manastırda uyursun ve sabah erken benimle birlikte bu meydana kadar çıkıp yavaş yavaş siyah taşlara basarak labirenti izlersin ve nasıl bir etki uyandırdığını kendin anlarsın. "</p>

  <p class="calibre1">Ona biraz törensel bir havayla cevap veriyorum:</p>

  <p class="calibre1">"Davetini kabul ediyorum. Geri geleceğim."</p>

  <p class="calibre1">Saatime bakıyorum.</p>

  <p class="calibre1">"Beş buçuk olmuş bile. Gitme vaktim geldi. "</p>

  <p class="calibre1">Manastır kapısına kadar iniyoruz.</p>

  <p class="calibre1">"Bir sonraki ziyaretini bekliyorum. Yemeğimizi paylaşırsın ve ertesi güne kadar kalırsın. "</p>

  <p class="calibre1">"Evet, yapacağını bunu, söz!"</p>

  <p class="calibre1">Tokalaşmak için elimi uzatıyorum, o ise beni kollarının arasına çekiyor, uzun uzun ve sıkıca sarılıyor.</p>

  <p class="calibre1">4</p>

  <p class="calibre1">Şapkası elinde manastırdan aşağı inen Adam, Semiramis'i <span style="line-height: 1.2em; text-indent: 0em;">aynı yerde, aynı ağacın altına park edilmiş arabasında kendisini beklerken buldu ve onu iki saati aşkın bir süre öylece bıraktığı için utandı. Semi, önce arkadaşlarına gittiğini ve daha yeni geldiğini ileri sürdü. Bu bir yalandı ve sonunda kabul </span><span style="line-height: 1.2em; text-indent: 0em;">etti. Yolcusu peş peşe özürler sıralamaya başladı.</span></p>

  <p class="calibre1">"Kendini affettirmek için" diye sözünü kesti, "bana her <span style="line-height: 1.2em; text-indent: 0em;">şeyi anlatacaksın. İlk dakikasından son dakikasına kadar."</span></p>

  <p class="calibre1">Adam da hiçbir şeyi unutmamaya ve atlamamaya çalışarak hemen bu görevi yerine getirmeye girişti. <span style="line-height: 1.2em; text-indent: 0em;">Verdiği rapor öyle canlı, öyle coşkulu, özellikle eski şapellerin güzelliğini anlatırken öyle duyguluydu ki, arkadaşı kaygılandı.</span></p>

  <p class="calibre1">"Derhal bana senin de keşiş olmayacağın konusunda söz <span style="line-height: 1.2em; text-indent: 0em;">ver!" "Bunun benim açımdan hiç akla gelmez bir şey olduğunu </span><span style="line-height: 1.2em; text-indent: 0em;">söyleyemem, ama yapmayacağım. Sevdiğim bir mesleğim, </span><span style="line-height: 1.2em; text-indent: 0em;">beni bekleyen öğrencilerim, bir karım ... "</span></p>

  <p class="calibre1">Hiçbir tonlama yapmadan sıralamayı sürdüren Semiramis, "Bir metresim var ... " diye ekledi.</p>

  <p class="calibre1">"Bak o aklımdan çıkmıştı."</p>

  <p class="calibre1">Sanki bir kediyi okşar gibi, "Serseri" dedi Semi.</p>

  <p class="calibre1">"Her halükarda rahat ol. Ramzi beni ikna etmeye uğraş<span style="line-height: 1.2em; text-indent: 0em;">madı."</span></p>

  <p class="calibre1">"Yine de gelip manastırda kalmanı teklif etmiş!"</p>

  <p class="calibre1">"Sadece bir geceliğine, bu çevrede uyanmam için ... "</p>

  <p class="calibre1">"Yerinde olsam şüphelenirdim! Erkekler sandıklarından <span style="line-height: 1.2em; text-indent: 0em;">daha korunaksızdır. Özellikle senin yaşında ... "</span></p>

  <p class="calibre1">"Korunaksız mı? Evet, belki de. Bazı baştan çıkarma çabalarına direnemediğim oluyor. Ama hepsine değil."</p>

  <p class="calibre1">Kadın bacağına çapkınca bir şaplak indirdi. O da kendisine vuran eli hafifçe okşayarak karşılık verdi.</p>

  <p class="calibre1">"Ramzi'yi tanıyorum, din propagandası yapacak biri de<span style="line-height: 1.2em; text-indent: 0em;">ğildir. Düzgün ve -nasıl demeli?- kibar bir inancı var. Her </span><span style="line-height: 1.2em; text-indent: 0em;">zaman medeni bir insan olmuştur, inancı da kendisine benziyor. Ben buraya gelirken, tam aksine onu Ramiz'le olduğu gibi fazla ihtiyatlı, fazla içine kapanmış, fazla mesafeli bulacağımdan korkuyordum. Hoş bir sürpriz yaşadığımı söyleyebilirim. Dünyadan uzaklaşmak istemiş birisi için onu tam tersine eskisinden daha yakın, dikkatli, düşünceli, işin özüne </span><span style="line-height: 1.2em; text-indent: 0em;">inen bir vaziyette buldum.</span></p>

  <p class="calibre1">"Din hiçbir zaman benim uğraş alanım olmadı, ama <span style="line-height: 1.2em; text-indent: 0em;">Ramzi'nin dönüştüğü insana saygı ve sevgi duyduğumu </span><span style="line-height: 1.2em; text-indent: 0em;">söylemeliyim. Hatta manastırda bir arkadaşım olduğunu bilmek içimi rahatlattı. Ve söz verdiğim gibi onu görmeye geleceğim. Geceyi onunki gibi bir hücrede geçireceğim ve sabah da onunla birlikte 'labirentine' çıkıp yürüyerek meditasyon </span><span style="line-height: 1.2em; text-indent: 0em;">yapacağım."</span></p>

  <p class="calibre1">Dönüş yolunda kararan manzara çekiciliğini yitirmişti. Yol <span style="line-height: 1.2em; text-indent: 0em;">bitmeyecek gibi geliyordu. Birkaç kez Adam'ın içi geçer gibi </span><span style="line-height: 1.2em; text-indent: 0em;">oldu, ama şoför de uyursa araba uçuruma yuvarlanır korkusuyla uykuya karşı mücadele etti.</span></p>

  <p class="calibre1">Bir ara şarkı söylemeye başladılar. Semiramis' in her zaman <span style="line-height: 1.2em; text-indent: 0em;">güçlü ve kulağa hoş gelen bir sesi olmuştu; akşamları yaptık</span><span style="line-height: 1.2em; text-indent: 0em;">lan öğrenci toplantılarında da herkesi büyülerdi ve geniş bir </span><span style="line-height: 1.2em; text-indent: 0em;">repertuarı vardı. Mısır Arapçasından Irak Arapçasına, İngilizceden Yunancaya, Fransızcadan Kreol diline, sonra İtalyancaya rahatça geçerdi. Rusça, Türkçe, Süryanice, Baskça, hatta sık sık</span></p>

  <p class="calibre1">"Yeruşalim" sözünün geçtiği İbranice şarkılar da bilirdi. Adam <span style="line-height: 1.2em; text-indent: 0em;">elinden geldiği kadar ona eşlik etmeye çalışıyor, şarkıları mırıldanıyor, bir nakaratı hatırladığında da sesini yükseltiyordu. </span><span style="line-height: 1.2em; text-indent: 0em;">Yanlış veya detone söylemiyordu, ama sesinin rengi pek ku</span><span style="line-height: 1.2em; text-indent: 0em;">lağa hoş gelecek cinsten değildi. Bunu biliyordu; bu nedenle </span><span style="line-height: 1.2em; text-indent: 0em;">o akşam şarkıların çoğunda parmaklarıyla ritim tutmakla yetindi. Yoldan çıkıp kaza yapma korkusu olmasa, muhtemelen sessiz ve hareketsiz kalıp, gözlerini yumarak arkadaşının güzel </span><span style="line-height: 1.2em; text-indent: 0em;">sesini ninni gibi dinlemeyi tercih ederdi.</span></p>

  <p class="calibre1">Bir ara kadına sordu:</p>

  <p class="calibre1">"Şarkıcılık yapmayı hiç düşünmedin mi?"</p>

  <p class="calibre1">Hiç sahte tevazu göstermeden, "Düşündüm" diye cevap <span style="line-height: 1.2em; text-indent: 0em;">verdi.</span></p>

  <p class="calibre1">"Ne oldu peki?"</p>

  <p class="calibre1">İçini çekti.</p>

  <p class="calibre1">"O zaman babam dedi ki: 'Ben kızımın bir Kahire barında <span style="line-height: 1.2em; text-indent: 0em;">tepinip durmasını istemiyorum'."</span></p>

  <p class="calibre1">"Ve iş orada kaldı öyle mi?"</p>

  <p class="calibre1">"Orada kaldı. Çünkü babam gençliğini Kahire barlarında geçirmişti. Anlaşılan her akşam sarhoş olup avazı çıktığı kadar haykırarak şarkı söylüyor, herkese şampanya ikram <span style="line-height: 1.2em; text-indent: 0em;">ediyor ve masaların üstüne çıkıyormuş. Hatta bir dansöze </span><span style="line-height: 1.2em; text-indent: 0em;">aşık olup dedemleri umutsuzluğa sürüklemiş. Kendisi bunları bana hiç anlatmadı tabii. Ebeveynlerimizin hepsi örnek gençlikler geçirmiş diye bilinir, değil mi? Ama ailenin diğer </span><span style="line-height: 1.2em; text-indent: 0em;">üyelerinden dinledim. Ancak kendi babası öldükten sonra uslanmış, aile şirketinin başına geçmiş ve evlenmiş. Üç çocuğu olmuş ve hiçbirinin özellikle de kızının, yani benim sefih bir </span><span style="line-height: 1.2em; text-indent: 0em;">yaşam sürmesine izin vermemeye ant içmiş."</span></p>

  <p class="calibre1">"Senin Kahire' de doğduğunu şimdi hatırladım. Biliyordum, ama aklımdan çıkmış. Herhalde aksanın olmadığı için. <span style="line-height: 1.2em; text-indent: 0em;">Biraz var belki de. Fransızca konuşurken kulak verince Mısır </span><span style="line-height: 1.2em; text-indent: 0em;">aksanını hissedebiliyorum. Ama Arapçada o kadar yok."</span></p>

  <p class="calibre1">"Arapçada aksanım yok, hayır. Ailemde hemen hiçbir zaman Arapça konuşulmazdı. Halbuki babam Biblos'lu, annem ise Şamlıydı, ama yalnızca Fransızca konuşurlardı. <span style="line-height: 1.2em; text-indent: 0em;">Kendi aralarında, erkek ve kız kardeşleriyle, arkadaşlarıyla, </span><span style="line-height: 1.2em; text-indent: 0em;">on dokuzuncu yüzyıl romanlarındaki Rus aristokratları gibi, </span><span style="line-height: 1.2em; text-indent: 0em;">hep Fransızca konuşurlardı. Sadece şoför, aşçı ve kapıcılarıyla </span><span style="line-height: 1.2em; text-indent: 0em;">Arapça konuşurlardı. Onların çevresinde adet böyleydi. Daha </span><span style="line-height: 1.2em; text-indent: 0em;">da beteri: Yerel halktan, sanki kendileri İngiliz veya Yunanmış gibi, 'Araplar' diye söz ederlerdi."</span></p>

  <p class="calibre1">"Ama baban gençliğinde bara gidip zil zurna sarhoş olarak masaların üstüne çıktığında herhalde Fransızca, İngilizce veya Yunanca şarkı söylemiyordu."</p>

  <p class="calibre1">"Hayır, haklısın, kesinlikle Arapça söylemiştir. Nureleyn adındaki dansözünü kollarına aldığında da aşk sözlerini Arapça fısıldıyordu. Sen de öyle yapıyorsun zaten."</p>

  <p class="calibre1">Meraklanan Adam ona döndü.</p>

  <p class="calibre1">"Evet, sen de" diye tekrarladı, "sadece Arapça fısıldamayı biliyorsun. Bütün gece Fransızca tartıştık, ama yatakta ... "</p>

  <p class="calibre1">"Kuşkusuz. Farkına tam varmamıştım aslında. Ama şimdi sen söyleyince, düşünüyorum da bütün aşk sözleri aklıma Arapça geliyor."</p>

  <p class="calibre1">"Bu dili bilmeyen biriyle birlikteyken de mi?"</p>

  <p class="calibre1">"Evet, böyle bir sorun yaşandı. Dolores'i yeni tanıdığımda bazen sevişirken hiç konuşmadığımdan yakınıyordu. Öyle sözlerin aklıma kendiliğinden Arapça olarak geldiğini ve o bu <span style="line-height: 1.2em; text-indent: 0em;">dili bilmediği için kendimi tutup söylemediğimi izah ettim. </span><span style="line-height: 1.2em; text-indent: 0em;">Düşündü, sonra: 'Sanki anlıyormuşum gibi kulağıma fısılda' </span><span style="line-height: 1.2em; text-indent: 0em;">dedi. Ben de öyle yapmaya başladım. O zaman o da onları </span><span style="line-height: 1.2em; text-indent: 0em;">mırıldanmak istedi. Başlangıçta oldukları gibi, yani sanki ben </span><span style="line-height: 1.2em; text-indent: 0em;">bir kadınmışım gibi söylüyordu. Aksanı da çok komikti. Ama </span><span style="line-height: 1.2em; text-indent: 0em;">yavaş yavaş doğru sözleri ve doğru telaffuzu öğretmeyi ba</span><span style="line-height: 1.2em; text-indent: 0em;">şardım. Artık Arapça sevişiyoruz ve bu da aramızda özel bir </span><span style="line-height: 1.2em; text-indent: 0em;">sevgi bağı oluşturuyor!"</span></p>

  <p class="calibre1">Semiramis kıkırdadı ve Adam bir an panik halinde bir <span style="line-height: 1.2em; text-indent: 0em;">pişmanlık yaşadı.</span></p>

  <p class="calibre1">"Sana asla bundan söz etmemeliydim. Geri kalan hiçbir <span style="line-height: 1.2em; text-indent: 0em;">şey için bana kızmaz. Ama yataktayken birbirimize neler fısıl</span><span style="line-height: 1.2em; text-indent: 0em;">dadığımızı sana anlatmam, işte bu gerçek ihanet."</span></p>

  <p class="calibre1">"Merak etme, kimseye söylemem."</p>

  <p class="calibre1">"Bu kadarı yetmez, usulünce yemin etmelisin."</p>

  <p class="calibre1">"Babamın mezarı üstüne yemin ederim ki söylediklerinin <span style="line-height: 1.2em; text-indent: 0em;">tek kelimesini bile kimseye anlatmayacağım. Ne Dolores'e ne </span><span style="line-height: 1.2em; text-indent: 0em;">de başkasına. Tamam mı?"</span></p>

  <p class="calibre1">"Tamam. Israrımdan ötürü özür dilerim, ama bu kadar <span style="line-height: 1.2em; text-indent: 0em;">mahrem şeyleri anlattığım için kendime kızdım. Hiç adetim </span><span style="line-height: 1.2em; text-indent: 0em;">değildir aslında."</span></p>

  <p class="calibre1">"Gevşe biraz Adam. Ben Semi'yim, arkadaşınım, güvenilir <span style="line-height: 1.2em; text-indent: 0em;">bir arkadaşım, biraz kalkanlarını indir. Ben sana sırlarımı açıyorum, sen seninkileri anlatıyorsun, ikimiz de bundan acı çe.kmeyeceğiz, sadece birbirimizi biraz daha yakın hissedeceğiz."</span></p>

  <p class="calibre1">Elini yolcusunun dizine koydu; Adam bir an düşüncelere <span style="line-height: 1.2em; text-indent: 0em;">daldıktan sonra sordu:</span></p>

  <p class="calibre1">"Mısır' dan ayrıldığında kaç yaşındaydın?"</p>

  <p class="calibre1">"Bir yaşımda bile değildim. Nasır devriminden hemen <span style="line-height: 1.2em; text-indent: 0em;">sonraydı. Babam büyük bir tedbirsizlik yapmıştı ve Kahire' de </span><span style="line-height: 1.2em; text-indent: 0em;">daha fazla kalmayı göze alamadı."</span></p>

  <p class="calibre1">"Tedbirsizlik mi?"</p>

  <p class="calibre1">"Evet, çok büyük bir tedbirsizlik."</p>

  <p class="calibre1">Gülümsedi, sonra sustu. Adam onun anılarını toparlamasını bekledi.</p>

  <p class="calibre1">"Tabii ki ben hiçbir şey hatırlamıyorum, ama hikaye öyle <span style="line-height: 1.2em; text-indent: 0em;">çok anlatıldı ki sanki kendim yaşamış gibiyim.</span></p>

  <p class="calibre1">"Babam üniversite öğrencisiyken, yani kırklı yıllarda büyük bir siyasal çalkantı yaşanıyordu. Babam hiçbir partiye girmemişti, ama üniversitedeki arkadaşları arasında komünistler, İslamcılar, monarşistler, milliyetçiler vardı. Bana anlattığına <span style="line-height: 1.2em; text-indent: 0em;">göre, bazı günler onlarca öğrencinin hep birden sarılar veya </span><span style="line-height: 1.2em; text-indent: 0em;">yeşiller giyerek okula geldiğini görürlermiş; saflar halinde yürümeye çalışır ve slogan atarlarmış. O zaman yeni bir parti kurulduğu anlaşılırmış. Genellikle bu gruplar ürkütücü olmaktan çok gülünçtü ve birkaç ay içinde silinip gidiyorlardı.</span></p>

  <p class="calibre1">"İhvan hareketi ve Müslüman Kardeşler çok daha ciddiydi. Binlerce genç bu harekete katılıyordu ve elli ikide Hür Subaylar darbesi gerçekleştiğinde herkes Nasır, Sedat ve <span style="line-height: 1.2em; text-indent: 0em;">beraberlerindekilerin üniformalı İhvan olduğunu sanmıştı. </span><span style="line-height: 1.2em; text-indent: 0em;">Babama göre, bazıları gerçekten de öyleydi; ama bir kez iktidarı aldıktan sonra, hareketle aralarına mesafe koydular; hatta ülkedeki etkisini azaltmaya uğraştılar. Öyle ki elli dörtte, yani benim doğduğum yıl, aldatıldıklarını düşünen İslamcı </span><span style="line-height: 1.2em; text-indent: 0em;">militanlar, bir konuşma yapan Nasır'ın üzerine defalarca ateş </span><span style="line-height: 1.2em; text-indent: 0em;">ettiler. Hedeflerini kıl payı kaçırdılar ve Üzerlerine amansız </span><span style="line-height: 1.2em; text-indent: 0em;">bir baskı çöktü. Binlerce militan tutuklandı ve birçok yönetici </span><span style="line-height: 1.2em; text-indent: 0em;">üstünkörü yargılanıp idam edildi.</span></p>

  <p class="calibre1">"Suikastçılardan birinin adı Abdüsselam'dı, on dokuz ya<span style="line-height: 1.2em; text-indent: 0em;">şındaydı ve babamın çok iyi bir arkadaşının en küçük karde</span><span style="line-height: 1.2em; text-indent: 0em;">şiydi. Genç adam suikastın ardından kaçmayı başarmıştı, polis ve ordu peşindeydi, yakalanıp oracıkta asılacağı kesindi. O </span><span style="line-height: 1.2em; text-indent: 0em;">zaman babam onu evde saklamaya karar verdi."</span></p>

  <p class="calibre1">"Babanın Nasır'ı öldürmeye çalışan adamı evinde sakladığını söylemiyorsun herhalde?"</p>

  <p class="calibre1">"Büyük bir tedbirsizlik, değil mi?"</p>

  <p class="calibre1">"Büyük bir tedbirsizlikten biraz daha fazlası bu! Tam bir <span style="line-height: 1.2em; text-indent: 0em;">çılgınlık! İyi bir Katolik burjuvanın aklından neler geçti de </span><span style="line-height: 1.2em; text-indent: 0em;">evinde bir katili, üstelik de İslamcı bir katili saklayarak hem </span><span style="line-height: 1.2em; text-indent: 0em;">kendisinin hem de ailesinin hayatını tehlikeye attı acaba?"</span></p>

  <p class="calibre1">"Zaten onun mantığına göre de, Abdüsselam'ı iyi bir Hıristiyan burjuvanın evinde aramayı yetkililer hayal bile edemezdi. Gerçekten de halk mahallelerini, camileri didik didik aradılar, ama bizim evi aramak akıllarına hiç gelmedi."</p>

  <p class="calibre1">"Ama bunu niye yaptı? Müslüman Kardeşler'e sempati <span style="line-height: 1.2em; text-indent: 0em;">mi duyuyordu?"</span></p>

  <p class="calibre1">"Kesinlikle hiçbir sempatisi yoktu. Onlardan bu <span style="line-height: 1.2em; text-indent: 0em;">hikayeden önce de nefret ediyordu, ömrünün sonuna kadar </span><span style="line-height: 1.2em; text-indent: 0em;">da nefret etmeyi sürdürdü. Abdüsselam'ı evinde saklamasının nedeni onun on dokuzunda olması, korkudan tir tir titremesi ve en iyi arkadaşının bunu yapması için yalvarmasıydı."</span></p>

  <p class="calibre1">"Annen razı oldu mu?"</p>

  <p class="calibre1">"Babam ona fikrini sormadı. Arkadaşı bir akşam karde<span style="line-height: 1.2em; text-indent: 0em;">şiyle gelmişti. Çocuk kılık değiştirmek için sakalını kesmişti, kovalanan tavşan gözleriyle henüz ergenlik çağına girmiş </span><span style="line-height: 1.2em; text-indent: 0em;">gibiydi. Biz zemin katta oturuyorduk, babamın bahçede boş </span><span style="line-height: 1.2em; text-indent: 0em;">zamanlarında resim yaptığı bir atölyesi vardı. Güzel şeyler </span><span style="line-height: 1.2em; text-indent: 0em;">yapıyordu aslında, eminim Avrupa' da yaşasaydı kendini resme verirdi. Uzun lafın kısası, genç adam o atölyeye gizlendi ve hiç dışarı çıkmadı. Babam ona gizlice yiyecek götürüyordu. Bu durum birkaç hafta sürdü ve aileden hiç kimse farkına varmadı. Kocasının atölyesine asla adımını atmayan annem </span><span style="line-height: 1.2em; text-indent: 0em;">de bir şey anlamadı.</span></p>

  <p class="calibre1">"Olaylar yatışıp yetkililer izini bulmaktan umudu kesin<span style="line-height: 1.2em; text-indent: 0em;">ce, kaçak gitti. Babam daha sonra, ülkeden ayrılmayı başarıp Batı Almanya'ya ulaştığını öğrendi. O sırada sürgündeki Müslüman Kardeşler'in çoğu orada toplanmıştı.</span></p>

  <p class="calibre1">"Bu yüzden ailemin başı hiç derde girmedi. Ama babam <span style="line-height: 1.2em; text-indent: 0em;">huzurlu değildi. Er veya geç bu işin duyulacağını ve yetkililerin, düşmanlara gösterilen bu anlayışın bedelini kendisine ödeteceklerini söylüyordu. O zaman evini, firmasını, tüm malını mülkünü sattı; karısını, çocuklarını, parasını alıp gitti."</span></p>

  <p class="calibre1">"Bu tedbirsizliğine pişman oldu mu?"</p>

  <p class="calibre1">"Olmadı, düşünsene, hiçbir zaman pişman olmadı! Tam <span style="line-height: 1.2em; text-indent: 0em;">tersine, bu yüzden kendini hep kutladı. Bu olay yüzünden </span><span style="line-height: 1.2em; text-indent: 0em;">varını yoğunu satmakta erken davranmıştı. Birkaç ay sonra </span><span style="line-height: 1.2em; text-indent: 0em;">ilk kamulaştırmalar başladı, sonra Süveyş savaşı patlak verdi. Babamın kuzenleri, annemin kardeşleri ve daha genel anlamda tüm yabancılar ya da öyle kabul edilenler Mısır'dan apar topar ayrılmak zorunda kaldılar, tüm mallarını mülklerini de geride bıraktılar. Yunanlar, İtalyanlar, Yahudiler, Doğu Akdenizli Hıristiyanlar ... Fabrikalarına, topraklarına, </span><span style="line-height: 1.2em; text-indent: 0em;">mağazalarına, bankalardaki hesaplarına el kondu. Her şeylerini kaybettiler. Babam ise, yaptığı büyük tedbirsizlikten ötürü 'tufan' dan önce varını yoğunu satmış, dolayısıyla </span><span style="line-height: 1.2em; text-indent: 0em;">servetini korumuştu. Bu sayede buraya geldiğinde araziler </span><span style="line-height: 1.2em; text-indent: 0em;">satın alıp birçok ev inşa ettirebildi. Şu anda içinde bulunduğumuz ve benim otele dönüştürdüğüm ev de bunlardan biriydi.</span></p>

  <p class="calibre1">"Mısır göçmenlerinin babamı ileri görüşlülüğünden ve <span style="line-height: 1.2em; text-indent: 0em;">koku alma yetisinden dolayı tebrik ettiklerine belki bin kez </span><span style="line-height: 1.2em; text-indent: 0em;">şahit olmuşumdur. Böylece, senin 'tam bir çılgınlık' dediğin </span><span style="line-height: 1.2em; text-indent: 0em;">olay yüzünden veya sayesinde kazandığı büyük bilge ününü </span><span style="line-height: 1.2em; text-indent: 0em;">ömrünün sonuna dek korudu."</span></p>

  <p class="calibre1">"Mısır' dan niye öyle apar topar ayrıldığını herhalde o insanlara hiç anlatmamıştır."</p>

  <p class="calibre1">"Kesinlikle anlatmadı. Bu ülkeye geldiğimizde, Nasır'ı <span style="line-height: 1.2em; text-indent: 0em;">yarı-tanrı gibi görüyorlardı, her yerde fotoğrafları asılıydı, </span><span style="line-height: 1.2em; text-indent: 0em;">Mısır' dakinden bile daha büyük bir hayranlık besliyorlardı. </span><span style="line-height: 1.2em; text-indent: 0em;">Babamın, Arap ulusunun kahramanını öldürmeye çalışmış </span><span style="line-height: 1.2em; text-indent: 0em;">birini evinde saklamakla övüneceğini düşünmüyorsun değil </span><span style="line-height: 1.2em; text-indent: 0em;">mi? Anında linç edilirdi. Ancak seksenli yıllarda, Nasır çoktan ölmüş ve unutulmuş iken, bundan söz etmeye başladı."</span></p>

  <p class="calibre1">"Baban Mısır'ı yeniden gördü mü?"</p>

  <p class="calibre1">"Bir tek kez bile adım atmadı oraya. Aslında tuhaftı bu. <span style="line-height: 1.2em; text-indent: 0em;">Oradan söz ederken yüzü aydınlanır ve bıkıp usanmadan </span><span style="line-height: 1.2em; text-indent: 0em;">dünyanın en güzel ülkesi olduğunu söylerdi. Ama bir daha </span><span style="line-height: 1.2em; text-indent: 0em;">hiç gitmedi, çocuklarının gitmesini de istemedi."</span></p>

  <p class="calibre1">"Sen de hiç gitmedin mi?"</p>

  <p class="calibre1">"Gittim, ama ancak babam öldükten sonra. Doğduğum <span style="line-height: 1.2em; text-indent: 0em;">ve bahsini onca işittiğim evi görmek istiyordum. Sonunda </span><span style="line-height: 1.2em; text-indent: 0em;">gördüm, ama hiçbir şey hissetmedim. Çocukluğumdan beri </span><span style="line-height: 1.2em; text-indent: 0em;">dinlediğim tüm o hikayelerden sonra, duygulanacağımı sanmıştım. Hiçbir şey olmadı. Ne bir damla gözyaşı ne de boğazımda bir düğümlenme. Ben Yukarı Mısır' dan, Luksor' dan, Krallar Vadisi'nden, duvar fresklerinden etkilendim. Orada, </span><span style="line-height: 1.2em; text-indent: 0em;">evet, sesim çıkmaz oldu. Niye onca insanın -fatihlerin, seyyahların, şairlerin ... - bu ülkeyi düşlediğini anladım. Ama ailemin nostaljilerine karşı soğuk duruyorum. Onlar Mısır'da yabancı gibi yaşadılar ve yabancı muamelesi gördüler."</span></p>

  <p class="calibre1">"Olaylar o kadar basit değil."</p>

  <p class="calibre1">"Hayır, o kadar basit. İnsan yerel halkı aşağılar ve dilini <span style="line-height: 1.2em; text-indent: 0em;">konuşmaya tenezzül etmezse, sonunda dışlanır. Eğer annem </span><span style="line-height: 1.2em; text-indent: 0em;">babam Mısır'da yaşamaya devam etmek istiyorlardı ise, İngilizler ve Fransızlarla yakınlaşacaklarına, Mısırlı olmalıydılar."</span></p>

  <p class="calibre1">Sesinde hiç sönmemiş eski bir öfkenin yankısı vardı. Birkaç saniye süren ağır bir sessizliğin ardından, devam etti:</p>

  <p class="calibre1">"Dürüst olacaksam, annemle babamı aynı kefeye koymamalıyım. Babam aynen sana dediklerimi söylüyordu; yani, yerel nüfusla bütünleşmeliydik diyordu; zaten tüm çevrelerden dostları -ve muhtemelen sevgilileri- vardı. Ama böyle bir tavrı benimsemiş ender insanlardan biriydi. Ailesinde, <span style="line-height: 1.2em; text-indent: 0em;">hele annemin ailesinde insanların çoğu kendini yabancı hissediyordu ve yerleşimci gibi davranıyorlardı. Yerleşimciler, koloniler çağı geride kalınca bavullarını toplayıp gitmek zorunda kaldılar. Ne ektilerse onu biçtiler denebilir ... "</span></p>

  <p class="calibre1">"Seninkileri savunmak bana düşmez, ama bu tür sorunlarda her zaman iki taraf da kusurludur. Kullandığın ifadeyi aynen tersyüz de edebiliriz: Yabancı gibi davrandılar, çünkü <span style="line-height: 1.2em; text-indent: 0em;">onlara hep yabancı gözüyle bakıldı. İnsanların bütünleşmeyi </span><span style="line-height: 1.2em; text-indent: 0em;">reddetme nedenlerinden biri de, içinde yaşadıkları toplumun </span><span style="line-height: 1.2em; text-indent: 0em;">onları bünyesine katmayı becerememesidir. Adları, dinleri, </span><span style="line-height: 1.2em; text-indent: 0em;">görünümleri, aksanları yüzünden ... "</span></p>

  <p class="calibre1">Uzunca bir süre dalgın kaldılar. Sonra Adam daha neşeli <span style="line-height: 1.2em; text-indent: 0em;">bir sesle devam etti:</span></p>

  <p class="calibre1">"Sana dönecek olursak, Kahire barlarında kalça kıvırmana gerek kalmadan da şarkıcılık yapabilirdin pekala."</p>

  <p class="calibre1">"Babam Nuh der peygamber demezdi; tartışmak bile faydasızdı. Ama ona kızmıyorum, o kendi çağına aitti ve benim iyiliğimi düşündüğüne inanıyordu. Her ne olursa olsun, ben <span style="line-height: 1.2em; text-indent: 0em;">de şarkıcılıkta ilerlemek konusunda gerçek anlamda hırslı de</span><span style="line-height: 1.2em; text-indent: 0em;">ğildim. Arkadaşlarım için şarkı söylemeyi seviyorum, güzel </span><span style="line-height: 1.2em; text-indent: 0em;">bir sesim olduğu söylendiğinde hoşuma gidiyor, ama annemi </span><span style="line-height: 1.2em; text-indent: 0em;">babamı terk edip, kaderimi bir emprezaryoya teslim etmezdim. Gençliğimde bambaşka bir niyetim vardı. Cerrah olmak istiyordum."</span></p>

  <p class="calibre1">Adam bunu hatırlıyordu. Semiramis'i tanıdığında tıp fakültesinin ilk sınıfındaydı.</p>

  <p class="calibre1">"Hemen hiç kadın cerrah olmadığını bir yerlerde okumuştum ve bunun öncüsü olmak istiyordum. Fakültede hem hocalar hem de öğrenciler el birliğiyle cesaretimi kırmaya uğraşıyorlardı, hayatlarını bir cerraha emanet eden hastaların güven verici birine, yani bir erkeğe ihtiyaç duyduklarını söylüyorlardı. Başka bir deyişle, bana layık olmayan meslekler -şarkıcılık- ve benim layık olmadığım meslekler -cerrahlık- vardı. Ama bütün bunlar beni caydırmaya yetmedi, hırsla, öfkeyle çalışıyordum, kendi devremin en iyisi olmak istiyordum ve ikinci üç aya kadar gerçekten <span style="line-height: 1.2em; text-indent: 0em;">de öyleydim."</span></p>

  <p class="calibre1">"Sonra usandın ... "</p>

  <p class="calibre1">"Hayır. Sonra Bilal'le tanıştım. Sonra, birbirimize deli gibi <span style="line-height: 1.2em; text-indent: 0em;">vurulduk. Sonra o öldü. Ve ben üç yıl boyunca kalakaldım. </span><span style="line-height: 1.2em; text-indent: 0em;">Kara deliğimden çıktığımda savaş başlamıştı ve tıp öğreni</span><span style="line-height: 1.2em; text-indent: 0em;">mine yeniden başlamak için çok geçti. Öğrendiğim her şeyi </span><span style="line-height: 1.2em; text-indent: 0em;">unutmuş gibiydim ve hiçbir şeyi ezberleyemeyeceğimi dü</span><span style="line-height: 1.2em; text-indent: 0em;">şünüyordum. Bir daha öğrenim hayatına dönmedim ve işte </span><span style="line-height: 1.2em; text-indent: 0em;">bugün otelcilik yapıyorum." </span><span style="line-height: 1.2em; text-indent: 0em;">Adam "Şato sahibeliği" diye düzeltti. </span><span style="line-height: 1.2em; text-indent: 0em;">Gülümsedi.</span></p>

  <p class="calibre1">"Özür dilerim, verdiğin unvanı unutmuşum."</p>

  <p class="calibre1">"Şato sahibesi, evet. Benim sevgili şato sahibem."</p>

  <p class="calibre1">"Ülkeye kısa süreliğine de olsa dönmen, bana iyi geldi. <span style="line-height: 1.2em; text-indent: 0em;">Belki de seni yanına çağırdığı için Murad' a teşekkür etmeliydim. Şampanyalı yemeklerimizi uzun süre unutmayacağım." </span></p>
<p class="calibre1"><span style="line-height: 1.2em; text-indent: 0em;">Sesi kederliydi. Arkadaşı ona doğru döndü. Semi'nin </span><span style="line-height: 1.2em; text-indent: 0em;">gözleri yaşlıydı.</span></p>

  <p class="calibre1">"Sence vedalaşmak için biraz erken değil_ mi?" diye sordu. "Hemen gidecek değilim. Odamdan bir süreliğine daha çıkmıyorum."</p>

  <p class="calibre1">Kadın gülümsedi. Bir an bekledi. Bir tereddüt geçirdi, <span style="line-height: 1.2em; text-indent: 0em;">sonra:</span></p>

  <p class="calibre1">"Bu sabah Dolores'le uzun bir konuşma yaptık" dedi.</p>

  <p class="calibre1">"Yine mi telefon ettin ona?"</p>

  <p class="calibre1">"Hayır, bu defa o aradı. Sen henüz gitmiştin. Sanki geceyi <span style="line-height: 1.2em; text-indent: 0em;">birlikte geçirdiğimizi hissetmiş gibiydi. Ve ... " ·</span></p>

  <p class="calibre1">Sustu. Uzun bir ara oldu. Adam söze girmek zorunda kaldı:</p>

  <p class="calibre1">"Ve?"</p>

  <p class="calibre1">"Artık senin kendi odanda, benim de kendiminkinde <span style="line-height: 1.2em; text-indent: 0em;">uyuyacağımıza karar verildi."</span></p>

  <p class="calibre1">Arkadaşı "Karar verildi" diye tekrarladı. Hem gülümseyişi hem de içinde çekişen duygular çift yönlüydü.</p>

  <p class="calibre1">"Bunu sana söylemeyecektim" diye özür diledi Semiramis, "ve sen de aramızda böyle bir konuşma hiç geçmemiş <span style="line-height: 1.2em; text-indent: 0em;">gibi davran. Ama verdiğim sözü tutmama yardım et, buna </span><span style="line-height: 1.2em; text-indent: 0em;">ihtiyacım var."</span></p>

  <p class="calibre1">Adam'ın sessizliği sürdüğü için, hem öfkeli, hem pişman <span style="line-height: 1.2em; text-indent: 0em;">bir sesle ısrar etti:</span></p>

  <p class="calibre1">"Bir an için erkeklik gururunu unut ve bana sadece, sana <span style="line-height: 1.2em; text-indent: 0em;">yardım edeceğim, de."</span></p>

  <p class="calibre1">Önce homurdandı, sonra razı olup gürültülü bir iç çekişle <span style="line-height: 1.2em; text-indent: 0em;">birlikte, "Tamam, sana yardım edeceğim" dedi.</span></p>

  <p class="calibre1">Sürücünün sesi anında değişti, şen şakrak devam etti:</p>

  <p class="calibre1">"Tabii bu durum arzuları, istekleri, iltifatları, şefkati ve <span style="line-height: 1.2em; text-indent: 0em;">hatta bir parça kur yapmayı dışlamıyor. Her şeye tamam, sadece ... "</span></p>

  <p class="calibre1">Yoku peşinden gelecek kaba sözleri bekledi, ama kadın <span style="line-height: 1.2em; text-indent: 0em;">başka bir şey demedi. Cümlesi bitmişti.</span></p>

  <p class="calibre1">O zaman Adam, "Her şeye tamam, sadece, her şeye tamam, sadece" diye yineledi, bu sözlere mümkün olan en gülünç tonlamayı vermeye çalışarak.</p>

  <p class="calibre1">Adam, bu konuşmayı not defterine kaydederken şu gözlemi <span style="line-height: 1.2em; text-indent: 0em;">yapacaktı: </span><span style="line-height: 1.2em; text-indent: 0em;">Konuşmamız sırasında, Dolores'le yazışmamın ardından </span><span style="line-height: 1.2em; text-indent: 0em;">benim de benzer bir sonuca vardığımı Semi' ye itiraf etmekten özenle kaçındım. Aldığını iyi terbiye, hayal kırıklığına uğrama rolü yapmamı ve özellikle de sevgilime aşkımızı </span><span style="line-height: 1.2em; text-indent: 0em;">kesme kararını bizzat bildirmek zorunda kalmadığını için </span><span style="line-height: 1.2em; text-indent: 0em;">çok rahatladığımı gösternıenıemi söylüyordu. İki kadının </span><span style="line-height: 1.2em; text-indent: 0em;">ortaklığı bir kez daha beni pişmanlığın ve öküzlüğün işkencesinden korumuştu.</span></p>

  <p class="calibre1">Bu uzak durma yeminine uymaya söz veriyorum; <span style="line-height: 1.2em; text-indent: 0em;">ama namuslu olmam gerekirse, her an, her yerde, her ko</span><span style="line-height: 1.2em; text-indent: 0em;">şulda buna uyabileceğimden emin değilim. </span><span style="line-height: 1.2em; text-indent: 0em;">Beni hayatın yönlendirmesine izin vereceğim.</span></p>
</body>
</html>