<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>index</title>
  <meta content="pdftohtml 0.36" name="generator"/>
  <meta content="text/html; charset=utf-8" http-equiv="Content-Type"/>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>
<body style="margin: 3%;">
<p class="calibre1">ALTINCI GÜN</p>
<p class="calibre1">1</p>
<p class="calibre1">Sabah iki sevgili, tıpkı bir gün önce yaptıkları gibi verandada buluştular. Önce Adam kalkmış, ama Semiramis'in gelip kahvaltı tepsisini yukarı çıkaran düğmeye basmasını beklemişti.</p>
<p class="calibre1">Kadın, "Murad bugün toprağa veriliyor" dedi; onu merasime katılmama fikrinden caydırmak için ısrar etmeye hazırlanıyordu. Ama bakışlarını görünce bunun bir işe yaramayacağını anladı. Bunun yerine, üzücü haberi vermek üzere eski arkadaşlara yazıp yazmadığını sordu.</p>
<p class="calibre1">"Ben de bugün bunu yapmayı düşünüyordum. Sen cenazedeyken, ortak tanıdıklarımız için bir tür ölüm ilanı yazacağım, iki üç yakın arkadaşa da daha kişisel mektuplar gönderip Tania'nın yapılmasını istediği o toplantıdan söz edeceğim."</p>
<p class="calibre1">Sevgilisinin eli şefkatle Adam'ın elini sıktı.</p>
<p class="calibre1">"İyi. Böylece sen de cenaze törenine uzaktan katılmış olacaksın."</p>
<p class="calibre1">Sessizlik.</p>
<p class="calibre1">"Kimden başlayacağını biliyor musun?"</p>
<p class="calibre1">Adam yavaşça başını sallarken gözlerini yumdu, böylelikle aradan geçen uzun yılların ardından Doğu Akdeniz davranış tarzına yeniden dahil oldu.</p>
<p class="calibre1">"Evet, biliyorum."</p>
<p class="calibre1">Semiramis'in bir isim beklediği belliydi, ama sadece gizemli bir gülüş alabildi. İyi huylu bir kız olarak, sanki akşam olmuş da yeniden şampanya içiyorlarmış gibi kahve fincanını onunkiyle tokuşturmak üzere havaya kaldırdı.</p>
<p class="calibre1">"Dağılmış arkadaşların sıhhatine!" dedi.</p>
<p class="calibre1">Adam, "Hayatta kalanların sıhhatine!" diye cevap verdi.</p>
<p class="calibre1">Neşeli bir ifade değildi bu. Arkadaşının gözleri buğulandı. Ama kendini hemen toparladı ve fincanını yeniden kaldırıp şımarıklıkla sevgi karışımı bir sesle, "Gidenlere!" dedi.</p>
<p class="calibre1">Adam odasına döndükten sonra vadiye bakan pencereyi ardına kadar açtı. Çam ağaçlarından yükselen keskin kokuyu uzun uzun içine çekti, sonra da masasının başına oturup bilgisayarının kapağını açtı ve ilk mektubuna başladı.</p>
<p class="calibre1">"Çok sevgili Albert, Sana bu e-posta ile kötü bir haber vereceğim. Murad hakkında. Hep söylenir ya, "uzun bir hastalığın ardından" cumartesi günü vefat etti. Daha kırk dokuz yaşındaydı. Cenaze töreni bugün yapılacak. Onun hakkında son konuşmalarımızda iyi şeyler söylememiştik. Ölümünün fikrimizi değiştireceğini sanmıyorum; ama bu olay yine de tavrımızı değiştirmemizi gerektiriyor. [. . ]</p>
<p class="calibre1">Sen de iki satır yazarsan Tania mutlu olur. Ayrıca eski arkadaşların bir süre sonra Murad'ın anısına bir araya gelmelerini arzu ediyor. Bence müteveffanın şerefine yapılacak konuşmalarla geçecek bir merasim yersiz ve sıkıcı olur; buna karşılık, bunca yılın ardından eski arkadaş topluluğumuzu bir araya getirmek fikri bana hiç de tatsız gelmiyor. Sen de bunu bir düşün! Yine konuşuruz ...</p>
<p class="calibre1">Sevgiler,</p>
<p class="calibre1">Adam"</p>
<p class="calibre1">Bu mesajı gönderdikten sonra, elektronik posta adres defterini taramaya başladı ve Semiramis' e söz ettiği "ortak tanıdıklar" dan son yıllarda temas içinde olduğu bazılarını saptadı. Ülkede kalanların özlü bir şekilde ifade ettikleri gibi, hepsi de "göçmen" di.</p>
<p class="calibre1">Onlar için hazırladığı ölüm ilanını yazmak biraz zamanını aldı. Samimi bir konuşma ile basın bildirisi arasındaki doğru üslubu bulmaya çalışıyordu. Sonunda biraz yorgunluktan biraz da tembellikten, Albert' e gönderdiği mesajın birinci paragrafıyla üçüncü paragrafın ilk cümlesini, "Sen de iki satır yazarsan Tania mutlu olur"u olduğu gibi kopyalamakla yetindi ve mesajı şöyle bağladı: "Bundan sonraki görüşmemizin bu kadar üzücü koşullarda gerçekleşmeyeceğini umarım." Başka da bir şey eklemedi. Gönder!</p>
<p class="calibre1">Saatine baktı, tam on birdi, cenaze merasimi için saptanan saat gelmişti. Birkaç saniyeliğine kendi içine kapandı; sonra vicdani rahatsızlığının su yüzüne çıkmasını engellemek için tekrar e-postalarına bakmaya başladı ve büyük bir şaşkınlık içinde Albert'den cevap geldiğini gördü. Halbuki lndiana' da saat herhalde sabahın üçü veya ona yakın bir şeydi.</p>
<p class="calibre1">"Sevgili Adam,</p>
<p class="calibre1">Uyku tutmadığı için yataktan kalkmıştım ki senin mesajını gördüm.</p>
<p class="calibre1">Bana verdiğin habere üzüldüm. Gün içinde Tania'ya bir mektup göndereceğim. Ona karşı hiçbir zaman sevgi ve dostluktan başka bir şey duymadım; Murad'a gelince, genel tavrı konusunda seninle aynı yargıyı paylaşsam da senin de bildiğin zorlu sınav sırasında benim için yaptıklarını asla unutmayacağım. İncelikle davranmayı bilemeseydi, ben o işten sağ çıkamazdım. Sırf bu nedenle bile, onun naaşı önünde -tabii zihinsel olarak- saygıyla eğilmem doğru olur. Her ne olursa olsun, ben kalbimin içinde ona kızmıyorum; sadece kendisine senden benden daha çok acı çektiren ahlaki çöküşüne üzülüyorum.</p>
<p class="calibre1">Eski arkadaşları bir araya getirme fikrine çok memnun olduğumu söylemek isterim. Koşulların ve gerekçelerin pek bir önemi yok. Zaten bugüne kadar bunu . niye hiç akıl etmediğimize şaşırıyorum ... Bu sözleri yazarken cevap da gözümün önünde hemen beliriyor. Murad'ın yüzünden olmadı. Onunla bir araya gelmek artık düşünülemezdi, ama onsuz toplanmanın da bir anlamı olmayacaktı. Bu mantığı sürdürerek, onun ölümünün sonunda buluşmamızı sağlayacak en uygun koşulu sağladığını düşünüyorum. Merak etme, Tania'ya böyle bir şey söyleyecek değilim. Murad'ın hatırasının bizi bir araya getirdiğine inanmaya ihtiyacı varsa, hayallerini ve avuntularını elinden almayalım!</p>
<p class="calibre1">Dolayısıyla bu buluşmaya yürekten evet diyorum. Ama "eski ülkemiz" de gerçekleşemez. Biliyorsun, bir Amerikan yurttaşı olarak oraya gitmemem gerek. Üstelik enstitümün Pentagon'la ilişkileri göz önüne alındığında, oraya özel bir ziyaret yapmam tavsiye edilmemekle kalmaz, kesinlikle yasaktır.</p>
<p class="calibre1">Üzgünüm! Benim de aranızda olmamı istiyorsan toplantının başka yerde yapılması lazım. Bana en iyi seçenek Paris gibi görünüyor, ama diğer önerilere de açığım.</p>
<p class="calibre1">Tarihler konusunda ise son derece esnek olabilirim. Birkaç hafta önceden haberdar edilmem koşuluyla, senin seçeceğin tarihlere uyarım. Şu işi gecikmeden yap, eski arkadaşlarla buluşmak için sabırsızlanıyorum. Çoğuyla yıllardır hiç temasım olmadı.</p>
<p class="calibre1">Sadık arkadaşın,</p>
<p class="calibre1">A."</p>
<p class="calibre1">Adam ona hemen kısa ve özlü bir paragrafla cevap verdi:</p>
<p class="calibre1">"Bu kadar hızlı cevap verdiğin için teşekkürler Albert! Engellerini anlıyorum. Ve sensiz toplanmak söz konusu olamayacağına göre, demek ki Paris'te toplanacağız! Tahmin edebileceğin gibi, bu çözüm benim de çok işime geliyor. Diğerleriyle de konuşup birkaç tarih önereceğim ...</p>
<p class="calibre1">Dostlukla, A."</p>
<p class="calibre1">Mesajı gönderdi, bilgisayarın ekranını indirdi ve not defterini alıp bir gün önce kaldığı sayfayı açtı.</p>
<p class="calibre1">Albert'in çalıştığı enstitünün onlarca yıldır Amerikalı askerler için önemli bir "think tank" olduğunu, bugüne kadar kendisi hiç böyle safça dile getirmemişti, ama ben Jıer zaman biliyordum. Arkadaşını kadar apolitik birisi açısından, haydi tuhaflık demeyelim ama, tartışmasız bir aykırılık söz konusuydu. Buraya epey dolambaçlı bir yoldan geçerek ulaşmış olsa da, güzergahın mantıksal bir tutarlılığı vardı.</p>
<p class="calibre1">Yirmi yılı aşkın bir süre önce bana Paris'teki o kahvaltı ziyafetinde artık hayatında ne yapacağını bildiğini söylediğinde, her zaman düşünü kurduğu yeni bir disiplinin varlığını öğrenmişti: Gelecekbilinı. Söz konusu olan, hayatı boyunca ilgilenmediği falcılık, kahinlik veya astroloji ya da okuyucu olarak çok beğendiği, bir gün kendisini yazar olarak da denemek istediği bilinıkurgu değil, gerçek bir bilimsel disiplindi. Bana, bu bilim dalının "başları yıldızlardayken ayakları yere basan araştırmacılar" a emanet edildiğini yazmıştı.</p>
<p class="calibre1">ABD'deki ilk yıllarında ondan pek haber alamamıştım. Oraya varır varmaz iki satırlık bir haber göndermiş, verdiği bir New York numarasından onu aramıştım. Sonra bir ses çıkmamıştı. Ben hayatımın normal akışına dönmüştüm, o da kendi hayatını kurmaya girişmişti.</p>
<p class="calibre1">Ne olduğunu ancak seksen yedide öğrendim. Prestijli bir uluslararası politika dergisinde "petrolün geleceği" hakkında bir makale okurken, bir dipnotta "Albert N. Kithar'ın 'kör nokta' kavramı hakkındaki çığır açıcı çalışmaları"ndan övgüyle söz edildiği gözüme çarptı.</p>
<p class="calibre1">Neyse ki dipnotta, söz konusu çalışmaları yayımlanış, merkezi Indiana' da olan enstitünün adı da verilmişti.</p>
<p class="calibre1">Arkadaşıma hiç gecikmeden bir mektup yazıp, eline geçeceğinden emin olmasam da, belirtilen adrese gönderdim. Ama mektup onu hızla bulmuş olsa gerek, çünkü cevabı iki hafta sonra bana ulaştı.</p>
<p class="calibre1">"Çok sevgili Adam,</p>
<p class="calibre1">Mektubunu nasıl bir aceleyle açtığımı ve araştırmalarım hakkında kulağına bir şeyler çalındığını öğrenince nasıl heyecanlandığımı tahmin edemezsin. Hakkımda yanılma, hiçbir büyük kuram icat etmedim, şöhret olmadım. 'Kör nokta' veya 'blind spot' kavramı sadece bir düşünme aracı; ben ona bizim jargonumuzda 'a digging tool', yani kazma aleti diyorum. Hepsi bu kadar ve şimdi anlayacağın üzere büyücülük falan yok ortada.</p>
<p class="calibre1">Bu fikir aklıma biz kolejdeyken gelmişti. Sınıfta, Fransız Devrimi zamanında ilan edilen 'İnsan ve Yurttaş Hakları Beyannamesi'nden söz ediliyordu. Bir öğrenci, kadınların da bu hakların kapsamına dahil edilip edilmediklerini, eğer edilmişlerse niye Fransa' da oy kullanma hakkını ancak İkinci Dünya Savaşı'ndan sonra elde ettiklerini sormuştu. Öğretmen, gerçeği söylemek gerekirse, bu kanun önünde eşitlik beyanına kadınların dahil edilmediklerini belirtmiş, ama buradan hareketle onların bilinçli olarak safdışı bırakıldıkları sonucuna varılamayacağını eklemişti. Gerçekliğin bu yönü o dönemde yaşamış insanlar açısından tasavvur edilemiyordu, 'görülemiyordu', o kadar, demişti.</p>
<p class="calibre1">Bu soru aklımı kurcalamıştı; gelecek tahminleri ve gelecekbilimle daha yakından ilgilenmeye başladığımda, insanların her çağda bazı şeyleri göremediklerini sürekli akılda tutmanın ne kadar önemli olduğunu anladım. Haliyle buna bizim çağımız da dahil. Biz, atalarımızın göremediklerini görüyoruz; ama onların gördükleri ve bizim göremediğimiz şeyler de var; asıl önemlisi, bizim de 'kör noktalar' ımız olduğuna göre, henüz göremediğimiz ama torunlarımızın görecekleri sayısız şey var.</p>
<p class="calibre1">Fikrimi somutlaştırmak için verilebilecek yüzlerce örnekten birini söyleyeyim: Çevre kirliliği. Sanayi devriminin başından itibaren, kentsel yerleşimlerin yakınında fabrikaların varlığının sağlık için ciddi bir tehdit oluşturabileceği hiç görülemedi; başka kaygılar, başka öncelikler vardı. Bu konu sadece kırk yıldır görüş alanımıza girdi. Aynı alandan bir başka örnek, denizdeki kaynakların sonsuz olmadığı ve tükenebilecekleri fikridir. Daha birkaç yıl önce böyle bir fikir, çok küçük bir 'öngörü sahibi' azınlığın dışında, 'görünmez'di. Bu azınlığın üyeleri de çağdaşları tarafından işitilmiyorlardı. Hemen ilave edeyim: 'Kör nokta' kavramını ben icat etmedim. Tarihçiler, psikologlar ve sosyologlar uzun süredir bundan söz ediyorlar. Arkadaşın Albert'in katkısı sadece belirli bir noktada ve oldukça mütevazı. Dört yıl önce -o sırada enstitümüz daha Indianapolis'e taşınmamıştı- New York'ta bir üniversite benden gelecekbilime giriş dersi vermemi istemişti. Sömestr sonunda öğrencilere dönem sonu ödevinin konusu olarak bir tek soru sordum. Aşağı yukarı şöyle dile getirmiştim: Her çağın kendi kör noktaları vardır, bizimki de bu bakımdan bir istisna değildir. Gerçekliğin göremediğimiz yönleri var ve kaçınılmaz bir şekilde birkaç yıl içinde her birimiz şöyle diyeceğiz: 'Ben bunu nasıl göremedim?' Ben de sizden kendinizi geleceğe taşımanızı ve bugün görülmesi çok güç olsa da, otuz yıl içinde en basit gerçeklerden biri haline gelecek bir 'kör nokta' dan söz etmenizi istiyorum.</p>
<p class="calibre1">Öğrencilerin cevapları ilginçti. Hatırladıklarımdan biri, gelecek kuşakların bizim çağımızda milyonlarca hayvanın mezbahalarda katledildiğini ve hemcinslerimizin çoğunluğunun bunu son derece normal karşıladığını öğrenince sarsılacaklarını söylüyordu - bence türümüzün geleceği hakkında fazla iyimser bir bakış ...</p>
<p class="calibre1">Sonuçta bu yöntem enstitümüzün bazı yöneticilerinin aklını çeldi. Hatta yeni araştırmacılar işe alınacağı zaman yapılan mülakatların zorunlu sorularından biri oldu: 'Söyleyin bakalım Kim! Burnumun ucunda Asya'nın -veya Avrupa'nın veya petrolün veya nükleer enerjinin, vb- geleceğine ilişkin çok önemli bir şey duruyor ve ben onu göremiyorum.</p>
<p class="calibre1">Nedir bu, söyleyebilir misiniz?' Anında cevap vermek imkansızdır, kendimizi ilk bakışta görebildiklerimizin ötesine taşıyabilmek için kafayı çatlatmak, gerçeği kazmak gerekir. Kazma aleti, yani 'digging tool' deyimi de buradan geliyor zaten.</p>
<p class="calibre1">Herkes beni çalışıyor sanırken, birkaç yıldır bu işlerle eğleniyorum işte!</p>
<p class="calibre1">Peki sen neler yapıyorsun? Hayatın, işin, projelerin, vb hakkında fazla bir şey yazmamışsın. Demek ki bana ikinci bir mektup daha yazmak zorunda kalacaksın.</p>
<p class="calibre1">Sadık dostun,</p>
<p class="calibre1">Albert"</p>
<p class="calibre1">Bu mektuplaşmanın ardından bir dalıa irtibatımızı kaybetmedik. Pullu zarflar devrinde, en az yılda bir kez yazı şıyorduk; sonra elektronik postanın icadıyla birlikte yazışma ritmimiz hissedilir ölçüde hızlandı. Şimdi bilgisayarlarımızın arasındaki mesaj trafiğinin haftalarca kesildiği bir dönem pek yok. Bazen birimizin okuduğu ve diğerinin de görmesini istediği bir makalenin eklendiği çok kısa mesajlar söz konusu oluyor. Tek kelimelik mesajlar: "büyüleyici" veya "kaygı verici" ya da sadece "dostlukla"; imza da her zaman tek bir harfle, adımızın ortak başlıarfi olan</p>
<p class="calibre1">"A" ile atılıyor.</p>
<p class="calibre1">Kağıt üzerindeki yazışmalarımızın izlerini sakladım; aldığını mektupların hepsi duruyor, ama kendi gönderdiğim mektuplarda bu kadar titiz davranamadım, postaya vermeden önce fotokopisini çektirmediklerinı oldu. Elektronik postaların saklanması ise biraz daha keyfe keder oluyor. İlke olarak, aslında tüm yazışmalar saklanıyor; ama işin aslı, bilgisayarlarımdan biri ne zaman ruhunu teslim etse ve ne zaman elektronik posta kullanıcımı değiştirmek zorunda kalsam, birçok belge uçup gitti.</p>
<p class="calibre1">Ama bu durum beni sıkıntıya sokmuyor. Bir Antik çağ tarihçisi olarak, sürekli parçalar, kalıntılar üzerinde çalışmak zorunda kalmadım mı? Bununla kıyaslanınca, kendi geçmişimi yeniden oluşturmak için elimin altında bulunan malzeme gerek sakladığım belgeler gerekse kişisel anılarım bakımından işitilmemiş bir zenginliğe sahip.</p>
<p class="calibre1">Benim dramım bundan değil, iç dünyamı herkese açık yazılarımdan, sanki onların değerini azaltacakmış gibi, uzak tutan o zihinsel sakatlıktan kaynaklanıyor.</p>
<p class="calibre1">2</p>
<p class="calibre1">Adam, arkadaşının eski mektubundan uzun bölümleri defterine not ettikten sonra, yatağına uzandı ve bir zarftan diğerine geçerek tekrar eski yazışmalarının içine daldı. Bu okumalardan büyük keyif alıyordu, zamanı unutarak eski mektupların içine gömülmek istiyordu. Ama onda vicdani huzursuzluk her zaman galebe çalar, yapmayı kararlaştırdığı işten biraz olsun uzaklaşınca, kendini azarlamaya başlardı.</p>
<p class="calibre1">O gün de o lezzetli uyuşukluktan hızla, hatta biraz erken kopup bilgisayarının başına oturdu ve bu matem gününde yazacağına söz verdiği diğer önemli mektuba başladı.</p>
<p class="calibre1">"Çok sevgili Naim, Sana çok üzücü bir haber vermek için yazıyorum: Murad kanserden öldü. Bugün cenaze töreni yapılıyor.</p>
<p class="calibre1">Onunla irtibatını korumuş muydun bilmiyorum.</p>
<p class="calibre1">Ben kendi payıma, sana daha önce de söylediğim gibi, yıllardır onunla konuşmuyordum. Ama geçen Cuma karısı ve kendisi telefon edip ölmek üzere olduğunu ve beni görmek istediğini haber verdiler. O akşam hemen kalkıp geldim, ama gecenin ilerleyen saatlerinde biz konuşamadan vefat etti.</p>
<p class="calibre1">Sen de iki satır yazarsan Tania mutlu olur. Ayrıca eski arkadaşların bu vesileyle bir araya gelmelerini arzu ediyor. Bu da, koşullar bir tarafa bırakıldığında, mükemmel bir fikir. Ne düşünüyorsun? Yer ve tarihe ilişkin önerilerin var mı? Benim tercihim Paris'ten yana, ama her türlü öneriye de açığım.</p>
<p class="calibre1">Sevgiler,</p>
<p class="calibre1">Adam"</p>
<p class="calibre1">Albert ile olduğu gibi Naim ile de bağlantım bir gün tamamen rastlantısal bir şekilde yeniden kurulmuştu; birkaç yıl boyunca zaman zaman yazıştık; sonra elektronik posta sayesinde haberleşmemiz süreklilik kazandı.</p>
<p class="calibre1">Ama onunla bağlantımın yeniden kurulması daha geç bir tarihte, en fazla on yıl önce Albert ile hemen hemen aynı biçimde gerçekleşmiş, yalnız bu kez ben onun değil, o benim izimi bulmuştu.</p>
<p class="calibre1">"Barbar istilaları"na özel bir sayı hasreden küçük bir aylık tarih dergisinde Attila hakkında bir makale yayımlamıştım ve derginin Fransa sınırları dışında da okunacağını hiç düşünmüyordum. Bu nedenle derginin editörü üzerinde bir Brezilya pulu bulunan okuyucu mektubunu bana ulaştırdığında hoş bir sürpriz yaşamıştım. Zarfın arkasında göndericinin ad ve soyadının sadece baş harfleri yer alıyor, mektubun başlangıcı da yazarı hakkında hiçbir ipucu vermiyordu.</p>
<p class="calibre1">"Sayın Profesör,</p>
<p class="calibre1">Size öncelikle makalenizin bana Attila'nın kişiliği hakkında öğrettikleri için teşekkür etmek üzere yazıyorum. İnsan tarihsel bir kişiliği tanıdığını sanıyor, hakkında kulaktan dolma iki üç fikri oluyor, hatta bu durumda görüşlerine dayanak olarak onu örnek vermeye bile kendinde hak buluyor. Sonra ansızın, okuduğu bir yazı sayesinde, ne bu Hun imparatoru ne de çağı hakkında fazla bir şey bilmediğini fark ediyor. Daha da kötüsü, bildiği kadarının da tamamen yanlış diye değerlendirilebilecek ölçüde bulanık ve üstünkörü olduğunu anlıyor.</p>
<p class="calibre1">Sayın Profesör, bu kişilik hakkında bir biyografi yazmayı hiç düşünmediniz mi? Ben bir okuyucu olarak sizi bu konuda yüreklendirmek istiyorum.</p>
<p class="calibre1">Eğer bu mütevazı önerim hoşunuza gider ve bu kitabı yazmaya razı olursanız, adıma ithaf edilmiş bir nüshayı aşağıdaki adrese gönderirseniz minnettar olurum:</p>
<p class="calibre1">Naim E., [ .. ] A venida lpiranga, Sao Paulo, Brezilya.</p>
<p class="calibre1">Not: Hayır, basit bir isim benzerliği değil."</p>
<p class="calibre1">Tabii ki içimden derhal boynuna sarılmak, onu yeniden bulduğuma ne kadar sevindiğimi söylemek, başına neler geldiğini sormak geçmişti. Ama kendimi tuttum. Bizim eski arkadaş topluluğumuzun ruhuna uygun davranmak için, ona kendisinin tutturduğu üslupla cevap vermeliydim. Aramızdan biri ince bir mizansen geliştirmeye başlayınca, ciddiyeti olabildiğince sürdürmek, söz oyununu sabırla geliştirmek, muğlaklığın serpilip boy atmasına izin vermek ve en önemlisi ilk konuşmada kahkahayı patlatmamak kuraldı. Bu oyunda en son gülen kazanırdı.</p>
<p class="calibre1">Dolayısıyla ben de şöyle bir cevap kaleme aldım:</p>
<p class="calibre1">"Okuyucu dost,</p>
<p class="calibre1">Teklifiniz çok hoşuma gitti. Attila muhtemelen en az bilinen tarihsel kişiliklerden biridir. Bazen bir seminerde&#160;<span style="line-height: 1.2em; text-indent: 0em;">-biraz da kışkırtıcılık yapmak amacıyla- Attila'nın modern Avrupa'nın atası olduğunu söyleyince, bazı dinleyicilerim bir Doğu Akdenizli olarak onlara hakaret etmeye uğraştığımı sanıyorlar.</span></p>
<p class="calibre1">Onun biyografisini yazmamı önermeniz ne tuhaf!</p>
<p class="calibre1">Ben de sizin mektubunuzu almadan bir hafta önce, konuyu Parisli bir yayıncıyla görüşmüştüm, o da teklifimi olumlu karşılamıştı. Belgelerimin hepsi tamam, planım hazır, sanırım kitabı birkaç ayda tamamlayabilirim. Çıkar çıkmaz size bir nüsha göndermeyi görev bileceğim.</p>
<p class="calibre1">Başka bir çözüm de sizin kitabı aşağıdaki adrese gelip bizzat benden almanız olabilir:</p>
<p class="calibre1">Adam W., [ ... ] Cherche-Midi sokağı, Faris VI.</p>
<p class="calibre1">Not: Ziyaretiniz münasebetiyle, henüz kitap çıkmamış bile olsa, size bir yemek, ardından da bir Türk kahvesi ikram edebilirim. "</p>
<p class="calibre1">On altı yıllık bir ayrılıktan sonra, aramızda bu tarz bir temas kurma yolunu seçerek aramızdaki bağı aradan geçen son dört veya beş yerel savaştan, sanki lanetlenerek dağılmamızdan önceki üniversite günleri düzeyinde yeniden oluşturmuştuk.</p>
<p class="calibre1">Daha sonra kağıt üzerinde pek az yazışma yaptık. Adreslerimizi karşılıklı bildirirken, telefon numaralarımızı da vermiştik ve arada birkaç kere konuştuk. Telefon insanı tuzağa düşüren, aldatıcı bir haberleşme tarzıdır. Konuşanların arasına sahte bir yakınlık duygusu yerleştirir; dolaysızlığı ve yüzeyselliği teşvik eder ve benim gibi tarihçiler açısından en büyük sorun ise, geride hiçbir iz bırakılmamasıdır.</p>
<p class="calibre1">Neyse ki son üç yıldır Naim ve ben elektronik postaya geçtik. O zamandan beri, tıpkı Albert ile olduğu gibi, anımla da düzenli yazışıyoruz.</p>
<p class="calibre1">Bana bir veya iki kez Attila biyografimin ne durumda olduğunu sordu. Hala aynı noktada durduğunu -tezgahta olduğunu, yani ilerlemediğini- yazmak zorunda kaldım.</p>
<p class="calibre1">Acaba bu en baştan itibaren kötü bir fikir miydi?</p>
<p class="calibre1">Sanmıyorum. Naim'in bahsettiği makaleyi yazdığım sırada, gerçekten kitabın parmaklarımın ucuna kadar geldiği duygusuna sahiptim. Attila'nın doğumundan ölümüne kadar tüm yaşamını notlarıma bile bakmadan anlatabileceğimi hissediyordum. Eşlerinin adlarını ve çeşitli akıl hocalarının güzergahlarını ezbere biliyordum. Hatta bunları geçmiş zaman kipiyle ifade etmem doğru olmaz, çünkü hiçbirini unutmuş değilim. Ama kısa metinden uzun metne geçmenin karmaşık bir iş olduğu aşikardı.</p>
<p class="calibre1">Bir makale yazarken birkaç kuvvetli fikre sahip olmak yeterlidir; bir biyografi için konuyla ilgili hemen her şeyi okumuş olmak ve uzmanların eleştirilerine açık kapı bırakmamak şarttır. Örneğin Attila'nın başlıca rakibi olan Roma ordularının komutanı Flavius Aetius'un onun için meçhul biri değil, bir çocukluk arkadaşı olduğunu, çünkü "Tanrı'nın kırbacı"nın ergenliğini Orta Asya steplerinde değil, İtalya' da imparatorluk sarayında geçirdiğini söylemek; veya onun Roma'ya saldırmakta yaşadığı duraksamanın, Kent'i yok etmeyi veya yağmalamayı değil, orada imparatorluk tacını giymeyi hayal etmesinden kaynaklandığını, dört yüz yıl sonra barbar istilalarından çıkan bir başka şefin, Charlemagne'ın bunu başaracağını ifade etmek; bütün bunlar bir makalede veya bir konferansta çok parlak bir etki yaratabilir. Ama biyografi denmeye layık bir eser yazarken, bu ifadelerin her birini belgelerle, ikna edici bir kanıtlama tarzıyla, o dönemde yaşamış tarihçilerin tanıklıklarıyla desteklemek gerekir ki, söz konusu olgulardan bin beş yüz yıl sonra bunu yapmak kolay değildir.</p>
<p class="calibre1">Bununla birlikte, bu biyografiden vazgeçmiş değilim, hala onu yazmak niyetindeyim!</p>
<p class="calibre1">3</p>
<p class="calibre1">Albert gibi Naim de Murad'ın vefatını duyuran mesaja çok çabuk cevap verdi. Her ikisi de Amerika' da, biri ABD' de, diğeri Brezilya' da yaşadıkları için mesajı sabah erken, işe gitmeden önce almışlardı. Ama artık gün içinde insanın mektuplarını gözünün önünde bulmadığı veya cebinde taşımadığı bir saat pek kalmadı.</p>
<p class="calibre1">"Sevgili Adam,</p>
<p class="calibre1">Mesajın beni beklenmedik bir hüznün içine gömdü. Yıllardır aklımdan bile geçirmediğim bir adamın kaybının beni bu kadar etkileyebileceğini düşünmezdim. Ama sanırım ondan çok, adının anılmasının bana çağrıştırdığı dönem, hayatımın en mutlu dönemlerinden biri söz konusu.</p>
<p class="calibre1">Ülkede geçirdiğim son akşam hala aklımda Murad'ın eski evinde, mangalın etrafında toplanmış ve birbirlerini terk etmemeye söz veren arkadaşlar ...</p>
<p class="calibre1">Halbuki yollar çoktan ayrılmış ve olaylar onları dünyanın dört bir köşesine savurmaya başlamıştı. .. .</p>
<p class="calibre1">Bu kelimeleri yazarken, yüzlerini tek tek görür gibiyim. [ ... ] O gece içine düştüğüm ikilemi de yeniden yaşıyorum: Anneme ve babama planları hakkında hiçbir şey sızdırmamaya söz verdiğim halde, ertesi gün geri dönmemek üzere gideceğimi size söylemeli miydim? Ama sana bütün bunları anlatmıştım zaten ...</p>
<p class="calibre1">Tania'ya hemen bugün yazacağım. Bana adresini göndermekle iyi yapmışsın. Ülkeden ayrıldıktan sonra ne onunla ne de Murad'la temasım olmuştu.</p>
<p class="calibre1">Aramızda herhangi bir çatışma veya bozuşma da yaşanmadı. Sadece birdenbire bağlantı kopuverdi.</p>
<p class="calibre1">Hayat yollarımızı ayırdı demek adettendir. Daha iyi bir ifade aklıma gelmediği için ben de bununla yetineceğim ... Senin için olay farklıydı, biliyorum. Bir gün bana onlardan artık haber almadığını, yeniden görüşmeyi de düşünmediğini söylemiştin, doğal olarak bozuştuğunuz sonucuna varmıştım. Ama başka hiçbir şey söylememiştin ... Hayır, şimdi düşünüyorum da, bir veya iki kez Murad'ın 'faaliyetleri'nden söz etmiş, ama açıklama yapmamıştın. Aranızda neler olup bittiğini ve onu neden suçladığını bir gün bana da açıklarsan sevinirim. Acelesi yok, ama bilmek isterim; anılarımda siz ayrılmaz bir ikiliydiniz! Tabii ki bu söylediğim ... dur bir hesaplayayım ... yirmi yedi yıl önceydi. Tanrım, ne sinir bozucu bir durum! Neyse ama, hala hayattayız, hala hatırlayabiliyoruz, duygulanabiliyoruz. [ ... ]</p>
<p class="calibre1">Seni kardeşçe kucaklıyorum,</p>
<p class="calibre1">Naim"</p>
<p class="calibre1">Adam mesajı tekrar tekrar okuduktan sonra, biraz coşkuya da kapılarak, anında yanıtlamaya girişti.</p>
<p class="calibre1">"Derhal cevap verdiğin için binlerce kez teşekkür Naim Eski ev hakkında söylediklerin benim içimde de birçok şeyi canlandırıyor. Mangal, sıcak şarap ve ayrıca taraça, hatırla! Evet, özellikle taraça; oraya çıktığımızda tüm dünyaya tepeden bakıyor ve geleceğe hakim oluyormuşuz duygusuna kapılırdık. Murad'a, benim ona karşı tavrıma ve bozuşmamızın nedenlerine ilişkin son derece meşru soruna hiç vakit geçirmeden cevap vereceğim.</p>
<p class="calibre1">Çok uzun süredir onun jaaliyetleri'nden, 'tavırları 'ndan, 'affedilemez hataları'ndan bir tarihçi olarak yapmam gereken şeyi yapmaya hiç vakit ayırmadan söz etmeyi alışkanlık haline getirdim; halbuki o "benim" Roma çağıma ait bir kişilik olsaydı, gönlümde bir kanaat oluşsa bile, suçlamalarınız hakkaniyet ve serinkanlılık ölçülerine göre dile getirirdim.</p>
<p class="calibre1">O nedenle en başından başlıyorum ve senin zaten bildiğin şeyleri tekrarlamak zorunda kalırsam önceden özür diliyorum.</p>
<p class="calibre1">Senin ve benim gözyaşları içinde söz etmeye devam ettiğimiz bu büyük ve eski aile evinin bazıları Osmanlı devrine kadar uzanan ihtilaflara konu olduğunu sanırım sen de biliyorsun. Murad'ın büyük dedesi, sonra dedesi, son olarak da babası ömürlerini duruşmadan duruşmaya giderek geçirmişlerdi. Ayrıntılara girmeyeceğim, bıktırıcı olabilir, zaten hepsini de bilemem. Bu nedenle sana şu kadarını söylemekle yetineyim: Yıllar yılları ve kuşaklar kuşakları kovalarken, köylerinin içinde ve civarında muazzam araziler edinmişlerdi; birçok kez de alını satım işlemi gerçekleştikten sonra iş yaptıkları kişinin böyle bir satış yapma yetkisinin olmadığını, söz konusu parselin aslında bir komşuya ait olduğunu veya satıcının tek mülk sahibi olmayıp erkek ve kız kardeşleri, kuzenleri olduğunu, bazen bunların sayısının epey kalabalık olduğunu, onların da satıştan pay almaları gerektiğini ve bazılarının satmaya hiç niyetli olmadığını öğrenmişlerdi.</p>
<p class="calibre1">Bu nedenle sonu bir türlü gelmeyen davalar açılıyordu.</p>
<p class="calibre1">Arkadaşımıza miras kalan bu ihtilaflardan biri onu diğerlerinden daha çok etkiliyordu: Eski ev konusundaki ihtilaf İşin özüne, onu tanıdığımdan beri hayatını zehir eden konuya girmek için ayrıntıları geçiyorum: Köyden bir aile evin bir kanadının -bizim taraçanın bulunduğu kanat- yasadışı bir şekilde kendi arazisi üzerine inşa edildiğini ileri sürüyordu ve mahkemeden de bu yönde bir karar çıkartmayı başarmışlardı.</p>
<p class="calibre1">Köyün girişindeki fıstık yeşili ferforjeli, rengarenk ampul dizileri asılı, alacalı bulacalı o korkunç binayı hatırlıyor musun Naim? Evin gözleri kuşku dolu çocukları yolun ortasında top oynar ve biz arabayla geçerken çok ağır ağır kenara çekilirlerdi. Eski evde gözii olan yeminli düşmanlar işte o aileydi!</p>
<p class="calibre1">Kağıt üzerinde Murad ile soyadları aynıydı, ama onların klanının bir de lakabı vardı: "Znud"lar, yani "kollar" - sanırım fiziksel kuvvetlerine bir göndermeydi bıı; arkadaşımız onlara Fransızca olarak les fiers-a-bras (yalancı pehlivanlar) demekten hoşlanırdı.</p>
<p class="calibre1">Zaten onlara karşı, bir kast duygusu olarak görmek gereken aşağılayıcı bir tavrı vardı. Köyde herkes birbiriyle üç aşağı beş yukarı akrabaydı, ama Murad'ın ait olduğu dal kendini üstün görüyordu. Bu olay beni her zaman çok şaşırtmıştı. Arkadaşımız solcu olduğunu söylediği ve eşitlikten söz ettiği dönemde bile, bu yoksul akrabaları küçümsediğini açıkça belli etmekten rahatsız olmuyordu.</p>
<p class="calibre1">Hayır, uygun sıfat "yoksul" değil herhalde. Znud'ların bazıları servet yapmış, ama statüleri esaslı biçimde değişmemişti - çünkü şehre yerleşmemişlerdi; çünkü onların babaları avukat, doktor, mühendis veya bankacı değildi; çünkü oğulları üniversiteye gitmiyordu, vb. Ama Murad aradaki asıl farkın bu olduğunu asla kabullenmezdi. Onlara duyduğu tiksintiyi, kızlarını on altı yaşında evlendirmeleriyle, seçimlerde oylarını en fazla para verene satmalarıyla ve çalıp çırparak geçinmeleriyle izah ediyordu.</p>
<p class="calibre1">Sana yazdıklarımı gözden geçirirken gülümsedim.</p>
<p class="calibre1">Arkadaşımızın kötü niyetiyle ve kast zihniyetiyle dalga geçme hakkını kendimde görmüşüm ama, ben de bu insanları tasvir ederken benzer önyargıları rahatça kullanmışım. Babam mirnar ve annem de dekoratör olduğu için, bu insanlara yönelik aşağılamamı estetik terimlerle ifade ediyorum, alacalı bulacalı binaları, fıstık yeşili ferforjeleriyle alay ediyorum. Ama aslında beni her zaman rahatsız etmiş bir gerçekliğin üstünü örtüyorum. Bende de, ne dersem diyeyim, kendi kast zihniyetim var. Hem zenginlere hem de yoksullara karşı her zaman tiksinti duydum.</p>
<p class="calibre1">Benim sosyal vatanım ikisinin arasında yer alıyor. Ne mülk ne de talep sahiplerine dahilim. Ben, ne zenginlerin miyopluğundan, ne açların körlüğünden mustarip olduğu için dünyaya bilinçli bakabilen orta tabakadanım. "</p>
<p class="calibre1">Kuşkusuz yazının bu şekilde amacından sapmasından rahatsız olan Adam, yazmayı bıraktı ve o cenaze gününde zihinsel olarak Murad'ın köyüne gidebilmek, tabutu, çelenkleri, kalabalığı, mezarlığı, kazılmış çukuru, itişmeleri, siyahlar giymiş kadınları hayal edebilmek için gözlerini yumdu. Sonra bu görüntüleri silip, büyük taraçada veya küçük salondaki mangalın etrafında yaşanmış, artık geri gelmeyecek, önceki bir hayata ait daha eski sahneleri hatırladı.</p>
<p class="calibre1">Bu da onu bilgisayar ekranına, yazmakta olduğu mesaja geri döndürdü.</p>
<p class="calibre1">"Ama utanç verici itiraflarıma burada son verip talihsiz arkadaşımıza ve aklından asla tamamen çıkartamadığı bu ihtilafa dönüyorum.</p>
<p class="calibre1">Kendi payıma, durumun ne merkezde olduğunu sormaktan özenle kaçınıyordum. En ufak soruda bile günün geri kalanını buna kafa yormakla geçireceğini biliyordum.</p>
<p class="calibre1">Ayrıca bu konudaki her türlü sohbetin yüzeysel ve neredeyse zalimce olacağını biliyordum. Peki, durum ne merkezdeydi? Hiçbir merkezde değildi. Biliyorsun, bizde böyle meseleler hiçbir zaman nihai olarak halledilmez; işler durmadan karışır, evraklar çoğalır ve birbirini çürütür, dosyalar kabarır da kabarır. Sonra insan ölür ve ihtilafı mirasçılarına bırakır ...</p>
<p class="calibre1">Murad, göğsünün üstünden hiç kalkmayan bu ağırlık yüzünden babasının kalbinin kırk dört yaşında durduğuna inanıyordu. Kendisi de bu yükü çocukluğundan itibaren taşımak zorunda kalmıştı. Bundan kurtulmak istese de ne yapmak gerektiğini bulamamıştı. Eski ev anım için basit bir mülkten çok daha fazlasıydı, statüsünü, itibarını, şerefini ve akrabalarına sadakatini -kısacası varlık nedenini- temsil ediyordu. Onu kaybetmeye razı olamazdı.</p>
<p class="calibre1">Ama onu ancak insanı tüketen bir kavga pahasına elinde tutabilirdi.</p>
<p class="calibre1">Onun zırhındaki tek gedik ezelden beri bu ihtilaf olmuştu. Felaket ve utanç da bu gedikten sızacaklardı. Tabii, araya bir de savaş girdi. Savaş olmasa, zaman aynı Osmanlı dinginliği içinde akmaya devanı edecek ve köy kavgası, köy kavgası olarak kalacaktı.</p>
<p class="calibre1">Bunun yerine, çatışmalar başlar başlamaz yerel ihtilaf, deyim yerindeyse, daha geniş çaplı ihtilaflarla iç içe geçti. Murad'ın hasımları silahlandılar, hızla gelişen bir siyasal harekete katıldılar ve bir gün, ülkeye hakim olan kaos ortamından faydalanıp, eski evi işgal ettiler.</p>
<p class="calibre1">Topluluğun başını hukuk mezunu olmasına rağmen deli dolu, kavgacı, yirmi beş yaşında bir genç çekiyordu.</p>
<p class="calibre1">Hafızam beni yanıltmıyorsa, adı Şamil'di, kendisine "jaguar" dedirtiyordu. Bu lakap, bildiğimiz yırtıcı hayvana değil, yeni satın aldığı -belki de "el koyduğu"- otomobile bir göndermeydi.</p>
<p class="calibre1">Kolayca tasavvur edebileceğin gibi, Murad deliye döndü. Konuştuğu herkese o gözü dönmüş herifi kendi elleriyle öldüreceğini söylüyordu. Ona göre yaşadığı kıyametten başka bir şey değildi. Geri adım atmak, olayı yumuşatmak, hatta uygun zamanı kollamak söz konusu olamazdı. O dönemde birkaç kere telefon açıp onu yatıştırmaya, bir çılgınlık yapmasını engellemeye uğraştım. Boşuna çabaydı. Israr ettiğimi görünce, zaman zaman sergilediği kabalıkla konunun beni ilgilendirmediğini, kendi evinin, kendi mirasının, kendi aile mülkünün söz konusu olduğunu, benimse sahanın gerçeklikleriyle bağlarını koparmış bir göçmenden başka bir şey olmadığımı söyleyiverdi. Tartışmayı kestim.</p>
<p class="calibre1">Bir daha başını ağrıtmayacağımı söyledim. Murad'ın evini geri almak için ne planladığını öğrendiğimde ... "</p>
<p class="calibre1">Cep telefonu çalınca Adam yazmayı bıraktı. Semiramis onu eski evden arıyordu.</p>
<p class="calibre1">"Cenaze töreni sona erdi, ama hala çok kalabalık. Tania da ben de durmadan el sıkıyoruz. İnsanlar onun yanında görünce, beni de aileden sanıyor. Ancak şimdi biraz uzaklaşıp seni arayabildim. Şu anda, taraçanın her zaman oturduğumuz köşesinde, korkuluğa yaslanmış duruyorum."</p>
<p class="calibre1">"Belki ben de seninle gelmeliydim, sonuçta ... "</p>
<p class="calibre1">"Hiçbir pişmanlık duyma Adam! Sen bütün bunlara katlanamazdın. Cenaze alayı, merasim, konuşmalar, yalanlar, sonu gelmez taziye kuyruğu, öğlen güneşi altında mezarlıkta defin ... Tam bir işkence! Ben geleli beş saati geçti ve çilem henüz sona ermedi. Gelirken kendi kendime Tania'yı öperim, sonra ilk fırsatta sıvışırım diyordum. Ama beni görür görmez koluma yapıştı ve bir daha bırakmadı. Sanırım ona hayatının en mutlu dönemini hatırlatıyorum. Murad'la yeni tanıştığı, tüm topluluğumuzun coşkulu, saf ve dayanışmacı olduğu dönem ... Medeni Kanun' da yemek yemeye ve tartışmaya gittiğimiz dönem ... Hiçbir düşe yasak konmadığı dönem ... Tabii ki, sen ve diğerleri burada olmadığınız için bana yapıştı.</p>
<p class="calibre1">Zaten seni bunun için aradım. Cenaze törenini atlatmakla iyi ettin, ama bir görünsen fena olmaz."</p>
<p class="calibre1">"Şimdi mi?"</p>
<p class="calibre1">"Hayır, hemen değil, ev hala insan dolu. Sekiz buçuğa doğru gelirsen hiç kimse kalmaz. Tania da seni gördüğüne sevinir."</p>
<p class="calibre1">"Böyle bir günün ardından çok yorgun olmaz mı sence?"</p>
<p class="calibre1">"Olur, iflahı kesilmiş olur. Şimdiden kesildi bile. Ama seni görürse yine de içi rahat eder."</p>
<p class="calibre1">"Düşüneceğim."</p>
<p class="calibre1">"Hayır, düşünme. Metrdotelim Francis'in kardeşinin arabası var. Boş vakitlerinde taksicilik yapıyor, müşterilerimizi istedikleri yere götürüyor. Ona telefon edeceğim, adı Kiwan, uğrayıp seni alır. Mesela saat sekize doğru, tamam mı?"</p>
<p class="calibre1">Artık bu bir soru değildi. Adam uzun bir iç geçirmeyle cevap verdi, ama bu aynı zamanda bir teslim bayrağıydı.</p>
<p class="calibre1">Sonra hemen bilgisayar ekranının karşısına oturdu.</p>
<p class="calibre1">"Tam sana bu uzun mektubu yazarken sevgili Naim, Murad'ın cenaze törenine katılan Semi -taraçadan, evet "bizim" taraçadan arayıp, bu akşanı beş on dakikalığına Tania'ya uğramamı söyledi. Birazdan bir araba gelip beni alacak.</p>
<p class="calibre1">Yaklaşık çeyrek yüzyıllık bir aradan sonra oraya yeniden adını atmaya hazırlanırken ve zavallı arkadaşımız yeni toprağa verilmişken, sana eski ev hakkındaki bu ihtilafın hikayesini anlattığını için kendimi gülünç hissediyorum ...</p>
<p class="calibre1">Ama üzücü koşulları bir kenara bırakıp öyküye geri dönüyorum ve gitmeden önce bunu sana göndermek istiyorum. Murad'ın evini geri almak için ne planladığını, iş işten geçtikten sonra öğrendim. O dönemde ülkede fiilen merkezi otorite kalmamıştı.</p>
<p class="calibre1">Hem başkentin mahallelerinde, hem de dağlık kazalarda genellikle çok tuhaf lakaplar takılan yerel şefler türemişti; sözünü ettiğim Jaguar'ın dışında, diğer aklıma gelenler arasında bir "Rambo", bir "Zorro", bir "Killer", bir "Terminatör" ve bir de "Klaşen" var - "Kalaşnikov"un sevgi ifade eden küçültme eki konmuş hali ... O dönemde bu küçük şeflerden düzinelerce vardı, ama çok azının nüftızu kendi mahallesinin, klanının veya doğduğu kasabanın sınırları dışına taşıyordu. "Yüksek Komiser" adı takılan karışık şahsiyetin çapı ise farklıydı - o da kendi on beş dakikalık şöhretini yakaladığına göre, belki söz edildiğini duymuşsundur [ ... ]</p>
<p class="calibre1">Sömürge döneminden miras kalmış bu isim, yabancı bir güçle olan organik bağı ima ediyordu ve bu adam gerçekten de şu veya bu dönemde askeri birliklerini bedbaht ülkemize göndermiş bölgesel güçlerin gözünde faydalı, hatta münferit olaylarda vazgeçilmez birisi olmayı başarmıştı.</p>
<p class="calibre1">Ne zaman topraklarımız istila edilse, istilacıyı karşılamaya, yollarını süslemeye, hizmetine girmeye ve onu kendi yerel hasımlarına karşı kullanmaya hevesli vatandaşlarımız çıktığını sana öğretecek değilim. Parçalanmış her ülkede mutlaka hainler ve işbirlikçiler çıktığını söyleyeceksin. Kuşkusuz doğru. Ama bana öyle geliyor ki, bizde, anlık galiple sanki bu işte ayıplanacak hiçbir yan yokmuş gibi fazla gönülden işbirliği yapılıyor.</p>
<p class="calibre1">Ezelden beri ileri sürülen mazeret, imgesel özdeyişte de söylendiği üzere, "göz matkaba dayanamaz" dır. Ülkedeki çeşitli cemaatlerin baş kaygısı her zaman hayatta kalabilmek, her ne pahasına olursa hayatta kalabilmek olmuş, bu da her türlü uzlaşmanın bahanesi olarak kullanılmıştır. Ben uzaklaşmayı, kendimi emniyete almayı seçtiğim için, geride kalanlara ders verecek bir konumda değilim. Ama bu, öfkelenmemi ve zaman zaman allak bullak olmamı engellemiyor. Senin için de aynı şey geçerli diye düşünüyorum ...</p>
<p class="calibre1">Her neyse, işbirliği sanatında bu "Yüksek Komiser" tartışmasız bir virtüozdu. Peş peşe üç ayrı işgalcinin hizmetine girebilmiş, her birini güvenilir bir müttefik olduğuna inandırabilmiş ve hepsinden yetke ve nüfuz temin edebilmişti.</p>
<p class="calibre1">Entelektüel eğitimin benimkine benzediği için, böyle şahsiyetlerin adı geçtiğinde aklıma ne tarz kelimeler geldiğini kolayca tahmin edebilirsin ... Dolayısıyla Murad'ın evini işgal edenlere karşı devreye girmesini istemek üzere bu yerel "Quisling"in evine gittiğini öğrendiğim gün nasıl öfkelendiğimi, çılgına döndüğümü de anlayabilirsin.</p>
<p class="calibre1">Beriki, haliyle bu duruma çok memnun olmuştu. Kendisi tüm vaktini, hakem rolü oynayabilmek için hizipler arası kavgaları körüklemekle geçirirken, Cebel' in büyük bir ailesinin mirasçısı ve ileri gelenlerinden biri malını geri almak için ondan yardım dilenmeye geliyordu. Murad'ı kabul etmekten mutluluk duymuş ve gurur.u okşanmış olmalı;&#160;<span style="line-height: 1.2em; text-indent: 0em;">Murad' a isteğinin en kısa sürede yerine getirileceği sözünü verdi. Arkadaşımız ise acemice, "Peki söyleyin, ben sizin için ne yapabilirim?" diye sordu, çünkü karşısındakinin bu müdahaleye karşılık para isteyip istemeyeceğini bilmiyordu.</span></p>
<p class="calibre1">Şerefli kopuk bunu hakaret saydı. Ne yani? Adaleti tesis etmek, saygın bir yurttaşın malını geri almasına yardım etmek için bir de para mı isteyecekti? Söz konusu bile olamazdı.</p>
<p class="calibre1">Doğu Akdenizli kadim bir bilge, eğer sana yardım eden birisi paranı istemiyorsa, demek ki masraflarını başka bir şekilde çıkarmayı düşünüyor, der. Murad da bundan bihaber değildi, ama evinin başına gelenler gözlerini öylesine kör etmişti ki sağduyusunu tamamen yitirmişti.</p>
<p class="calibre1">Görüşmenin hemen ertesi günü işgalci ordunun bir müfrezesi her tarafa ateş açarak eski evi bastı. Gafil avlanan köy milisleri fazla çatışmadan teslim oldular. Ama saldırganlar onları silahsızlandırıp evden çıkarmakla yetinmediler. Jaguar lakaplı şahsı bir duvarın önüne diktiler ve "ibret olsun" diye kurşuna dizdiler. "Baş işbirlikçi" daha sonra Murad'ı çağırıp, evinin kurtarıldığını, ailesiyle birlikte yeniden oraya yerleşebileceğini, artık korkacak hiçbir şey kalmadığını, çünkü hasımlarına unutmayacakları bir ders verildiğini muzaffer bir edayla bildirdi.</p>
<p class="calibre1">Arkadaşımız, can kaybı olacağının bir an bile aklına gelmediği konusunda bana yemin etti ve ben de, böyle bir adama başvurduğunda kan akabileceğini düşünmüş olması gerektiğini bilsem bile, masumiyet karinesini onun lehine kullanmak isterim. Ayrıca Jaguar'ın nasıl öldüğünü çok sonradan öğrendiği konusunda da bana güvence verdi.</p>
<p class="calibre1">Başlangıçta, baskın sırasında elinde silahıyla vurulduğunu düşünmüştü; zaten bu da epey ciddi bir durum olur ve "Znud"larda güçlü bir intikam isteği doğurmaya yeterdi. Ama kardeşlerinin ve kuzenlerinin önünde soğukkanlı bir biçimde infaz edilmesi, bambaşka bir trajediydi. Erkek erkeğe kapışma, karşındakini öldüreceğin zaman bile, belirli bir karşılıklı hürmet düzeyini gerektirir; buna karşılık, infazda karşındakini hem öldürmüş hem de aşağılamış olursun.</p>
<p class="calibre1">Jaguar'ın cenaze töreninde, klanının kadınları kırmızılar giyinmişlerdi; bu, ancak kahramanlarının öcü alındıktan sonra mateme girecekleri anlamına geliyordu. Murad büyük ve eski evine yeniden yerleşmişti, ama hem köyün atmosferinde hem de onun zihninde bir şeyler iflah olmaz şekilde bozulmuştu. İstediği kadar şiddete ilk önce kendisinin başvurmadığını, yaptığının elinden silahla alınanı silahla geri almaktan ibaret olduğunu söylesin, kendini suçlu hissediyordu ve zaten suçluydu da. Köyün dışından -ve bu olayda ülkenin de dışından; ama bu neredeyse daha önemsiz bir etkendi- bir silahlı güce başvurduğu için suçluydu ve ne emretmiş ne de istemiş olmasına rağmen, o iğrenç infazın da sorumlusuydu. "Yüksek Komiser" e ağır suçlamalar yönelttiğini, onun da kabahati bazı adamlarına yüklediğini, onları cezalandırmaya söz verdiğini bana anlattı. Ayrıca Murad'ı ve mülkünü gece gündüz korumayı da taahhüt etmişti.</p>
<p class="calibre1">Herhalde baskının ve Jaguar'ın infaz edilmesinin altında yatan asıl dürtü, bu "kusurunu onarma" jestiydi.</p>
<p class="calibre1">Yerel "Quisling" in amacı, dostumuzun emniyeti için ona bağımlı hale gelmesi ve bu yüzden anım sultası altmda kalmasıydı. Murad'm bunun farkma vardığını, ama iş işten geçtikten sonra vardığmı düşünüyorum. Hasım klanın kan davası isteği hemen yatışacak gibi değildi ve artık hanıisiyle bozuşma riskini göze alamazdı.</p>
<p class="calibre1">Emniyeti, hatta hayatta kalması için "Yüksek Komiser" adındaki adama borçlanan Murad, giderek onun güvenilir adamı, hatta sağ kolu gibi görünmeye başladı. Sana anlattığını koşullar dikkate alındığında, arkadaşımızın başka bir seçeneği olmadığını söyleyeceksin. Belki de.</p>
<p class="calibre1">Yine de, benim bakış açıma göre, ülkede böyle elleri kirlenmiş bir halde yaşayacağına sürgünü seçse daha iyi ederdi.</p>
<p class="calibre1">Ama bu apayrı bir tartışma ... Henüz konuştuğumuz sırada Murad bana "Başka seçeneğim yok" demiyordu. Hamisine övgüler düzüyor, zekasını, "samimiyetini" övüyor, "aynen bizim gibi düşündüğü" konusunda güvence veriyor ve gidip onunla tanışmam için ısrar ediyordu. Benim kırıcı yanıtlarım -Ne demek "bizim gibi"? Hangi samimiyetten söz ediyorsun?- sonunda onu çileden çıkardı ve ilişkilerimiz önce gerildi, sonra da tamamen koptu.</p>
<p class="calibre1">Bir gün başlıca savaş şeflerinin temsilcilerini bir araya getiren bir uzlaşma hükümeti oluşturulmasına karar verildiğinde, "Yüksek Komiser" kendisini temsil etmek üzere arkadaşımızı seçti. Evet, Murad işte bu şanlı yoldan geçerek bakan oldu. Yıllarca bakanlık koltuğunda kaldı, hükümetler değişse de o her hükümete girdi, birçok kez bakanlık değiştirdi: İmar ve İskan, Sağlık, Telekomünikasyon, Savunma ...</p>
<p class="calibre1">Toplum yasaları yerçekimi yasalarına benzemez, insan genellikle aşağı değil yukarı doğru düşer. Arkadaşımızın siyasi tırmanışı da işlediği ağır hatanın doğrudan sonucuydu. O zamandan beri, olayların zorlamasıyla daha birçok hata yaptı. İlkeler insanın palamarları, bağlarıdır; onları kopardığında serbest kalırsın, ama içi helyum gazıyla doldurulmuş ve yükseldikçe yükselen kocaman bir balona benzersin. Balon gökyüzüne yükseliyormuş izlenimi verse de aslında hiçliğe doğru yükselmektedir. Arkadaşımız da yükseldikçe yükseldi; güçlü, meşhur ve özellikle de zengin, aşırı zengin oldu.</p>
<p class="calibre1">Onlarca yıldır Fransa' da, eşitlikçi ahlakın son kalelerinden birinde yaşamama rağmen, inan bana, zenginlere karşı hiçbir düşmanlık beslemedim. Şu son yıllarda, senin de bildiğin gibi, arkadaşlarımdan çoğu servet sahibi oldu ve benim onlara karşı tavrım -ne şu yönde, ne bu yöndedeğişmedi. Ama Murad'ın güç duruma düşen bir bankayı yüz milyonlarca dolar ödeyerek satın aldığını öğrendiğim gün derin bir şok yaşadım. Çünkü bakan olmadan önceki maddi durumunu gayet iyi biliyordum. Çok yakındık, o da kendini gizlemeye meraklı değildi, malvarlığı hakkında kesin bir fikre sahiptim. Yoksul değildi, ama evine bakmakta zorlandığı bile oluyordu; bir keresinde kiremitleri bozulan damını onarmak için bazı arazilerini satmak zorunda kalmıştı. Birkaç yıl hükümette kalınca nasıl bir mucize gerçekleşmiş de bir banka satın alabilecek kadar para biriktirebilmişti? Bu paranın kirli olduğunu anlamak için soruşturma açmaya bile gerek yok. En iyi durumda, rüşvetlerden, yasadışı komisyonlardan gelmişti.</p>
<p class="calibre1">En az rahatsız edici varsayım buydu. Sana asıl fikrimi açmam gerekirse, ben geçmiş arkadaşımızın hem politikada hem de iş hayatında o meşum "Yüksek Komiser"in göstermelik imza sahibi ve çevreye sunulabilecek çehresi olduğundan, onun müsadere, yağma, uyuşturucu, para aklama -ne bileyim ben?- gibi çeşitli gayrı meşru kazançlarından pay aldığından şüpheleniyorum.</p>
<p class="calibre1">Ne yazık ki vatandaşlarımız bu tarz uygulamalara karşı hoşgörülü, insanı umutsuzluğa sürükleyecek kadar hoşgörülü davranıyorlar. Böyle gelmiş böyle gider, diyorlar. Hatta hangi yolları kullanırlarsa kullansınlar, "köşeyi dönenler"in becerisine büyük bir hayranlık duyuyorlar.</p>
<p class="calibre1">Roma hakkındaki bir İngiliz atasözünü biraz değiştirerek söyleyecek olursak, yerel şiar herhalde şöyle: "Ormana girince, vahşi hayvanların yaptığını yap!"</p>
<p class="calibre1">Bizim anadilimizde "yeni zenginleri" ifade etmek için "savaş zengini" denmez mi? Terimi biraz daha genişletip, "savaş ekabiri", "savaş politikacıları" ve "savaş meşhurları" da denebilir. Savaşlar en kötü içgüdülerimizi ortaya çıkarmakla kalmazlar, aynı zamanda onları üretirler, şekillendirirler. Toplumları içinden patlamasa dünyanın en iyi insanları olacak nice kişi kaçakçıya, yağmacıya, fidyeciye, katile, katliamcıya dönüşüyor ...</p>
<p class="calibre1">Yakın arkadaşlarımızdan birinin böyle bir sapma içine girmesine katlanamıyorum. Bazen onu savunmak için şöyle deniyor: Savaş yıllarında zenginleşen tüm insanlardan farklı bir şey yapmadı. Belki o da başkaları gibi davranmıştır, doğrudur, ama o bizimkilerden biriydi. Birlikte farklı bir ülkenin, farklı bir dünyanın hayalini kurmuştuk. Onun hiçbir şeyini affetmiyorum. Arkadaşım olması gözümde asla hafifletici bir sebep değil, tam tersine ağırlaştırıcı bir sebep oluyor. Bir arkadaşın suçları seni de kirletir ve aşağılar; onları acımasızca yargılamak senin görevindir.</p>
<p class="calibre1">Ben de Murad ile bir daha konuşmadım ölümünden bir gün öncesine kadar.</p>
<p class="calibre1">Yıllar sürmüş arkadaşlığımızın üzerini bir kalemde çizebildim mi? Evet, aynen bunu yaptım. Yıllar sürmüş arkadaşlığın üzerini bir kalemde çizdim. Benim yanımda adı geçtiğinde, çok rahat bir şekilde, "geçmiş bir arkadaş" diyorum. Onunla bir daha hiç konuşmadım ve onu hiç düşünmedim. Geçen Cuma beni arayıp öleceğini haber verinceye kadar.</p>
<p class="calibre1">Ama fazla konuştum, yeter, kesiyorum. Cenaze merasiminin yapıldığı şu gün onu daha fazla hırpalamayacağım. Şunu söylemekle yetineceğim: Huzur içinde yatsın! Tanrı onun günahlarını bağışlasın!</p>
<p class="calibre1">İşte böyle sevgili Naim'im ... Soruna gerektiğince cevap verdiğimi düşünüyorum. Sadece sana yönelik olarak şunu eklemek isterim ki geçmiş arkadaşımızı düşünürken kendi kendime sık sık şöyle dedim: Sen ve ben ellerimiz temiz kalsın diye Doğu Akdeniz' den uzaklaşmak zorunda kaldık.</p>
<p class="calibre1">Bunda utanacak bir şey yok, ama ahlaki ikilemlerimize tek çözüm yolu olarak sürgünü göstermek akıl dışı olur. Er veya geç yerinde bir çözüm bulmak gerekecek - tabii böyle bir çözüm varsa, ki ben bundan artık pek emin değilim ...</p>
<p class="calibre1">Artık geç oldu, yazmayı bırakıyorum!</p>
<p class="calibre1">Seni sımsıkı kucaklarım,</p>
<p class="calibre1">Adam"</p>
<p class="calibre1">"Gönder" düğmesine bastı. Saat yirmi kırkı gösteriyordu. Boynuna hızla koyu renk bir kravat taktı, sonra kendisini bekleyen arabaya doğru koştu.</p>
<p class="calibre1">4</p>
<p class="calibre1">Adam müteveffanın evine yirmi bir otuza doğru vardı. Semiramis onu açık kapının yanında, boş bir iskemle kalabalığının ortasında bekliyordu. Ayağa kalktı, Adam'ı iki yanağından öptü, tavsiyesini dinlediği için teşekkür etti, sonra onu kolundan tutup Tania'nın yanına götürdü.</p>
<p class="calibre1">Murad'ın dul eşi birinci katta, yatak odasına bitişik küçücük bir odadaydı. Siyah elbisesi içinde tek başınaydı; ayakkabılarını çıkararak uzanmış, ayaklarını da bir koltuğa uzatmıştı. Adam'ın geleceği konusunda uyarılmadığı belliydi. Ayağa kalkmak istedi, ama Adam elini onun omzuna koyarak bunu engelledi ve eğilip alnından öptü. Tania onu kollarının arasına aldı ve kurumuş gözyaşları yeniden dökülmeye başladı.</p>
<p class="calibre1">Kendini biraz toparladıktan sonra, "Fransa'ya döndün sanıyordum" dedi.</p>
<p class="calibre1">"Son anda fikir değiştirdim."</p>
<p class="calibre1">"Cenaze günü buraya gelmemeyi de düşünüyordun, ama son anda fikir değiştirdin."</p>
<p class="calibre1">Yüzünde gözyaşlarının arasında hafif bir gülümseme belirmişti.&#160;<span style="line-height: 1.2em; text-indent: 0em;">Semiramis' e doğru dönerek, "Adam her zaman biraz geç kalır" dedi.&#160;</span><span style="line-height: 1.2em; text-indent: 0em;">Ama suçlamayı hafifletmek istercesine, hemen misafirine doğru dönerek ekledi:</span></p>
<p class="calibre1">"Geldiğine sevindim. Arkadaşın da seni burada, eskiden olduğu gibi evinde görseydi ... "</p>
<p class="calibre1">Çevresine bakındı, sonra Murad görünmez bir halde, orada, başlarının üzerinde olabilirmiş gibi gözlerini yukarıya doğru çevirdi.</p>
<p class="calibre1">"Seninle konuşmayı, açıklamayı, yanlış anlaşmaları ortadan kaldırmayı öyle çok isterdi ki... Yanına oturup dinleseydin, ona hak vermemezlik edemeyeceğine inanıyordu.</p>
<p class="calibre1">Ben bundan o kadar emin değildim. Gerçekten birbirinizden uzaklaşmış tınız ... "</p>
<p class="calibre1">Birdenbire sustu, anılarına gömülmüş gibiydi. Birkaç saniye sonra ekledi:</p>
<p class="calibre1">"Artık şunu söyleyebilirim: Aranız açıldığı için ömrünün her günü ıstırap çekti."</p>
<p class="calibre1">Duygularını okumaya çalışır gibi gözlerini Adam' a dikmişti. Adam konuşmak zorunluluğu duydu:</p>
<p class="calibre1">"Başımıza gelen her şeyin bir tek gerçek suçlusu var: Savaş."</p>
<p class="calibre1">Ama Tania'nın bakışları daha ısrarlı ve daha sorgulayıcı bir hal almıştı:</p>
<p class="calibre1">"Evet, haklısın, gerçek suçlu savaş, ama savaş karşısında herkesin tepkisi de aynı olmadı. Değil mi?"</p>
<p class="calibre1">Konuşmanın bu noktasında, Adam hala geçmiş arkadaşının dul eşinin kendisini kışkırtmaya mı çalıştığını yoksa kocasının bu dünyayı terk etmeden önce ondan duymayı umut ettiği iç ferahlatıcı sözleri mi söylettirmeye çalıştığını anlayamamıştı. Her türlü polemikten uzakta, belirsizlik içinde kalmayı yeğledi.</p>
<p class="calibre1">"Hepimiz aynı durumda değildik. Ben de ülkede kalmış olsaydım ... "</p>
<p class="calibre1">" ... Onun gibi davranırdın."</p>
<p class="calibre1">Aslında Adam'ın söylemeyi tasarladığı şey tam bu değildi. Aklı;nda "Ülkede kalmış olsaydım, ben de onunki kadar güç tercihlerle yüz yüze gelecektim" veya bu türden biraz daha farklı ifadeler vardı. Bununla birlikte, Murad'ın toprağa verildiği gün, onun çatısının altında kendisine çok yersiz gelen bir tartışmaya son verme umuduyla kadının sözlerini düzeltmekten vazgeçti. Başını salladı, hüzünle gülümsedi ve başka bir şey demedi.</p>
<p class="calibre1">Ama Tania onu rahat bırakmak istemiyordu.</p>
<p class="calibre1">"Demek ki sen de ülkede kalsaydın onun gibi davranırdın. Bunu kabul etme dürüstlüğünü gösteriyorsun. Peki ama, eğer arkadaşın senin gibi davransaydı, o da gitmeye karar verseydi neler olurdu diye hiç aklından geçti mi? Eğer arkadaşın, ben, Semi ve tüm akrabalarımızla arkadaşlarımız savaşın çok kirli olduğuna ve ellerimiz temiz kalsın diye çekip gitmenin daha iyi olduğuna karar verseydik ne olurdu diye sordun mu kendine?"</p>
<p class="calibre1">Bir süre sustu, misafiri de söyleyeceklerini bitirdi diye umutlandı. Ama hemen ardından aynı üslupla devam etti.</p>
<p class="calibre1">"Sorun, sen burada kalsaydın ne yapardın değil. Sorun, eğer herkes senin gibi çekip gitseydi bu ülke ne olurdu. Hepimizin elleri temiz kalırdı, ama Paris' te, Montreal' de, Stockholm' da veya San Fransisco' da olurduk. Kalanlar size bir ülke bırakmak için, bir gün geri dönebilesiniz veya en azından ara sıra ziyaret edebilesiniz diye ellerini kirlettiler." Kısa bir an sustu, sonra bir nakarat söyler gibi yeniden başladı.</p>
<p class="calibre1">"Çekip gidenler en kurnaz olanlar. Güzel memleketlere gidersin, yaşarsın, çalışırsın, eğlenirsin, dünyayı keşfedersin. Savaştan sonra da geri dönersin. Eski ülken seni bekliyordur. Ne tek bir el ateş etmene ne de tek bir damla kan dökmene gerek olmuştur. Hatta kendinde kirlenmiş elleri sıkmama hakkını bile bulursun. Değil mi Adam? Cevap ver bana! Haksızsam söyle!"</p>
<p class="calibre1">"Bugün her konuda haklısın Tania. Ne dersen de tartışmayacağım, bunun ne zamanı ne de yeri. Tanrı Murad'ın da, hepimizin de günahlarını bağışlasın."</p>
<p class="calibre1">Bu sözleri söyledikten sonra, saatine bakarak ayağa kalktı.</p>
<p class="calibre1">"Geç oldu, sen de bitkin olmalısın. Ben otele döneceğim.</p>
<p class="calibre1">Daha sonra, başka koşullarda yine görüşürüz."</p>
<p class="calibre1">Tania birden ayağa fırladı, ama niyeti onu selamlamak veya geçirmek değildi.</p>
<p class="calibre1">"Yemeğimizi paylaşmadan çekip gitmeyeceksin böyle herhalde!" dedi.</p>
<p class="calibre1">Öyle samimi bir şaşkınlık içindeydi ki Adam her şeyi ters anladığı kuşkusuna kapıldı. Çok eski arkadaşlar arasında geçen bir yüksek sesle düşünme anını sözlü bir saldırı gibi yorumlamış olmasındı sakın? Fikir almak için Semiramis' e doğru döndü. Kadın ona sakinleşmesini, yerine oturmasını işaret ettikten sonra, çok gerçekçi ve kararlı bir sesle: "Şoförü gönderdim, benimle beraber dönersin. Tania ile birlikte bir şeyler yeriz, sonra da bırakırız onu uyusun" dedi. İtaat etmek zorundaydı. Yerine oturdu. Tabii, dul eş bazı uygunsuz laflar sarf etse bile bir ölü evinden kapıyı vurup çıkmak yakışık almazdı. Böyle bir günde yükü sırtlanmalı, bitkinlikten, üzüntüden ve aynı zamanda Murad'ın ömrünün sonunda gösterdiği, Tania'nın da artık görev bildiği yaptıklarını haklı gösterme ihtiyacından kaynaklanan bazı aşırılıkları hoş görmeliydi. Her ne olursa olsun, konuşmalar mahremiyet içinde, üç çok eski arkadaş arasında cereyan etmişti.</p>
<p class="calibre1">Zaten küçük odadan çıkıp yemek salonuna geçtikleri anda dul kadının davranışı değişti. Adam'ın koluna girdi ve onu herkese eşinin en iyi arkadaşı olarak tanıtarak, bu üzücü haber üzerine özel olarak Paris'ten kalkıp geldiğini açıkladı.</p>
<p class="calibre1">İlgili kişi de başını sallayarak bunu doğruladı - elden ne gelirdi?</p>
<p class="calibre1">Evde hala otuz kişi kadar vardı. Kuşkusuz geniş ailenin üyeleri, köylüler, birkaç siyasi taraftar söz konusuydu. Adam gördüğü yüzlerden hiçbirini tanımıyordu. Geldiğinde, ev sanki boşmuş izlenimine kapılmıştı. Her yer duvar boyunca, salonlarda, koridorlarda ve taraçalarda sıralanmış boş iskemlelerle doluydu; herhalde ziyaretçiler bu yüzlerce iskemleye sırayla oturmuşlardı, ertesi gün ve daha ertesi gün de oturmaya devam edeceklerdi. Ama köşe bucakta hala o geniş yemek salonunu doldurmaya yetecek kadar insan vardı. Zengin bir sofra kurulmuştu; davetlilerin ciddi sesleri, hiçbir gülüşme olmaması ve tabağına yemek alan herkesin yinelediği, sonra masadan kalkarken tekrar söylenen "Allah yerhamo!" cümlesi olmasa, ziyafetten bir farkı yoktu.</p>
<p class="calibre1">Tania Adam'ı sağına oturtmuş ve tabağını kendi eliyle doldurmak için ısrar etmişti. Cenazeye katılan ve katılmayan, belki ertesi gün veya bir sonraki gün gelmesi beklenen şahsiyetler hakkında konuşuluyordu. "Paris'ten gelen" misafir, hiç konuşmasa da, ilgiyle dinliyordu.</p>
<p class="calibre1">Bir ara dul eş kulağına eğildi:</p>
<p class="calibre1">"Biraz önce olanlar için beni affet! Kelimeler ağzımdan hiç düşünmeden çıktı. Senin de dediğin gibi yorgunluktan oldu sanıyorum ... "</p>
<p class="calibre1">"Boş ver! Dostlar arasındaydık!"</p>
<p class="calibre1">"Evet, tabii. Seni bir kardeş gibi görmeseydim öyle konuşmazdım."</p>
<p class="calibre1">"Biliyorum ... Ama artık bunu düşünme, dinlen ve kendini toparla, önünde zor günler var daha!"</p>
<p class="calibre1">"Beni görmeye geleceksin yine değil mi? Şu arkadaşlar toplantısı hakkında konuşmak istiyorum seninle. Hepimiz tıpkı eskiden olduğu gibi taraçada buluşabilseydik yeniden.</p>
<p class="calibre1">Arkadaşın ... "</p>
<p class="calibre1">Kocasının adını başka türlü anmakta zorlanır gibiydi. O konuşurken Adam birdenbire Cumartesi gününden beri kadının ağzından bir kez olsun "Murad" kelimesinin çıkmadığını fark etti. Herhalde, kocasının ismini söylerken hıçkırıkların boğazına düğümlenmesinden korkuyordu.</p>
<p class="calibre1">"Sona doğru, artık sesi zar zor işitilirken arkadaşın bana bir gün şöyle dedi: 'Üniversite çağında olduğu gibi burada, taraçada tüm arkadaşlarımızla buluşmaya devam etseydik, hayat ne kadar güzel olurdu! Hiçbir şey değişmemiş gibi!'&#160;<span style="line-height: 1.2em; text-indent: 0em;">Sonra gözlerinden yaşlar akmaya başladı."&#160;</span><span style="line-height: 1.2em; text-indent: 0em;">Dul kadın son sözlerinin ardından ağlamaya başladı.&#160;</span><span style="line-height: 1.2em; text-indent: 0em;">Misafir onun söylediklerini yinelemekle yetindi:</span></p>
<p class="calibre1">"Hiçbir şey değişmemiş gibi!"</p>
<p class="calibre1">5</p>
<p class="calibre1">Adam ancak dönüş yolunda, Semiramis'le arabada baş başa kaldığında ölmüş arkadaşa vermek istediği cevabı yüksek sesle dile getirdi:</p>
<p class="calibre1">"Evet Murad, hiç savaş çıkmasaydı, elli yaşında olacağımıza hala yirmi yaşında olsaydık, aramızdan hiç kimse ölmeseydi, aramızdan hiç kimse ihanet etmeseydi, aramızdan hiç kimse sürgüne gitmeseydi, ülkemiz hala Doğu'nun incisi olsaydı, dünyanın alay konusuna, saplantısına, öcüsüne ve şamar oğlanına dönüşmeseydik, hayat güzel olurdu."</p>
<p class="calibre1">Sürücü uzun bir iç geçirişle onu onayladığını belli etti. Birkaç kilometre karanlık yolu arkada bıraktıktan sonra konuştu:</p>
<p class="calibre1">"Tania yeniden buluşma toplantısı düzenleme fikrine çok önem veriyor. Sabahtan beri en az on kez bu konudan bahsetti."</p>
<p class="calibre1">"Masada bana da söyledi. Bunun iyi bir fikir olduğunu ve gerçekleşmesi için elimden geleni yapacağımı tekrarladım. Cesaretini kırmak istemedim. Mateminden biraz olsun kurtulmak için bu fikre sarılmaya ihtiyaç duyduğu belli oluyor. Ama sonradan hayal kırıklığına yol açacak bir umut vermek de istemem."</p>
<p class="calibre1">"Toplantı olmayacak mı yani? Arkadaşlarımızdan çoğunun, hepimiz Murad'ın yanına göçmeden önce hiç değilse bir kez hep beraber buluşmaya can atacağına eminim. Her halükarda bu iş gerçekleşirse ben çok mutlu olurum."</p>
<p class="calibre1">"Benim de çok hoşuma gider. Onların da çoğunda bu isteğin sendeki veya bendeki kadar olduğuna eminim. Ama dünyanın dört bucağına dağılmış durumdalar, her birinin kendi işi, ailesi, zorlukları var. .. "</p>
<p class="calibre1">"Bugün uğraşa bildin mi bu konuyla?"</p>
<p class="calibre1">"Evet, Albert ile Naim'e yazdım, onlar da ben mesajı gönderdikten dakikalar sonra cevap verdiler. Birincisi buluşma toplantısına var, ama Paris'te yapılmasını tercih ediyor.</p>
<p class="calibre1">Bir Amerikalı olarak buraya gelmeye hakkı yok. .. "</p>
<p class="calibre1">"Saçma! Yaz aylarında otel müşterilerinin yarısı Amerikan pasaportlu oluyor. Eğer buralı iseler, diğer pasaportlarını kullanmaları yeterli."</p>
<p class="calibre1">"Albert'in durumu daha karışık. Şirketi zaman zaman</p>
<p class="calibre1">Pentagon'a da çalışıyor, bu nedenle konulan yasaklara uymak zorunda."</p>
<p class="calibre1">"Bahaneden başka bir şey değil bu! Ülkeden ayrıldığından beri buraya bir daha ayak basmak istemedi. Amerikan makamları herhangi bir karar çıkarmadan önce de durumu böyleydi. Bir travma yaşadı ve bunu aşamıyor. Onun için yasakların arkasına saklanıyor. Gerçekten gelmek istese gelirdi."</p>
<p class="calibre1">"Haklı olabilirsin. Ama ben de onu zorlayamam ki. Eğer kaçırılması böyle büyük bir travmaya yol açtıysa, ona yeni bir kabus yaşatmanın ne manası var?"</p>
<p class="calibre1">Kadın omuz silkti.</p>
<p class="calibre1">"Peki ya Naim?"</p>
<p class="calibre1">"Onun için, tam tersi söz konusu."</p>
<p class="calibre1">"Yani?"</p>
<p class="calibre1">"O hemen cevap verip geleceğini söyledi. Ama o zamandan beri düşündüm ve şimdi ben tereddüt ediyorum."</p>
<p class="calibre1">"Yahudi olduğu için mi?"</p>
<p class="calibre1">"Sence risk yok mu?"</p>
<p class="calibre1">"Ne riski? Burası dağ başı mı? Bu ülkeye her türlü kökenden insan gelir ve on beş yıldır hiç kimse kaçırılmadı! Sen geldiğinden beri kendini tehlikede hissediyor musun?"</p>
<p class="calibre1">"Ben mi, kesinlikle hayır."</p>
<p class="calibre1">"Ne sen ne de bir başkası için risk var. Bak işte, gece vakti, dağda, ıssız ve yeterince aydınlatılmamış yollarda araba sürüyoruz. Bizi boğazlayacakları veya soyacakları gibi bir izlenime kapılıyor musun?"</p>
<p class="calibre1">Cevabın hayır olduğunu kabullenmek zorunda kaldı, kendisini dünya ülkelerinin pek çoğunda olduğundan daha güvende hissediyordu. Tek laf etmeden birkaç dakika yol aldılar. Sonra yatışan Semiramis yolcusuna cenaze töreni sırasında bir olay yaşandı ğını söyledi:</p>
<p class="calibre1">"Yemek sırasında birisi bu konuyu açar sanıyordum, ama Tania hiçbir şey demedi, diğerleri de ona saygı gereği susup geçiştirmeyi tercih ettiler. Belki biliyorsundur, köyün girişinde Murad'ın pek iyi anlaşamadığı bir aile yaşıyor."</p>
<p class="calibre1">Adam kendini gülümsemekten alamadı.</p>
<p class="calibre1">"Bu, yılın şaşırtmacası Semi! Gayet iyi biliyorum hikayeyi. Arkadaşımız ve o insanlar birbirlerine ölümcül bir kin besliyorlardı. Murad'ı oğullarını kurşuna dizdirmekle suçluyorlardı."</p>
<p class="calibre1">"Cenaze alayı mezarlığa doğru giderken onların evinin önünden geçmek zorundaydı. Tam oraya yaklaşırken, kadınlar, her yaştan kadınlar evden dışarı çıktı; saydım, on bir kadındılar. Öldürülenin annesi, dul eşi, kız kardeşleri, yeğenleri oradaydı sanırım. Hepsi siyahlar giymişlerdi, ama istisnasız hepsinin boynunda kan kırmızısı atkılar vardı. Sanki kışın bu cenaze için örüp hazırlamışlardı. 11. Alay önlerinden geçti. Hepimiz korkunç rahatsız olmuştuk. Tania kolumu öyle bir sıktı ki izi hala geçmemiştir herhalde. Tam anlamıyla bir ölüm sessizliği hüküm sürüyordu. Kadınlar orada, duvarın önüne sıralanmışlardı, hiç konuşmuyorlardı, yüzleri donuktu, belki sadece bir veya ikisinde çok hafif bir alaycı gülümseme vardı. Başları ve yüzleri açıktı, bu nedenle siyah elbiselerin üzerindeki kırmızı atkılar iyice öne çıkıyor, sadece onlar göze batıyordu.</p>
<p class="calibre1">"Cenaze alayında da hiç konuşulmuyordu. Tek bir söz bile edilmiyordu. Herkes nefesini tutmuş gibiydi. Gayrı ihtiyari adımlarımızı hızlandırdık. Ama bu birkaç metrenin sonu gelmeyecek gibiydi.</p>
<p class="calibre1">"Definden sonra cenaze alayı aynı yoldan geri döndü.</p>
<p class="calibre1">Kadınlar artık orada değildi. Ama tüm bakışlar, onların daha önce durdukları yere döndü ve bu defa orada durmamaları yine bir rahatsızlık konusu oldu.</p>
<p class="calibre1">"Tuhaf bir şekilde merasimden sonra hiç kimse bu olaydan söz etmedi. Her halükarda benim önümde söz edilmedi. Bu konuda pek çok fısıldaşma olduğunu sanıyorum, ama köye yabancı olduğum için, benim yanımda kimse konuşmadı. Tania da hiçbir şey olmamış gibi davrandı. Ama bu kadınları düşlerinde yeniden göreceğinden eminim, hem de sadece bu geceyle de kurtulamaz onlardan.</p>
<p class="calibre1">"Bunu sana anlatmalıydım, ama sakın Tania'ya söyleme! Şayet o sana bahsetmeye karar verirse de bilmiyormuş gibi yap!"</p>
<p class="calibre1">Adam başını salladı, sonra sürücüye bu kadınların davranışını nasıl yorumladığını sordu.</p>
<p class="calibre1">"Meşum bir mizansendi, ama verdikleri mesaj açıktı: Onların 'şehidi'ni öldürten adam da ölmüştü; siyahlar giyerek Tania'nın matemine katılıyorlardı, ama kendi matemlerini de unutmamışlardı.''</p>
<p class="calibre1">Semiramis'in içinde, bu protestocu kadınların ölenin dul eşine bir uyarı niteliği taşıdığı ve eski evin mülkiyeti konusunda iki aile arasında yeniden yaşanacak bir bilek güreşinin girizgahı olabileceği duygusu uyanmıştı. Ama bu olay üzerinde daha fazla durmaya hiç niyeti yoktu.</p>
<p class="calibre1">Birdenbire biraz zorlama bir neşeyle "Biraz müzik açalım mı?" diye sordu. Soru sadece usuldendi, yoksa aynı anda parmağıyla bir düğmeye basmış ve eski bir Irak ağıdını serbest bırakmıştı: Babasının evinden çıkmış Komşuların evine gidiyordu. Geçti selam vermeden bana, Güzelim kızmış olmalı bana ... Semiramis, eski akşamlara sesiyle sık sık katılmış Nazım el Gazali'yle birlikte şarkıyı söylemeye başladı. Birkaç dakika sonra sesi biraz kısıp yolcusuna sordu:</p>
<p class="calibre1">Arkadaşlar toplantısına davet edilmesi gerekenlerin kesin listesini çıkardın mı?"</p>
<p class="calibre1">"On kadar isim sıraladım, ama bazılarında hala tereddütlüyüm. Örneğin bu akşamüstü aklıma Nidal geldi."</p>
<p class="calibre1">Semiramis sanki kimden bahsedildiğini bilmiyormuş gibi şaşkınlıkla "Nidal mi? .. " dedi.&#160;<span style="line-height: 1.2em; text-indent: 0em;">Adam hiç düşünmeden "Bilal' in kardeşi" diye cevap verdi.&#160;</span><span style="line-height: 1.2em; text-indent: 0em;">Kadın "Bilal' in kardeşi" diye yineledi. Ve Bilal derken sesi düğümlendi.</span></p>
<p class="calibre1">Adam bir süre sonra not defterine, Bu isim daha dudaklarımdan dökülürken onu hiç telaffuz etmemem gerektiğini anlamıştım, diye yazacaktı.</p>
<p class="calibre1">Arkadaşımın yüzü karardı. Tek söz etmedi, dalgın bir havada Irak ağıdını mırıldanmakla yetindi. Bilal onun yarası; geçen yıllar ve on yıllar bu yaranın kapanmasına yetmedi. Bunu bildiğim için hiçbir mazeretim yok. Onun yanında söylememem gereken tek isim Bilal' di. Ama ben de hiç durmadan onu düşünüyordum ve er veya geç adını ağzımdan kaçırmam herhalde kaçınılmazdı.</p>
<p class="calibre1">Üniversite döneminde, Semi ile çıktığım ve öpüşmemize ramak kalan gece gezintisinin ertesi günü aramıza giren ve Semi'yi kollarına alma cesaretini gösteren kişi Bilal'den başkası değildi.</p>
<p class="calibre1">Bu olay bende, ne kadar kalıcı olduğunu ülkeye döndüğümden beri anladığım bir yara bırakmıştı. Ama Semi' de ilk sevgilisinin ani ölümünün yol açtığı kalıcı travmaya kıyasla bu hakikaten hiçbir şeydi.</p>
<p class="calibre1">Gülünç gece gezintisi hadisesinden iki veya üç gün sonra arkadaş grubumuz yeniden toplandığında ve genç adamla genç kızın yan yana, kol kola geldiklerini gördüğümde, elimde olmadan etkilenmiştim. Ama kendimde tepki gösterme veya sevgililere hınçlanma hakkını göremiyordum. Sonuçta, Bilal "kız arkadaşımı çalmamıştı", onun gönlünü fethetmeyi beceremeyen bendim.</p>
<p class="calibre1">Delikanlı aklımla güzel Semi'nin etrafında eksiksiz bir aşk senaryosu kurmuştum. Onunla bir plajda, yalınayak, el ele dolaştığımı görüyordum. Onu koruyacağım, avutacağım ve hayran bırakacağım bin bir durum icat ediyordum. Ama bütün bunları sadece hayal etmekle kalıyordum ve Semi'nin bir gülüşüne bakarak onun da benzer düşler kurduğuna kendimi inandırmıştım. Bu işte ne Semi'nin ne de Bilal'in bir suçu vardı. Başarısızlığım için bir sorumlu bulmam şartsa, beni fazla terbiyeli, insanların hoşuna gitmemekten ödü kopan, hem kitaplarına hem de düşlerine fazla gömülmüş bir canlı -şu pısırık canlı/haline getiren eğitimimi gösterebilirdim ancak.</p>
<p class="calibre1">Zaman içinde ve öğretmenliğin verdiği alışkanlıkla, bugün bile bir parça utangaçlığım kalmış olsa da, en ağır çekingenliklerimi aşmayı başardım. Ama o yıllarda küçük arkadaş grubumuz içinde -ve rastlantı sonucu en bir araya gelmeyecek insanlardan- oluşan iki çifti imrenerek izlemekten kendimi alamıyordum. Bir yanda, Tania ile Murad -bir zeytinyağı denizi üzerindeki yelkenli- ve diğer yanda da, Semi ile Bilal - bir sel suyu üzerindeki küçük kayık.</p>
<p class="calibre1">Tania ile Murad, istisnasız toplandığımız her gece oradaydılar; hatta bizim topluluk daha çok onların çevresinde öbeklenmişti. Semi ile Bilal ise kah gelir, kah gelmezlerdi; bir gün ağlayarak birbirlerini terk eder, ertesi gün sarmaş dolaş ortaya çıkarlardı. Hangi mürettebatın yola devam edip, hangisinin çok geçmeden tekneyi karaya oturtacağını öngörebilmek için kahin olmaya gerek yoktu.</p>
<p class="calibre1">Bilal' in silahlı bir gruba katılma kararının siyasi gelişmelerden mi, yoksa Semi ile yaşadığı fırtınalı ilişkiden mi kaynaklandığını sık sık merak etmiştim. Ölüm gelip onu bulduğunda, Semi ile hala beraber miydiler, yoksa uzaklaşma, ayrılma evresine mi girmişlerdi, bunu da hiçbir zaman bilememiştim. O sırada bu konuda spekülasyon yapmak hiç uygun olmazdı, çünkü genç kız yaşanan dramın sorumlusu gibi gözükebilirdi. Aradan geçen onca zamana karşın, hiçbir tedbir almadan Semi ile bu konuya girilemeyeceği meydandaydı.</p>
<p class="calibre1">Bugün bunun kanıtını yaşadım. Semi'nin tepkisini görür görmez sustum, ne bu konuda ne de herhangi başka bir konuda hiçbir şey söylemedim. Ne özür dileyebileceğimi, ne sohbete devam edebileceğimi, ne de konu değiştirebileceğimi hissediyordum. Elimden beklemekten ve Semi'nin tavrını izah edecek bazı anıları aklımdan geçirmekten başka bir şey gelmezdi.</p>
<p class="calibre1">Örneğin Bilal öldüğünde, Semi'nin mateme girdiğini hatırladım. Aylar boyunca, sanki Bilal'in yasal dul eşiymiş gibi, sadece siyahlar giymişti. Sonra da bir depresyon çukuruna gömülmüştü.</p>
<p class="calibre1">Dakikalardır hiç konuşmadan yol alıyorlardı, her ikisi de Bilal'le ilgili kendi hatıralarına ve pişmanlıklarına gömülmüştü. Semiramis birden yanındaki arkadaşına sordu:</p>
<p class="calibre1">"Son zamanlarda onu gördün mü yeniden?"</p>
<p class="calibre1">Adam yerinde sıçradı. Semiramis aklını yitirmiş gibi dik dik baktı kadına. Semiramis ise hiç gülmeden ve sabırsızca iç geçirerek, "Kardeşinden söz ediyordum" diye açıkladı.</p>
<p class="calibre1">"Nidal'i mi? Hayır görmedim. Yıllardır. Sen?"</p>
<p class="calibre1">"Ben birkaç kere gördüm. Muazzam değişmiş. Görsen tanımazsın. Sakallı olmuş."</p>
<p class="calibre1">"Eğer hepsi buysa ... "</p>
<p class="calibre1">"Sakal bırakmış demedim, sakallı olmuş dedim."</p>
<p class="calibre1">"Anladım Semi. Bugün on milyonlarca adam, senin ifadenle, sakallı. Bu işin pek sıradışı bir yanı kalmadı artık. Ne yazık ki çağın ruhunun içinde olan Nidal, anakronik duruma düşen ise biziz."</p>
<p class="calibre1">Semiramis sanki onu duymamış gibi devam etti: "Sakal ve beraberinde gelen tüm o söylem ... Buluşma toplantısına onu davet edersen bazı arkadaşlarımız rahatsız olabilir."</p>
<p class="calibre1">"Bu benim gözümü korkutmuyor. Silah çekmeden tartışmayı biliyor mu?"</p>
<p class="calibre1">"O konuda bir sorun yok. Kibar olduğu bile söylenebilir. Ama söylediklerinin içeriği..."</p>
<p class="calibre1">"Gerici mi?"</p>
<p class="calibre1">"Bir Taliban' dan daha gerici ve bir Kızıl Kmer' den daha radikal! Hepsi bir arada!"</p>
<p class="calibre1">"O kadar kötü ha?"</p>
<p class="calibre1">"Hayır, ben de biraz abartıyorum, ama sadece biraz. Hastalık derecesinde muhafazakar - örneğin kadınların elini sıkmayı reddediyor. Amerika' dan söz ettiğinde de, altmışlı yıllardan kalma bir Maocu konuşuyor sanırsın ... "</p>
<p class="calibre1">"Nasıl bir şey olduğunu anladım. Ama bu da çağın ruhuna uygun. Onu dinlemenin bize hiçbir zararı dokunmayacağını düşünmeye devam ediyorum."</p>
<p class="calibre1">"Bazı arkadaşlarımız kendilerini saldırıya uğramış gibi hissetse bile mi?"</p>
<p class="calibre1">Adam sadece bir an düşündü.</p>
<p class="calibre1">"Evet. Bazılarımız kendini saldırıya uğramış gibi hissetse bile. Hepimiz yetişkiniz, tüm gençlik yanılsamalarından sıyrıldık, niye sterilize bir atmosferde buluşmamız şart olsun ki? Eğer Bilal'in kardeşinin ne dediği anlaşılıyorsa, başkalarının da konuşmasına izin verebiliyorsa, ben onu dinlemek, sonra da yanıtlamak isterim."</p>
<p class="calibre1">"İstediğini yap, teşrifatçı başı sensin. Ben uyarmış oldum. Buluşma toplantısı bozulursa, kendinden başkasına kızamazsın ... "</p>
<p class="calibre1">"Tamamdır. Bu sorumluluğu üstleniyorum."</p>
<p class="calibre1">Otele doğru giden özel yola girmişlerdi. Adam, Semiramis'in arabayı kendi küçük evinin önüne park edeceğini düşünüyordu. Ama kadın ana kapının önünde durdu. Onunla üçüncü bir gece geçirme arzusunu açıkça dile getirsin diye onu yeni bir sınavdan mı geçiriyordu?</p>
<p class="calibre1">Hayır. Semiramis'in aklı başka yerdeydi, yolcusunun tedbirsizlik ederek canlandırdığı anıların içinde kalmıştı.</p>
<p class="calibre1">Adam'ın içinden özür dilemek geçti, ama vazgeçti; herhalde her şeyi fazla aşikar kılmamanın daha şık olacağını düşünmüştü.</p>
<p class="calibre1">Kapıyı açtı; civarda kimse olmadığına emin olduktan sonra, kadına doğru eğilip yanağına kaçamak bir öpücük kondurdu. Semiramis tepki vermedi. Ne onu itti, ne ona doğru eğildi. Adam ısrar etmedi. Arabadan inip Semiramis'in gitmesine izin verdi. Sonra da kendi odasına çıktı.</p>
<p class="calibre1" style="text-align: justify;">O gece birlikte uyumayacaklardı.</p>
</body>
</html>