<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>index</title>
  <meta content="pdftohtml 0.36" name="generator"/>
  
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>
<body style="margin: 3% 3% 3% 3%">
  <p class="calibre1"><span style="line-height: 1.2em; text-indent: 0em;">SEKİZİNCİ GÜN</span><br/></p>

  <p class="calibre1"><span style="line-height: 1.2em; text-indent: 0em;">1</span></p>

  <p class="calibre1">Adam gözlerini açtığında odası karanlıktı. Komodinin üzerindeki saatini aldı. Altıyı çeyrek geçiyordu. Storları açınca güneş tam yüzüne geldi.</p>

  <p class="calibre1">Bornoz hala üstündeydi. Yeni pijama kutusunda duruyordu, ama artık yatağın üstünde değildi; birisi onu gömlekler ve ambalajlarındaki diğer giysilerle birlikte masanın üstüne koymuştu.</p>

  <p class="calibre1">Demek bütün gece yataktan çıkmamıştı. Halbuki aşağıya, arkadaşlarıyla yemeğe inecekti. Mutlaka ona bakmaya gelmişlerdi. Herhalde derin bir uykuya daldığını görünce <span style="line-height: 1.2em; text-indent: 0em;">uyandırmaya kıyamamışlardı.</span></p>

  <p class="calibre1">Yeniden bir duş aldı, tıraş oldu ve yüzüne kolonya sürdü; sonra giyinip daireden çıktı. Kapının arkasında bekleyen beyaz önlüklü genç bir kadın onu arkadaşlarının kahvaltı ettikleri aydınlık verandaya götürdü.</p>

  <p class="calibre1">Ramiz yürekten gülerek, "İyi ki seni akşam yemeğine <span style="line-height: 1.2em; text-indent: 0em;">beklememişiz!" dedi.</span></p>

  <p class="calibre1">Adam bin bir özür dilerken, Dunia kocasının alaylarına <span style="line-height: 1.2em; text-indent: 0em;">karşı onu korumaya girişti:</span></p>

  <p class="calibre1">"Misafir sabah sabah böyle mi karşılanır? Önce iyi uyumuş mu, onu sor!"</p>

  <p class="calibre1">Kıkır kıkır gülmeye devam eden kocası, "Sormama gerek <span style="line-height: 1.2em; text-indent: 0em;">yok, kendi gözlerimle gördüm" diye cevap verdi. "Dizel motor gibi horluyordu."</span></p>

  <p class="calibre1">"Ne görgüsüz bir adamla evlenmişim değil mi?"</p>

  <p class="calibre1">Dunia güldü, kocası da ona katıldı. Adam şakayı sürdürdü:</p>

  <p class="calibre1">"Bana fikrimi sorsaydın seni uyarırdım. İğrenç bir eğitim <span style="line-height: 1.2em; text-indent: 0em;">aldı. Ama artık çok geç. Şansına küs!"</span></p>

  <p class="calibre1">Bu şekilde saldırıya uğramak Ramiz'in çok hoşuna gitmişti.</p>

  <p class="calibre1">"Eskiden bizim grubumuz böyleydi işte. Birbirimize sürekli cahil, beyinsiz, çakal diye takılırdık. Ama bu bir arkadaşlık ritüelinden ibaretti. Birbirimizi çok sever, çok saygı duyardık. Öyle değil mi?"</p>

  <p class="calibre1">Adam başıyla onayladı. Sonra ona eşlik eden önlüklü <span style="line-height: 1.2em; text-indent: 0em;">genç kadın dumanı üzerinde bir kahve cezvesiyle gelip, fincanlarını teker teker doldurdu. O çıkar çıkmaz, Ramiz karısına "Uçakta Ramzi' den söz ettik. Adam gidip onu görmeyi düşünüyor" dedi.</span></p>

  <p class="calibre1">Konuk bir gün önce geldiğinden beri Dunia'yı hep güler <span style="line-height: 1.2em; text-indent: 0em;">yüzlü görmüştü. Tatlı, doğal, hiç yapmacıksız bir gülüş. Ama </span><span style="line-height: 1.2em; text-indent: 0em;">kaybettikleri arkadaşın adı geçer geçmez, o gülüş hemen silindi.</span></p>

  <p class="calibre1">"O gittiğinden beri hala kendimize gelemedik. Hatta <span style="line-height: 1.2em; text-indent: 0em;">'kaçtığından' beri diyebilirim. Onun gibi birinin bir gün aniden işini, evini, arkadaşlarını terk edip hiç tanımadığı insanlarla birlikte bir dağ kulübesine kapanmaya karar vermesi insanı altüst ediyor.</span></p>

  <p class="calibre1">"O, hem Ramiz için hem de benim için bir kardeş gibiydi. Gittiğinde ikimiz de allak bullak olduk. Bir arkadaşın var, onu her gün görüyorsun, ona sırlarını açıyorsun, onu en az <span style="line-height: 1.2em; text-indent: 0em;">kendin kadar tanıdığını düşünüyorsun ve bir gün aslında </span><span style="line-height: 1.2em; text-indent: 0em;">hiç tanımadığını keşfediyorsun. Onun içinde varlığından </span><span style="line-height: 1.2em; text-indent: 0em;">asla kuşkulanmadığın ayrı bir kişilik daha olduğunu keşfedi</span><span style="line-height: 1.2em; text-indent: 0em;">yorsun. Ramiz hala ona mazeret bulmaya çalışıyor, ama ben </span><span style="line-height: 1.2em; text-indent: 0em;">kızıyorum. İnsanın böyle tepesi atınca çekip gitmeye hakkı </span><span style="line-height: 1.2em; text-indent: 0em;">yoktur."</span></p>

  <p class="calibre1">Ramiz düşünceli bir şekilde, "Tepesi attığı için gitmediği <span style="line-height: 1.2em; text-indent: 0em;">kesin" dedi.</span></p>

  <p class="calibre1">"Tepesi attığı için gitmediyse daha da fena. O halde kararını bizimle hiç konuşmadan, hiç tartışmadan gizli gizli olgunlaştırmış demektir. Bu masaya, o ·Ve biz en az on kere, <span style="line-height: 1.2em; text-indent: 0em;">yirmi kere şimdi oturduğumuz gibi oturmuşuzdur; demek ki </span><span style="line-height: 1.2em; text-indent: 0em;">biz ona yüreğimizi açarken o bizi terk etme ve bir daha da hiç </span><span style="line-height: 1.2em; text-indent: 0em;">görmeme fikrini aklında şekillendiriyormuş.</span></p>

  <p class="calibre1">"Bana diyorlar ki, onu affet çünkü bunu inancından ötürü yaptı. Bir insana Tanrı'ya yaklaşabilmek için en yakın, en samimi arkadaşlarını terk etmesini bildiren bu inanç da neyin nesiymiş böyle? Yani Tanrı orada, dağda var da, burada, şehirde yok mu? Yani Tanrı manastırda var da, şantiyelere, <span style="line-height: 1.2em; text-indent: 0em;">ofislere uğramıyor mu? İnsan Tanrı'ya inanıyorsa, onun her </span><span style="line-height: 1.2em; text-indent: 0em;">yerde olduğuna iman etmek zorundadır.</span></p>

  <p class="calibre1">"Özür dilerim Adam. Benim eleştirdiğim din değil. İnancının ne olduğunu bilmiyorum ve seni incitmek istemem."</p>

  <p class="calibre1">Konuk, "Rahat ol Dunia" dedi. "Benim yanımda dünyanın bütün dinlerini eleştirebilirsin. Hem benimkini hem başkalarınınkini. Bunu bir hakaret sayacağımı düşünme!"</p>

  <p class="calibre1">"Her ne olursa olsun, ben senin dindaşlarını eleştirmiyorum, benimkiler daha beter. Onlar dağa sadece dua edip tefekküre dalmak için çıkmıyorlar ... Ben, bugün dinin her yere sokulmasına ve her şeyin onunla gerekçelendirilmesine öfkeleniyorum. Böyle giyiniyorum, çünkü dinim böyle istiyor.</p>

  <p class="calibre1">Şunu veya bunu yiyorum, çünkü dinim böyle istiyor. Arkadaşlarımı terk ediyorum ve hiçbir izahat verme ihtiyacı duymuyorum, çünkü dinim çağırıyor. Dini her işe karıştırıyorlar ve ona hizmet ettiklerini sanırken, aslında kendi ihtirasları <span style="line-height: 1.2em; text-indent: 0em;">veya kendi delice hevesleri için dini kullanıyorlar. </span><span style="line-height: 1.2em; text-indent: 0em;">Din elbette önemli, ama aileden, arkadaşlıktan, sadakatten daha önemli değil. Ahlakın yerine dini geçiren insanların sayısı durmadan artıyor. Sana caiz olandan ve olmayandan, </span><span style="line-height: 1.2em; text-indent: 0em;">mübahtan ve mekruhtan söz edip sözlerini alıntılarla destekliyorlar. Bence neyin dürüstlüğe veya adaba uygun olduğuyla uğraşsalar daha iyi ederler. Bir dinleri olduğu için ahlaka ihtiyaçları kalmamış gibi davranıyorlar.</span></p>

  <p class="calibre1">"Ben inançlı ve dindar bir aileden geliyorum. Büyük de<span style="line-height: 1.2em; text-indent: 0em;">dem Osmanlı sultanları zamanında şeyhülislammış. Bizimkiler her ramazanda mutlaka oruç tutmuşlardır. Bu doğal bir şeydi, kendiliğinden yapılırdı, mühim bir mesele sayılmazdı.</span></p>

  <p class="calibre1">Günümüzde oruç tutmak yetmiyor, herkese oruç tuttuğunu <span style="line-height: 1.2em; text-indent: 0em;">göstermek ve tutmayanları da göz hapsine almak gerekiyor.</span></p>

  <p class="calibre1">"Bir gün insanlar hayatlarını fazlasıyla işgal eden dinden <span style="line-height: 1.2em; text-indent: 0em;">bıkacaklar ve kötülerin yanına iyileri de katarak her şeyi inkar </span><span style="line-height: 1.2em; text-indent: 0em;">edecekler."</span></p>

  <p class="calibre1">Dunia coşmuştu. Ramiz elini onun elinin üstüne koydu.</p>

  <p class="calibre1">"Sakin ol sevgilim. Ramzi'ye dünyadan el etek çekmesini <span style="line-height: 1.2em; text-indent: 0em;">din buyurmadı. Keşişler de gelip onu kaçırmadılar. Bir kriz </span><span style="line-height: 1.2em; text-indent: 0em;">yaşadı ve bunu fark edip sonuçları hızlandırmak da belki bizlere, dostlarına düşüyor!"</span></p>

  <p class="calibre1">"Hayır Ramiz! Kendini suçlamayı bırak! Çık artık şu suçluluk duygusundan! Ramzi'nin aklından neler geçtiğini tahmin etmek sana düşmezdi! Onun en iyi arkadaşıydın, sana açılmak, birlikte tartışabilmeniz için derdini dökmek ona dü<span style="line-height: 1.2em; text-indent: 0em;">şerdi. Senin ve benim kendimizi suçlamamıza hiç gerek yok! </span><span style="line-height: 1.2em; text-indent: 0em;">Bu, keşişlerin de suçu değil, haklısın! Eğer yanlış davranan </span><span style="line-height: 1.2em; text-indent: 0em;">biri olduysa, o da Ramzi'ydi. Ve o kadın ... Ölmüş birinin arkasından kötü konuşulmaz, ama hala şu dünyada olsaydı hiç duraksamadan lanetlerdim onu."</span></p>

  <p class="calibre1">Dunia kelimelerini seçmek veya yatışmak ya da bir sahneyi hatırlamak ister gibi durdu. İki adam sessizce ne diyece<span style="line-height: 1.2em; text-indent: 0em;">ğini beklediler.</span></p>

  <p class="calibre1">"Bizim evımıze birileri geldiğinde mutlaka gözlerine <span style="line-height: 1.2em; text-indent: 0em;">bakarım. Ve düşüncelerini kestirmeye çalışırım. Sanıyorum </span><span style="line-height: 1.2em; text-indent: 0em;">çoğu, bizimki gibi bir eve sahip olmak istediklerini geçiriyorlar içlerinden. Ama hepsi bunu aynı ruh haliyle yapmıyor. Bazıları hayranlıkla, bazıları kıskanarak iç geçiriyor. Bazı misafirlerimiz bizden daha zengin, çoğu bizim kadar zengin </span><span style="line-height: 1.2em; text-indent: 0em;">değil, bazıları da yoksul. Ama hayranlıkları veya kıskançlıkları zenginliklerine veya yoksulluklarına bağlı değil. Hayat karşısındaki bir duruş söz konusu. Harunürreşid halifeydi, </span><span style="line-height: 1.2em; text-indent: 0em;">imparatorluğu Mağrib'den Hindistan'a kadar uzanıyordu, </span><span style="line-height: 1.2em; text-indent: 0em;">ama veziri Cafer'in servetini kıskanıyordu ve onu mahvedip </span><span style="line-height: 1.2em; text-indent: 0em;">malını mülkünü elinden almakla uğraştı. Başkalarının mutluluğundan, onun çok azını çok kısa bir süreliğine ve dışarıdan paylaşsalar bile mutluluk duyan insanlar var. Bir de başkalarının mutluluğunu bir saldırı gibi algılayanlar ...</span></p>

  <p class="calibre1">"Sen Adam, buraya gelirken kendi kendine herhalde şöyle demişindir: 'Arkadaşım Ramiz servet sahibi olmuş, kendine de güzel bir ev yaptırmış, karısı da misafirperver, onlarla birlikte hoşça vakit geçireceğim.' Ramzi'nin karısı bizim eve <span style="line-height: 1.2em; text-indent: 0em;">ayak bastığı anda, gözlerinde ve sıkılı dudaklarında kıskançlığı okuyordum. Eve yeni bir eşya aldığımızda hemen görüyordu. Yeni bir halı alsam, Ramiz üzerinden elli kere geçer yine de farkına varmaz. Görmesi için ona her seferinde 'Bak!' </span><span style="line-height: 1.2em; text-indent: 0em;">demem gerekir. O kadın içeri girdiği anda yeni eşyayı fark </span><span style="line-height: 1.2em; text-indent: 0em;">ederdi ve kafasında kaç para ödemiş olabileceğimi hesapladı</span><span style="line-height: 1.2em; text-indent: 0em;">ğını görürdüm.</span></p>

  <p class="calibre1">"Buraya yerleştiğimizde üç kez su boruları patlamıştı ve <span style="line-height: 1.2em; text-indent: 0em;">Ramzi'nin karısının yanında, bir sabah kalkınca bütün evi su </span><span style="line-height: 1.2em; text-indent: 0em;">basmış, duvarları, mobilyaları, halıları, duvar kaplamalarını </span><span style="line-height: 1.2em; text-indent: 0em;">batmış halde bulacağımdan korktuğumu dile getirdim. Ona </span><span style="line-height: 1.2em; text-indent: 0em;">baktım ve yüzünün taşkın, denetleyemediği bir sevinçle kaplandığını gördüm, sanki ona dünyanın en güzel haberini vermiştim ...</span></p>

  <p class="calibre1">"O gün ondan ürktüğümü ve kendi kendime 'Bu kadın <span style="line-height: 1.2em; text-indent: 0em;">kocama büyü yapacak!' dediğimi hatırlıyorum. Normalde batıl inancım yoktur, ama özellikle de Ramiz uçağa bindiğinde sürekli korku içindeydim. Hatta hangi uçağa bindiğini o kadının yanında söylemesin diye yemin ettirmiştim."</span></p>

  <p class="calibre1">Ramiz söyleneni, bu kem göz hikayelerine inanmadığını <span style="line-height: 1.2em; text-indent: 0em;">göstermek için omuzlarını ve kaşlarını kaldırıp, gülümseyerek doğruladı. Ama Dunia onun tepkisini hiç umursamadan söze devam etti:</span></p>

  <p class="calibre1">"Ramiz ve Ramzi basamakları birlikte, el ele tırmandılar; <span style="line-height: 1.2em; text-indent: 0em;">ikisinin de zenginliği aynı. Ama Ramzi' de servet daha az görünüyordu, o her zaman daha tutumlu ve kapalı olmuştu. Aslında bu bir vasıftır. Ama karısı bunu bir ceza gibi yaşıyordu. </span><span style="line-height: 1.2em; text-indent: 0em;">Ramiz daha müsrif, daha gösterişçi, daha fiyakacıdır ... "</span></p>

  <p class="calibre1">Ramiz' in gözleri faltaşı gibi açıldı.</p>

  <p class="calibre1">''Ben mi fiyakacıyım?"</p>

  <p class="calibre1">Dunia anaç bir şefkatle kocasının saçlarını okşadı.</p>

  <p class="calibre1">"Evet sevgilim, evini, özel uçağını, Mercedes' ini göstermeyi seversin."</p>

  <p class="calibre1">"Benim kadar zengin bir adam dilenci gibi giyinip, bir <span style="line-height: 1.2em; text-indent: 0em;">külüstürde dolaşsaydı insanlar neler derdi düşünebiliyor </span><span style="line-height: 1.2em; text-indent: 0em;">musun?"</span></p>

  <p class="calibre1">"Seni eleştirmiyorum sevgilim, seni olduğun gibi beğeniyorum, bir cimriyle evlenseydim mutsuz olurdum. Ama servetini gizlemediğin de bir gerçek; halbuki ortağın, 'Zengin <span style="line-height: 1.2em; text-indent: 0em;">oldu, ama yaşam tarzını hiç değiştirmedi!' denmesini tercih </span><span style="line-height: 1.2em; text-indent: 0em;">ediyordu. Yanılıyor muyum?"</span></p>

  <p class="calibre1">Kocası, "Dunia doğru söylüyor" dedi; "Başarılı olmak <span style="line-height: 1.2em; text-indent: 0em;">için çok çalıştığı söylendiğinde Ramzi'nin hoşuna gidiyordu, ama zengin olduğu söylenince utanıyordu. Parasından neredeyse utanıyordu. Zaten belki de bu yüzden karısı öyle </span><span style="line-height: 1.2em; text-indent: 0em;">davranıyordu. Herhalde daha çok harcamak istiyor ve kocası </span><span style="line-height: 1.2em; text-indent: 0em;">buna engel oluyordu."</span></p>

  <p class="calibre1">Adam kısık bir sesle, sanki kendi kendine konuşuyormuş <span style="line-height: 1.2em; text-indent: 0em;">gibi, "Sonuç olarak, 'ayrılmaz ikili' diye bilinenler birbirlerinden çok farklıymışlar. İkiniz de servet sahibi oldunuz, ama bundan aynı dersleri çıkarmadınız. Sen, Tanrı'nın seni ödüllendirmek istediğini düşündün; o ise Tanrı'nın onu sınamak istediği sonucuna vardı" dedi.</span></p>

  <p class="calibre1">Ev sahibi bunu hemen doğruladı.</p>

  <p class="calibre1">"Çok doğru! Ramzi tam da böyle düşünüyordu. Zaten <span style="line-height: 1.2em; text-indent: 0em;">Tanrı'nın Araplara petrolü onları ödüllendirmek için değil, sınamak, hatta belki de cezalandırmak için verdiğini söylüyordu. Bu söylediğinde kesinlikle haklı olduğunu eklemeliyim. </span><span style="line-height: 1.2em; text-indent: 0em;">Petrol, gerçekten bir lanet."</span></p>

  <p class="calibre1">Adam, "Ama ikiniz de petrol sayesinde servet sahibi oldunuz" diye hatırlattı.</p>

  <p class="calibre1">"Evet, doğru. Petrol, Ramzi ve benim için servet manasına <span style="line-height: 1.2em; text-indent: 0em;">geldi, ama Arapların toplamı açısından bir lanet oldu. Zaten </span><span style="line-height: 1.2em; text-indent: 0em;">bu söylediğim sadece Araplar için geçerli değil. Petrolün mutlu </span><span style="line-height: 1.2em; text-indent: 0em;">ettiği bir tek ülke biliyor musun? Hepsini gözden geçir. Petrol </span><span style="line-height: 1.2em; text-indent: 0em;">parası her yerde iç savaşlara, kanlı sarsıntılara yol açtı; kaprisli </span><span style="line-height: 1.2em; text-indent: 0em;">ve megaloman yöneticilerin öne çıkmasını kolaylaştırdı."</span></p>

  <p class="calibre1">"Sence niye?"</p>

  <p class="calibre1">"Çünkü insanlar bir günde büyük paralara sahip oldular ve bunun için hiç çalışmak zorunda kalmadılar. Sonuçta, bir tembellik kültürü yaygınlaştı. Eğer senin yerine yorulacak <span style="line-height: 1.2em; text-indent: 0em;">birine para ödeme gücün varsa niye kendin yorulasın ki? O </span><span style="line-height: 1.2em; text-indent: 0em;">zaman da tamamı rantiyelerden ve tamamı, haydi köle demeyelim de uşaklardan oluşan nüfus toplulukları ortaya çıktı. </span><span style="line-height: 1.2em; text-indent: 0em;">Sence bununla ulus inşa edilebilir mi?"</span></p>

  <p class="calibre1">Kendini biraz hakarete uğramış hisseden Dunia, "Sen <span style="line-height: 1.2em; text-indent: 0em;">kendini köle gibi mi hissettin?" diye sordu.</span></p>

  <p class="calibre1">"Evet, ne zaman bir emirin huzuruna çıksam kendimi biraz köle gibi hissediyorum. Lüks bir köle, zengin ve besili bir köle, ama yine de bir köle."</p>

  <p class="calibre1">Belirli sahneleri hatırlamak istercesine sustu. Sonra devam etti:</p>

  <p class="calibre1">"OPEC'in kurucusu olan bir Venezuelalı, hidrokarbürlerin 'şeytanın dışkıları' olduğunu söylemişti... Haklıydı. Yüz yıl sonra bugünlerin tarihini yazanlar, eminim ki petrolün <span style="line-height: 1.2em; text-indent: 0em;">Arapları daha iyi mahvolsunlar diye zenginleştirdiğini söyleyecekler!"</span></p>

  <p class="calibre1">Bahçede kuşlar cıvıldamaya başlamışlardı. Ev sahipleri <span style="line-height: 1.2em; text-indent: 0em;">ve konuk onları dinlemek, kaygısızlıklarını, dışa vuran neşelerini içlerine çekmek için sustular. </span><span style="line-height: 1.2em; text-indent: 0em;">Sonra Ramiz arkadaşına, "Dunia'ya düzenlemeyi düşündüğün buluşmadan bahsetsene!" dedi.</span></p>

  <p class="calibre1">Adam tasarının nasıl doğduğunu anlattı. Bir araya getirmeyi düşündüğü kişileri saydı ve her biri hakkında birkaç söz etti. Sonra arkadaş gruplarının ne olduğunu, kavgalarını, ideallerini, birbirleriyle teması asla yitirmemek konusunda verdikleri boş vaatleri de unutmadan, kısaca hatırlattı. Ardından ekledi:</p>

  <p class="calibre1">"Uçakta Ramiz'e eşlerimizin de bizimle birlikte olmalarını çok istediğimi, ama bizim eski militanlık hikayelerimizi dinlemekten ·sıkılacaklar diye korktuğumu söylüyordum. Bu <span style="line-height: 1.2em; text-indent: 0em;">sabahki sohbetimizden sonra en azından eşlerimizden ikisinin mutlaka bize katılmaları gerektiğinden eminim: Benim eşim Dolores ve sen Dunia, tabii istersen."</span></p>

  <p class="calibre1">"Zevkle. Ramiz benim bilmediğim bu dönemden çok <span style="line-height: 1.2em; text-indent: 0em;">bahsediyor ve sizin hikayelerinizi dinlemek çok hoşuma gider, hiç canım sıkılmaz. Ne zaman yapılacak bu toplantı?"</span></p>

  <p class="calibre1">"Tarih henüz saptanmadı. Düşünüyorum da ... "</p>

  <p class="calibre1">"Önemli değil, ben Doğulu itaatkar bir eşim, kocam olmadan taahhüde giremem. O gün o boşsa, ben de boşum demektir."</p>

  <p class="calibre1">Adı geçen koca gözlerini gökyüzüne kaldırdı, sonra <span style="line-height: 1.2em; text-indent: 0em;">Dunia'nın elini öpüp, "Unutmadan söyleyeyim, dün akşam </span><span style="line-height: 1.2em; text-indent: 0em;">Semiramis telefon etti. Seni otelde görmeyince endişelenmiş. </span><span style="line-height: 1.2em; text-indent: 0em;">Benimle birlikte Amman' a geldiğini öğrenince ağzıma alamayacağım laflar söyledi" dedi.</span></p>

  <p class="calibre1">Adam, "Benim hatam" diye suçu kabullendi. "Ona telefon etmek niyetindeydim, ama dalmışım. Çok öfkelenmiş olmalı ... "</p>

  <p class="calibre1">"Otele döndüğünde anlarsın. Bence Amman' da kalsan <span style="line-height: 1.2em; text-indent: 0em;">daha iyi edersin, sana iltica hakkı tanırım."</span></p>

  <p class="calibre1">Konuğu gülümsedi.</p>

  <p class="calibre1">"Hayır, gidip hak ettiğim cezayı çekmem gerek. Kaçta gidebiliriz sence?"</p>

  <p class="calibre1">"Mürettebata saat on bire doğru havalanmaya hazır olmalarını söyledim. Uygun mu?"</p>

  <p class="calibre1">Adam saatine baktı. Sekiz buçuktu.</p>

  <p class="calibre1">"Mükemmel. Telaşlanmadan hazırlanacak zamanımız <span style="line-height: 1.2em; text-indent: 0em;">var."</span></p>

  <p class="calibre1">"Benim itaatkar eşim beni alıp annesine götürmeye karar <span style="line-height: 1.2em; text-indent: 0em;">verdi. Bütün günü onun Cebel' deki evinde geçireceğiz, sonra </span><span style="line-height: 1.2em; text-indent: 0em;">kızımızı da alıp akşam Amman' a döneceğiz."</span></p>

  <p class="calibre1">2</p>

  <p class="calibre1">Adam, Semiramis Oteli'ne döndüğünde kimseye görünmeden odasına çıktı. Ama tam kapıyı açarken telefonun çaldığını duydu. Anlaşılan "şato sahibesi" çalışanlara konuğunun geli<span style="line-height: 1.2em; text-indent: 0em;">şini haber vermelerini bildirmişti. Bununla birlikte telefonda </span><span style="line-height: 1.2em; text-indent: 0em;">hiçbir suçlama, hiçbir paylama olmadı. Semiramis sadece ak</span><span style="line-height: 1.2em; text-indent: 0em;">şama kadar olmayacağını ve döndüğünde birlikte yemek için </span><span style="line-height: 1.2em; text-indent: 0em;">arayacağını söylemek istemişti.</span></p>

  <p class="calibre1">Adam, işe Ramiz ve karısıyla yaptığı konuşmalara, özellikle de Ramzi hakkında söyledikleri ve manastıra onu görmeye gideceği zaman faydalı olabilecek şeylere ilişkin notlar alarak başladı. Sonra dizüstü bilgisayarını açıp gelen elektronik postalara baktı. O yokken Naim' den uzun bir mesaj gelmişti.</p>

  <p class="calibre1">"Sevgili Adam,</p>

  <p class="calibre1">Son mesajını okurken ve benim sana gönderdi<span style="line-height: 1.2em; text-indent: 0em;">ğim e-postayı tekrar gözden geçirirken, aramızda </span><span style="line-height: 1.2em; text-indent: 0em;">küçük bir yanlış anlaşma olduğunu anladım ve bunu </span><span style="line-height: 1.2em; text-indent: 0em;">ortadan kaldırmak istedim. </span><span style="line-height: 1.2em; text-indent: 0em;">Ülkeyi 'istemeden' terk ettiğimi söylemiştim, sen </span><span style="line-height: 1.2em; text-indent: 0em;">de buradan hareketle beni buna annemle babamın </span><span style="line-height: 1.2em; text-indent: 0em;">zorladığı sonucunu çıkarmışsın. Babamın anısına </span><span style="line-height: 1.2em; text-indent: 0em;">duyduğum saygı gereği, bunu düzeltmek zorundayım: O beni zorlamadı, asla unutmayacağım 'erkek erkeğe' uzun bir konuşma ile ikna etti.</span></p>

  <p class="calibre1">Önceki haftalarda hararetli birkaç tartışmamız <span style="line-height: 1.2em; text-indent: 0em;">olmuştu. Bana ne zaman gitmekten söz edilse buna </span><span style="line-height: 1.2em; text-indent: 0em;">karşı çıkıyordum, babam konuya yeniden giriyor, </span><span style="line-height: 1.2em; text-indent: 0em;">ben de öfkelenerek cevap veriyordum, tartışma kızışıyor ve annem ağlamaya başlıyordu. Evin havası hepimiz açısından çekilmez bir hal almıştı. Bir gün </span><span style="line-height: 1.2em; text-indent: 0em;">babam beni, çalışma odası olarak kullandığı küçük </span><span style="line-height: 1.2em; text-indent: 0em;">odaya çağırdı. Bir koltuğa oturmamı istedi, kapıyı </span><span style="line-height: 1.2em; text-indent: 0em;">kapadı, sonra sıradışı bir hareketle cebinden Yenidce </span><span style="line-height: 1.2em; text-indent: 0em;">paketini çıkarıp bana bir sigara ikram etti. Bir anlamda barış çubuğu sunuyordu. Sigaramı yaktı, sonra kendisininkini de yaktı ve kül tablasını ikimize de </span><span style="line-height: 1.2em; text-indent: 0em;">eşit mesafede olacak şekilde bana doğru itti.</span></p>

  <p class="calibre1">Üzerinden çeyrek yüzyıldan fazla bir süre geçmesine rağmen, bu sahneyi daha geçen hafta yaşanmış gibi anımsıyorum! Oda, senin de bildiğin gibi, büyük değildi; oturduğumuz iki koltuk ancak sığıyordu. Duvarlar çeşitli dillerde kitaplarla kaplıydı ve bir sürü küçük çekmecesi olan sedef kakmalı, ahşap <span style="line-height: 1.2em; text-indent: 0em;">bir çalışma masası vardı. Işık, binanın bahçesine bakan bir pencereden geliyordu. O gün hava soğuktu, ama babam duman çıksın diye pencereyi açmıştı.</span></p>

  <p class="calibre1">Söylevine hangi sözlerle başladığını hatırlıyorum:</p>

  <p class="calibre1">Senin yaşındayken benim de saygıdeğer arkadaşlarım vardı; dürüst, eğitimli, yetenekli ve çok soylu amaçları olan, çeşitli cemaatlerden genç insanlardı. <span style="line-height: 1.2em; text-indent: 0em;">Onlar benim için ailemden daha önemliydi. Birlikte, </span><span style="line-height: 1.2em; text-indent: 0em;">yurttaşların artık öncelikle dini aidiyetlerine göre tanımlanmayacakları bir ülke düşlüyorduk. Zihniyetleri sarsmak ve eski alışkanlıkları yıkmak istiyorduk.'</span></p>

  <p class="calibre1">Bana anlattığına göre, en önemli tartışma konularından biri isimlere ilişkinmiş. Niye Hıristiyanlar mutlaka Hıristiyan isimleri, Müslümanlar Müslüman isimleri, Yahudiler de Yahudi isimleri almak zorundaydı? Niye herkes adında bile dininin sancağını taşımak zorunda kalıyordu? Bazıları Michel veya <span style="line-height: 1.2em; text-indent: 0em;">Georges, diğerleri Mahmud veya Abdurrahman, biz </span><span style="line-height: 1.2em; text-indent: 0em;">de Salomon veya Moiz adlarını alacağımıza, hepimiz </span><span style="line-height: 1.2em; text-indent: 0em;">Selim, Fuad, Amin, Sami, Ramzi veya Naim gibi 'tarafsız' isimlere sahip olmalıydık. </span><span style="line-height: 1.2em; text-indent: 0em;">Babam, 'Senin adın işte buradan geliyor' diye </span><span style="line-height: 1.2em; text-indent: 0em;">açıkladı. 'Birçok arkadaşım bu konuda aileleriyle sert </span><span style="line-height: 1.2em; text-indent: 0em;">tartışmalar yaşadı. Bazıları teslim olmak zorunda </span><span style="line-height: 1.2em; text-indent: 0em;">kaldı; ben dayandım. Deden sana, kendisi gibi, Ezra </span><span style="line-height: 1.2em; text-indent: 0em;">adını koymamı istiyordu. Onun gözünde kendimi </span><span style="line-height: 1.2em; text-indent: 0em;">haklı çıkarmak için, Yahudilerin yüzyıllar boyunca </span><span style="line-height: 1.2em; text-indent: 0em;">goyim'in, yani Yahudi olmayanların onları bir bakışta </span><span style="line-height: 1.2em; text-indent: 0em;">tanıyabilmeleri ve ya yollarını değiştirmeleri ya da </span><span style="line-height: 1.2em; text-indent: 0em;">tetikte bekleyebilmeleri için farklı kıyafetler giymeye </span><span style="line-height: 1.2em; text-indent: 0em;">mecbur tutulduklarını açıkladım. Ayırt edici isimlerin de benzer bir rol oynadıklarını ekledim. Onu ikna edebildim mi bilmiyorum, ama bana ses çıkarmadı.</span></p>

  <p class="calibre1">Bunları sana anlatıyorum, çünkü gençliğimde <span style="line-height: 1.2em; text-indent: 0em;">seninle aynı idealleri, tüm cemaatlerin bir arada ya</span><span style="line-height: 1.2em; text-indent: 0em;">şayabilmesine yönelik aynı düşleri paylaştığımı bilmeni istiyorum ve bugün ailemi, atalarımın beş yüz yıl boyunca yaşadıkları bir ülkenin dışına yürekten </span><span style="line-height: 1.2em; text-indent: 0em;">sevinerek götürmüyorum. Ama bizim için burada </span><span style="line-height: 1.2em; text-indent: 0em;">yaşamak imkansız hale geldi ve yarın daha da kötü </span><span style="line-height: 1.2em; text-indent: 0em;">olacağına inanmam için her türlü neden mevcut.</span></p>

  <p class="calibre1">Yanlış hayallere kapılma, yakında Arap dünyasının bütününde hiçbir Yahudi cemaati kalmayacak! <span style="line-height: 1.2em; text-indent: 0em;">Kahire, İskenderiye, Bağdat, Cezayir, Trablusgarp </span><span style="line-height: 1.2em; text-indent: 0em;">gibi yerlerdekiler zaten tükenmek üzere ... Şimdi de </span><span style="line-height: 1.2em; text-indent: 0em;">sıra bize geldi. Yakında bu şehirde birlikte dua edecek on kişi bile kalmayacak! Bu çok üzücü, insanı çökerten bir seyir. Ama Naim, ne senin ne de benim bu konuda elimizden bir şey gelir.</span></p>

  <p class="calibre1">Kabahat kimin? İsrail devletinin kurulmasının <span style="line-height: 1.2em; text-indent: 0em;">mı? Arkadaşların ve sen böyle düşünüyorsunuz, biliyorum. Ve bu kısmen doğru. Ama yalnızca kısmen. </span><span style="line-height: 1.2em; text-indent: 0em;">Çünkü ayrımcılık, her türlü aşağılama İsrail devleti </span><span style="line-height: 1.2em; text-indent: 0em;">kurulmadan çok önceden beri, Yahudiler ile Araplar </span><span style="line-height: 1.2em; text-indent: 0em;">arasındaki toprak ihtilafı başlamadan çok önceden </span><span style="line-height: 1.2em; text-indent: 0em;">beri, yüzyıllardır mevcut. Arap dünyasının tarihinde </span><span style="line-height: 1.2em; text-indent: 0em;">bize eşit haklara sahip yurttaşlar olarak davranıldığı </span><span style="line-height: 1.2em; text-indent: 0em;">tek bir an bile oldu mu?</span></p>

  <p class="calibre1">Başka yerlerde de olmadı, diyeceksin. Evet, <span style="line-height: 1.2em; text-indent: 0em;">doğru. Avrupa' da daha kötüsü, bin kat daha kötüsü </span><span style="line-height: 1.2em; text-indent: 0em;">yaşandı. Hiç kuşkum yok. Zihniyetlerin kökten de</span><span style="line-height: 1.2em; text-indent: 0em;">ğişmeye, anti-semitizmin alçaltıcı bir uygulama ve </span><span style="line-height: 1.2em; text-indent: 0em;">utanç verici bir hastalık olarak görülmeye başlaması ancak tüm o Nazi iğrençliğinden sonra mümkün oldu.</span></p>

  <p class="calibre1">Bu gelişme Arap dünyasına da yayılabilirdi, <span style="line-height: 1.2em; text-indent: 0em;">eminim. Şayet Nazi dehşetinin ertesinde Filistin </span><span style="line-height: 1.2em; text-indent: 0em;">çevresinde yaşanan o çekişme olmasaydı, Arap toplumlarındaki Yahudilerin kaderi kötüleşeceğine düzelmez miydi? Sanırım evet, hatta bundan eminim. </span><span style="line-height: 1.2em; text-indent: 0em;">Ama böyle olmadı. Tam tersi yaşandı. Başka her </span><span style="line-height: 1.2em; text-indent: 0em;">yerde Yahudilerin durumu düzelirken, sadece bizler açısından bozuluyor. Başka yerlerde pogromlar tarihin çöp tenekesine atıldı, bizde ise yeniden başlıyorlar. Başka yerlerde, Sion Bilgelerinin Protokolleri saygıdeğer kütüphanelerin raflarından kaybolurken, </span><span style="line-height: 1.2em; text-indent: 0em;">burada çarşaf çarşaf basılıyor.</span></p>

  <p class="calibre1">Geçen gün, Altı Gün savaşından söz ederken <span style="line-height: 1.2em; text-indent: 0em;">İsrail uçaklarının Arap askeri havaalanlarına saldı</span><span style="line-height: 1.2em; text-indent: 0em;">rısını Japonların Pearl Harbor baskınına benzettin. </span><span style="line-height: 1.2em; text-indent: 0em;">Bu paralellik bana abartılı gelse de, bir gerçek payı </span><span style="line-height: 1.2em; text-indent: 0em;">içeriyor tarihsel olgular bakımından değilse bile, </span><span style="line-height: 1.2em; text-indent: 0em;">en azından bu olguların algılanışı bakımından. Yurttaşlarımızın pek çoğu bizi artık düşman bir devletin uyrukları gibi görüyorlar; Pearl Harbor'dan sonra </span><span style="line-height: 1.2em; text-indent: 0em;">kamplara kapatılıp, ancak zaferden sonra serbest </span><span style="line-height: 1.2em; text-indent: 0em;">bırakılan Japon asıllı Amerikalılar gibiyiz. Eğer Japonya savaşı kazansaydı, Asya ve Pasifik'te fethetti</span><span style="line-height: 1.2em; text-indent: 0em;">ği tüm toprakları -Çin, Kore, Filipinler, Singapur ve </span><span style="line-height: 1.2em; text-indent: 0em;">geri kalan yerler- elinde tutabilseydi, ABD'ye mesela Hawaii'nin boşaltılmasını ve ağır tazminatları da içeren küçük düşürücü bir ateşkes imzalatsaydı neler olurdu?</span></p>

  <p class="calibre1">Bu açıdan bakıldığında, Altı Gün savaşının parlak bir başarıyla taçlanan bir Pearl Harbor' a benzediği söylenebilir pekala. İsraillilerin etekleri zil çalarken Araplar öfkeden kuduruyor ve biz de onların şamar oğlanı oluyoruz. Savunmasız sivil nüfusa saldırmak alçaklıktır, ama küçük düşürülmüş kalabalıklardan da gönül yüceliği ve şövalyelik beklenemez. Bizi düşman diye gösteriyorlar ve o muameleyi göreceğiz; Naim, görüşlerin ne olursa olsun, sen bile <span style="line-height: 1.2em; text-indent: 0em;">aynı şeyle karşılaşacaksın. Bu noktaya geldik! İşimize gelsin ya da gelmesin, çıkış yolu kalmadı. </span><span style="line-height: 1.2em; text-indent: 0em;">Babamın sözlerini ilk kez yazıya geçiriyorum. Senin sayende Adam. Sorduğun sorular, zihnimde canlandırdığın anılar sayesinde. Ve dün Murad'ın </span><span style="line-height: 1.2em; text-indent: 0em;">davranışları hakkında yaptığın ayrıntılı açıklamalar </span><span style="line-height: 1.2em; text-indent: 0em;">sayesinde. Onları okurken, ailelerimizin ve arkadaş </span><span style="line-height: 1.2em; text-indent: 0em;">grubumuzun, bizimkilerin tarihini, hayallerimizin </span><span style="line-height: 1.2em; text-indent: 0em;">ve yanılgılarımızın tarihini anlatmak ilginç olabilir </span><span style="line-height: 1.2em; text-indent: 0em;">diye geçti içimden, çünkü bu aynı zamanda biraz da </span><span style="line-height: 1.2em; text-indent: 0em;">çağımızın, onun hayallerinin ve yanılgılarının tarihi.</span></p>

  <p class="calibre1">Ama bu parantezi kapatıp, yola çıkışımızın, kü<span style="line-height: 1.2em; text-indent: 0em;">çük exodus'umuzun, göçümüzün -annem 'çıkış'ımız </span><span style="line-height: 1.2em; text-indent: 0em;">demeyi tercih ediyor- arifesinde, babamla şafak sökene dek süren o konuşmamıza dönmek istiyorum. </span><span style="line-height: 1.2em; text-indent: 0em;">Aslında bir konuşma değil, mesajın başında da belirttiğim gibi, bir söylev söz konusuydu; sadece beni ikna etmek için değil, öncelikle kendisini ikna edip </span><span style="line-height: 1.2em; text-indent: 0em;">bir karar alabilmek üzere uzun süredir hazırlandığı </span><span style="line-height: 1.2em; text-indent: 0em;">bir söylev.</span></p>

  <p class="calibre1">Konuşmasına izin vermiştim. Öyle heyecanlı, <span style="line-height: 1.2em; text-indent: 0em;">öyle samimi, benim de beslediğim fikirlere karşı öyle </span><span style="line-height: 1.2em; text-indent: 0em;">gönül okşayıcı bir hali vardı ki, onunla polemiğe girmek istemiyordum. O sırada yaşadığımız gürültülü tartışmalara rağmen, ona hayrandım gerçi, tüm kalbimle seviyordum, manevi namusundan veya entelektüel birikiminden bir an bile şüphe etmemiştim.</span></p>

  <p class="calibre1">Tek hayranı da ben değildim. Bütün cemaat <span style="line-height: 1.2em; text-indent: 0em;">onun görüşlerini saygı ile dinliyor ve hareketlerini </span><span style="line-height: 1.2em; text-indent: 0em;">takip ediyordu. Zaten bu yüzden ailemiz ülkeden </span><span style="line-height: 1.2em; text-indent: 0em;">son ayrılanlardan biri olmuştu. Babam kendi gidişinin bir işaret sayılacağını biliyor ve bunu boş yere vermek istemiyordu. Bir umut kaldığı sürece onu </span><span style="line-height: 1.2em; text-indent: 0em;">kullanmaktan yanaydı.</span></p>

  <p class="calibre1">Konuşmanın bir yerinde İsrail savaşı kaybetseydi sürgüne gitmek zorunda kalıp kalmayacağımızı sordum. Beni avutmak istercesine elini kolumun üzerine koydu. Boşuna arama Naim, hiçbir çözüm <span style="line-height: 1.2em; text-indent: 0em;">yok, ben konuyu kafamda bin kez enine boyuna dü</span><span style="line-height: 1.2em; text-indent: 0em;">şündüm. Bizim kaderimiz, sen doğmadan, hatta ben </span><span style="line-height: 1.2em; text-indent: 0em;">doğmadan çok önce mühürlenmiş. İsrail son savaşı </span><span style="line-height: 1.2em; text-indent: 0em;">kaybetseydi daha da kötü olurdu, hem zulme uğrar </span><span style="line-height: 1.2em; text-indent: 0em;">hem aşağılanırdık.</span></p>

  <p class="calibre1">Her ne olursa olsun, benim ağzımdan hiçbir zaman İsrail'in bozguna uğraması dileği çıkmayacak, çünkü bu onun yok edilmesi anlamına gelir. Devletin <span style="line-height: 1.2em; text-indent: 0em;">kurulması bizim küçük cemaatimiz açısından yıkıcı; </span><span style="line-height: 1.2em; text-indent: 0em;">Yahudi halkının bütünü açısından ise sonu belirsiz </span><span style="line-height: 1.2em; text-indent: 0em;">ve tehlikeli bir girişim oldu; herkesin onun lehinde </span><span style="line-height: 1.2em; text-indent: 0em;">veya aleyhinde olma hakkı var, ama artık ondan Bay </span><span style="line-height: 1.2em; text-indent: 0em;">Herzl'in muğlak bir projesi gibi söz edilemez. Artık. </span><span style="line-height: 1.2em; text-indent: 0em;">bu bir gerçeklik ve hepimiz, ister onaylayalım ister </span><span style="line-height: 1.2em; text-indent: 0em;">onaylamayalım, bu serüvene katılmış durumdayız.</span></p>

  <p class="calibre1">Benim paramı, evet, ailemizin tüm parasını son kuruşuna dek alıp bir ata yatırdığını düşün Naim; sana her türlü hakareti ederdim, bizi mahvetmekle suçlardım, hatta belki doğduğun güne bile lanet ederdim. <span style="line-height: 1.2em; text-indent: 0em;">Ama oynadığın atın yarışı kaybetmesi için dua eder </span><span style="line-height: 1.2em; text-indent: 0em;">miydim? Hayır, kesinlikle hayır. Her şeye rağmen </span><span style="line-height: 1.2em; text-indent: 0em;">o atın yarışı kazanması için dua ederdim. İsrail bir </span><span style="line-height: 1.2em; text-indent: 0em;">sonraki savaştan mağlup çıkarsa, tüm Yahudiler açısından felaket boyutunda bir trajedi söz konusu olur. </span><span style="line-height: 1.2em; text-indent: 0em;">Başımıza yeteri kadar böyle trajedi geldi, sen de öyle </span><span style="line-height: 1.2em; text-indent: 0em;">düşünmüyor musun?'</span></p>

  <p class="calibre1">Görüşmenin bu noktasında, ona ailemizin son <span style="line-height: 1.2em; text-indent: 0em;">durağının İsrail mi olacağını sordum. Cevap vermeden önce birkaç saniye bekledi: 'Hayır, Brezilya olacak.' Sesi titriyordu, bu nedenle kararını henüz </span><span style="line-height: 1.2em; text-indent: 0em;">kesinleştirmediği sonucuna vardım. Halbuki kararı </span><span style="line-height: 1.2em; text-indent: 0em;">kesindi ve ömrünün sonuna dek değiştirmeyecekti. </span><span style="line-height: 1.2em; text-indent: 0em;">Birçok kez İsrail'e gitti, ama oraya yerleşmeyi hiç dü</span><span style="line-height: 1.2em; text-indent: 0em;">şünmedi. Annemin görüşü farklıydı. Kız kardeşlerinden ikisi Tel Aviv' deydi ve onlara yakın bir yerde </span><span style="line-height: 1.2em; text-indent: 0em;">yaşamak istiyordu. Ama annem de eski ekoldendir, </span><span style="line-height: 1.2em; text-indent: 0em;">o tür kadınlar kocalarının kararlarını sorgulamazlar.</span></p>

  <p class="calibre1">Kuşkuları olduğunda bunları kendilerine saklarlardı. Her halükarda bunlar duygusal bağlara dayanan ve babamın planlı düşünme düzeniyle başa çıkamayacak sorulardan ibaretti. Babam İsrail'i eleştirince canı sıkılıyor, ama tepkisini ya iç çekişlerle ifade ediyor ya da cevabı yapıştırmak yerine konuyu değiştirmeye gayret ediyordu.</p>

  <p class="calibre1">Ülkeden ayrıldıktan yıllarca sonra bir gün teyzelerimden biri, Colette, Sao Paulo' da ziyaretimize geldi. Kısa boylu ve şişman, kurnaz ve komik bir <span style="line-height: 1.2em; text-indent: 0em;">kadındı, babam da onu çok severdi. Bu nedenle, bir </span><span style="line-height: 1.2em; text-indent: 0em;">aile yemeğinde babama şunu sorma hakkını kendinde buldu: "Peki Moiz, küçük aileni ne zaman İsrail' e getireceksin de yan yana yaşayabileceğiz?' Babam </span><span style="line-height: 1.2em; text-indent: 0em;">gülümsemekle yetindi. O zaman teyzem bir adım </span><span style="line-height: 1.2em; text-indent: 0em;">daha attı: 'Brezilya çok güzel, ama yine de bizim evimiz orası, sence de öyle değil mi?' Babam cevap vermedi ve yemeğin sonuna kadar ağzından başka bir laf çıkmadı. Annem aceleyle konuyu değiştirmişti.</span></p>

  <p class="calibre1">Bir yandan da göz ucuyla kocasını kolluyordu, çünkü onun zihninin işleyiş tarzını biliyordu. İstendiği kadar uğraşılsın, hatta kışkırtılsın asla düşünmeden <span style="line-height: 1.2em; text-indent: 0em;">tepki vermezdi. Hiçbir koşulda acele etmez, önce dü</span><span style="line-height: 1.2em; text-indent: 0em;">şünür, değerlendirirdi. </span><span style="line-height: 1.2em; text-indent: 0em;">Sofradan kalkıp verandaya geçmiştik. Ve babam </span><span style="line-height: 1.2em; text-indent: 0em;">ancak kahve fincanları dağıtılırken teyzemi yanıtlamaya karar verdi. Ona hiç bakmadan, gözleri fincanına dikili konuşuyordu, sanki fincanın içinde konuşmasının yazılı olduğu bir ekran vardı. 'Filistin'e "Y</span><span style="line-height: 1.2em; text-indent: 0em;">eretz yisrael" [İsrail toprağı] deme ve en az başkaları kadar, hatta belki biraz daha fazla orada yaşama </span><span style="line-height: 1.2em; text-indent: 0em;">hakkımız var. Ama hiçbir şey, Araplara haydi yallah, </span><span style="line-height: 1.2em; text-indent: 0em;">defolun buradan, bu toprak ezelden beri bizim, sizin </span><span style="line-height: 1.2em; text-indent: 0em;">burada işiniz yok, deme hakkını bize vermez. Metinleri nasıl yorumlarsak yorumlayalım ve ne kadar çok ıstırap çekmiş olursak olalım, benim için bu kabul </span><span style="line-height: 1.2em; text-indent: 0em;">edilemez.'</span></p>

  <p class="calibre1">Sustu, kahvesinden bir yudum aldı, sonra düz <span style="line-height: 1.2em; text-indent: 0em;">bir tonla ekledi: 'Ama utangaç bir şekilde gelip, davetsiz misafirliğimiz için özür dileyerek Araplara bize de biraz yer açma nezaketini gösterip gösteremeyeceklerini sorsaydık, hiçbir şey elde edemez ve oradan kovulurduk, bu da doğru.' </span><span style="line-height: 1.2em; text-indent: 0em;">Bir süre daha sustu, sonra ilk kez çok sevdiği </span><span style="line-height: 1.2em; text-indent: 0em;">baldızının gözlerine dimdik baktı. 'Bu tarz soruların </span><span style="line-height: 1.2em; text-indent: 0em;">tatminkar cevapları yoktur, Colette. Kurt olmadan </span><span style="line-height: 1.2em; text-indent: 0em;">kuzuluktan vazgeçilebilir mi? İsraillilerin izledikleri </span><span style="line-height: 1.2em; text-indent: 0em;">yol beni ikna etmiyor, ama onlara önerecek bir seçeneğim de yok. O zaman uzaklaşıyorum, susuyorum ve dua ediyorum.'</span></p>

  <p class="calibre1">Sanki gerçekten dua ediyormuş gibi sustu. Sonra <span style="line-height: 1.2em; text-indent: 0em;">daha neşeli bir sesle ekledi: 'Buralıların Deus e Brasileiro! [Tanrı Brezilyalıdır] deme alışkanlığı var. Başlarda buna gülüp geçiyordum, ama şimdi kendilerinin sandığından bile daha haklı olduklarını düşünüyorum. Ezeli ve Ebedi Yaratıcı dünyayı temaşa ederken, Yaratımı ve Mahlukatı konusunda O'na en çok gurur veren yer neresidir? Hangi bölgenin O'nu yücelttiğini ve hangi bölgenin O'na hakaret ettiğini dü</span><span style="line-height: 1.2em; text-indent: 0em;">şünür? Eminim ki neşe ve gururla temaşa ettiği yer </span><span style="line-height: 1.2em; text-indent: 0em;">burası, Brezilya toprakları, hüzün ve gazapla izlediği </span><span style="line-height: 1.2em; text-indent: 0em;">yer ise bizim orası, Doğu Akdeniz' dir. Evet, benim </span><span style="line-height: 1.2em; text-indent: 0em;">yurttaşlarım haklı, Deus e Brasileiro. Kutsal topraklar, </span><span style="line-height: 1.2em; text-indent: 0em;">vaat edilmiş topraklar burası ve ben de mütevazı bir </span><span style="line-height: 1.2em; text-indent: 0em;">Musa olarak benimkileri buraya getirdiğime pişman </span><span style="line-height: 1.2em; text-indent: 0em;">değilim.'</span></p>

  <p class="calibre1">Senin kısa cümlene bu kadar uzun bir cevap verdi<span style="line-height: 1.2em; text-indent: 0em;">ğim için özür dilerim sevgili Adam. Ama hem babamın anısına hürmeten hem de kendi fikirlerimi açıklayabilmek için gerekliydi. Çünkü sana belleğimden naklettiğim onun sözleri, esas olarak bugün benim </span><span style="line-height: 1.2em; text-indent: 0em;">düşündüklerimi de yansıtıyor. Bana eski kitaplarıyla birlikte görüşünü de aktardı ve kendimi, çağdaşlarımızın artık istemedikleri, artık yürürlükten kalkmış bir bilgeliğin mirasçısı gibi hissediyorum.</span></p>

  <p class="calibre1">Kötü niyet ve bölünmüş cepheler çağındayız. İster <span style="line-height: 1.2em; text-indent: 0em;">Yahudi olalım ister Arap, artık ötekinden nefretle </span><span style="line-height: 1.2em; text-indent: 0em;">kendinden nefret arasında seçim yapmaktan başka </span><span style="line-height: 1.2em; text-indent: 0em;">bir şansımız yok. Benim gibi hem Arap, hem Yahudi </span><span style="line-height: 1.2em; text-indent: 0em;">olarak doğma bahtsızlığına uğramışsan, payına tek </span><span style="line-height: 1.2em; text-indent: 0em;">düşen var olmamak, var olmuş olma hakkına bile </span><span style="line-height: 1.2em; text-indent: 0em;">sahip değilsin; bir yanlışlıktan, bir karışıklıktan, bir </span><span style="line-height: 1.2em; text-indent: 0em;">yanılgıdan, yalanlama işini tarihin üstlendiği sahte </span><span style="line-height: 1.2em; text-indent: 0em;">bir söylentiden başka bir şey değilsin. Hele hele, İbn</span></p>

  <p class="calibre1">Meymun'un Delaletü'l-Hairin'i Arapça kaleme aldı<span style="line-height: 1.2em; text-indent: 0em;">ğını hatırlatmayı aklından bile geçirme! </span><span style="line-height: 1.2em; text-indent: 0em;">Arkadaş grubumuzda veya ondan geriye kalan </span><span style="line-height: 1.2em; text-indent: 0em;">her neyse orada bu konuları hala dingin bir şekilde </span><span style="line-height: 1.2em; text-indent: 0em;">konuşabileceğimizi düşünüyor musun? Benim gibi </span><span style="line-height: 1.2em; text-indent: 0em;">bir Yahudi en baştan İsrail karşıtı ve anti-siyonist </span><span style="line-height: 1.2em; text-indent: 0em;">olduğunu ilan etmek zorunda kalmadan, düşüncesinin ayrıntılarını ifade edebilecek mi?</span></p>

  <p class="calibre1">Bu soruları sana -ve kendime- soruyorum, ama <span style="line-height: 1.2em; text-indent: 0em;">bu, gelmek için öne sürdüğüm bir şart değil. Ülkeyi </span><span style="line-height: 1.2em; text-indent: 0em;">yeniden görmek, arkadaşlarla buluşmak istiyorum </span><span style="line-height: 1.2em; text-indent: 0em;">ve sağduyuyla tartışmak imkansızsa tartışmayaca</span><span style="line-height: 1.2em; text-indent: 0em;">ğım. Asla düşünmediğim bir şeyi söyleme noktasına </span><span style="line-height: 1.2em; text-indent: 0em;">alçalmayacağım, ama düşündüğüm her şeyi söylemekten de pekala geri durabilirim. Ülkeyi gezece</span><span style="line-height: 1.2em; text-indent: 0em;">ğim, nefis şeyler yiyeceğim ve tatsız konulardan sakınarak çocukluk anılarımı anlatacağım.</span></p>

  <p class="calibre1">Sadık dostun,</p>

  <p class="calibre1">Naim"</p>

  <p class="calibre1">3</p>

  <p class="calibre1">Adam, arkadaşının uzun mesajını bitirir bitirmez ve ona ne <span style="line-height: 1.2em; text-indent: 0em;">cevap verebileceğini düşünmeye geçmeden önce, defterini </span><span style="line-height: 1.2em; text-indent: 0em;">açıp birkaç hatırasını kaydetti. </span><span style="line-height: 1.2em; text-indent: 0em;">Naim'in babasını iyi tanımadım. Zaman zaman selam </span><span style="line-height: 1.2em; text-indent: 0em;">verdim, karşılıklı iki üç nezaket cümlesi ettik, ama onunla </span><span style="line-height: 1.2em; text-indent: 0em;">hiçbir zaman tartışmadım. Onu uzım boylu, bağa gözlüklü ve kısa kesilmiş kestane rengi saçlı bir adam olarak hatırlıyorum. Çift renkli, beyaz ve kahverengi kunduralar </span><span style="line-height: 1.2em; text-indent: 0em;">giydiğini hatırlıyorum, herhalde o sırada bunlar modaydı. </span><span style="line-height: 1.2em; text-indent: 0em;">Ondan bende kalan izlenim katı ve ciddi bir insan olduğu; </span><span style="line-height: 1.2em; text-indent: 0em;">kuşkusuz bunun da nedeni, o evdeyken oğlunun daha al</span><span style="line-height: 1.2em; text-indent: 0em;">çak sesle konuşmasıydı.</span></p>

  <p class="calibre1">Uzun konuşmalarını yaptıkları o küçük çalışma odasını da gayet iyi hatırlıyorum. Düşünüyorum da adam hiç de o kadar sert birisi değilmiş, çünkü Naim beni hiç tereddüt etmeden o odaya götürürdü. Hatta bazen iki büyük koltuğa oturup satranç oynardık. Gerçekten de çevremiz <span style="line-height: 1.2em; text-indent: 0em;">çeşitli dillerde kitaplarla çevriliydi, bazıları çok eski görünüyordu. Ama onların sadece sırtlarını görürdüm, hiçbirini açıp karıştırmamıştım.</span></p>

  <p class="calibre1">Defterini kapattı, mektubu baştan sona bir daha okudu, sonra <span style="line-height: 1.2em; text-indent: 0em;">cevap yazmaya koyuldu.</span></p>

  <p class="calibre1">"Sevgili Naim,</p>

  <p class="calibre1">Zaman ayırıp hayatının bu bölümünü bana anlattı<span style="line-height: 1.2em; text-indent: 0em;">ğın için teşekkür ederim. Öykünü hem heyecanla hem de </span><span style="line-height: 1.2em; text-indent: 0em;">bir hüzün ve gurur karışımıyla okudum.</span></p>

  <p class="calibre1">Gurur faslı, arkadaşlarımla ilgili. En azından çoğuyla. Bildiğin koşullarda ülkeye döndüğümden beri onları yeniden bulmaya, çoğunu araya girmiş onca yılın ardından yeniden keşfetmeye gayret ediyorum ve bir zamanlar en soylu düşlerin taşıyıcıları olduğumuzun farkına varıyorum. Bu konuda en ufak bir kuşkum olsaydı bile, yazdı<span style="line-height: 1.2em; text-indent: 0em;">ğın mektup onu dağıtmaya yeterdi.</span></p>

  <p class="calibre1">Hüzün faslı ise bugünkü halimizle ilgili. Dünyayı hiç <span style="line-height: 1.2em; text-indent: 0em;">hesaba katmıyorum, ama ülkemizin, bölgemizin gidişatı </span><span style="line-height: 1.2em; text-indent: 0em;">üzerinde bu kadar etkisiz kalmamızı nasıl açıklıyorsun? </span><span style="line-height: 1.2em; text-indent: 0em;">Şu anda kaybedenlerin, yeniklerin cephesinde bulunmamızı nasıl açıklıyorsun? Dünyanın dört bucağına böyle dağılmış olmamızı nasıl açıklıyorsun ? Bize ait olan o bilge </span><span style="line-height: 1.2em; text-indent: 0em;">sesin böyle işitilmez bir hale gelmesini nasıl açıklıyorsun?</span></p>

  <p class="calibre1">Ama lafı fazla uzatmadan senin o güzelim mektubuna ve <span style="line-height: 1.2em; text-indent: 0em;">öylesine büyük bir samimiyetle ele aldığın o tehlikeli konuya dönmek istiyorum. </span><span style="line-height: 1.2em; text-indent: 0em;">Hayatlarımızı altüst eden bu çatışma diğerleri gibi </span><span style="line-height: 1.2em; text-indent: 0em;">bölgesel bir çatışma değil ve tarihin gadrine uğramış iki </span><span style="line-height: 1.2em; text-indent: 0em;">"kuzen kabile" arasındaki bir ihtilafla da sınırlanamaz.</span></p>

  <p class="calibre1">Bundan çok daha fazlası, sonsuz misli daha fazlası söz <span style="line-height: 1.2em; text-indent: 0em;">konusu. Arap dünyasının düzelmesini, Batı ile İslam'ın </span><span style="line-height: 1.2em; text-indent: 0em;">barışmasını hepsinden çok bu çatışma engelliyor ve çağdaş </span><span style="line-height: 1.2em; text-indent: 0em;">insanlığı geriye, kimlik büzüşmelerine, dinsel bağnazlığa, </span><span style="line-height: 1.2em; text-indent: 0em;">günümüzde 'medeniyetler çatışması' adı verilen olguya </span><span style="line-height: 1.2em; text-indent: 0em;">doğru çekiyor. Evet Naim, hem senin hem de benim hayatlarımızı bozan bu çatışmanın, bizi ve bizim kuşağımızı, doğduğumuz ülkeyi veya onun bulunduğu bölgeyi çok aşan bir trajedinin ıstıraplı düğüm noktası olduğuna eminim. Sözlerimi tartarak konuşuyorum: İnsanlığın ahlaki ilerleme dönemi yerine ahlaki bir gerileme evresine girmesinin birinci nedeni bu çatışmadır.</span></p>

  <p class="calibre1">Bizde çok sık görülen, bizi yakından ilgilendiren her <span style="line-height: 1.2em; text-indent: 0em;">şeye çok aşırı bir önem atfetme hatasına ben de mi düşüyorum? Cebel' de iki köy arasında çıkan her kavgada, sanki dünyanın geri kalanının başka derdi yokmuş gibi, şimdi </span><span style="line-height: 1.2em; text-indent: 0em;">Amerikalılar ne yapacak, Fransızlar ne diyecek, Ruslar </span><span style="line-height: 1.2em; text-indent: 0em;">nasıl bir tepki gösterecek diye teori üretmeye başlayanlarla </span><span style="line-height: 1.2em; text-indent: 0em;">nasıl alay ederdik, hatırlasana. Bir tarihçi olarak şeylerin </span><span style="line-height: 1.2em; text-indent: 0em;">göreliliği hakkında gelişmiş bir duyguya sahip olduğumdan, Ortadoğu' daki bu çatışmanın tüm insanlık kervanını yolundan saptırıp başka bir yöne doğru sevk ettiğini söylemekten, hatta düşünmekten hep kaçındım.</span></p>

  <p class="calibre1">Ama bu gülünç hatadan kaçayım derken, tam zıt yönde bir hataya, sıradanlaştırma hatasına düşülüyor. Bizim şu atasözümüz bunu güzel özetliyor: 'Ma sar ehi, ma sar <span style="line-height: 1.2em; text-indent: 0em;">metlo.' Bunu bazen öğrencilerime kendimce tercüme ederek söylüyorum: 'Olup biten her şey daha önceden olup bitmiş bir şeye mutlaka benzer. ' Sonra, bugünün gerçeklerinin asla dünkülerin kopyası olmadığını ve benzerliklerin öğretici olmaktan çok yanıltıcı olduklarını göstererek, bu </span><span style="line-height: 1.2em; text-indent: 0em;">sözü çürütüyorum.</span></p>

  <p class="calibre1">Bu durumda, herhangi bir yanılgıya düşme tehlikesi <span style="line-height: 1.2em; text-indent: 0em;">olmadan, Yahudi kavminin üç veya dört bin yıllık tarihinde yirminci yüzyılın kırklı yıllarının, bir imha girişimine, sonra Nazizmin yenilgisine, sonra da İsrail devletinin kurulmasına tanıklık eden o on yılın en dramatik ve en </span><span style="line-height: 1.2em; text-indent: 0em;">anlamlı dönemi oluşturdukları söylenebilir.</span></p>

  <p class="calibre1">Baban bunu sana kendi tarzında söylemiş ve ben de <span style="line-height: 1.2em; text-indent: 0em;">onun kadar eminim ki sen ve ben doğduğumuzda hem bölge hem de gezegen ölçeğinde sonuçları olacak bir felaket yaşanmıştı, bu felaket bizim hayatlarımızı kaçınılmaz olarak parçalayacaktı ve buna karşı elimizden kesinlikle hiçbir şey gelmezdi. </span><span style="line-height: 1.2em; text-indent: 0em;">İdeal bir dünyada olaylar farklı cereyan edebilirdi.</span></p>

  <p class="calibre1">Öyle bir dünyada, Yahudiler, atalarının iki bin yıl önce <span style="line-height: 1.2em; text-indent: 0em;">orada yaşadıklarını, İmparator Titus tarafından oradan </span><span style="line-height: 1.2em; text-indent: 0em;">kovulduklarını ve şimdi geri dönmeye karar verdiklerini </span><span style="line-height: 1.2em; text-indent: 0em;">açıklayarak Filistin' e gelirler, o ülkede yaşayan Araplar da </span><span style="line-height: 1.2em; text-indent: 0em;">onlara, 'Tabii, gelin içeri, hoş geldiniz! Ülkenin yarısını </span><span style="line-height: 1.2em; text-indent: 0em;">size bırakıyoruz, biz de gidip diğer yarıda yaşayacağız' diyebilirlerdi.</span></p>

  <p class="calibre1">Gerçek dünyada böyle olamazdı. Araplar Yahudi gö<span style="line-height: 1.2em; text-indent: 0em;">çünün birkaç mülteci topluluğundan ibaret olmadığını, </span><span style="line-height: 1.2em; text-indent: 0em;">ülkeyi sahiplenmeye yönelik örgütlü bir girişimin söz konusu olduğunu anlayınca, her halkın göstereceği tepkiyi gösterdiler: Bunu engellemek için silahlandılar. Ama yenildiler. Ne zaman bir çatışma çıksa yenildiler. Kaç bozgun yaşadıklarını artık bilmiyorum bile. Kesin olan şu ki, peş peşe gelen bu felaketler önce Arap dünyasının, sonra </span><span style="line-height: 1.2em; text-indent: 0em;">da İslam dünyasının dengelerini bozdu. Hem siyasi hem de </span><span style="line-height: 1.2em; text-indent: 0em;">klinik açıdan denge bozuldu. İnsan herkesin gözü önünde </span><span style="line-height: 1.2em; text-indent: 0em;">cereyan eden bir dizi aşağılanmadan sağ salim çıkamaz.</span></p>

  <p class="calibre1">Arapların hepsinde derin bir travmanın izleri vardır ve <span style="line-height: 1.2em; text-indent: 0em;">ben de bunun dışında değilim. Ama bu Arap travmasına </span><span style="line-height: 1.2em; text-indent: 0em;">karşı kıyıdan, beni içine kabul eden Avrupa yakasından </span><span style="line-height: 1.2em; text-indent: 0em;">bakıldığında, anlayışsızlık ve kuşkudan başka bir duygu </span><span style="line-height: 1.2em; text-indent: 0em;">telkin etmiyor.</span></p>

  <p class="calibre1">Bana naklettiğin 'söylev'de baban çok temel bir ger<span style="line-height: 1.2em; text-indent: 0em;">çeğe parmak basmış: Batı, kampların dehşetini, anti-semitizmin dehşetini İkinci Dünya Savaşı'ndan sonra keşfetti;  </span><span style="line-height: 1.2em; text-indent: 0em;">halbuki o sırada Arapların gözünde İsrailliler katiyen silahsız, aşağılanmış, bir deri bir kemik bırakılmış siviller değil, gayet iyi teçhizatlı, iyi örgütlenmiş, ürkütücü derecede etkili bir istila ordusuydular. </span><span style="line-height: 1.2em; text-indent: 0em;">Ve sonraki onlarca yıl boyunca bu algı farklılığı </span><span style="line-height: 1.2em; text-indent: 0em;">durmadan arttı. Batı' da, Nazizmin yaptığı katliamın canavarca niteliğini kabul etmek çağdaş ahlaki bilincin belirleyici bir unsuru haline geldi ve ifadesini, hırpalanmış</span></p>

  <p class="calibre1">Yahudi cemaatlerinin sığındıkları devlete verilen maddi <span style="line-height: 1.2em; text-indent: 0em;">ve manevi destekte buldu. İsrail'in Mısırlılara, Suriyelilere, Ürdünlülere, Lübnanlılara, Filistinlilere, Iraklılara, hatta birleşen tüm Araplara karşı peş peşe zaferler kazandığı Arap dünyasında ise, olayların aynı şekilde görülmesi haliyle imkansızdı.</span></p>

  <p class="calibre1">Sonuca gelirsek, İsrail ile yaşadıkları çatışma, dünyanın veya en azından Batı'nın vicdanıyla -aşağı yukarı aynı şey- Arapların bağlantısını kopardı. <span style="line-height: 1.2em; text-indent: 0em;">Geçenlerde, bir İsrail büyükelçisinin ellili ve altmışlı </span><span style="line-height: 1.2em; text-indent: 0em;">yıllardaki kariyeriyle ilgili şu tanıklığını okudum: 'Görevimiz hassastı, çünkü hem Arapları İsrail' in yenilmezliğine hem de Batı'yı İsrail'in ölüm tehlikesiyle karşı karşıya olduğuna ikna etmemiz gerekiyordu.' Biraz geri çekilerek </span><span style="line-height: 1.2em; text-indent: 0em;">bakıldığında, bu diplomatın ve meslektaşlarının bu çelişkili görevin altından mükemmel kalktıklarını söyleyebiliriz.</span></p>

  <p class="calibre1">Bu yüzden, Batılılarla Arapların İsrail devletini ve Yahudi halkının güzergahını aynı gözle değerlendirmemelerine şaşırmamak gerekir. <span style="line-height: 1.2em; text-indent: 0em;">Ama bu algı farklılığı elbette diplomatların becerisiyle </span><span style="line-height: 1.2em; text-indent: 0em;">açıklanamaz. Nesnel olarak iki paralel trajedi var. Gerek </span><span style="line-height: 1.2em; text-indent: 0em;">Yahudilerin gerekse Arapların çoğunluğu sadece bir trajedi olduğunu kabul etmeyi yeğleseler bile, _bu böyle. Tarih boyunca onca baskıya ve aşağılanmaya maruz kalan ve yirminci yüzyılın ortasında topyekun imha girişimi </span><span style="line-height: 1.2em; text-indent: 0em;">yaşayan Yahudilere, başkalarının ıstıraplarına da duyarlı </span><span style="line-height: 1.2em; text-indent: 0em;">kalmaları gerektiği nasıl açıklanabilir? Bugün tarihlerinin </span><span style="line-height: 1.2em; text-indent: 0em;">en karanlık ve en aşağılayıcı döneminden geçen, İsrail ve </span><span style="line-height: 1.2em; text-indent: 0em;">müttefikleri karşısında bozgun üstüne bozgun yaşayan, </span><span style="line-height: 1.2em; text-indent: 0em;">tüm dünyada alaya alındıklarını ve aşağılandıklarını his</span><span style="line-height: 1.2em; text-indent: 0em;">seden Araplara, Yahudi halkının trajedisini unutnıamala</span><span style="line-height: 1.2em; text-indent: 0em;">rı gerektiği nasıl açıklanabilir?</span></p>

  <p class="calibre1">Bu iki 'rakip trajedi'ye de derinden duyarlı olan se<span style="line-height: 1.2em; text-indent: 0em;">nin, benim gibi insanların sayısı çok değil. Ve onlar -yani </span><span style="line-height: 1.2em; text-indent: 0em;">biz- tüm Yahudiler ve tüm Araplar içinde en kederli ve </span><span style="line-height: 1.2em; text-indent: 0em;">en ne yapacağını bilmez durumda olanlar. Doğru söylü</span><span style="line-height: 1.2em; text-indent: 0em;">yorum, hangi cepheden olurlarsa olsunlar, hiçbir kuruntu </span><span style="line-height: 1.2em; text-indent: 0em;">yaşamadan benim halkım zaferi kazansın, diğerleri de geb</span><span style="line-height: 1.2em; text-indent: 0em;">ersin, diyebilenlere bazen gıpta ediyorum.</span></p>

  <p class="calibre1">Burada noktalıyorum. Nasıl olsa yakında birbirimi<span style="line-height: 1.2em; text-indent: 0em;">ze mutsuzluklarımızı anlatacak başka fırsatlar buluruz. </span><span style="line-height: 1.2em; text-indent: 0em;">Özellikle de düzenlemeye çalıştığını şu buluşma sırasında. </span><span style="line-height: 1.2em; text-indent: 0em;">Bu konuda işler giderek belirginleşiyor. Yirmi dört </span><span style="line-height: 1.2em; text-indent: 0em;">saat boyunca arkadaşımız Ranıiz'le birlikte oldum. Birlikte </span><span style="line-height: 1.2em; text-indent: 0em;">öğle yemeği yedik, sonra beni özel uçağıyla -evet bayım/nasıl bir yer olduğunu tasavvur edebileceğin kaşanesinin bulunduğu Amman' a götürdü ... Bu ziyareti ya yazılı ya </span><span style="line-height: 1.2em; text-indent: 0em;">da sözlü olarak sana ayrıntısıyla anlatırım. Şimdilik sa</span><span style="line-height: 1.2em; text-indent: 0em;">dece şu kadarını söyleyeyim: Eski arkadaş grubumuzun </span><span style="line-height: 1.2em; text-indent: 0em;">buluşması fikrini heyecanla karşıladı. Gerek onun, gerekse </span><span style="line-height: 1.2em; text-indent: 0em;">Dunia adındaki eşinin geleceklerine kesin gözüyle bakabi</span><span style="line-height: 1.2em; text-indent: 0em;">liriz. Dunia'nın da gruba, sanki ilk günden beri oradaymı</span><span style="line-height: 1.2em; text-indent: 0em;">ş gibi uyum sağlayacağından eminim.</span></p>

  <p class="calibre1">Buna karşılık diğer 'Ranız' içtimada hazır bulunam<span style="line-height: 1.2em; text-indent: 0em;">ayacak gibi. Bilmiyorum haberin oldu nıu ama, Ramzi </span><span style="line-height: 1.2em; text-indent: 0em;">dünyadan el etek çekip keşiş olmuş. Bu olay bir yılı biraz </span><span style="line-height: 1.2em; text-indent: 0em;">aşkın bir süre önce gerçekleşmiş. Ortağıyla birlikte tam bir </span><span style="line-height: 1.2em; text-indent: 0em;">imparatorluk kurmuş, bir servet yapmış ve sonra bir gün </span><span style="line-height: 1.2em; text-indent: 0em;">her şeyi bırakıp Cebel' deki bir manastırda münzevi çilekeş hayatı sürmeye karar vermiş. Adı 'Frer Basile' olmuş.</span></p>

  <p class="calibre1">Ona hayranlık mı duymak, yoksa üzülmek mi gerektiğini <span style="line-height: 1.2em; text-indent: 0em;">bilmiyorum. Bazı sinsi kişiler depresyondan söz ediyorlar, </span><span style="line-height: 1.2em; text-indent: 0em;">belki de haklıdırlar. Ama tüm dünyada gereğinden fazla </span><span style="line-height: 1.2em; text-indent: 0em;">-ve bu ülkede her yerdekinden biraz daha fazla- sinsi var; </span><span style="line-height: 1.2em; text-indent: 0em;">kendi payıma, arkadaşımızın hakiki bir ruhani ve etik sorgulama içine girdiğine inanmayı tercih ediyorum. </span><span style="line-height: 1.2em; text-indent: 0em;">Onun 'alter ego' su kendini bir türlü toparlayamıyor, </span><span style="line-height: 1.2em; text-indent: 0em;">konu açılır açılmaz gözleri doluyor. Onu görmeye bir kez </span><span style="line-height: 1.2em; text-indent: 0em;">gitmiş, onda da kovulmuş.</span></p>

  <p class="calibre1">Her şeye rağmen ben de bir girişimde bulunacağım <span style="line-height: 1.2em; text-indent: 0em;">ve ona buluşma tasarımızdan söz açacağım. Bize katılmak </span><span style="line-height: 1.2em; text-indent: 0em;">isteyeceğinden kuşkuluyum, ama beni görmeyi ve kararını </span><span style="line-height: 1.2em; text-indent: 0em;">izah etmeyi kabul ederse, sözlerini arkadaşlara nakledebilirim. Böylece o da buluşmaya hiç katılmamış sayılmaz ... " </span><span style="line-height: 1.2em; text-indent: 0em;">Adam mesajın bu noktasındayken Semiramis telefon edip, </span><span style="line-height: 1.2em; text-indent: 0em;">otelin restoranının o gece özel bir eğlence için kapatıldığını ve </span><span style="line-height: 1.2em; text-indent: 0em;">eve yemek istediğini haber verdi. Şu anda küçük taraçadaydı, </span><span style="line-height: 1.2em; text-indent: 0em;">sofra kurulmuştu ve Adam'ı da yanına çağırıyordu.</span></p>

  <p class="calibre1">"Naim'e bir mektup yazıyordum."</p>

  <p class="calibre1">"Sonra bitirirsin. Seni bekliyorum. Şampanya açıldı. Hemen gelmezsen gazı kaçar ... "</p>

  <p class="calibre1">"Sen gazı tut kaçmasın Semi, ben mesajımı bitireyim, <span style="line-height: 1.2em; text-indent: 0em;">göndereyim, sonra hemen geliyorum. Beş dakika sürmez ... "</span></p>

  <p class="calibre1">Tekrar ekrana döndü.</p>

  <p class="calibre1">"Güzel Semi beni sıkıştırıyor. Mektup da şimdiden çok <span style="line-height: 1.2em; text-indent: 0em;">uzadı, ama sana söylemek istediğim iki şey daha var. </span><span style="line-height: 1.2em; text-indent: 0em;">Birincisi, bunca yılın ardından ülkeyi yeniden görmek istemene çok memnun oldum ve hem başkentteki hem de Cebel' deki -yanlış anlamadıysam bir ahlaksızlık merke</span><span style="line-height: 1.2em; text-indent: 0em;">zi- evlerine kavuşurken yanında olmak için sabırsızlanıyorum. Zaman aşımı diye bir şey olduğuna göre, senden eksiksiz itiraflar bekliyorum! </span><span style="line-height: 1.2em; text-indent: 0em;">İkincisi, buluşma konusunda kesin tarihler belirlemek </span><span style="line-height: 1.2em; text-indent: 0em;">artık faydalı, hatta epey acil bir iş haline geldi. Mesela mayısın son haftaşı veya haziranın ilk haftasına ne dersin?</span></p>

  <p class="calibre1">Bugün 27 Nisan, Murad 20 Nisan'ı 21'e bağlayan gece <span style="line-height: 1.2em; text-indent: 0em;">vefat etti; 'kırkı' 31 Mayıs'a denk geliyor, ben de bu tarih </span><span style="line-height: 1.2em; text-indent: 0em;">civarında buluşmamızı, tercihen uzatılmış bir hafta sonu </span><span style="line-height: 1.2em; text-indent: 0em;">gibi düşünmemizi teklif ediyorum.</span></p>

  <p class="calibre1">Sana uygunsa söyle, yarından itibaren diğerlerine <span style="line-height: 1.2em; text-indent: 0em;">de bildireceğim. Kaç kişi olacağımızı şu anda kesin bilmiyorıını. Albert son mesajıma henüz cevap vermedi, ama umutluyum. Haliyle Tania ve Semi, Ramiz ve karısı olacak, zavallı Bilal' in kardeşi Nidal de gelir herhalde; ayrıca sen ve ben varız ... Peki sen eşinle mi geleceksin -bilgisayar </span><span style="line-height: 1.2em; text-indent: 0em;">tasarımcılarının deyimiyle 'tavsiye edilen seçenek'- yoksa </span><span style="line-height: 1.2em; text-indent: 0em;">bekar mı olacaksın? Ben eşim Dolores' e gelsin diye ısrar </span><span style="line-height: 1.2em; text-indent: 0em;">edeceğim; kırk sekiz saatliğine de olsa gazetesinden uzak </span><span style="line-height: 1.2em; text-indent: 0em;">kalmayı kabul edeceğini umuyorum ...</span></p>

  <p class="calibre1">Ama şimdilik seni sımsıkı kucaklıyor ve ayrılıyorum,</p>

  <p class="calibre1">Adam"</p>

  <p class="calibre1">"Gönder" düğmesine tıkladı ve küçük eve, Semiramis'in yanına koştu. <span style="line-height: 1.2em; text-indent: 0em;">Semiramis kapıyı açık bırakmıştı.</span></p>
</body>
</html>