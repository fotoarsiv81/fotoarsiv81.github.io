<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <h2 style="text-align: center;"><span style="font-weight:bold;">A. ERKEN ORTA ÇAĞ*</span></h2>

  <div style="text-align: justify;">
    <sub><span style="text-indent: 1.2em;">* Peter Reisenberg,&nbsp;</span><span style="text-indent: 1.2em; font-style: italic;">The Traditions of the Western World,</span><span style="text-indent: 1.2em;">&nbsp;Rand McNaHy&amp;Co., Chicago 1967.</span></sub><span style="font-weight:bold;"><br /></span>
  </div>

  <div style="text-align: justify;">
    <span style="text-indent: 1.2em;"><br /></span>
  </div>

  <p style="text-align: justify;">Batı Avrupa'da 400 ila 1100 yılları arasında yaşananlar, tek bir olumsuz tamlama ile, yani "Karanlık Çağ" olarak adlandırılamaz. Hiç kuşkusuz, bu dönemde yaşamı sadeleştirmeye, basitleştirmeye dönük birçok değişim de yaşandı. Bazı Roma şehirleri terk edildi; şehirlerde yaşamayı sürdürenler, güvenliği, güçlü geçmişlerinin taş duvarları arasında aradı; imparatorluğun bir zamanlar işlek olan ticaret yolları kullanılmaz oldu ve Avrupalıların önemli bir bölümü kırsalda yaşamaya başlayıp toprağın (doğanın) yasalarına tabi oldu. Ve bütün bunların vuku bulduğu yüzyıllar boyunca, eşdeğer önemi haiz iki siyasi gelişme/değişim gerçekleşti: 1) Örgütçü ve merkeziyetçi Roma bürokrasisinin yerini, iptidai yerel yönetimler aldı; 2) Kilise yetkilileri veya piskoposlar pek çok yerde yönetim sorumluluğu üstlendi.</p>

  <p style="text-align: justify;">Kilise dönemin üretici gücüydü. Nitekim, Batı dünyasının belli başlı tüm kurumla-rı Kilise'den neşet etti. Roma Başpiskoposu, kendini tüm Hıristiyanların ruhani lideri ilan etmiş; Papalığı On Birinci yüzyılın sonlarında, Orta ve Batı Avrupa genelinde de kabul görür olmuştu. Piskoposlar, yüzlerce yıl boyunca, pek çok bölgede yerel halka hem vali hem rahip olarak hizmet etmiş, sevgi ve saygı odağı haline gelmişlerdi. Her yerde manastırlar açılmıştı. Şiddetin hüküm sürdüğü yüzyıllar boyunca keşişler bu manastırlarda fakir fukarayı himaye etmiş, muhteşem kiliseler kurmuş ve ilmi (dinsel öğretiyi) koruyarak sürdürmüşlerdi. Aynı süreçte, daha sofu olanları Almanya, İngiltere, İrlanda ve İskandinavya'nın vahşi doğasına girip buralarda yaşayan dinsizleri barışçıl mesajlarla Hıristiyanlığa kazandırma gayretine düşmüştü. Bu Hıristiyanlar ki, çoğu Alman kökenliydi, daha baştan itibaren Akdeniz havzasındaki Roma medeniyetinin "Avrupa'ya yayılmasında öncü rol oynadılar". Çalışmaları medeniyetin barbar halklara nüfuz etmesinde o kadar başarılı oldu ki, söz konusu dönemi "Karanlık Çağ" olarak adlandırmak, kanaatimce haksızlık olur.</p>

  <p style="text-align: justify;">Kilise mensupları hükümet etme ve sömürgeleştirme faaliyetlerinin yanı sıra, eğitim sorunuyla da uğraştı. Bunlar Beşinci yüzyılın sonlarında Batı'daki Roma kökenli yöneticilerin çoğunun yerini alan savaşçı Almanları ıslah edip onlara söz geçirmeye çalıştılar. Dönemin Almanlar tarafından itibar gören değerler sistemi <span style="font-style:italic;">Nibelungen</span> veya <span style="font-style:italic;">Roland'ın Şarkısı</span> gibi epik şiirlerde gözlenir Bu şiirler vuku bulduğunu iddia ettikleri olaylardan yüzlerce yıl sonra yazılmış olsa da söz konusu değerler sisteminin baskın biçimde savaşçı olduğuna işaret ediyor olmaları itibariyle değer taşır. Nitekim Hıristiyanlığın barış ahlakının/ilkesinin açıkça anlaşılması için -eğer anlaşıldıysa- aradan yüzyıllar geçmesi gerekmiştir.</p>

  <p style="text-align: justify;">Her şeye rağmen, Roland'ın önderi Charlemagne (742-814), bir cihanşümul Hıristiyan krallığı kurma girişiminde bulundu. Kilise'nin etkisiyle şekillenen politikaları ve tutumu, Hıristiyan yaşamının birlik ve beraberlik anlayışını benimsediğinin göstergesidir. Charlemagne, tebaasının zihinsel potansiyelinin geliştirilmesini amaçlayan temel bir eğitim emretti; hiçbir Hıristiyanın mağduriyet içindeki bir diğer Hıristiyanı istismar etmesine imkân vermeyecek nitelikte ve sağlıklı bir ekonominin maddi ön şartı olan yatırımlar yaptı, yollar ve köprüler inşa ettirdi. Charlamagne'ın hükümet etme anlayışı halkın selameti için çalışmak olsa da ona ve onun kadar başarılı olmayan haleflerinin hizmetindeki toprak düşkünü süvarileri/şövalyeleri için aynı şey söz konusu değildi. Ne ki, imparatorluk hayalinden hiç vazgeçilmedi.</p>

  <p style="text-align: justify;"><span style="font-style:italic;"><br /></span></p>

  <p style="text-align: justify;"><span style="font-style:italic;">Charlamagne'nın ölümünden iki yüz elli yıl sonra, Avrupa dikkate değer bir gelişim sürecine girdi. On Birinci yüzyılın son çeyreğinde, birkaç asırlık feodal mücadeleden sonra, Fransa ve Almanya'nın büyük bir kısmında barış ve bu barışı koruyabilecek nitelikte yöneticiler baş gösterdi. Aynı süreçte Kilise de telkinlerini ve dolayısıyla etkinliğini sürdürmüştü. Bunun sonucu olarak, Birinci yüzyılın ikinci yarısında, Avrupa büyük bir dinsel canlanışa sahne oldu. Buna katılanlar kendilerini Kilise'ye adayıp kiliseler, manastırlar yaptırdılar, din uğruna savaştılar ve Roma'daki papanın sözünü dinlediler.</span></p>

  <p style="text-align: justify;"><br /></p>

  <p style="text-align: justify;">Ne var ki, Roma İmparatorluğu döneminden beri ilk kez bu kadar barışçıl bir süreç yaşayan Avrupa'da Kilise'nin yüksek idealler olarak telkin ettiği iç gözlem, teslimiyet ve tefekkür öğretisiyle, dünyevi (seküler) toplum önderlerinin, savaşçı soyluların, tüccarların ve prensin ululadığı güçlü olmak, çalışkanlık gibi erdemler arasında müthiş bir gerilim yaşanacaktı.</p>

  <h3 id="sigil_toc_id_150" style="text-align: center;">1. İnsanoğlu Tanrı’ya Nasıl Hizmet Etmelidir?</h3>

  <p style="text-align: justify;">Erken dönemin Batılı Kilise babalarından Büyük Gregorius (540-604) etkinliği itibariyle Augustin'ten hemen sonra gelir Zengin ve ünlü Romalı bir ailenin çocuğudur Babası senatör, büyük dedesi Papa'dır (III. Felix). Gregorius devlete hizmet etmek üzere eğitilir Nitekim 572'de Roma valisi (praefectus), yani şehrin en büyük memuru ve senato başkanı olur Üç yıl geçmeden bütün bu görevleri bırakır, mallarını dağıtıp evini manastır haline getirir ve altı manastır daha kurarak bir keşiş gibi yaşamaya başlar. 579'da diyakoz<a id="footnote1"></a><sup><a href="../Text/dip4.xhtml#f1">1</a></sup> olarak atanır ve Papa II. Pelagius tarafından papalık elçisi (apocrisarius) olarak İstanbul'a gönderilir. Burada altı yıl kaldıktan sonra İtalya'ya daki manastırına döner. 590'da, Papa Pelagius'un Roma'da başgösteren veba salgını nedeniyle ölümünü takiben, Papa (I. Gregorius) seçilir. Gregorius'un bugüne ulaşan yazılı eserleri arasında, <span style="font-style:italic;">Moral Teşvikler, Piskoposluk Hizmetlerine Dair El Kitabı, İncil Hakkında Söyleşiler, Diyaloglar</span> ve olağanüstü insani ve edebi içeriğe sahip olduğu ifade edilen sekiz yüz altmış sekiz mektup vardır. Bunların arasında kendi devrinde, en çok <span style="font-style:italic;">Göreve Dair Ahlaki Davranış Kuralları'nın</span> okunduğu bilinir. Gregorius'un sadece görüşleriyle değil, Kutsal Yazılar'ın tefsiriyle de Kilise'de bin yıl boyunca kabul görmüş bir din adamı olduğu ifade edilir. Aşağıdaki belgeden de anlaşılacağı üzere, dünyevi yaşam ile riyazetçi yaşam çelişkisi Hıristiyanlıkla başlamadığı gibi, bu çelişkinin üstesinden gelmeye çalışanlar da sadece Hırıstiyanlar değildir. Buna karşın, Gregorius'un riyazet meselesine getirdiği entelektüel çözüm, Hıristiyan akidesine uygun olup insanların davranışları üzerindeki etkisini Orta Çağ süresince sürdürebilmiştir</p>

  <h4 id="sigil_toc_id_151" style="text-align: center;"><span style="font-weight:bold;font-style:italic;">Göreve Dair Ahlaki Davranış Kuralları*&nbsp;</span></h4>

  <h4 id="sigil_toc_id_152" style="text-align: center;"><span style="font-weight:bold;font-style:italic;">Aziz Gregorius</span></h4>

  <div>
    <sub><span style="text-align: justify; text-indent: 1.2em;">* Gregory I, The Great,&nbsp;</span><span style="text-align: justify; text-indent: 1.2em; font-style: italic;">Morals on the Book of Job,</span><span style="text-align: justify; text-indent: 1.2em;">&nbsp;Oxford, 1844-1850.</span></sub><span style="font-weight:bold;font-style:italic;"><br /></span>
  </div>

  <div>
    <span style="text-align: justify; text-indent: 1.2em;"><br /></span>
  </div>

  <p style="text-align: justify;">Aziz Gregorius (540-604), kendisinden iki yüz yıl önce yaşamış olan Augustin (354-430) gibi, bir piskopos (daha sonra Papa I. Gregorious) ve ilahiyatçıdır; bu mevkii durmaksızın mülke, siyasete ve hukuka ilişkin sorunlarla uğraşması gerektiği anlamına gelmektedir 590'a kadar papalığın idare meclisinde olduğundan, İtalya'nın bütünü kendisinin yetki alanındaydı, ayrıca Bizans ile ilişkiler de kendisinden sorulmaktaydı. Papalığın Batı Avrupa'da yükseldiği bu dönemde ruhani bir önder olarak, kiliseye düzenli olarak giden Romalılar ve genel olarak Hıristiyanlığın selameti emniyet altına alınmalıydı. <span style="font-style:italic;">Piskoposluk Hizmetlerine Dair El Kitabı,</span> Gregorius'un derin tecrübelerinin ürünü olarak ortaya çıktı ve asırlar boyunca piskoposların davranışlarına yön verdi. Öylesine önemsendi ki, Kral Alfred tarafından Eski İngilizceye dahi çevrildi.</p>

  <p style="text-align: justify;">Mezar dediğimiz nedir ki? Tefekkürle geçen bir yaşamda da gözlerimiz dış dünyaya kapanmıyor mu? Böyle bir yaşam bizi her türlü dünyevi arzudan saklı tutmuyor mu? Onlar dış dünyaya gözlerini kapamakla tefekküre gömülmüştü. Pavlus bu yüzden onlara dedi ki, “Tıpkı bir ölü gibi, hayatın, Tanrı’daki Hz. İsa’da saklı.” Dünyevi işlere dönük aktif yaşam da bir mezardır, bizi kötü işlerden alıkoymak için ölünün üstünü örter gibi örter üstümüzü, ama tefekkürle geçen münzevi bir yaşam, bizi dünyevi süreçlerden kopararak daha da iyisini yapar. O halde, bedenin arsızlığını denetim altına alanlara düşen görev bu ilahi yöntemle zihni terbiye etmektir. Bu süreçte zihni açan her ne olursa olsun, içe dönük tefekkürün üstünde ve ötesinde, saklı olana uzanmalıdır. Kendini tefekküre vererek yapılması gereken işleri ihmal eden veya elindeki işlerin aciliyeti nedeniyle tefekkürü bir yana bırakan insan, iyi bir vaiz/hatip değildir. Bundan dolayıdır ki, İbrahim ölen karısını, dünyevi yaşama gözlerini kapayabilen her iyi vaizin/hatibin ruhunu gömdüğü gibi, çift katlı bir mezara gömer. Önceden sürdüğü yaşamın dünyevi arzularına duyarlı o ruhtur ki, nefsaniyetten uzak, ama duyarlılığını kaybetmeden ölümde yaşar. Mesih, zaten bu nedenle, O’nun mucizelerini gündüz vakti şehirde sergileyip gecelerini dağda dua ederek geçirir ki, iyi vaizler hareketli şehir yaşamını terk etmemeyi, tefekkürün verdiği hazla şehirde çalışma azminden vazgeçmemeyi öğrenip tefekkür yoluyla soğurduklarını komşularına aktarsın. Çünkü tefekkür yoluyla Tanrı’ya yükselecek, geri dönünce vaaz vererek insanlara hizmet edeceklerdir. Nitekim Musa, kurbanlık bir buzağı kesilirken, ona iki kez boyanmış mor yün bağlayıp yanına çör-dük otu ve erz ağacı koyar ve böylelikle bedene eziyet ederken inanç, umut ve iyilik buhuru solumuş olur. Çördük otu iç organlarımızı arındırır. Petrus buna <span style="font-style:italic;">kalbi imanla arındırmak</span> der. Erz ağacı ise asla çürümez ve bu nedenle hiçbir sonun göksel umutları tüketemeyeceğine işaret eder. Petrus bir defasında şunu da söylemiştir: <span style="font-style:italic;">Hz. İsa Mesih’in ölüler arasından çıkıp dirilmesiyle, O, bizi lekesiz, hiç bozulmayacak ve solmayacak bir mirasla yeniden yaratıp umutlandırmıştı.</span> Mor yünün kırmızı alevi, içini iyiliğin doldurduğu kalbi ateşe verir. “Hakikat” de Gospel’de, “Buraya dünyayı ateşe vermek üzere geldim,” der. İki kez boyanmış mor yün sunulur ki, yaptığımız iyilik içsel Yargıç’ın nezdinde Tanrı’nın ve komşularımızın sevgisiyle renklensin; inancını kaybetmiş olan ruh, Tanrı aşkına ne komşularımızı ihmal etsin ne de onlarla huzuru kaçıp içindeki En Yüce sevgiyi söndürünceye kadar uğraşıp onları sevindirsin. O halde kim kendini Tanrı’ya adamışsa, ibadet etmekle kalmayıp tefekkürün doruğuna çıksın.</p>

  <p style="text-align: justify;">Her şeyden önce şunu bilmelidir ki, ruhlar çeşit çeşittir. Bazılarının zihni tembeldir; bunlar iş yapmak zorunda kalınca daha baştan vazgeçer. Bazıları o kadar huzursuzdur ki, işlerine ara vererek daha çok çalışmak zorunda kalır, düşünmek için daha çok zamana ve özgürlüğe sahip oldukları halde, düşünemez olurlar. Demek ki, ne huzur içindeki zihin aşırıya kaçıp kendini tamamen işe vermeli, ne de huzursuz olan zihin kendini tefekkürle sınırla-malıdır. Tefekkür ettikleri halde işe boğuldukları için tökezleyenler çalışarak diğer insanlara hizmet ediyor olmanın avantajına sahip olarak yaşadıklarını söyler, ama bu gibiler uyuşukluğun kılıcıyla öldürülmüştür. Bazı huzursuz ruhlar tefekkür ederken akıllarının ermediği şeylere takılıp yanlış doktrinlere sapar ve belirli bir tevazu içinde Hakikat’in müridi olacak kadar kafaları yokken, muvazaa ustası olup çıkarlar. Bundan dolayıdır ki, O, kendi ağzıyla “Sağ gözün seni rahatsız ediyorsa çıkarıp at; çünkü tek gözle yaşamak, iki gözle cehennem ateşinde yanmaktan iyidir,” der. Dünyevi yaşam ile tefekküre dönük yaşamın ruhen birlikte yaşanması yüzümüzdeki iki göz gibidir. Sağ göz tefekkürle geçen yaşam, sol göz dünyevi yaşamdır. Ne var ki, yukarıdaki dünyayı ve ruhani şeyleri sezgi gözüyle göremedikleri halde tefekkürün doruklarına dalan ve bir anlayış hatası yaparak inançsızlık çukuruna düşenler de var. Demek ki, tefekküre dönük bir yaşamı benimsemek insanın gücünü aşabilir ve onu hakikatten uzaklaşmak zorunda bırakabilir. Bu zihinsel zaafla dünyevi yaşamı iffetli bir şekilde yaşayarak güvende olmak mümkündür. Dediğimiz gibi, “Hakikat” bu gibi insanları şöyle uyarıyor: “Sağ gözün seni rahatsız ediyorsa çıkarıp at; çünkü tek gözle yaşamak, iki gözle cehennem ateşinde yanmaktan daha iyidir.” O, açıkça şöyle diyor: “Şayet tefekküre yatkın değilsen sağduyulu davran ve güvenliği dünyevi yaşamda ara. En iyisidir diye yaptığın seçimde başarısız olursan elindekiyle yetin. Tefekküre dönük yaşamda hakikat bilgisinden sapmak zorunda kalırsan, dünyevi yaşamda kal ki, gökyüzü krallığına bari tek gözle girebilesin(...)”</p>

  <p style="text-align: justify;">Şunu anlamak lazım: Çoğu kez bir ve aynı anda, sevgi/aşk hareketsiz ruhları harekete geçirirken, korku/kaygı huzursuz ruhları tefekkürden alıkoyar(...) Kim ki hevesle tefekkür idmanı yapar, ben ne kadar seviyorum diye, önce kendini sorgulasın. Çünkü sevgi/aşk ruhun motor gücüdür. İnsanı bir yandan bu dünyadan çekip çıkarır, bir yandan da yüceltir/yükseltir. İnsan, ister en çok sevdiği şeyleri araştırıyor, ister korkular/kaygılar besliyor olsun, bilinmeyen gerçekleri sevgiyle nasıl kavrayacağını biliyor mu, yoksa korkularına/kaygılarına mı yeniliyor, önce bunu incelesin. Çünkü şayet zihin tefekkür sırasında sevgiyle/aşkla harekete geçmemişse, bu duygusuzluk onu köreltir(...) O halde, ruh, öncelikle dünyevi olan şeylere duyduğu sevgiden, bedenî (cinsel) tatminden arınmalı; tefekkür bilgisine sonra yükselmelidir. Bu yüzden bir Yasa indi ve Dağ<a id="footnote2"></a><sup><a href="../Text/dip4.xhtml#f2">2</a></sup> insanlara yasaklandı, çünkü o küçücük akılları hâlâ dünyevi şeylerde olan insanlar, yukarıdakileri görmeye tahammül edemeyebilirdi. <span style="font-style:italic;">Hayvan dağa dokunursa taş olur</span> sözü doğrudur, çünkü anlamsız/mantıksız arzulara kapılmış olan zihin, “hayvan dağa dokununca” kendini tefekkürün doruklarına çıkarır(...)</p>

  <p style="text-align: justify;">O halde, tefekkür kalesini fethetmek isteyen mükemmeliyetin doruğuna çıkmaya gayret ederken, önce kendini sınayıp komşularına zarar verip vermediğini, komşularının zarar vermesi halinde aklıselimle hareket edip etmediğini, önüne çıkan fırsatlardan olunca -çünkü haz zihni asla dağıtmaz- pişmanlık duyup duymadığını düşünsün; ve eğer tekrar ruhani şeyleri keşfetmeye, yani kendi iç dünyasına dönerse, maddi şeylerin gölgesini beraberlerinde getirip getirmediğini, o her şeyi kapsayan ışığı görünce kendi çevresindeki tüm imgeleri yok edip etmediğini veya kendi dışına çıkıp varlığını fethedip edemediğini görsün. Burada, “Mezarına bolluk/bereket içinde gireceksin,” dersek doğru söylemiş oluruz. Çünkü mükemmel insan mezara gerçekten “bolluk/bereket içinde girer”; önce dünyevi yaşamın gereklerini yerine getirmiş, sonra da bedenini o dünyadan saklayıp tefekkür yolunda ölmüştür. Böylece, her şey yerli yerine oturur.</p>

  <p style="text-align: justify;"><span style="font-style:italic;">Tıpkı ambara mevsiminde giren mısır hasılatı gibi.</span> Çünkü eylem mevsimi önce gelir, tefekkür en son. Mükemmel insan önce çalışıp iyi alışkanlıklar edinerek zihnini terbiye etmeli, ambarını doldurduktan sonra dinlenmeye çekilmelidir. Tanrı’yı beklerken şeytan alayına terk edilmiş olan insan, O’nun Kurtarıcısı’nın ayaklarının dibine böylece oturup talimat alabilir ve kurtuluşunun Müellifi eşliğinde böylece ülkesinden hevesle ayrılır. Ama “Hakikat’in Kendisi olan O’dur ki, ona iyileşme ihsan etmiş; ona, “Önce kendi evine dön ve Tanrı’nın sana ne büyük şeyler yaptığını göster,” demiştir. Çünkü bizler bahşedilen en küçük Tanrı bilgisine sahip olunca insani/ dünyevi işlere dönmek istemez, komşularımızın ihtiyaçlarıyla dertlenmekten kaçınır, huzuru tefekkürde bulup bizi emek harcamadan tazeleyecek şeyleri severiz. Ama Tanrı bizi iyileştikten sonra eve gönderip bizlere yapılanları anlatmamızı emreder ki, ruh önce çalışsın, tefekkürle tazelenmeyi sonraya bıraksın.</p>

  <p style="text-align: justify;">Bu nedenledir ki, Yakup, Rahel’e hizmet ettikten sonra Leah’a sahip olur. Ona, “Bizim ülkemizde en genç olanı ilk doğandan önce vermek âdet değildir,” denmiştir. Çünkü Rahel “görünen başlangıç’tır, “Leah” ise, “zahmet çeken”. Rahel tefekküre dönük yaşamdan başka bir şeyi sembolize ediyor olabilir mi? Ya da Leah dünyevi yaşamdan? “Başlangıç” tefekkür yoluyla ulaşmaya çalıştığımız Tanrı’dır, “zahmet” ise bir yığın ihtiyacı karşılamak için harcanan emek. Rahel çok güzel, ama kısır; Leah güçsüz, ama bereketlidir. Zihin, huzuru tefekkürde ararken daha çok görür, ama Tanrı’nın çocuklarına dönük olarak daha az üretkendir; kendini vaaz verme işine adayınca daha çok yüklenir, ama daha az görmeye başlar. Nitekim Yakup Leah’yı kucakladıktan sonra Rahel’i kazanır. Böylelikle herkes önce üretken bir yaşamda el ele vermiş, sonra da huzurlu bir tefekkür yaşamında birleşmiştir. Tefekküre dönük yaşam daha kısa olsa bile dünyevi yaşamdan daha değerlidir. Kutsal Gospel’den anlıyoruz ki, bu iki kadın farklı şekillerde hareket etmek üzere tavsif edilmiştir. Meryem, Kurtarıcı’nın sözlerini duymak için onun ayaklarının dibinde otururken, Marta O’na bedenen hizmet etmekte. Marta, Meryem’in hareketsizliğinden (tembelliğinden) yakınınca şunu duydu: “Marta, Marta sen dikkatli/özenli birisin ve seni birçok şey rahatsız etmekte; ama bunlardan biri önemli: Meryem önemli/güzel olanı seçti, kendisinden koparıp alınamayacak olanı.” Oturduğu yerde Tanrı’nın sözlerine kulak kabartan Meryem’de ifade bulan tefekkür değil de nedir? Ya da dünyevi yaşam gereği dünyevi hizmetlerle meşgul olan Marta’nınki? Marta’nın yaptığı ayıp değildir elbet, ama Meryem’inki övgüye değer. Hareketli dünyevi yaşamının pek çok yararı var, ama tefekküre dönük yaşamınki çok daha iyi. Meryem’in-ki “ondan koparıp alınamayacak” değerde. Tefekküre dönük yaşamın verdiği haz, sonunda çok daha canlı, çok daha hayat dolu olacakken, dünyevi işler bu dünyadan bedenle birlikte gelip geçecek.</p>

  <h4 id="sigil_toc_id_153" style="text-align: center;"><span style="font-weight:bold;font-style:italic;">Piskoposluk Hizmetlerine Dair El Kitabı*&nbsp;</span></h4>

  <h4 id="sigil_toc_id_154" style="text-align: center;"><span style="font-weight:bold;font-style:italic;">Aziz Gregorius</span></h4>

  <div>
    <sub><span style="text-align: justify; text-indent: 1.2em;">* Gregory I, The Great,&nbsp;</span><span style="text-align: justify; text-indent: 1.2em; font-style: italic;">Pastoral Care, The Newman Press,</span><span style="text-align: justify; text-indent: 1.2em;">&nbsp;1950.</span></sub><span style="font-weight:bold;font-style:italic;"><br /></span>
  </div>

  <h5 id="sigil_toc_id_155" style="text-align: center;"><span style="font-weight:bold;">Yöneticiler<a id="footnote3"></a><sup><a href="../Text/dip4.xhtml#f3">3</a></sup></span> <span style="font-weight:bold;">Her Türlü Önyargının Üstünde Olmalı Ve Herkese Şefkatli Davranmalıdır</span></h5>

  <p style="text-align: justify;">Yönetici her türlü önyargının üstünde olmalı ve herkese şefkatli davranmalıdır ki, içindeki sevgiyle yanındakilerin (diğer insanların) zaaflarına/kusurlarına anlayış gösterebilsin ve görünmeyene duyduğu özlemi düşünce (tefekkür) gücüyle aşsın. Aksi takdirde, yüce emeller güderken kibre yenik düşecek, yukarıdakine ulaşamaz olacaktır.</p>

  <p style="text-align: justify;">(...) Bu yüzden, Musa Mabet’i <span style="font-style:italic;">(Tabernacle<a id="footnote4"></a><sup><a href="../Text/dip4.xhtml#f4">4</a></sup>)</span> sık sık ziyaret eder; içerdeyken tefekküre dalar, dışarıdayken kendini fakir fukaraya adar. İçinden, Tanrı’nın gizemlerini düşünür, dışından, şehevi insanın yükünü omuzlar.</p>

  <p style="text-align: justify;">Bilmediği, kuşku duyduğu konuları Mabet’teki Ahit Sandığı<a id="footnote5"></a><sup><a href="../Text/dip4.xhtml#f5">5</a></sup>’nın önünde durarak Tanrı’ya danışır. Böylelikle yöneticilere örnek olmakta; dünyevi konularda nasıl bir eğilim içinde olmaları gerektiği hususunda şüpheye düşünce, düşüncelerini derinleştirmeleri, Ahit Sandığı’nın önündeymişçesine hep Tanrı’ya danışmaları gerektiğine işaret etmektedir.</p>

  <p style="text-align: justify;">Hakikat, insanın nezdinde, Kendisi’ni dağda dua ederek, şehirde mucizeler yaratarak gösterdi. Böylece, en yüce şeylere tefekkür yoluyla ulaşılabileceğini sanan iyi yöneticilere yol gösterip zayıf ve güçsüz olanların sorunlarını da paylaşmak zorunda olduklarına işaret etti. O halde, hayırseverlik ulvi bir meşgaledir; yakınlarımızın (komşularımızın) zavallılığının uyandırdığı acıma duygusunu ve tenezzülü aşarak merhamete dönüştüğü oranda artıp en yüksek seviyeye çıkar.</p>

  <p style="text-align: justify;">Yöneticiler, yönettikleri insanların sırlarını paylaşabilmeli; yönetilenler sırlarını onlara açmaktan korkmamalıdır. Böylelikle, bu küçük şeyler (insanlar) kendilerini baştan çıkaran dalgalara karşı durmaya çalışırken, rahibin anlayışına bir annenin göğsüne sığınırcasına başvurabilecek; ve onun rahatlatıcı sözlerinde, iman dolu gözyaşlarında teselli bulup helak edici kirli günahlarından arınacaklardır.</p>

  <p style="text-align: justify;">Mabet’in ön kapısından içeri girmek isteyenler, girmeden önce ellerini yıkasın diye büyük ve taştan bir havuz vardır. Bunu taşıyan on iki öküzün yüzleri açıktır, ama tersleri görünmez. Bu on iki öküz piskoposluk düzeninden başka neyi simgeliyor olabilir ki? Pavlus’un işaret ettiği gibi, Yasa der ki, “Mısırı ezerek geçen öküzün ağzını bağlamayacaksın.” Yaptıkları işi açıkça görür, ama bunun ötesini, yani mutlak Yargıç’ın (onları bekleyen) saklı yargısını göremeyiz. Oysa yakınındakileri (komşularını) itiraf ettikleri günahlarından arındırmak üzere sabırla, alçakgönüllülükle nöbet tutanlar, tabir yerindeyse, Mabet’in kapısındaki leğeni taşıyanlardır. O halde, sonsuzluk kapısından girmek isteyen herkes günahlarını rahibe/papaza açıklayabilme-li, o da kulak vermelidir. Aynı durum leğen için de söz konusudur, çünkü kirli olan kalabalıkların temizlenmesine yarar. Su, kendisinde yıkananların kiriyle berraklığını kaybeder, ama rahibin/papazın bundan korkmasına hiç gerek yoktur; çünkü o diğerlerinin günahlarıyla dertlendiği için Tanrı’nın şaşmaz terazisinde (kendi) günahlarından daha kolay arınır.</p>

  <h5 id="sigil_toc_id_156" style="text-align: center;"><span style="font-weight:bold;">Yönetici, Belirli Bir Tevazu İçinde, İyi/Doğru Yaşayanlarla Dost,&nbsp;</span><span style="text-indent: 1.2em;">Ahlaksız ve Günahkârlar Karşısında Amansız Olmalıdır</span></h5>

  <p style="text-align: justify;">Yönetici, belirli bir tevazu içinde, iyi/doğru yaşayanlarla dost, ahlaksız ve günahkârlar karşısında doğruluk adına amansız olmalıdır. İyi/doğru yaşayanlarla hiçbir şekilde uğraşmamalı; kötülere karşı gücünü gerektiğinde hemen kullanmalıdır. Kendini -mevki ve makamı bir yana bırakıp- iyi/doğru yaşam sürenlerin eşiti olarak görmeli; sapkın insanlar karşısında ahlak yasalarını devreye sokmaktan kaçınmamalıdır. <span style="font-style:italic;">Ahlaki Kurallar’da</span> söylediğim gibi, doğa herkesi eşit yarattı. Ne ki, kabahatler düzeni çerçevesinde işlenen suç, bazılarını daha aşağı bir yere itip eşitliği bozdu. Bu farklılık ki, kötülükten kaynaklanır ve tıpkı birinin bir diğeri tarafından yönetilmesi gibi, ilahi adaletin takdirindedir.</p>

  <p style="text-align: justify;">O halde, üstün durumda olanlar kendilerini mevki ve makamın verdiği güç itibariyle değil, doğanın eşitlik ilkesi itibariyle değerlendirmeli; mutluluğu insanları yönetmede değil, onlara hizmet etmede aramalıdır. Çünkü kadim babalarımız kayıtlara krallar olarak değil, sürü çobanları olarak geçmiştir. Tanrı Nuh’a ve oğullarına, “Çoğalın ve yeryüzünü doldurun” dedikten sonra hemen şöyle eklemiştir, “Yeryüzündeki tüm hayvanlar sizden ürksün ve korksun.” Korku, kaygı ve dehşet hayvanlara mahsustur, ama insanlara karşı kullanımı yasaklanmıştır. İnsan, doğası itibariyle diğer insandan değil, hayvandan üstündür. Dolayısıyla ona insanlardan değil, hayvanlardan korkması gerektiği bildirilmiştir. Buradan anlıyoruz ki, eşiti nezdinde korkulur olmak, üstünlük taslamaktır ve doğanın düzenine ters düşer.</p>

  <p style="text-align: justify;">Ne var ki, tebaa Tanrı korkusundan yoksun ise, yöneticilerinden korkmalıdır. İlahi adaletten korkmayanlar, hiç olmazsa insana karşı günah işlemekten korkmalıdır. Yöneticilerin korku salması kendini beğenmişliklerinden, kişisel tatmin peşinde olduklarından değil, tebaalarının iyiliği içindir. Aslında, kötü yaşam sürenlere korku salmak, tabir yerindeyse, insanlara değil hayvanlara üstünlük taslamaktır; çünkü tebaa hayvan gibi davrandığı ölçüde korkutulmaya müstahaktır.</p>

  <p style="text-align: justify;">Hal böyle iken, yöneticilerin diğerlerinden üstün, seçkin olması sık sık kibre yol verir, çünkü kendisine hizmet edilmektedir, çünkü istediği her şey hemen yerine getirilmektedir, çünkü kendisini eleştirme hakkından yoksun olan tebaası, yaptığı kötü şeyleri bile göklere çıkarır. Yönetici, yönettiği insanlar tarafından işte böyle yoldan çıkarılıp kendini kaybeder. Çevresindeki-lerce kayırılıp iltifata boğuldukça gerçeklik duygusunu yitirir; ne olduğunu unutur ve başkaları tarafından yönlendirilmeye başlar. Kendisini sorgulayacağı yerde, kendisi hakkında başkalarının söylediklerine inanır. Tebaasını hor görür, onları doğanın düzeninin öngördüğü biçimde eşitleri olarak görmemeye ve şans eseri sahip olduğu gücü hak ettiğine inanmaya başlar. Herkesten daha akıllı olduğunu düşünerek kendini üstün görür ve kendisinin de eksikleri olmasına rağmen çevresindekilerle eşit olduğunu kabul etmekten kaçınır. Kutsal Yazı’nın dediği gibi, “Gözü yükseklerde, kibrin çocuklarının kralı olur.” Münferit üstünlüğe heves eden ve meleklerle birlikte (ortak) yaşamayı küçümseyen insan, şöyle der: “Kendimi Kuzey’e konuşlandırıp En Yüce olan gibi olacağım.” Ne var ki, tam da bu nedenle ve mükemmel bir iradenin eseri olarak kendini gücün şahikasına yükseltirken, içsel olarak kazdığı çukura düşer. İnsanoğlu, diğer insanlar gibi olduğu halde, onları hor görüp aşağıladığı zaman yoldan sapmış melekler gibi olur.</p>

  <p style="text-align: justify;">Talut<a id="footnote6"></a><sup><a href="../Text/dip4.xhtml#f6">6</a></sup> alçak gönüllülüğüyle ün yaptığı halde, işte böyle yoldan çıkmış, sahip olduğu güç onun gururunu şişirmişti. Tanrı tanıktır; alçakgönüllülükle yol almış, kibriyle geriye düşüp reddedilmiştir: “Sen kendi gözünde bile küçücükken, seni İsrail’deki kavimlerin başı yapmadım mı?” Talut kendi gözünde bile küçücükken, gelip geçici bir güce dayanarak büyüklük tasladı. Kendini herkesten üstün gördü. Ve muhteşem bir şekilde, kendi gözünde küçücükken Tanrı’nın gözünde büyük, kendi gözünde büyükken Tanrı’nın gözünde küçücük oldu.</p>

  <p style="text-align: justify;">O halde, bir insan zihni kalabalıkları yönettiği için şişerse yozlaşır ve kibre kapılır. Kibir zihni ayartır. Oysa böyle bir güç onu nasıl kullanacağı, ona nasıl karşı duracağını bilen biri tarafından, pekâlâ denetim altında tutulabilir. Onu (gücü) iyi denetleyebilen yönetici, onun sayesinde günahlarla başa çıkabilen ve onun sayesinde başkalarıyla eşitlik çerçevesinde ilişki kurabilendir. Çünkü insan zihni güce sahip olmadığı zaman bile kibre eğilimlidir; güç sahibi olunca ne hale gelebileceği açık! Ama o, hem ondan yararlanabilmek hem baştan çıkarmasına izin vermemek için gücünü bilerek, özenle ve doğru kullanandır; güçlü olduğu halde kendini diğerleriyle eşit tutarken, günahkârları cezalandırma azmiyle üstünlüğünü koruyandır.</p>

  <p style="text-align: justify;">Bu ayrımı, ilk Rahip (Papaz) örneğinden hareketle daha iyi yapabiliriz. Kutsal Kilise’nin başrahipliğini Tanrı’nın lütfuyla üstlenen Petrus, Kornelius<a id="footnote7"></a><sup><a href="../Text/dip4.xhtml#f7">7</a></sup>’un gösterdiği ihtirama -oysa secde etmekle doğru olanı yapmıştı-karşı gelmiş; “Böyle davranma, kalk; ben de bir insanım!” deyip onun eşiti olduğunu göstermiş; ama Kornelius, Annanias ile Sapphira<a id="footnote8"></a><sup><a href="../Text/dip4.xhtml#f8">8</a></sup>’nın yaptıklarını ortaya çıkarınca yetkisini/gücünü kullanarak onu diğerlerinden üstün bir konuma getirirken, Annanias ile Sapphira’yı sözleriyle mahvetmiştir. Pet-rus, Kilise’nin başrahibi olarak günahla mücadelenin kendi görevi olduğunu, yani gücünü hatırlamıştır, oysa içsel olarak güç mevhumundan uzak, namuslu kardeşlerinin nezdinde itibarlıdır. Onun ilahi yönetimi, söz konusu olayların birinde eşitlik, diğerinde otoritenin cezalandırma yetkisi/hakkı olarak tezahür etmiştir(...)</p>

  <p style="text-align: justify;">Dolayısıyla, yüksek makam, insanlarla (kardeşlerle) değil, kötülükle mücadeleye dönükse iyi kullanılmış demektir. Yöneticiler kusurlu tebaanın kusurlarını ihya etmek üzere ceza uygularken çok dikkatli olmak ve karşısındakini eşiti olarak görüp alçakgönüllü davranmakla yükümlüdür. Çalışırken bilinçli bir suskunluk içinde olmayı alışkanlık haline getirmeli, tercihlerimizi kusurlarını tesviye edebildiklerimizden yana yapmalıyız, çünkü bu insanlar kusurlarından bizim sert disiplinimiz sayesinde kurtulmuştur; oysa bizim kusurlarımız sözle bile cezalandırılmamaktadır! Bu yüzden, Tanrı’nın huzurunda daha da sorumluyuz, çünkü işlediğimiz günahlar, çoğu kez cezadan muaftır. Öte yandan, uyguladığımız disiplin, insanları işledikleri günahlar nedeniyle cezalandırılmaktan burada (dünyada) muaf tutmasa bile, ilahi yargıdan azade değildir.</p>

  <p style="text-align: justify;">Sonuç olarak, kalpte tevazu, işte disiplin şarttır ve korunmalıdır. Bunları yaparken yönetme hakkını alçakgönüllülük erdemine feda etmemelidir, çünkü yönetici değerinden gereksiz yere kaybederse, tebaasının yaşamını disiplinle dahi dizginleyemez<a id="footnote9"></a><sup><a href="../Text/dip4.xhtml#f9">9</a></sup>. Bu yüzden, bırakın yöneticiler hizmet ettikleri insanlar nezdinde dışsal olarak gerektiği gibi dik dursun, içsel olarak kendi kendilerine hesap verme korkusu yaşasın. Bununla beraber, bırakın tebaa, yöneticilerinin -onlara yakışır işaretlerin tezahürüyle- alçakgönüllülüğüne şahit olsun; ve böylelikle neden otoriteden korkmaları ve tevazu bağlamında neye özenmeleri gerektiğini kendileri kavrasın.</p>

  <p style="text-align: justify;">(...) (Diyelim) toplumdan dışlanmış, günahkâr biri piskoposluğun yardımıyla salah bulmuş, bu arada vücudundaki bir kırık/çatlak da kanamadan ölmesin diye telle yerine raptedilmiştir. Ne ki, bu gibi kırıklar/çatlaklar tecrübesiz birinin elinde genellikle iyileşmez ve sıkı bağlandığı için çok acı verir.</p>

  <p style="text-align: justify;">Bu nedenle, bir tebaanın günah yarası salah bulsun diye baskı yapılırken çok dikkat edilmelidir ki, uygulanan disiplin şefkatten yoksun kalmasın. Yönetici, tebaasına bir anne gibi sevgiyle ve şefkatle yaklaşmalı, ancak bir baba gibi disiplin uygulamalıdır. Böylesi durumların hepsinde tedavi sıkı bir disiplin içinde ya da sevgi ve şefkatten yoksun bir biçimde değil, ihtiyatlı bir biçimde özenle yapılmalıdır.</p>

  <p style="text-align: justify;">(...) Bunların birlikte gözetilmemesi ya biri ya diğerinin eksikliği anlamına gelir. Oysa yöneticiler tebaalarıyla ilişkilerinde ne kadar şefkatli davranırsa, sert bir disiplini de bir o kadar sevgiyle uygulayabilir(...) Bir diğer ifadeyle, yumuşaklık ve sertlik bir arada olmalı, birbirini tamamlamalıdır ki, tebaa gereğinden fazla sertlik ya da gereğinden fazla şefkate boğulup helak olmasın.</p>

  <p style="text-align: justify;">Demek oluyor ki, sevgi güçten düşmemeli, gayret kızdırmamalı, azim aşırılığa kaçmamalı, şefkat esirgenmeyip yeterince verilmelidir. Yönetimde adalet ve merhamet böylece harmanlanırken, yönetici korku saldığı zaman bile kalplere huzur verecek, ama bunu yaparken onları kendisine karşı huşu içinde tutmuş olacaktır.</p>

  <h5 id="sigil_toc_id_157" style="text-align: center;"><span style="font-weight:bold;">Yönetici Dünyevi İşlerle Uğraşırken Manevi Yaşamını İhmal Etmemeli, Manevi Yaşamına Gösterdiği Özen de Dünyevi Görevlerinin İhmaline Yol Açmamalıdır.</span></h5>

  <p style="text-align: justify;">Yönetici dünyevi işlerle uğraşırken manevi yaşamını asla ihmal etmemeli; manevi yaşama gösterdiği özen de dünyevi görevlerinin ihmaline yol açmamalıdır. Çünkü kendini dışa dönük işlere verirse, manen boşluğa düşer; sadece kendi manevi yaşamıyla ilgilenirse, çevresindekilere (komşularına) gereken özeni gösteremez olur. Bazılarının kendi ruhları pahasına tüm benlikleriyle cismani/dünyevi olana adandıkları bir vakıadır. Bunu gerektiği zaman memnuniyetle yapacaklardır elbet, ama bunu gerekmediği halde yapıyorlarsa onları gece gündüz uyarmalıdır. Bunlar, yaptıkları işlere ara verip soluklandıklarında, soluklandıkları için kendilerini daha da yorgun hissederler, çünkü hareketlilikten zevk alırlar ve dünyevi işlerle meşgul olmamayı yorucu bulurlar. Bunlar, zahmetli dünyevi işleri üstlenmekle içsel olanı göz ardı etmişlerdir ki, başkalarına öğretmeleri gereken aslında tam da bu-dur. Sonuçta tebaaları ruhsuzlaşır, zira bu insanlar manen gelişmeyi arzularken, yöneticilerini taklit ederek, tabir yerindeyse, kütüklere takılıp tökezler.</p>

  <p style="text-align: justify;">Baştaki ruhsuzlaşınca, tebaa canlılığını kaybeder. Savaşa giden askerlerin yolunu kaybetmiş bir komutanın ardından koşmaları boşunadır. Hiçbir teşvik onları canlandıramaz, hiçbir kınama onları hatalarından vazgeçire-mez. Çünkü ruhani önderler dünyanın yargıçları olarak hizmet veremezlerse, çoban sürüsüne hâkim olamaz, tebaa hakikatin ışığını göremez. Rahibin zihnini dünyevi işler işgal etmişse, kışkırtıcı rüzgârların tozu Kilise’nin gözlerini kör eder(...)</p>

  <p style="text-align: justify;">O halde, adi/süfli işleri tebaa yerine getirmeli, yöneticiler en yüce olana hizmet etmelidir ki, adımlara yön vermek üzere yukarıdan bakan gözün o tozdan rahatsız olup görüşü kararmasın. Her yönetici, tebaasının başı olduğu sürece yukarıdan bakarak yol almalıdır ki, ayaklar düz yolda ilerleyebilsin. Dik duran beden eğilir ve baş öne düşüp toprağa bakmaya başlarsa, gelişme ayak sürer. Ruhların yöneticisi, hangi vicdanla diğerleri nezdinde işgal ettiği piskoposluk makamını, eleştirdiği şeyi yaparak, yani dünyevi işlerle meşgul olarak istismar edebilir? Tanrı, “Ve insanlar gibi rahipler olacak! “derken, Peygamber aracılığıyla tam da bunu cezalandırmakla tehdit etmektedir. Rahip, ruhani bir makamı işgal ederken şehevi şeylerin peşinde olduğuna hükmedilenler gibi davranırsa, gerçekten diğer insanlar gibi olur. Peygamber Yeremya, yaptığı bağışın büyük üzüntüsü içinde -ki Mabet’in yerle bir edilmesinde ifade bulur- bunu düşünür ve kınayarak şöyle der: “Altın nasıl paslanır, en güzel renk nasıl değişir; tapınağın/sığınağın taşları dağılıp her sokağa/yola yayılmış!” Tüm madenlerin en değerlisi olan altından kastı kutsiyet değil de nedir? En güzel renkten kastı insanlığın sevdiği dine gösterdiği derin saygı değil de nedir? Tapınağın/sığınağın taşlarından kastı Kutsal Düzen’in mensupları değil de nedir? Sokaklarla/yolla kastettiği bu engin yaşam değil de nedir? Hakikat’in Kendisi der ki: “Tahribata giden yol geniştir.”</p>

  <p style="text-align: justify;">(...) Bazıları sürüyü gütme işini üstlenir, ama ruhani işler öylesine ser-bestiyet gerektirmektedir ki, dünyevi işlere zaman ayırmaz. Böylesi insanlar bedene dair (dünyevi) işleri tamamen ihmal edince tebaalarına yardım edemez. Verdikleri vaazın büyük ölçüde dikkate alınmamasında şaşılacak bir şey yoktur, çünkü günahkârları azarlar, onların yaşamsal ihtiyaçlarını göz ardı ederken sözlerine kim kulak verir? Tebliğ yoksul ve muhtaç insanların kafalarına girmez, ta ki kalplere seslenen yürek merhametli olsun. Oysa vaizin merhametle suladığı kalplerde sözün özü (tohum) hemen filizlenir. Dolayısıyla, yönetici kalplere tohum ekerken, dünyevi olanın tedbirini kusursuz bir biçimde almalı; rahipler kendilerini tebaalarının manevi yaşamına adarken, dünyevi yaşamlarıyla ilgilenmeyi ihmal etmemelidir.</p>

  <p style="text-align: justify;">(...) Eğer rahip dünyevi hizmet/yardım sunmaktan imtina ediyorsa, sürünün aklı vaizin sözlerine karşı gelmekte, ona kulak asmamakta haklıdır. Nitekim ilk Rahip (Papaz) şöyle tembihlemişti: “Aranızda eski olanlar ki, ben de eskilerdenim, Hz. İsa’nın çektiği acılara şahit oldum ve zaman içinde tezahür edecek olan o mutluluğun parçasıyım, Tanrı’nın aranızda bulunan sürüsünü güdün/besleyin!” Burada gütmek/beslemekle kastettiği kalp miydi, beden miydi? Hemen açıkladı: “Zorla değil, hevesle ve kirli akçe’nin hatırına değil, Tanrı aşkına gönüllü olarak.”</p>

  <p style="text-align: justify;">Anlaşılacağı üzere, bu sözler, rahiplere tebaalarının ihtiyaçlarını karşılarken, ihtiras bıçağını kendilerine saplamamaları için uyarı mahiyetindedir. Tebaa bedensel/dünyevi ihtiyaçlarının karşılanması suretiyle tazelenirken, rahipler doğruluk lokmasından yoksun kalmamalıdır.</p>

  <h3 id="sigil_toc_id_158" style="text-align: center;">2. Hıristiyanın En Büyük Kahramanı Kimdir?</h3>

  <p style="text-align: justify;">Yüzyıllar boyunca savaşı ululamış olan Alman kavimlerini barışçıl ve daha huzurlu bir yaşam için dine davet etmeye çalışan misyonerler, bu amaçla Hıristiyan öğretisi kadar Latin dili ve edebiyatına da başvurmuştur. Nitekim keşişler, Hz. İsa'nın ya da O'nun seçtiklerinin gücünü tasvir etmek veya Hıristiyanlığın ilkelerini kolay anlaşılabilir bir dille aktarmak için, binlerce azizin örnek alınacak yaşamlarını kaleme almıştır. Hıristiyan azizlerinin, Alman efsanelerindeki kahramanların muadili olduğu söylenir. Hıristiyanların vermek istedikleri mesajları, basit bir dille yazılan biyografiler aracılığıyla yaymalarının nedeni hedefledikleri okurların sade insanlar olmalarıdır.</p>

  <p style="text-align: justify;">Batı manastır sisteminin kurucusu Aziz Benedikt (480-543) iyilik ve fedakârlığa dayalı örnek yaşamıyla hatırlanır. Hayırsever kişiliğinin insanları zor manastır koşullarında yaşamaya teşvik ettiği anlatılır. Aziz Benedikt'in yaşam hikâyesinin, ölümünden yaklaşık yüz yıl sonra Aziz Gregorius tarafından kaleme alınmış olmasının bir nedeni yazarın kendisine duyulan saygı, diğeri de Benedikt'in manastır yaşamının Hıristiyanlığa geçmeyi düşünenlere örnek teşkil edebileceğine dair inancıdır.</p>

  <p style="text-align: justify;">Aziz Gregorius gibi, Aziz Benedikt de iyi bir ailenin çocuğu olarak zamanının mümkün olan en iyi eğitimini almış olmasına rağmen, Beşinci yüzyılda onun sınıfından biri için hâlâ iyi bir kariyer olarak görülen devlet memuriyetini reddedip erken yaşta Alp Dağları'nda Subiako yakınlarındaki bir mağaraya çekilir. Burada iffet ve liderlik yetisiyle tebarüz eden Aziz Benedikt, cezbettiği müritlerini on iki cemaat halinde örgütler Benedikt'in cemaatleri için kaleme aldığı <span style="font-style:italic;">Kural,</span><a href="../Text/dip4.xhtml#f10"><sup>10</sup></a>&nbsp;ibadete ve çalışmaya adanmış keşişler için günümüzde bile rehber niteliğindedir (PR)</p>

  <h4 id="sigil_toc_id_159" style="text-align: center;"><span style="font-weight:bold;font-style:italic;">Aziz Benedikt’in Yaşamı*&nbsp;</span></h4>

  <h4 id="sigil_toc_id_160" style="text-align: center;"><span style="font-weight:bold;font-style:italic;">Aziz Gregorius</span></h4>

  <div>
    <sub><span style="text-align: justify; text-indent: 1.2em;">* Gregory I, The Great,&nbsp;</span><span style="text-align: justify; text-indent: 1.2em; font-style: italic;">The Dialogues,</span><span style="text-align: justify; text-indent: 1.2em;">&nbsp;lîL. Warner, 1911.</span></sub><span style="font-weight:bold;font-style:italic;"><br /></span>
  </div>

  <div>
    <span style="text-align: justify; text-indent: 1.2em;"><br /></span>
  </div>

  <p style="text-align: justify;">Bir zamanlar, <span style="font-style:italic;">Benedictus</span> veya <span style="font-style:italic;">Bennet</span> adında biri ve Tanrı’nın lütfuyla kutsanmış saygıdeğer bir yaşamı vardı. Ona gençliğinden itibaren yaşlı bir adamın aklı bahşedilmişti; sahip olduğu erdemler itibariyle hep yaşından büyüktü. Bu dünyada yaşadığı ve önüne çıkan fırsatlardan özgürce nasibini alabileceği halde, bunlara itibar etmedi, hep küçümsedi. Nursia’da saygın bir aileye doğdu, Roma’da beşeri bilimler eğitimi alarak yetişti. Bu süreçte uçarı, sefih bir yaşam süren insanları gördükçe geri çekildi, çünkü o da dünyevi yaşama adım atmak üzereydi ve onlarla ilişki kurarsa, onlar gibi Tanrısız, tehlikeli bir girdaba kapılmaktan korktu. Bu nedenle kitaplarını kapayıp baba evine ve aile servetine sırt çevirerek, kararlılıkla, sadece Tanrı’ya hizmet etmek üzere ilahi amacına uygun bir yer aramaya başladı. Öğrenilmiş cehalet ve eğitimsiz bilgelikle<a href="../Text/dip4.xhtml#f11"><sup>11</sup></a>&nbsp;donanımlı olarak yola çıkmıştı. Hayatına dair kayda değer her olayı öğrenemedim, ama dört müridinden öğrenebildiklerimi burada anlatmak isterim.</p>

  <h5 id="sigil_toc_id_161" style="text-align: center;"><span style="font-weight:bold;">Kırık Kevgiri Nasıl Eski Haline Getirdi</span></h5>

  <p style="text-align: justify;">Bennet, okulunu bırakıp vahşi doğada yaşamak üzere ayrılırken, kendisine, onu asla yalnız bırakmayacak kadar çok seven dadısı eşlik etti. Önce Enside adlı bir yere geldi ve burada, kendisi gibi hayırsever bir adamla birlikte, Aziz Petrus Kilisesi’nde kaldı. Öylesine yokluk içindeydiler ki, dadı masanın üstündeki buğday artıklarını toplayıp yıkamak üzere komşudan bir kevgir ödünç aldı. Kevgir kazaen kırılınca dadı ağlamaya başladı, çünkü ödünç almıştı. Dadısının ağlaması takva sahibi Bennet’in içine dokundu. Kevgirin kırık parçalarını aldı ve yaşlı gözlerle dua etmeye başladı. Duadan kalktığında kevgirin parçaları, kırık belli olmayacak şekilde bir araya gelmişti. Dadısına koştu. Kevgiri verip onu güzel sözlerle teselli etti. Bu mucizevi olayı çevredeki herkes duydu. O kadar etkilenmişlerdi ki, sonsuza dek unutulmasın ve ölünce Tanrı tarafından nasıl ödüllendirildiği bilinsin diye, kevgiri kilisenin kapısına astılar. Kevgir yıllarca kilise kapısına asılı kaldı.</p>

  <p style="text-align: justify;">Ne var ki, Bennet, insanların övgüsünden ziyade onların çektikleri ıstırabın peşinde, gelip geçici saygınlık yerine Tanrı’ya hizmet yolunda yorulmayı seçti ve dadısından habersiz kaçıp Roma’dan yaklaşık altmış beş kilometre uzaklıkta, Subiacum adlı ıssız bir yere gitti. Burada serin sularının önce bir göl, oradan da gürül gürül akan bir nehir oluşturduğu tertemiz bir kaynak vardı. Yolda Romanus adlı bir keşişle karşılaşmıştı. Keşiş nereye gittiğini sordu. Bennet’in amacını anlayınca ona yaklaştı ve alışkanlık icabı onu ilahi sözlerle donatıp yüreklendirerek, ona hizmet edebileceğini söyledi.</p>

  <p style="text-align: justify;">Tanrı’nın adamı Bennet söz konusu yere varınca, yerini Romanus’tan başka kimsenin bilmediği dar bir mağaraya çekildi ve burada üç yıl yaşadı. Romanus, biraz ötedeki erkekler manastırının başkeşişi Theodakus’un yanında yaşamaktaydı. Dolayısıyla, erdem sahibi bir insan olarak, icabında buradaki mesaisinden çalıp ekmeğini Bennet ile paylaştı. Bennet’in yaşadığı mağaraya -üstünde yüksek bir kaya vardı- girmek mümkün değildi. Romanus getirdiği ekmeği uzun bir ipin ucuna bağlayıp yukarıdan sarkıtır, Tanrı’nın adamını uyarmak için ipin ucuna ekmeğin yanı sıra bir de çıngırak bağlardı. Ne var ki, birinin iyiliğinin diğerinin iyileşmesine yol açtığı bu durumu kıskanan insanlık düşmanları, ekmeğin belirli günlerde sarkıtıldığını görüp çıngırağı kırdılar. Romanus vazgeçmedi ve Bennet’e elinden geldiğince hizmet etmeyi sürdürdü.</p>

  <h5 id="sigil_toc_id_162" style="text-align: center;"><span style="font-weight:bold;">Bedensel Arzularla Nasıl Baş Etti</span></h5>

  <p style="text-align: justify;">Bir gün, Bennet yine yalnızken, kara tavuk veya ardıçkuşu denilen küçük, siyah bir kuş etrafında uçmaya başladı. O kadar yakından uçuyordu ki, elini uzatsa tutabilirdi. Ama Bennet haç çıkartmak suretiyle onu takdis etti ve kuş uçup gitti; oysa hayatında hiç çekmediği kadar büyük bir açlık çekiyordu. Derken, çevrede zaman zaman gördüğü bir kadın, kötü ruhlar aracılığıyla aklına düştü ve giderek artan öylesi bir bedensel arzuya kapıldı ki, bulunduğu ortamı bile terk edebilirdi. Derken, Tanrı’nın yardımıyla birden kendine geldi. Üstündekileri çıkarıp çevresini kaplayan ısırgan otu ve dikenli çalıların ortasına kendini attı. Ve o kadar uzun bir süre bu otların arasında yuvarlanıp debelendi ki, ayağa kalktığında vücudu paramparçaydı. Tanrı’nın adamı, böylece ruh yarasını, vücudunda açtığı yaralarla iyileştirmiş; hazzı (cefa çekerek) acıya dönüştürmüş; şehveti körükleyen yangını (düşünce) ruhuna sıçratmadan bedeniyle söndürmüştü. Bu, günahla yangın yerini değiştirmek suretiyle baş ettiği anlamına gelir. Daha sonraları müritlerine de aktardığı üzere, bedensel arzularını o günden itibaren baskı altına alıp hissetmez olmuştu. Bu olaydan sonra pek çok müridi oldu. Bennet baştan çıkarılmanın yol açtığı kötülüklerden arınmış bir insan olarak, erdemin efendisi olmayı hak eder, çünkü buna değerdir.</p>

  <h5 id="sigil_toc_id_163" style="text-align: center;"><span style="font-weight:bold;">Bennet Haç İşareti Yapmak Suretiyle İçki Bardağını Nasıl Kırdı</span></h5>

  <p style="text-align: justify;">(...) Tanrı’nın adamı, kendisini baştan çıkarmak üzere olan bu büyük olayı atlattıktan sonra, iffet tohumu, iyi sürülmüş toprağa ekilmişçesine büyüdü ve bol meyve verdi; ve bu harikulade ilahi yaşam çevrede duyuldukça ünlendi. Yaşadığı mağaranın yakınlarındaki manastırın başkeşişi ölünce, keşişler bu muhterem insandan, lütfedip ölen başkeşişin yerine geçmesini istedi. Bennet onlara hal ve hareket tarzlarının kendisinden farklı olduğunu, dolayısıyla anlaşamayacaklarını söyleyip teklifi uzun süre kabul etmedi; ama o kadar üstelediler ki, sonunda kabul etmek zorunda kaldı. Manastırın sorumluluğunu üstlenince düzgün, düzenli bir yaşam sürülmesini, önceden olduğu gibi, yasaya uymayan davranışlarla ilahi sözden şu veya bu şekilde çıkmamalarını emretti. Bunu duyan bazı keşişler çok öfkelendi ve onu baş-keşiş yaptıklarına pişman olup kendilerini suçladılar, çünkü böylesi erdemli bir yönetime tahammül edemeyeceklerdi. Onun yönetimi altında yasadışı şeyler yapamayacaklarını anlayıp eski hal ve hareket tarzlarından vazgeçmek, kafalarını yeni şeylerle yormak istemediler. Çünkü erdemli bir insanın yaşamı, kötülük peşinde olanlara acı/ağır gelir. Nitekim içlerinden bazıları ondan nasıl kurtulabileceklerini düşünmeye başlayıp şarabına zehir koymaya karar verdi. Zehirli şarap bardağa kondu ve geleneğe uygun bir şekilde kutsanmak üzere başkeşişe sunuldu. Bennet daha bardağı almadan elini uzatıp haç işareti yapınca, bardak bir taş atılmışçasına paramparça oldu. Tanrı’nın adamı bardağın içindekinin yaşam işaretine (haç) dayanamayan bir ölüm içkisi olduğunu anladı. Yerinden kalktı, keşişleri toplayıp sakin bir zihin ve huzurlu bir yüz ifadesiyle şöyle konuştu: “Yüce Tanrı sizi affetsin, merhameti üstünüzde olsun; bana neden böyle davrandınız? Size yaşam tarzlarımızın asla uyuşmayacağını söylememiş miydim? Gidip kendinize uygun bir baba bulun, çünkü artık aranızda kalmayacağım.” Böylece Bennet, tekrar o çok sevdiği mağaranın ıssız doğasına döndü ve herkesi gözeten Yaradan’nın gözetiminde yalnız yaşadı. (...)</p>

  <h5 id="sigil_toc_id_164" style="text-align: center;"><span style="font-weight:bold;">Bennet Duaya Katılmayan Keşişi Nasıl Islah Etti?</span></h5>

  <p style="text-align: justify;">Oralarda, inşa ettiği manastırlardan birinde, duaya katılamayan bir keşiş vardı. Diğer keşişler diz çöküp otururken o, kafası bir karış havada, gelip geçici dünyevi işlerle oyalanırdı. Başkeşiş tarafından sık sık uyarılmış, sonunda Tanrı’nın adamına gönderilmişti. O da uyardı, azarladı, ama keşiş daha üç gün geçmeden eski haline dönmüş, yine duaya katılmaz olmuştu. Manastırın babası -Tanrı’nın adamı onu bu göreve atamıştı- tekrar haber gönderdi. Tanrı’nın adamı keşişi bizzat ıslah edeceğini bildirdi ve öyle yaptı. Sena sona erip keşişler dua etmeye başlayınca, Tanrı’nın adamı söz konusu keşişin eteği sıyrıldığı için onun küçük bir siyahi çocuk olduğunu fark etti ve Maurus ile manastırın babası Pompeianus ile gizlice konuşup sordu: “Onu duadan alıkoyanın ne olduğunu gördünüz mü?” Görmediklerini söylediler, “O halde dua edelim,” dedi Tanrı’nın adamı; “dua edelim ki sizler de bu keşişin kim olduğunu görün.” Maurus iki gün sonra görmüş, ama Pompeianus görememişti. Tanrı’nın adamı, bir başka gün ibadetini bitirdikten sonra, küçük mabede gitti ve söz konusu keşişin orada boş boş oturmakta olduğunu görünce gözünü karartıp ona değneğiyle vurdu. O günden sonra, küçük siyahinin cazibesinden öylesine kurtulmuştu ki, küçük siyahi keşiş, tıpkı diğerleri gibi, onun da dualarından eksik olmadı. Çünkü o eski düşman korkmuş, böylesi düşünceler, sanki keşişe değil de kendisine indirdiği darbeyle yok olmuştu.</p>

  <h5 id="sigil_toc_id_165" style="text-align: center;"><span style="font-weight:bold;">Apollo Sunağı’nın Yıkımına Dair</span></h5>

  <p style="text-align: justify;">(...) Tanrı’nın adamı yer değiştirse bile, düşmanı değişmedi. Çünkü sonraları çok daha acı mücadelelerde kendisine açıkça meydan okuyan kötülüğün efendisiyle tüm varlığıyla savaştı. Cassino şehri, yüksek bir dağın eteklerinde, tabir yerindeyse, kucağında kuruluydu. Mezkur şehir zamanla beş kilometre yükseldi ve başı göğe değer gibi oldu. Bu şehirde yaşayan birtakım akılsız ve basit köylülerin, eski dinsizler gibi, Apollo adlı bir ilaha tapındığı, eski bir tapınak vardı. Tapınağın etrafında, içinde şeytana hizmet eden ve inançsız kalabalıkların en kötüsünden kurbanlar sunduğu bir koruluk vardı. Bunları gören Tanrı’nın adamı putları kırdı, sunağı devirdi, koruluğu ateşe verdi; ve Apollo tapınağını Aziz Martin, Apollo sunağını Aziz John (Hz. Yahya) mabedi haline getirip vaazlarıyla çevre halkının Hz. İsa’nın inancını benimsemesini sağladı. Bu, insanlığın o eski düşmanın hoşuna gitmedi. Ve Tanrı’nın adamına, bu kez gizlice veya bir düş aracılığıyla değil, açıkça görünerek vahşete maruz kaldığını haykırdı. Keşişler sesi duymuş, ama sesin sahibini görmemişlerdi. Tanrı’nın adamı, onlara, onun kendisine göründüğünü, ağzından ve gözlerinden ateş fışkıran acımasız, aşağılık biri olduğunu ve kendisini yok etmek istediğini söyledi. Keşişler şeytanın ona neler söylediğini öğrendi. Tanrı’nın adamına önce adıyla hitap etmiş, ondan cevap alamayınca sövüp saymış; sonra “Kutsal Bennet” diye seslenmiş ve yine cevap alamayınca, “Lanet olası adam, benden ne istiyorsun? Neden benden dava-cısın?“ diye bağırmıştı. Eski düşmanın Tanrı’nın hizmetkârına yeni savaşlar açacağı böylece belli olmuş, ama savaşacağı şey onun iradesi olduğu için, kayda değer bir zafer beklenmemişti.</p>

  <h5 id="sigil_toc_id_166" style="text-align: center;"><span style="font-weight:bold;">Muhterem Bennet Yıkılan Bir Duvarın Altında Kalarak Ezilen Çocuğu Nasıl Hayata Döndürdü?</span></h5>

  <p style="text-align: justify;">Keşişler, ihtiyaç hasıl olduğu için, her zamankinden yüksek bir duvar inşa etmekteydi. Hücresinde dua etmekte olan Tanrı’nın adamına görünen eski düşman, hakaretamiz bir üslupla, ona keşişlerin yanına gideceğini bildirdi. Tanrı’nın adamı keşişlerini uyarmak, şeytanın aralarında olduğunu söylemek için davrandı, ama kötü ruh duvarı yerle bir etmişti bile. Saray mensubu bir adamın oğlu olan çocuk yaşta bir keşiş duvarın altında kalıp ezildi. Keşişler, duvarın yıkılmış olması bir yana, genç biraderlerinin ölümüne fazlasıyla üzüldü ve hemen Bennet’e haber verdiler. Bennet çocuğun kendisinin getirilmesini emretti. Çocuk öylesine ezilmiş ve sakatlanmıştı ki, onu torbayla taşımak zorunda kaldılar, çünkü kemikleri de kırılmıştı. Tanrı’nın adamı çocuğun hücrenin zeminine, duaya durduğu yere yatırılmasını söyledikten sonra herkesi hücreden çıkardı ve kapıyı arkalarından kapattı. Ah o tuhaf mucize! Onun bir saat içinde kendine gelip sağ salim işine dönmesini sağlamıştı ki, duvar inşaatı tamamlansın ve eski yılan Bennet’e karşı muzaffer olmasın.</p>

  <h5 id="sigil_toc_id_167" style="text-align: center;"><span style="font-weight:bold;">Bennet Keşişler İçin Kural’ı Nasıl Yazdı</span></h5>

  <p style="text-align: justify;">(...) Bu muhterem baba hakkında sizlere daha pek çok şey anlatmak isterdim, ama diğer kutsal şahsiyetlerden de bahsetmeliyim. Şunu da bilmenizi isterim ki, mucizeleriyle maruf bu insan (Tanrı’nın adamı), ilahiyat konusuna da vakıftı. Nitekim keşişleri için yazdığı Kural, sağduyulu olduğu kadar yazım dili itibariyle de etkileyici ve güzeldir. Onu daha iyi tanımak isteyenler bu kitapçıktan yararlanabilir, çünkü nasıl yaşamışsa öyle öğretmektedir.</p>

  <h4 id="sigil_toc_id_168" style="text-align: center;"><span style="font-weight:bold;font-style:italic;">Roland’ın Şarkısı*</span></h4>

  <div>
    <sub><span style="text-align: justify; text-indent: 1.2em;">* Peter Reisenberg,&nbsp;</span><span style="text-align: justify; text-indent: 1.2em; font-style: italic;">The Traditions of the Western World,</span><span style="text-align: justify; text-indent: 1.2em;">&nbsp;Rand McNaHy&amp;Co., Chicago, 1967.</span></sub><span style="font-weight:bold;font-style:italic;"><br /></span>
  </div>

  <div>
    <sub><span style="text-align: justify; text-indent: 1.2em;"><br /></span></sub>
  </div>

  <p style="text-align: justify;">Her ne kadar, şimdiye dek sunulan belgeler, aksini ima ediyor olsa da, Erken Orta Çağ, herkesin sevip saydığı kilise adamlarının Avrupa'da Hıristiyanlığı, Hıristiyan öğretisini ve adaleti tesis etmiş oldukları, aydınlık ve huzur dolu bir dönem değildi. Savaş ve vahşetin olağan olduğu gibi, pek çok misyonerin vahşice katledikleri de doğrudur.</p>

  <p style="text-align: justify;">Erken Orta Çağ'ın Batı Avrupalı savaşçı önderleri, okuryazarlıkları olmayan, muharebe meydanlarından ya da avlanmaktan aldıkları zevki hiçbir iyi kitabın karşılayamayacağı bir güruhtu. Güya Hıristiyandılar, ama Hıristiyanlığın barış mesajını anlamlandırmaları asırlar sürer 1100'lü yıllar itibariyle Avrupa genelinde hüküm sürmeye başlayan kısmi huzur, çok sayıda etmenin bileşkesi olup Kilise'nin kardeşlik öğretisi bu etmenlerden sadece birisiydi.</p>

  <p style="text-align: justify;">Aynı yıllarda, bir takım anonim kalemlerin feodal döneme dair epik şiirler (chan-sons de geste) yazdıkları da görüldü. Charlamagne (742-814) ve onun büyük şövalyeleri, bu şiirlerin asli temalarıydı. Kâğıda dökülmüş olan ilk şiirlerden ve bunların arasında en iyi olanlarından biri de <span style="font-style:italic;">Roland'ın Şarkısı'dır.</span> Sekizinci yüzyıldan çok, On İkinci yüzyılın başlarına dair ipuçları veriyor olması ve feodal Avrupa'nın ahlak anlayışını yansıtması itibariyle <span style="font-style:italic;">Roland'ın Şarkısı'nın</span> tarihsel belge niteliği taşıdığı kabul edilir.</p>

  <p style="text-align: justify;">Şarkının ilk dizelerinden anlaşılacağı gibi, Müslümanlar, ordusu Ispanya'daki Müslüman yerleşimlerini talan eden Charlamagne'ı kandırmaya karar verir. Müslümanların elçisi, Blanchandrin önderliğinde, Charlamagne'a, ateşkese razı olması halinde, Marsilya Kralı'nın kendisini Fransa'ya kadar izleyeceğini, orada vaftiz olacağına dair söz verir. Charlamagne'ın şüphelenmesini önlemek için de kendisine yirmi tane soylu rehine teslim eder</p>

  <p style="text-align: justify;"><br /></p>

  <p style="text-align: justify;">Çam ağacının altında, altın tahtta oturmuş,</p>

  <p style="text-align: justify;">En cesur şövalyelerini yanına çağırmıştı.</p>

  <p style="text-align: justify;">İlkin Başpiskopos Turpin geldi ve sonra&nbsp;</p>

  <p style="text-align: justify;">Gerin ile Gerier ve Rheimslı Tybalt.&nbsp;</p>

  <p style="text-align: justify;">Sonra da Onlar kadar akıllı ve cesur diğerleri; ve tabii&nbsp;</p>

  <p style="text-align: justify;">Roland, yanında can dostu Oliver. Hey&nbsp;</p>

  <p style="text-align: justify;">Diğerleriyle birlikte Ganelon da geldi, o hain!</p>

  <p style="text-align: justify;">Ve böylece başladı Fransa için&nbsp;</p>

  <p style="text-align: justify;">Endişe yüklü o meşum şura.</p>

  <p style="text-align: justify;">Ve Kral konuştu. Dedi ki: “Adil beyler,</p>

  <p style="text-align: justify;"><span style="font-style:italic;">Paynim(...)</span><a href="../Text/dip4.xhtml#f12"><sup>12</sup></a>&nbsp;bize Arabistan’dan elli yük arabasıyla</p>

  <p style="text-align: justify;">Bile taşıyamayacağımız kadar çok</p>

  <p style="text-align: justify;">Değerli hediyeler, aslanlar, kaba tüylü ayılar,</p>

  <p style="text-align: justify;">Develer ve şahinler, altın yüklü katırlarla&nbsp;</p>

  <p style="text-align: justify;">Haberciler gönderiyor. Ama bizim tekrar&nbsp;</p>

  <p style="text-align: justify;">Kendi ülkemize dönmemizi talep ediyor.</p>

  <p style="text-align: justify;">Dönersek bizi hemen takip edeceğini ve&nbsp;</p>

  <p style="text-align: justify;">Orada yasalarımıza ve muhteşem dinimize&nbsp;</p>

  <p style="text-align: justify;">Hıristiyanlığa döneceğini, benim kölem&nbsp;</p>

  <p style="text-align: justify;">Olacağını söylüyor. Gelin görün ki,</p>

  <p style="text-align: justify;">Niyetinden kuşkum var.” Franklar hep bir&nbsp;</p>

  <p style="text-align: justify;">ağızdan bağırdı: “Dikkat! Bu bir tuzak.”</p>

  <p style="text-align: justify;"><br /></p>

  <p style="text-align: justify;"><span style="font-style:italic;">Soylular ayağa fırlayıp Kral’a düşüncelerini söyler. Charlamagne’nın yeğeni Roland savaşı sürdürmek ister, ama Ganelon, yaşlı Naimon ve diğerleri barıştan yanadır. Çoğu Ganelon’a katılır. Konuyu değiştirip Marsilya Kralı’na gönderilecek olan Frank elçisinin kim olacağını tartışmaya başlarlar.</span></p>

  <p style="text-align: justify;"><span style="font-style:italic;"><br /></span></p>

  <p style="text-align: justify;">Ama Başpiskopos, Rheimslı Turpin&nbsp;</p>

  <p style="text-align: justify;">Ayağa kalktı ve “Akranlarınızdan biri olsun.</p>

  <p style="text-align: justify;">Çünkü lanetli topraklarda yeterince çalışıp&nbsp;</p>

  <p style="text-align: justify;">Yoruldular. Bana maiyetinizi ve eldiveninizi&nbsp;</p>

  <p style="text-align: justify;">Verin ki, <span style="font-style:italic;">Paynim</span> Kralı’na gideyim. Belki&nbsp;</p>

  <p style="text-align: justify;">Kurnazca kalbini okuyabilir, niyetini anlarım”</p>

  <p style="text-align: justify;">Dedi, ama Charles yeniden öfkelenip&nbsp;</p>

  <p style="text-align: justify;">Karşılık verdi: “Hayır, gitmeyeceksin!”</p>

  <p style="text-align: justify;"><br /></p>

  <p style="text-align: justify;">“Beyler,” dedi Kral, “bana aranızdan korkusuz&nbsp;</p>

  <p style="text-align: justify;">Ve sadık birini seçin.” Ve Roland ünledi:</p>

  <p style="text-align: justify;">“Ganelon gitsin! O yiğittir, ve evet, sadık!”</p>

  <p style="text-align: justify;">Tüm Franklar bağrışıp anında onayladı, ama&nbsp;</p>

  <p style="text-align: justify;">Ganelon öfkeyle ayağa fırlamıştı.</p>

  <p style="text-align: justify;">Üstündeki pelerinini çıkarıp attı, ipek&nbsp;</p>

  <p style="text-align: justify;">Gömleğiyle bir adım öne çıkıp güzel gri gözleri&nbsp;</p>

  <p style="text-align: justify;">Nefret saçarak, Roland’a bağırdı: “Ahmak!</p>

  <p style="text-align: justify;">Amacını saklayabileceğini sanma! Buradaki&nbsp;</p>

  <p style="text-align: justify;">Herkes senin üvey kardeşin olduğumu, sırf&nbsp;</p>

  <p style="text-align: justify;">Bu yüzden, benden nefret ettiğin için İspanya’ya&nbsp;</p>

  <p style="text-align: justify;">Gitmemi istediğini bilir. Dönmek nasip olursa&nbsp;</p>

  <p style="text-align: justify;">Seni o süfli hayatın boyunca bedbaht edeceğime</p>

  <p style="text-align: justify;">Yemin ederim.” Roland şöyle cevap verdi:</p>

  <p style="text-align: justify;">“Sen çıldırmışsın! Buradakiler esas şunu bilir ki,</p>

  <p style="text-align: justify;">Ben tehdide gelmem. Ama dur hele! Kral akıllı,</p>

  <p style="text-align: justify;">Basiretli birini göndermeli. Geri bas! Bırak da&nbsp;</p>

  <p style="text-align: justify;">Kral maiyetiyle eldivenini bana versin.”</p>

  <p style="text-align: justify;"><br /></p>

  <p style="text-align: justify;">Ve Ganelon konuştu: “Bunlar boş sözler Roland.</p>

  <p style="text-align: justify;">Ne ben sana efendi, ne de sen bana kölesin.</p>

  <p style="text-align: justify;">Marsilya’nın o iğrenç sarayına benim yerime&nbsp;</p>

  <p style="text-align: justify;">Sen gidemezsin. Charles söyleyeceğini söyledi.</p>

  <p style="text-align: justify;">Zaragoza’ya ben gitmeliyim. Evet, doğru, öfkemi&nbsp;</p>

  <p style="text-align: justify;">Dindirmek için seve seve bu çılgınlığı yapacağım.”</p>

  <p style="text-align: justify;">Bunları duyan Roland kahkahayla güldü.</p>

  <p style="text-align: justify;"><br /></p>

  <p style="text-align: justify;">O güledursun, Ganelon’un göğsündeki kalp</p>

  <p style="text-align: justify;">Ani bir öfkeyle parladı. Kendini öylesine kaybetti ki,</p>

  <p style="text-align: justify;">Yerinde duramaz oldu ve haykırdı: “Senden nefret&nbsp;</p>

  <p style="text-align: justify;">Ediyorum Roland, nefret ediyorum. Bu zalim seçimi&nbsp;</p>

  <p style="text-align: justify;">Sen, sadece sen önüme koydun.</p>

  <p style="text-align: justify;">Frankların Kralı Emrinizdeyim.”</p>

  <p style="text-align: justify;"><br /></p>

  <p style="text-align: justify;"><span style="font-style:italic;">Blanchadrin, Müslüman hükümdara gitmek üzere yola çıkılınca, Ganelon’un Roland’a duyduğu bu nefretten yararlanır. Onu öldürmek için bir komplo kurarlar. Komplo’ya Marsilya da katılır ve Charlamagne’nın artçı müfrezesine -ki Ganelon, Roland’ın komuta etmesini istemektedir- saldırmayı kabul eder. Hainin komplosu başarılı olur. Müslüman güçler saldırmak üzere toplanırken, Roland ile sadık dostu Oliver ve Başpiskopos Turpin, yirmi bin kişilik artçı müfrezenin komutasını üstlenir.</span></p>

  <p style="text-align: justify;"><span style="font-style:italic;"><br /></span></p>

  <p style="text-align: justify;">Kâfirler halkalı zırhlarını omuzlarına geçirdi.</p>

  <p style="text-align: justify;">Başlarında süslü Zaragoza miğferleri,</p>

  <p style="text-align: justify;">İki yanlarında altın kaplı, Viyana’da su verilmiş&nbsp;</p>

  <p style="text-align: justify;">Pırıl pırıl çelik kılıçları vardı. Derken kalkanlarını&nbsp;</p>

  <p style="text-align: justify;">Sonra da Valencia mamulü mızraklarını alıp&nbsp;</p>

  <p style="text-align: justify;">Mavi ve beyaz ve kırmızı bayraklarla akıp&nbsp;</p>

  <p style="text-align: justify;">Savaş naralarıyla küheylanlara atlayıp korkunç&nbsp;</p>

  <p style="text-align: justify;">Bir güruh halinde saf tuttular. Berrak bir gündü.</p>

  <p style="text-align: justify;">Güneşin parıltısı zırhları ateşe verdi.</p>

  <p style="text-align: justify;">Düşman borazanları çaldı; borazanların sesi&nbsp;</p>

  <p style="text-align: justify;">Batı rüzgârına binip Ronceval’in tek sıra halindeki&nbsp;</p>

  <p style="text-align: justify;">Atlılarını buldu(...) Ve Oliver konuştu, dedi ki:</p>

  <p style="text-align: justify;">“Roland, dostum, bu sesleri biliriz! Sarazenler<a href="../Text/dip4.xhtml#f13"><sup>13</sup></a>&nbsp;</p>

  <p style="text-align: justify;">Yakında!” Ama Roland güldü ve şöyle cevap</p>

  <p style="text-align: justify;">Verdi: “Tanrı seni doğrulasın! O halde burada bekler,&nbsp;</p>

  <p style="text-align: justify;">Kralımız için kahramanca savaşırız, çünkü O’nun&nbsp;</p>

  <p style="text-align: justify;">Maiyetindeki bir şövalye yakıcı güneşe veya&nbsp;</p>

  <p style="text-align: justify;">Kışın soğuğuna bakmadan, ölüm kalım demeden&nbsp;</p>

  <p style="text-align: justify;">Seve seve acıya katlanmalıdır. Fransız askerleri&nbsp;</p>

  <p style="text-align: justify;">Savaşçıdır. Dolayısıyla şarkı başladığında, bugün&nbsp;</p>

  <p style="text-align: justify;">Burada olacakları küçümsemeyeceğiz. Bizler&nbsp;</p>

  <p style="text-align: justify;">Hak için savaşırız, <span style="font-style:italic;">paynimler</span> ise yanlışa hizmet eder.&nbsp;</p>

  <p style="text-align: justify;">Ne olursa olsun, baş eğmeyeceğiz!”</p>

  <p style="text-align: justify;"><br /></p>

  <p style="text-align: justify;">Yine de, Oliver yüksekçe bir tepeye tırmanıp&nbsp;</p>

  <p style="text-align: justify;">Oradan İspanya’ya baktı. Uzaklarda, çok uzaklarda&nbsp;</p>

  <p style="text-align: justify;">Atlı <span style="font-style:italic;">paynim</span> ordusunu gördü. Roland’a seslenip&nbsp;</p>

  <p style="text-align: justify;">“İşte, korkunç bir parıltı yaklaşıyor İspanya’dan&nbsp;</p>

  <p style="text-align: justify;">Göz kamaştırıcı bir parıltı! Beyaz yelekler, güneşte&nbsp;</p>

  <p style="text-align: justify;">Pırıl pırıl yanan miğferler. Heyhat, Ganelon&nbsp;</p>

  <p style="text-align: justify;">Hepimize ihanet etti. Bizi burada bıraksın diye&nbsp;</p>

  <p style="text-align: justify;">Kral’a yalvardı” dedi, ama Roland şöyle cevap verdi:&nbsp;</p>

  <p style="text-align: justify;">“Budalaca konuşuyorsun dostum, olamaz!”</p>

  <p style="text-align: justify;"><br /></p>

  <p style="text-align: justify;">Ama Oliver İspanya’ya bakan daha da yüksek&nbsp;</p>

  <p style="text-align: justify;">Bir kayaya çıktı. İşte oradaydı <span style="font-style:italic;">paynim</span> ordusu!&nbsp;</p>

  <p style="text-align: justify;">Uzakta, altın ve mücevher kakmalı sayısız miğfer,</p>

  <p style="text-align: justify;">Parlak kalkanlar, halkalı zırhlar, dizi dizi titreşen&nbsp;</p>

  <p style="text-align: justify;">Üç dilli mızraklar gördü. Düşman sayısızdı. Safları&nbsp;</p>

  <p style="text-align: justify;">Saymaya çalıştı, ama sayamadı. Kayaların arasından&nbsp;</p>

  <p style="text-align: justify;">Aceleyle aşağı inip arkadaşlarına katıldı.</p>

  <p style="text-align: justify;"><br /></p>

  <p style="text-align: justify;">Ve haykırdı: “Şuradaki sivri kayalıklardan gördüm.&nbsp;</p>

  <p style="text-align: justify;"><span style="font-style:italic;">Paynimler</span> at üstünde yaklaşmakta. Kimse bu kadar&nbsp;</p>

  <p style="text-align: justify;">Çoğunu görmemiştir. Keşif kolunda bile en az&nbsp;</p>

  <p style="text-align: justify;">Yüz bin atlı var! Kalkanlar göz alabildiğine&nbsp;</p>

  <p style="text-align: justify;">Dalga dalga kabarıyor. Üstlerinde zırh, başlarında&nbsp;</p>

  <p style="text-align: justify;">Miğfer var ve uçları pırıl pırıl parlayan mızrakları&nbsp;</p>

  <p style="text-align: justify;">Göğü deliyor! Fransa’nın Frankları, görülmemiş bir&nbsp;</p>

  <p style="text-align: justify;">Savaş yaşayacaksınız. İmanınızı kaybetmeyin!&nbsp;</p>

  <p style="text-align: justify;">Mızrakların boyuna bakıp yılmayın!”&nbsp;<span style="text-indent: 1.2em;">Ve Franklar&nbsp;</span></p>

  <p style="text-align: justify;"><span style="text-indent: 1.2em;">Hep bir ağızdan haykırdı: “Kaçana lanet olsun!</span></p>

  <p style="text-align: justify;">Bu saatten sonra, içimizden kimse seni&nbsp;</p>

  <p style="text-align: justify;">Hayal kırıklığına uğratmayacaktır!”</p>

  <p style="text-align: justify;"><br /></p>

  <p style="text-align: justify;">Ve Oliver, Roland’a feryat etti: “Siyah ordu sayısız,</p>

  <p style="text-align: justify;">Oysa biz az sayıdayız. Dostum, borazanı üfle ki,</p>

  <p style="text-align: justify;">Kral duysun ve İspanya’ya dönüp bize yardım etsin.”&nbsp;</p>

  <p style="text-align: justify;">Roland ona cevap verdi: “Dostum, sana&nbsp;</p>

  <p style="text-align: justify;">Kulak asmayarak hata ettim. Güzel Fransa’daki itibarımı&nbsp;</p>

  <p style="text-align: justify;">Sonsuza dek kaybedeceğim.Yo, hayır, kılıcımı çekip&nbsp;</p>

  <p style="text-align: justify;">Sapına kadar <span style="font-style:italic;">paynim</span> kanına daldıracağım. İleri! İleri!&nbsp;</p>

  <p style="text-align: justify;"><span style="font-style:italic;">Paynimler</span> Ronceval kanıyla beslenmeyecek!</p>

  <p style="text-align: justify;">Sana söz veriyorum dostum, bugün hepsi ölecek!”</p>

  <p style="text-align: justify;"><br /></p>

  <p style="text-align: justify;">“Roland, sevgili yoldaşım, fildişi boynuzuna (borazan)&nbsp;</p>

  <p style="text-align: justify;">Üfle! Uzakta, Fransa’da Charles bu sesi duyacak,&nbsp;</p>

  <p style="text-align: justify;">Ordusuyla yardımımıza koşacaktır.” Ama Roland&nbsp;</p>

  <p style="text-align: justify;">Şöyle cevap verdi: “Tanrı beni soyumu küçük&nbsp;</p>

  <p style="text-align: justify;">Düşürmek veya sevgili ülkemin şerefini lekelemekten&nbsp;</p>

  <p style="text-align: justify;">Korusun. Kılıcımı çektiğimde kanla kaplı&nbsp;</p>

  <p style="text-align: justify;">Olduğunu göreceksin benim güvenilir dostum Durendal.&nbsp;</p>

  <p style="text-align: justify;"><span style="font-style:italic;">Paynimlerin</span> sonu, burada, Ronceval ile gelecek!”</p>

  <p style="text-align: justify;"><br /></p>

  <p style="text-align: justify;">“Roland, sevgili yoldaşım,&nbsp;<span style="text-indent: 1.2em;">üfle boynuzuna, üfle!</span></p>

  <p style="text-align: justify;">Kral duyacak, sana söz veriyorum, kalkıp gelecektir.”</p>

  <p style="text-align: justify;">Ama Roland şöyle cevap verir: “Tanrı korusun! Kimse&nbsp;</p>

  <p style="text-align: justify;">Benim için <span style="font-style:italic;">paynimler</span> yüzünde, boynuza üfledi diyemez!&nbsp;</p>

  <p style="text-align: justify;">Böylesi onur kırıcı bir davranışla yakınlarıma saygısızlık&nbsp;</p>

  <p style="text-align: justify;">Edemem! Hayır, savaş başlayınca yorgunluk nedir&nbsp;</p>

  <p style="text-align: justify;">Bilmeyeceğim. Durendal çeliğinden kan damladığını&nbsp;</p>

  <p style="text-align: justify;">Göreceksin. Franklar iyi ve sadık askerlerdir;&nbsp;</p>

  <p style="text-align: justify;">Düşmanlarının vay haline! Evet, burada,</p>

  <p style="text-align: justify;">Ronceval’de ölecekler!”</p>

  <p style="text-align: justify;"><br /></p>

  <p style="text-align: justify;">Ama Oliver bir kez daha uyardı: “Öyle olsun dostum,</p>

  <p style="text-align: justify;">Ama ben <span style="font-style:italic;">paynimleri</span> gördüm. Tepenin ardındaki&nbsp;</p>

  <p style="text-align: justify;">Düzlükte arı kovanı gibi kaynıyorlar. Düşman ordusu&nbsp;</p>

  <p style="text-align: justify;">Çok büyük, bizimki ise küçük.” Roland cevap verdi:</p>

  <p style="text-align: justify;">“Bu durum iştihamı iyice kabartıyor. Fransa benim&nbsp;</p>

  <p style="text-align: justify;">Yüzümden itibar (toprak) kaybetmesin diye dua ediyorum.&nbsp;</p>

  <p style="text-align: justify;">Evet, ölüm bile Kral’ın sevgisinden yoksun, utanç içinde&nbsp;</p>

  <p style="text-align: justify;">Uzun yaşamaktan iyidir. O (Kral) kavi darbeler</p>

  <p style="text-align: justify;">&nbsp;İndirenleri sever.”</p>

  <p style="text-align: justify;"><br /></p>

  <p style="text-align: justify;">Roland cesurdur. Dostu cesurdur ve akıllı.&nbsp;</p>

  <p style="text-align: justify;">İkisi de İyi birer şövalyedir, dürüst ve sadık. Oliver dostuna&nbsp;</p>

  <p style="text-align: justify;">Karşı koymayacak, ölse de savaşacaktır. Böyle&nbsp;</p>

  <p style="text-align: justify;">Konuşurlarken iki dost, <span style="font-style:italic;">paynim</span> ordusunun&nbsp;</p>

  <p style="text-align: justify;">Saldırıya geçtiği duyulur. Savaş naraları çok yakından&nbsp;</p>

  <p style="text-align: justify;">Gelmektedir. Oliver, “İşte, mağrur dostum, buradalar,</p>

  <p style="text-align: justify;">Ama Charles çok uzaklarda. Dualarımızı duyup&nbsp;</p>

  <p style="text-align: justify;">Borazanı çalmadın, yalnız kaldık, öleceğiz.</p>

  <p style="text-align: justify;">Adamlarımız biraz ötedeki geçitte savaşa hazır, ama&nbsp;</p>

  <p style="text-align: justify;">Bir daha savaşamayacakları için üzüntü içindeler.”</p>

  <p style="text-align: justify;">Roland cevap verdi: “Yeter! Korkuya kapılmadığını&nbsp;</p>

  <p style="text-align: justify;">Biliyorum. Yan yana olalım, Kılıçlarımızı iyi kullanalım,&nbsp;</p>

  <p style="text-align: justify;">Bırak ne olursa olsun!”<a href="../Text/dip4.xhtml#f14"><sup>14</sup></a></p>

  <p style="text-align: justify;"><br /></p>

  <p style="text-align: justify;">Ve Roland, bir aslan veya köşeye sıkıştırılmış&nbsp;</p>

  <p style="text-align: justify;">Bir pars gibi korkusuz, Fransız askerlerine&nbsp;</p>

  <p style="text-align: justify;">Cesaretlendirici sözlerle hitap etti. Sonra dönüp&nbsp;</p>

  <p style="text-align: justify;">Oliver’a, “Dostum, artık yeter! Burada, Ronceval’de&nbsp;</p>

  <p style="text-align: justify;">Yirmi bin Frank var, ama tek bir korkak yok. Frank Yasaları&nbsp;</p>

  <p style="text-align: justify;">İyi günde, kötü günde, karda kışta veya ateşte&nbsp;</p>

  <p style="text-align: justify;">Bey (derebeyi) uğruna mücadeleyi, her şeye&nbsp;</p>

  <p style="text-align: justify;">Katlanmayı, evet, ölmekten veya yaralanmaktan&nbsp;</p>

  <p style="text-align: justify;">Kaçınmamayı emreder. Hadi yoldaş, mızrağını al.</p>

  <p style="text-align: justify;">Bu görev bana Kral tarafından bahşedildi sevgili dostum!&nbsp;</p>

  <p style="text-align: justify;">Bu eldiveni benden sonra her kim takarsa,</p>

  <p style="text-align: justify;">“Bu ölümüne savaşan birinin kılıcıydı” diyecek.</p>

  <p style="text-align: justify;"><br /></p>

  <p style="text-align: justify;">Bu arada, Rheimslı Başpiskopos Turpin, atını&nbsp;</p>

  <p style="text-align: justify;">Mahmuzlayarak tepeye, bir kayanın üstüne çıkıp&nbsp;</p>

  <p style="text-align: justify;">Minberden konuşurcasına Franklara seslendi:</p>

  <p style="text-align: justify;">“Fransa’nın askerleri, Kral Charles bizi burada&nbsp;</p>

  <p style="text-align: justify;">Bırakırken sonuna kadar seve seve savaşacağımızı,&nbsp;</p>

  <p style="text-align: justify;">Gerekirse onun uğruna öleceğimizi biliyordu.&nbsp;</p>

  <p style="text-align: justify;">Dahası, Bizlerin Tanrı uğruna ölmeye hazır Hıristiyan&nbsp;</p>

  <p style="text-align: justify;">Askerleri olduğumuzu varsaydı. İspat etme zamanıdır.&nbsp;</p>

  <p style="text-align: justify;">Charles ve Tanrı’nın düşmanları işte tam karşınızda.</p>

  <p style="text-align: justify;">Şimdi günah çıkarın ve Tanrı’nın merhametine&nbsp;</p>

  <p style="text-align: justify;">Sığının ki, sizleri bağışlayabileyim. Ölecek olursanız</p>

  <p style="text-align: justify;"><br /></p>

  <p style="text-align: justify;">Şehitlik tacı ve Cennet sizlerin olacaktır.”</p>

  <p style="text-align: justify;">Franklar atlarından inip yere diz çöktü, Turpin&nbsp;</p>

  <p style="text-align: justify;">Haç çıkararak onları kutsadı ve günahlarının&nbsp;</p>

  <p style="text-align: justify;">Kefaretini (düşmana) sağlam darbeler indirmek&nbsp;</p>

  <p style="text-align: justify;">Suretiyle ödeyeceklerini bildirdi.</p>

  <p style="text-align: justify;"><br /></p>

  <p style="text-align: justify;">Franklar yüreklenmişti, ayağa kalktılar. Turpin’in&nbsp;</p>

  <p style="text-align: justify;">Hakiki haçıyla günahları aklanmıştı. Savaş atlarına&nbsp;</p>

  <p style="text-align: justify;">Bindiler. İyi huylu şövalyelerdi. Bir şövalyenin&nbsp;</p>

  <p style="text-align: justify;">Teçhiz olması gerektiği gibi silahlandırılmışlardı ve&nbsp;</p>

  <p style="text-align: justify;">Savaşa susamıştılar! Derken, Roland sevgili arkadaşına&nbsp;</p>

  <p style="text-align: justify;">Dönüp dedi ki: “Ah yoldaş, şu bir gerçek ki,</p>

  <p style="text-align: justify;">Üvey kardeşim artçı müfrezeyi altın ve gümüşe sattı. Evet,&nbsp;</p>

  <p style="text-align: justify;">İspanya Kralıyla bizim kanımız üzerinden pazarlık yaptı.</p>

  <p style="text-align: justify;">Gel! Bunu onlara kılıcımızla ödetelim! Ölecek olursak&nbsp;</p>

  <p style="text-align: justify;">Charles intikamımızı alacaktır.”</p>

  <p style="text-align: justify;"><br /></p>

  <p style="text-align: justify;">Ve Ronad küheylanını mahmuzlayıp Ronceval safları&nbsp;</p>

  <p style="text-align: justify;">Boyunca dörtnala at sürdü. Üstündeki zırh bedenine</p>

  <p style="text-align: justify;">İyi oturmuştu. Demir pençesinde gökyüzüne uzanan&nbsp;</p>

  <p style="text-align: justify;">Muhteşem bir mızrak vardı. Bembeyaz bayrağın&nbsp;</p>

  <p style="text-align: justify;">Mızrağın sapından aşağıya doğru sarkan altın püskülü&nbsp;</p>

  <p style="text-align: justify;">Elinin üstüne düşmüştü. Sanki ölüme değil de&nbsp;</p>

  <p style="text-align: justify;">Dansa gidiyormuş gibi gülüyordu yüzü. Ve Franklar&nbsp;</p>

  <p style="text-align: justify;">Önderlerini coşkuyla selamladı. Roland da onları&nbsp;</p>

  <p style="text-align: justify;">Selamladı ve <span style="font-style:italic;">paynimlere</span> duyduğu korkunç nefret</p>

  <p style="text-align: justify;">İyilik dolu bakışlarında parlayıp sönerek dedi ki:</p>

  <p style="text-align: justify;">“Yavaş ilerleyin, çünkü düşman yeterince hızla koşuyor&nbsp;</p>

  <p style="text-align: justify;">Ölüme. Mızraklarından tırsmayın, çünkü birazdan&nbsp;</p>

  <p style="text-align: justify;">hepsi sizin olacak!” Tam da bu sırada düşman ordusu</p>

  <p style="text-align: justify;">Ölümcül bir darbe indirmek üzereydi.</p>

  <p style="text-align: justify;"><br /></p>

  <p style="text-align: justify;">Oliver dedi ki: “Boynuzuna üflemedin, çaresiz son&nbsp;</p>

  <p style="text-align: justify;">Kez savaşacağız, ama bu ne Kral’ın ne de onunla&nbsp;</p>

  <p style="text-align: justify;">birlikte Fransa’ya giden maiyetinin suçu. İleri, beyler!&nbsp;</p>

  <p style="text-align: justify;">Çaresizliğin verdiği güçle savaşın ve savaşın&nbsp;</p>

  <p style="text-align: justify;">Darbelerine cesaretle karşı durup büyük</p>

  <p style="text-align: justify;">Fransa Kralı’nın sloganını haykırın!” Ve haykırdılar: <span style="font-style:italic;">“Montjoy!"</span>&nbsp;</p>

  <p style="text-align: justify;">Ah, keşke duyabilseydiniz! Duyabilseydiniz de&nbsp;</p>

  <p style="text-align: justify;">Kahramanlığın ne olduğunu görüp unutmasaydınız.</p>

  <p style="text-align: justify;">Ve saldırıya geçtiler. Tanrım! Nasıl da mağrur ve hiddetli!</p>

  <p style="text-align: justify;">Atların böğrüne çılgınca vurarak ölüme koşmaktalar.</p>

  <p style="text-align: justify;">Kahraman şövalyeler başka nasıl davranabilir ki?</p>

  <p style="text-align: justify;"><span style="font-style:italic;">Paynim</span> ordusu da hız kesmiyor. <span style="font-style:italic;">Paynimler</span> ve Franklar(...)</p>

  <p style="text-align: justify;">İşte savaşmaktalar!</p>

  <p style="text-align: justify;"><br /></p>

  <p style="text-align: justify;"><span style="font-style:italic;">Şair bu noktadan itibaren Frenk savaşçılarının yiğitliğinden bahseder.</span></p>

  <p style="text-align: justify;"><span style="font-style:italic;"><br /></span></p>

  <p style="text-align: justify;">Franklar yüz bin düşmanın saldırısına uğramış,</p>

  <p style="text-align: justify;">Tüm güçleriyle dayanmışlardı. Yüz bin düşmanın&nbsp;</p>

  <p style="text-align: justify;">İki bini kaçtı. Roland dedi ki: “Bu mücadeleyi&nbsp;</p>

  <p style="text-align: justify;">Savaşarak verenler, iyi ve sadık adamlar.</p>

  <p style="text-align: justify;">Dünyada hiçbir kral böyle askerlere sahip değildir.</p>

  <p style="text-align: justify;">Tarih bu yüzden Kralımızın en büyük olduğunu&nbsp;</p>

  <p style="text-align: justify;">yazmakta.” O konuşur, Franklar savaş alanında&nbsp;</p>

  <p style="text-align: justify;">Gözyaşları içinde ölülerini veya ölmek üzere olan&nbsp;</p>

  <p style="text-align: justify;">Askerleri ararken, <span style="font-style:italic;">paynim</span> kralının komutasında&nbsp;</p>

  <p style="text-align: justify;">Yeni bir <span style="font-style:italic;">paynim</span> güruhu göründü.</p>

  <p style="text-align: justify;"><br /></p>

  <p style="text-align: justify;"><span style="font-style:italic;">Paynim</span> kralı askerlerinin katledildiğini görmüş ve&nbsp;</p>

  <p style="text-align: justify;"><span style="text-indent: 1.2em;">İntikam almak üzere hızla yeni bir ordunun başına&nbsp;</span></p>

  <p style="text-align: justify;"><span style="text-indent: 1.2em;">Geçip davul ve zurna eşliğinde gelmişti. Önce&nbsp;</span></p>

  <p style="text-align: justify;"><span style="text-indent: 1.2em;">Zifir gibi bir siyahi, üstünde bir sürü işaret,</span><br /></p>

  <p style="text-align: justify;">Dörtnala yaklaştı, en az diğerleri kadar meşumdu.</p>

  <p style="text-align: justify;">Ne Tanrı’ya ne de Meryem’in Oğlu’na inancı vardı.</p>

  <p style="text-align: justify;">Onun için vatana ihanet ve insanoğlunun katli&nbsp;</p>

  <p style="text-align: justify;">Galiçya altınından bile daha değerliydi. Kimse onu&nbsp;</p>

  <p style="text-align: justify;">Gülerken veya eğlenirken görmemişti, ama gözü pek&nbsp;</p>

  <p style="text-align: justify;">Olduğu için Marsila tarafından seviliyordu ki,</p>

  <p style="text-align: justify;">Elindeki ejderha nakışlı bayrak, onun bayrağıydı.</p>

  <p style="text-align: justify;">Onu gören başpiskopos, onu Hıristiyanca bir&nbsp;</p>

  <p style="text-align: justify;">Sevgiyle sevemedi; onu yakalayıp yok etmek için&nbsp;</p>

  <p style="text-align: justify;">Can atıyor, içinden şöyle diyordu: “Kâfirin en kötüsü&nbsp;</p>

  <p style="text-align: justify;">çaresiz olanıdır. Evet. Onu katledersem yanlış olmaz.</p>

  <p style="text-align: justify;">Ne olursa olsun, korkakları hiç sevmem.”</p>

  <p style="text-align: justify;"><br /></p>

  <p style="text-align: justify;">Başpiskopos Turpin, Frankları <span style="font-style:italic;">paynim</span> ordusunun&nbsp;</p>

  <p style="text-align: justify;">Üstüne işte böyle gönderdi. Altında bir zamanlar&nbsp;</p>

  <p style="text-align: justify;">Danimarka’da katletmiş olduğu büyük bir kralın&nbsp;</p>

  <p style="text-align: justify;">Atı vardı. Rüzgâr gibi koşan bu atın ayakları küçük,</p>

  <p style="text-align: justify;">Bacakları ince, ama kalçaları dar ve güçlü,</p>

  <p style="text-align: justify;">Sağrısı geniş, sırtı yüksek, yelesi sarıydı. Başının&nbsp;</p>

  <p style="text-align: justify;">Üstünde iki küçük kulak arsızca oturuyordu.&nbsp;</p>

  <p style="text-align: justify;">Başpiskopos, işte bu atın üstünde gitti <span style="font-style:italic;">paynim</span>&nbsp;</p>

  <p style="text-align: justify;">Kralı ile görüşmeye. Kralın kolunda uzaklarda&nbsp;</p>

  <p style="text-align: justify;">Kim bilir hangi şeytanın ıssız, karanlık&nbsp;</p>

  <p style="text-align: justify;">Bir mağarada şekil verdiği, mücevherle bezeli,</p>

  <p style="text-align: justify;">Pırıl pırıl parlayan yuvarlak bir kalkan vardı.</p>

  <p style="text-align: justify;">Ama Turpin onu bir darbede indirdi. Muhteşem&nbsp;</p>

  <p style="text-align: justify;">Kalkan parçalanarak değerini kaybetti, esmer&nbsp;</p>

  <p style="text-align: justify;"><span style="font-style:italic;">Paynim</span> ise düşüp öldü. Franklar haykırdı:</p>

  <p style="text-align: justify;">“İşte gerçek bir şövalye! Elindeki Haç güvende!”</p>

  <p style="text-align: justify;"><br /></p>

  <p style="text-align: justify;">Ama çevredeki otların arasına saklanmış&nbsp;</p>

  <p style="text-align: justify;">Olan&nbsp;<span style="text-indent: 1.2em; font-style: italic;">paynim</span> <span style="text-indent: 1.2em;">ordusunu gören Franklar dehşetle&nbsp;</span></p>

  <p style="text-align: justify;"><span style="text-indent: 1.2em;">Roland, Oliver ve Peers’e nefret kustu. Turpin&nbsp;</span></p>

  <p style="text-align: justify;"><span style="text-indent: 1.2em;">onlara korkmamalarını, kıpkırmızı savaş alanından&nbsp;</span></p>

  <p style="text-align: justify;"><span style="text-indent: 1.2em;">Utanç verici şarkılar yükselmediği sürece, bir adım bile&nbsp;</span></p>

  <p style="text-align: justify;"><span style="text-indent: 1.2em;">Uzaklaşmamalarını söyledi. Dedi ki: “Savaşarak ölmek&nbsp;</span></p>

  <p style="text-align: justify;"><span style="text-indent: 1.2em;">Daha iyidir, gerekirse öleceğiz. Bugün son günümüz Olabilir, ama Cennet’e gideceğiz.</span></p>

  <p style="text-align: justify;">Cennet’in kapıları sizler için sonuna kadar açık.</p>

  <p style="text-align: justify;">Orada azizlerle birlikte güneş battı diye şarkı&nbsp;</p>

  <p style="text-align: justify;">Söyleyeceksiniz.” Bu sözleri duyan Frenklerde&nbsp;</p>

  <p style="text-align: justify;">Ölüm korkusu kalmadı. <span style="font-style:italic;">“Montjoy!"</span> diye haykırdılar.</p>

  <p style="text-align: justify;"><br /></p>

  <p style="text-align: justify;">Ve Roland, Oliver’a seslendi: “Baksana, Başpiskopos&nbsp;</p>

  <p style="text-align: justify;">Kılıçla kalkanı içi boş bir asa gibi kullanmakta.”</p>

  <p style="text-align: justify;">Dostu cevap verdi: “Tanrı’nın adamı savaşın adamlarını&nbsp;</p>

  <p style="text-align: justify;">Yatıştırıyor.” Ve Franklar yaralı oldukları halde&nbsp;</p>

  <p style="text-align: justify;">Savaşı sürdürdü. Görmeliydiniz! Kont Roland ve&nbsp;</p>

  <p style="text-align: justify;">Arkadaşının kılıçları ve mızraklarının ucuyla&nbsp;</p>

  <p style="text-align: justify;">Düşmanı nasıl katlettiklerini görmeliydiniz!</p>

  <p style="text-align: justify;">Şerefli Başpiskopos! Binlercesini katlettiler, diye yazıyor&nbsp;</p>

  <p style="text-align: justify;">Fransa’nın Kitabı. Dört mukateleyi kazandılar,</p>

  <p style="text-align: justify;">Ama beşincisi o kadar iyi gitmedi. Heyhat! Onca&nbsp;</p>

  <p style="text-align: justify;">Askerden, Tanrı’nın inayetiyle,</p>

  <p style="text-align: justify;">Sadece altmışı hayatta kaldı.</p>

  <p style="text-align: justify;"><br /></p>

  <p style="text-align: justify;"><span style="font-style:italic;">Roland, Oliver’ın isteğini sonunda kabul edip Frankların neredeyse tümü öldükten sonra Charlamagne’ı çağırmak üzere meşhur borazanını üfledi.</span></p>

  <p style="text-align: justify;"><span style="font-style:italic;"><br /></span></p>

  <p style="text-align: justify;">“Neden bana kızgınsın?” diye sordu Roland. Diğeri&nbsp;</p>

  <p style="text-align: justify;">Cevap verdi: “Yoldaş, hepsi senin hatan. Şövalyeliği&nbsp;</p>

  <p style="text-align: justify;">Sağduyuyla ıslah etmek yanlış değildir; yiğitlik&nbsp;</p>

  <p style="text-align: justify;">İtidalle değer kazanır. Senin budalaca kibrin nedeniyle&nbsp;</p>

  <p style="text-align: justify;">Franklar öldü. Bir daha asla Charles için savaşamayacaklar.</p>

  <p style="text-align: justify;">Beni dinleseydin Kral çoktan buradaydı. Savaşmalı,</p>

  <p style="text-align: justify;">Kazanmalıydık. Marsila çoktan katledilmiş olurdu.</p>

  <p style="text-align: justify;">Roland, senin düşüncesiz inatçılığın bizlere acı verdi.</p>

  <p style="text-align: justify;">Kral seni de kaybetmiş olacak ve senin gibiler bir daha&nbsp;</p>

  <p style="text-align: justify;">Asla olamayacak. Öleceksin ve Fransa sahipsiz,</p>

  <p style="text-align: justify;">Umutsuz kalacak. Dostluğumuz bu korkunç günle&nbsp;</p>

  <p style="text-align: justify;">Son bulacak ve karanlık gece bizi sonsuza dek ayıracak!”</p>

  <p style="text-align: justify;"><br /></p>

  <p style="text-align: justify;">Onları duyan Başpiskopos som altından mahmuzlarını&nbsp;</p>

  <p style="text-align: justify;">Küheylanının böğrüne vura vura bulundukları yere&nbsp;</p>

  <p style="text-align: justify;">Geldi ve onları kınayıp azarladı: “Sör Roland ve&nbsp;</p>

  <p style="text-align: justify;">sen, Roland’ın yoldaşı, tartışmayın, Tanrı aşkına!</p>

  <p style="text-align: justify;"><span style="text-indent: 1.2em;">Doğru, boruyu üflemek bizi kurtaramaz, çünkü&nbsp;</span></p>

  <p style="text-align: justify;"><span style="text-indent: 1.2em;">Artık çok geç, ama yine de iyi olur. Kral gelir ve&nbsp;</span></p>

  <p style="text-align: justify;"><span style="text-indent: 1.2em;">İntikamımızı alır.</span> <span style="text-indent: 1.2em; font-style: italic;">Paynim</span> <span style="text-indent: 1.2em;">ordusunun İspanya’ya&nbsp;</span></p>

  <p style="text-align: justify;"><span style="text-indent: 1.2em;">Sevinçle dönmesine izin vermez. Franklarımız buraya&nbsp;</span></p>

  <p style="text-align: justify;"><span style="text-indent: 1.2em;">Gelince bizi paramparça bulacak, ama kurda&nbsp;</span></p>

  <p style="text-align: justify;"><span style="text-indent: 1.2em;">Kuşa yem olmayalım diye şefkatle kaldırıp&nbsp;</span></p>

  <p style="text-align: justify;"><span style="text-indent: 1.2em;">Adımızı anarak yük beygirleriyle eve götürecek,</span><br /></p>

  <p style="text-align: justify;">Fransız kiliselerinden birinde gömecek.”</p>

  <p style="text-align: justify;"><br /></p>

  <p style="text-align: justify;"><span style="font-style: italic; text-indent: 1.2em;">Yaralı olan Roland sonunda borazanı çalar. Charlamagne’nın ordusu Oliver ölmek üzereyken yardıma gelir.</span></p>

  <p style="text-align: justify;"><span style="font-style: italic; text-indent: 1.2em;"><br /></span></p>

  <p style="text-align: justify;">Yaralı şövalye ölümün yaklaştığını hisseder.</p>

  <p style="text-align: justify;">Görmüyor, duymuyordur. Başpiskopos attan iner&nbsp;</p>

  <p style="text-align: justify;">Ve yanına diz çökerek yüksek sesle onun adına&nbsp;</p>

  <p style="text-align: justify;">Günah çıkarır; ellerini birleştirip Cennet’le&nbsp;</p>

  <p style="text-align: justify;">Ödüllendirilmesi için Tanrı’ya yakarır, şanlı Kral Charles&nbsp;</p>

  <p style="text-align: justify;">Ve Güzel Fransa için, en çok da dostu Roland için dua eder.</p>

  <p style="text-align: justify;">Oliver’ın kalbi tekler, miğferli başı göğsüne gömülür,</p>

  <p style="text-align: justify;">Bedeni usulca ruhunu teslim ederken, Kutsal Ruh</p>

  <p style="text-align: justify;">Oyalanmaz. Bunu gören Roland haykıra haykıra ağlar.</p>

  <p style="text-align: justify;">Bir faninin kalbinden böylesi korkunç bir feryadın&nbsp;</p>

  <p style="text-align: justify;">Koptuğu duyulmamıştır.</p>

  <p style="text-align: justify;"><br /></p>

  <p style="text-align: justify;"><span style="font-style:italic;">Onları kurtarmak üzere yaklaşan Fransız ordusunun sesini duyan pay-nimler kaçar, Roland ölüme hazırlanır.</span></p>

  <p style="text-align: justify;"><span style="font-style:italic;"><br /></span></p>

  <p style="text-align: justify;">Roland’ın yaraları kıpkırmızı kanamakta, ölümün&nbsp;</p>

  <p style="text-align: justify;">Yakın olduğunu bildirmektedir. Büyük <span style="font-style:italic;">Peers</span> için&nbsp;</p>

  <p style="text-align: justify;">Tanrı’ya, kendi ruhu için Cebrail’e ve baş meleğe&nbsp;</p>

  <p style="text-align: justify;">Dua eder. Sonra, sol elinde borusu, sağ elinde kılıcı&nbsp;</p>

  <p style="text-align: justify;">Olduğu halde ki, kimse onu sonradan suçlamasın,</p>

  <p style="text-align: justify;">Yeşil tarlayı aşıp kâfir İspanya’ya doğru bir ok mesafesi kadar</p>

  <p style="text-align: justify;">Yürüyerek bir tepeye tırmanır; tepede</p>

  <p style="text-align: justify;">İki ağacın gökyüzüne uzanan dallarının gölgelediği</p>

  <p style="text-align: justify;">Dört mermer parçasının dibine, yumuşak çimenlerin</p>

  <p style="text-align: justify;">Üstünde düşüp uzanır. Ölmek üzeredir.</p>

  <p style="text-align: justify;"><br /></p>

  <p style="text-align: justify;">Tepe yüksek, dört beyaz taşı ve yeşil otları gölgeleyen&nbsp;</p>

  <p style="text-align: justify;">İki ağaç daha da yüksektir. Derken, yüzü gözü kan içinde&nbsp;</p>

  <p style="text-align: justify;">Bir ceset yığınının üstüne atılmış, ölü taklidi yapan&nbsp;</p>

  <p style="text-align: justify;">Bir kâfir tüm heybetiyle dikilir ve ona doğru koşarak,</p>

  <p style="text-align: justify;">Haykırır: “Büyük Charles’ın yeğeni işte şimdi teslim olacak!&nbsp;</p>

  <p style="text-align: justify;">Kılıcını alıp eve, Arabistan’a götüreceğim!”</p>

  <p style="text-align: justify;">Elini uzatıp kılıca dokunur dokunmaz Roland kendine gelir.</p>

  <p style="text-align: justify;"><br /></p>

  <p style="text-align: justify;">Roland, yabancı bir elin Durendal’ına uzandığını&nbsp;</p>

  <p style="text-align: justify;">Hisseder etmez gözlerini açmış, “Dur! Dost değilsin sen!”</p>

  <p style="text-align: justify;">Diye bağırarak elinin altındaki borazanı kâfirin miğferli&nbsp;</p>

  <p style="text-align: justify;">Başına indirip miğferi de, başını da ezer. “Seni korkak!</p>

  <p style="text-align: justify;">Doğru veya yanlış, bana dokunmaya nasıl cüret&nbsp;</p>

  <p style="text-align: justify;">edersin? Zavallı şey! Duyanlar delirmiş olduğuna&nbsp;</p>

  <p style="text-align: justify;">hükmedecek, ama fildişi boynuzum paramparça oldu,&nbsp;</p>

  <p style="text-align: justify;">altın ağızlığı kırıldı.”</p>

  <p style="text-align: justify;"><br /></p>

  <p style="text-align: justify;">Ölmek üzere olan Roland’ın gözleri kararmıştı, ama&nbsp;</p>

  <p style="text-align: justify;">Gücünü toplayıp tekrar ayağa kalktı. Korkunç bir&nbsp;</p>

  <p style="text-align: justify;">öfkeyle pırıl pırıl parlayan Durendal’ini önündeki&nbsp;</p>

  <p style="text-align: justify;">Taşa vurdu. Titreşen çelikten büyük ses çıktı, ama&nbsp;</p>

  <p style="text-align: justify;">Ne kırıldı ne çizildi. Roland haykırdı: “Aziz Meryem,&nbsp;</p>

  <p style="text-align: justify;">yardım et bana! Kılıcım Durendal, senin çeliğin</p>

  <p style="text-align: justify;">Uğursuz bir saatte çekilmiş. Senden vazgeçmek, seni&nbsp;</p>

  <p style="text-align: justify;">Aziz bilmemek zorundayım. Oysa ne çok savaşmış,</p>

  <p style="text-align: justify;">Artık o beyaz sakallıya ait olan ne çok yer fethetmiştik!</p>

  <p style="text-align: justify;">Tanrı seni korku nedir bilmeyene bahşetsin. Güzel kılıç,</p>

  <p style="text-align: justify;">Seni cesur ve gerçek bir şövalye kullandı. Belki de&nbsp;</p>

  <p style="text-align: justify;">Fransa’nın en iyisi!”</p>

  <p style="text-align: justify;"><br /></p>

  <p style="text-align: justify;">Ve Roland kılıcını tekrar mermere vurdu. Çelik çınladı,</p>

  <p style="text-align: justify;">Ama kırılmadı. Roland çeliği kıramayacağını anlayınca,&nbsp;</p>

  <p style="text-align: justify;">Haykırdı: “Ah Durendal, parlak güneşin altında ne kadar&nbsp;</p>

  <p style="text-align: justify;">Parlak, ne kadar aksın! Diyorlar ki, Kral maiyetini&nbsp;</p>

  <p style="text-align: justify;">Morianne’de toplamış. Tanrı müjdeledi, seni, büyük&nbsp;</p>

  <p style="text-align: justify;">Komutanlarından birine verecekmiş. O halde beni ışığınla sar.&nbsp;</p>

  <p style="text-align: justify;">Britanya’yı seninle birlikte Kral için fethettim; ve&nbsp;</p>

  <p style="text-align: justify;">Normandiya’yı ve Akitanya’yı ve Lombardiya’yı ve&nbsp;</p>

  <p style="text-align: justify;">Romanya’yı. Bavyera, büyük Flander, Burgonya, Polonya ve&nbsp;</p>

  <p style="text-align: justify;">Efendime daima hizmet edeceğine yemin edip onun&nbsp;</p>

  <p style="text-align: justify;">İradesinin sarışın Saksonlar için kanun olduğunu teslim eden&nbsp;</p>

  <p style="text-align: justify;">Uzak İstanbul’u da seninle birlikte kazandık. İskoçya’yı,&nbsp;</p>

  <p style="text-align: justify;">v<span style="text-indent: 1.2em;">ahşi Galler’i ve İrlanda’yı da onun için seninle birlikte&nbsp;</span></p>

  <p style="text-align: justify;"><span style="text-indent: 1.2em;">Aldık. İngiltere de onun nüfuzu altında. Beyaz sakallı&nbsp;</span></p>

  <p style="text-align: justify;"><span style="text-indent: 1.2em;">Charles’ın elindeki tüm diyarların üstesinden&nbsp;</span></p>

  <p style="text-align: justify;"><span style="text-indent: 1.2em;">Seninle birlikte geldik, ama senin için üzülüyorum,</span></p>

  <p style="text-align: justify;">Sevgili Durendal. Senin İspanya’da Sarazenlerin eline&nbsp;</p>

  <p style="text-align: justify;">Düşmenden korkuyorum. Buna izin verme Tanrım!”</p>

  <p style="text-align: justify;"><br /></p>

  <p style="text-align: justify;">Roland kılıcını tekrar mermere vurdu ve bu kez küçük&nbsp;</p>

  <p style="text-align: justify;">Bir parçasını yonttu. Çelik çın çın çınladı, ama kırılmadı,&nbsp;</p>

  <p style="text-align: justify;">Gökyüzüne fırladı. Roland ne kadar uğraşırsa uğraşsın&nbsp;</p>

  <p style="text-align: justify;">Onu kıramayacağını anlayıp ona şefkatle hitap etti:</p>

  <p style="text-align: justify;">“Ah Durendal, ne kadar güzelsin ve kutsal. Kabzanda&nbsp;</p>

  <p style="text-align: justify;">kutsal emanetler saklı, evet, Petrus’un dişi, şehit Basil’in kanı&nbsp;</p>

  <p style="text-align: justify;">Aziz Dennis’in saçı ve Kutsal Meryem’in giysisinden&nbsp;</p>

  <p style="text-align: justify;">Bir parça saklı. Seni bir Hıristiyan kullanmalı. Tanrı&nbsp;</p>

  <p style="text-align: justify;">Seni Sarazenlerin eline düşmekten korusun.&nbsp;<span style="text-indent: 1.2em;">Ah tatlı&nbsp;</span></p>

  <p style="text-align: justify;"><span style="text-indent: 1.2em;">Durendal, Roland seninle ne çok diyar fethetti. Artık&nbsp;</span></p>

  <p style="text-align: justify;"><span style="text-indent: 1.2em;">Hepsi sakalı beyazlaşmış olan Frankların hükümdarı&nbsp;</span></p>

  <p style="text-align: justify;"><span style="text-indent: 1.2em;">Büyük Charles’ın emrinde.”</span></p>

  <p style="text-align: justify;"><span style="text-indent: 1.2em;"><br /></span></p>

  <p style="text-align: justify;">Derken, ölümün bedenini baştan kalbe ele geçirmek üzere&nbsp;</p>

  <p style="text-align: justify;">Olduğunu hissetti. Onu (bedenini) yere yatırıp borazanıyla&nbsp;</p>

  <p style="text-align: justify;">Kılıcını altına yerleştirdi, yüzünü korkak kâfirlerin kaçtığı&nbsp;</p>

  <p style="text-align: justify;">Cihete çevirdi ki, Kral onun bir fatih olarak öldüğünü anlasın.&nbsp;</p>

  <p style="text-align: justify;">Sonra sesini gökyüzüne çevirip onun sadık kulu olduğunu&nbsp;</p>

  <p style="text-align: justify;">Teyit ederek sağ elindeki eldivenle ona sevgisini sundu.</p>

  <p style="text-align: justify;"><br /></p>

  <p style="text-align: justify;">Evet, Roland ölmek üzere olduğunu biliyordu. Yüksek&nbsp;</p>

  <p style="text-align: justify;">bir tepede, kâfir İspanya’ya bakarak uzanmış yatıyordu.&nbsp;</p>

  <p style="text-align: justify;">Göğsüne vurup haykırdı: “Affet, Tanrım! Hatalarımı bağışla.&nbsp;</p>

  <p style="text-align: justify;">Doğduğum günden bugüne işlediğim günahları bağışla.”</p>

  <p style="text-align: justify;">Çelik eldivenini yukarıya, mavi gökyüzüne kaldırdı ki,</p>

  <p style="text-align: justify;">Altın kanatlı melekler gelip ruhunu Tanrı katına götürsünler.</p>

  <p style="text-align: justify;"><br /></p>

  <p style="text-align: justify;">Yüksek bir çamın altında uzanmış yatıyordu. Yüzünü&nbsp;</p>

  <p style="text-align: justify;">İspanya’ya dönüp anılarını yad etti: Fethettiği diyarları,</p>

  <p style="text-align: justify;">Güzel Fransa’yı, akrabalarını, onu kendi oğlu gibi seven&nbsp;</p>

  <p style="text-align: justify;">Büyük Charles’ı. Tüm üzüntüsüne rağmen, bir şövalyenin&nbsp;</p>

  <p style="text-align: justify;">Nasıl dua etmesi gerektiğini hatırlayıp dedi ki: “Sözü&nbsp;</p>

  <p style="text-align: justify;">Hakikatin kendisi olan Baba, sen ki Lazarus’u fidye&nbsp;</p>

  <p style="text-align: justify;">Karşılığı mezarından, Daniel’i yırtıcı aslanlardan kurtardın,&nbsp;</p>

  <p style="text-align: justify;">ruhumu hayatım boyunca işlediğim günahlardan kurtar.” Ve&nbsp;</p>

  <p style="text-align: justify;">Başı usulca omzuna düştü. Ellerini birleştirip dua ederken&nbsp;</p>

  <p style="text-align: justify;">öldü. Ve altın kanatlı bir ruh yanında Aziz Michael<a href="../Text/dip4.xhtml#f15"><sup>15</sup></a>&nbsp;ve&nbsp;</p>

  <p style="text-align: justify;">Cebrail olduğu halde gelip ruhunu gökyüzüne,</p>

  <p style="text-align: justify;">Tanrı katına taşıdı.</p>

  <p style="text-align: justify;"><br /></p>

  <p style="text-align: justify;"><sub><span style="text-indent: 1.2em;">*</span><span style="text-indent: 1.2em; font-style: italic;">The Song of Roland,</span><span style="text-indent: 1.2em;">&nbsp;The Macmillen Company 1952.</span></sub><br /></p>

  <div>
    <p style="text-align: justify;"><br /></p>
  </div>

  <h2 id="sigil_toc_id_169" style="text-align: center;"><span style="font-weight:bold;">B. GEÇ ORTA ÇAĞ</span></h2>

  <p style="text-align: justify;">Roma idaresinin çöküşünün üstünden pek de yaratıcı ve verimli olmayan yüzyıllar geçtikten sonra, 1100'de, kurumsal yapılanma, idealler ve üslup itibariyle, genellikle "Orta Çağ" olarak tanımladığımız dönem başlar. Sicilya-Palermo'dan Kuzey Ingiltere-Durham'a kadar her yerde önce Romanesk, sonra da Gotik tarzında kiliseler inşa edilir. Bolonya ve Paris'te hukuk ve ilahiyatta uzmanlaşan, On Üçüncü yüzyıldan itibaren uluslararası üniversiteler olarak hizmet vermeye başlayacak yüksekokullar açılır Sicilya, Roma ve İngiltere'de akılcılığa yönelen hükümetler vergi tahsil etmeye</p>

  <p style="text-align: justify;">başlarken, yönetimde adil olmayı görev bildiklerini resmen ilan ederler. On İkinci yüzyıl Avrupa medeniyetini şekillendirecek olan kurum ve değerleri yaratan büyük gelişimlere sahne oldu.</p>

  <p style="text-align: justify;">Hıristiyan Avrupanın, On Birinci yüzyılın son çeyreğine kadar siyaset teorisi ürettiği söylenemez. Buna karşın, Kutsal Roma İmparatoru IV Henry ile Papa VII. Gre-gorius çekişmelerinin<a href="../Text/dip4.xhtml#f16"><sup>16</sup></a>&nbsp;yüze yakın törel risale (tract), tez ve çözümleme doğurmak suretiyle, siyasal düşüncede bir büyük geleneğin yolunu açtığı da doğrudur. Ne var ki, daha en başından itibaren Orta Çağın birey ve topluma ilişkin kuramlarının, doğruyu ararken yanlışa düşen kişinin külliyen ve sonsuza dek lânetlenme tehlikesiyle karşı karşıya olduğu şeklinde, klasik düşüncede rastlanmayan bir telmihi vardı. Hal böyle olunca, Orta Çağda siyasi tartışmalar eninde sonunda dini tartışmalara dönüşmekteydi. Aynı durum, iktisat teorisi için de söz konusuydu.</p>

  <p style="text-align: justify;">Atama yetkisinin kimde olduğu meselesi Orta Çağ süresince çözümlenemezken, Kilise ile Devlet, Papa ile İmparator arasındaki ilişkilerin nasıl tanzim edilmeleri gerektiği, siyasi otoritenin kaynağı, bu otoritenin kilise ya da krallık içindeki yapılanma biçimi tartışılmaya devam edildi. On İkinci yüzyılda, Roma kanunlarının yeniden gündeme alınmasıyla başlayan süreç, insanları hukuk ve adalet konularında daha bütünlüklü ve tutarlı bir çerçevede düşünmeye yöneltti. Nitekim, izleyen yıllarda yapılan araştırmalar daha teknik ve ayrıntılıydı, ancak tartışmaların sonu gelmiyor, bildik konular üzerinde tekrar ve tekrar konuşuluyordu. Buna karşın, yüzlerce yıl önce söylenen sözlerin bambaşka ortamlarda tekrarlanmaları durumunda, yarattıkları algı ve etkinin farklılaştığı da görülmekteydi.</p>

  <p style="text-align: justify;">Orta Çağ hukuk anlayışının dönemin adli müesseseleri üzerindeki belirleyici etkisi, teori-kurum ilişkisinde dünyanın en iyi örneğini teşkil eder. Doğru olanı yapmaya verilen önem siyasal olduğu kadar dinsel bir görev addedildiğinden, önderler o güne dek rastlanmayan bilinçli bir tutumla, ayrıntılı hukuk sistemleri geliştirmeye yönelmiştir Bu yöneliş, kral, baron veya şehir baronları kadar papalar ve piskoposlar için de geçerlidir. Nitekim, Avrupa'nın gelişmesinin temelini gerek Kilise'nin gerekse seküler devlet yönetimi ve meclis/parlamento<a href="../Text/dip4.xhtml#f17"><sup>17</sup></a>&nbsp;aygıtının "anayasacılık" olarak tanımlanabilecek hukukun üstünlüğü kavramına, bireyin ve topluluğun haklarına duyulan ilgi oluşturur. İtalyan şehirlerinin yurttaş meclislerini saymazsak, genelliklle kral ya da prensin adamlarından oluşan Orta Çağ meclis/parlamentoları demokratik değillerdir, ama yine de anlaşmazlıkları "parlamento" sözcüğünün ruhu uyarınca konuşup tartışmak suretiyle gidermeye çalışırlardı.</p>

  <p style="text-align: justify;">Cicero tarafından sıkça "her insanın hakkını vermek" olarak tanımlanan adalet kaygısı, mali ve ticari alanlarda da hissedilmeye başladı. Para, On İkinci yüzyıldan itibaren giderek önem kazandı. Kilise artan maddi ihtiyaçlarını karşılamak üzere finansman mekanizmaları oluşturdu. Büyük şehirlerde kurulan panayırlar, dağıtım teşkilatlarına dönüşürken, üretim bazı şehirlerde uluslararası ihracat yapılabilecek boyutlara ulaştı. Ticaret ve sanayi, yarattığı büyük zenginliğin yanısıra, cahil ve zayıfın istismarı, sahtekârlık gibi iş hayatının girift yapılanmasında mündemiç olan bildik sorunlarını da getirdi. Hıristiyan öğretisinde böylesi zenginlik ve istismara yer yoktu. Dahası, çağ, hükümranlığın başlıca amacının adalet dağıtmak olarak algılandığı bir çağdı. İlahiyatçılar kadar teorisyenler de ekonomide sosyal adalet sağlamanın yolları üzerinde kafa yormaya, yazmaya koyuldu.</p>

  <p style="text-align: justify;">Bu yıllar aynı zamanda kentli girişimcilerin kurdukları kumaş borsalarının gündelik işleyişi ile geleneksel doğrular arasında baş gösteren çelişkileri anlatan hikâyelerin kaleme alındığı yıllardır Chaucer, Langland gibi yazarlar, Orta Çağın sonlarına doğru daha da sertleştiğine tanık oldukları çelişkileri eleştirir</p>

  <p style="text-align: justify;">Hıristiyan toplumunun kimi mensupları, Paris, Oxford, Bolonya, Salamanca, daha sonra da Köln, Prag ve Karakov tüccarlarıyla dirsek teması içinde olan Avrupalı akademisyenlere iyi gözle bakmazken, teknik alanlardakiler hariç hemen hiçbir başarıları takdir görmez. Hal böyle olunca, eğitim-öğretim ne gerekli, ne de muteber sayılacaktır. Oysa, Hıristiyan toplumunda bilime kuramsal çerçevede yer vardı. On Üçüncü yüzyılın sonlarında meslek sahibi ("mektepli") olmanın değerini sorgulayan düşünür sayısı da yok denecek kadar azdı ve hukukçular vatandaşların yaşamlarını hakkaniyetle düzenlemek, huzur sağlamak için uğraşan hükümetler için çalışmakta, hekimler bedenleri onarmakta, bilim adamları ve matematikçiler, Tanrı yarattığı için araştırmaya değer bulunan kâinatın maddi koşullarını keşfetmeye çalışmak cesaretini göstermekteydiler.</p>

  <p style="text-align: justify;"><br /></p>

  <p style="text-align: justify;"><sub>* Peter Reisenberg, The Traditions of the Western World, Rand McNally&amp;Co., Chicago, 1967</sub></p>

  <h3 id="sigil_toc_id_170" style="text-align: center;">1. Hıristiyan Ortak Pazarını<a href="../Text/dip4.xhtml#f18"><sup>18</sup></a>&nbsp;Kim Yönetmektedir?</h3>

  <p style="text-align: justify;">Batı Avrupa Kilisesi, Papa VII. Gregorius'dan (1073-1085) önceki bin yıl boyunca, genellikle "alaylıların" elindeydi. "Alaylılar" sayesinde kaim olarak Charlamagne gibi Kilise idealini benimseyen kral/imparatorlar tarafından korundu; sahip oldukları topraklar, Hıristiyan ilkeleri doğrultusunda yönetildi. Buna karşın, vaftiz edilmiş olmalarına rağmen, dini ve Kilise'yi kişisel çıkarları için kullanıp piskoposları pek de önemsemeyen hükümranlar da vardı.</p>

  <p style="text-align: justify;">On Birinci yüzyılın ikinci yarısında, Roma'da, amacı, kabaca, Kilise'yi arındırmak, insanlığı kurtuluşa sevk etmek olan bir reform hareketi baş vererek, aralarında, ilahiyat ve Hıristiyan hukuku araştırmalarını, manastırlarda kurumsallaşan din ve riyazet ruhunun güçlendirilmesini, "alaylıların" da din işlerine müdahale edebileceğini hususları gündeme getirdi.</p>

  <p style="text-align: justify;">"Alaylı" olduğu halde Kilise'ye/dine müdahale edenlerden biri de İmparator III. Henry'ydi. Henry, 1055'de Roma'ya giderek, papalık tahtı için mücadele eden üç aday arasındaki rekabete son veren, makama kendi adamını nasp etmiştir. Henry, müdahaleyi, konumunun geleneksel sorumluluğu olarak görmüş, iyi bir seçim yapmak suretiyle de ağırlığını reformdan yana koyduğunu göstermiştir. Ancak, bir yıl sonra ölür; yerine geçen oğlunun küçük yaşta olmasından istifade eden itibar sahibi ve becerikli bir dizi papa, izleyen iki yüz yıl boyunca Avrupa yaşamına her yönüyle hükmedecek olan papalık kurumlarını oluşturur, Roma Kilisesi'ni inşa ve ihya ederler.</p>

  <p style="text-align: justify;">Hanedanların egemenliğinden zaman içinde kurtulan Papalık, kendi bürokrasisini kurumsallaştırmak suretiyle işlevselliğini arttıracak, ardından, asırlardır verilen vaazların ve tedrisin en sonunda uyandırabildiği dini bilincin avantajını da kullanarak, amaçlarını gerçekleştirecek hükümetini kurar. Batı toplumunun önderliğinin kendisinde olduğunu ilanla, gereklerini yerine getirmeye girişir. "Gregoryan Devrimi" diye bilinen bu devasa hareket, adını VII. Gregorius'dan alır; ancak, hareketi başlattığı için değil, "büyük kriz" olarak anılan dönemde, İmparator IV Henry ile mücadele ettiği, papalığa asırlarca hizmet verecek olan ideolojik ve kurumsal gelişimi bütünleştirdiği için.</p>

  <p style="text-align: justify;">Derin inanç sahibi papalar kendilerini ve Alman piskoposlarını, İmparatorluğun vesayetinden kurtarmaya çalışadursun, genç İmparator IV Henry (1056-1106) Almanya'da "modern" merkezi bir monarşinin kurumlarını oluşturma peşindedir. IV Gregorius'a çattığı 1070'lerde Henry'nin ordusu, piskoposlara bağışladığı büyük araziler karşılığında emrine tahsis edilen süvarilerden oluşmaya devam etmektedir. Ne ki, aslında geleneksel bir durum olan, hatta tarih boyunca Kilise ile Devlet ilişkilerinin saygın bir göstergesi sayılan bu uygulamaya, Papalık, Kilise'nin bu şekilde kullanılmasına son verilmesi gerektiği şeklinde bir argümanla karşı çıkar. İzleyen belgeler, On Birinci yüzyıldan On Dördüncü yüzyılın başlarına kadarki süreçte, tarafların siyasi otoritenin niteliğine dair düşünce, görüş ve iddialarının nasıl geliştiğini göstermektedir. Papalığın yasalara, Kutsal Yazılar'a ve temayüllere dair öne sürdüğü kuramların seküler imparatorluk tarafından da dayanak alınıyor olması dikkat çekicidir</p>

  <h4 id="sigil_toc_id_171" style="text-align: center;"><span style="font-weight: bold; font-style: italic;">Papa VII. Gregory’nin, IV. Henry Nezdinde Papalık Politikasını Savunmak Üzere Metzli Hermann’a Yazdığı Mektup*</span></h4>

  <div>
    <sub><span style="text-align: justify; text-indent: 1.2em;">*&nbsp;</span><span style="text-align: justify; text-indent: 1.2em; font-style: italic;">The Correspondence of Pope Gregory VII,</span><span style="text-align: justify; text-indent: 1.2em;">&nbsp;Columbia University Press, 1932..</span></sub><span style="font-weight: bold; font-style: italic;"><br /></span>
  </div>

  <div>
    <span style="text-align: justify; text-indent: 1.2em;"><br /></span>
  </div>

  <p style="text-align: justify;">Gregory’den sevgili Hıristiyan kardeşi, Met<a href="../Text/dip4.xhtml#f19"><sup>19</sup></a>&nbsp;Başpiskoposu Hermann’a selam...</p>

  <p style="text-align: justify;">Hz. İsa’nın yasasını göz ardı eden, kiliseleri ve imparatorluğu tahrip eden dalalet içindeki Kral Henry’yi aforoz edemediğiniz gibi, ona olan bağlılık yemininizden de vazgeçemediğinizden, sizleri Kutsal Papalık Makamı’nın yetkisi hakkında iğrenç bir dille konuşarak saçmalayanların budalalığından korumamızı talep ediyorsun. Bunun Kutsal Yazılar’da o kadar çok ve inandırıcı örneği var ki, talebine cevap vermek abestir. Hakikati tahrif eden, hakikate lanetlenme pahasına ters düşenlerin bunu akılsızlıktan, çaresizlikten veya cehaletten yaptıklarına inanmıyoruz. Hiç şaşırmadım! Bu, kötülerin kendi adaletsizliklerini örtbas etmek için başvurdukları yoldur, zira yalan söylemenin bedelini hiç dikkate almazlar.</p>

  <p style="text-align: justify;">Mevcut bir sürü kanıttan birkaçını anmak adına: “Sen Petrus’sun ve ben kilisemi bu kayanın üstüne kuracağım. Ölüler diyarının kapıları ona karşı direnemeyecek. Göklerin Egemenliği’nin anahtarlarını sana vereceğim. Yeryüzünde bağlayacağın her şey göklerde de bağlanmış olacak; yeryüzünde çözeceğin her şey göklerde de çözülmüş olacak.” Yoksa krallar bundan muaf mı? Tanrı’nın Oğlu’na merbut Aziz Petrus’un sürüsünden değiller mi yoksa? Sorarım sana, ta ki Tanrı’ya kulluk etmenin ağırlığına dayanamayıp Şeytan’la muhatap olsun ve Hz. İsa’nın sürüsünden sayılmak istemesin, kendini kâinatın bahşettiği bu bağlayıcı gücün ışında gören kim Aziz Petrus’tan kopabilir? Zavallı özgürlüğü ona hiçbir şey kazandırmayacak, Petrus’a bahşedilen gücü o mağrur boynundan çıkarıp atması halinde Tanrı’nın huzuruna çıktığında yükü daha da ağırlaşmış olacaktır.</p>

  <p style="text-align: justify;">İlahi iradenin temsilcisi, Kilise egemenliğinin temeli/belkemiği olan bu kurum, özellikle Havarilerin başı Aziz Petrus’a bildirilen semavi hükmün bahşettiği ve mühürlediği bu imtiyaz, kutsal babalar tarafından minnetle karşılanıp korunmuş; hem Kutsal Roma Kilisesi’ne hem de genel olarak onun yasaları ve yazılarına “evrensel ana” adı verilmiştir. Kutsal babalar, Kilise’nin kutsal dinimize dair eğitim ve öğretimini benimsemekle kalmaz, adlî kararlarını da kabul eder. Nitekim belli başlı tüm davaların, kiliselerin alacağı tüm önemli kararların, Baş ve Ana olarak, Kutsal Roma Kilisesi’nin hukuku çerçevesinde ele alınması gerektiği, Kilise’nin hiçbir kararının temyiz edilemeyeceği, verdiği hükmün hiç kimse tarafından eleştirilemeyeceği ve iptal edilemeyeceği hususlarında, tek ruh ve tek sesle anlaşmışlardır.</p>

  <p style="text-align: justify;">İmparator Anastasius<a href="../Text/dip4.xhtml#f20"><sup>20</sup></a>’a yazan Papa Gelasius, Kutsal Papalık Makamı’nın ilahi hükme dayalı yetkilerini şöyle açıklar:</p>

  <p style="text-align: justify;"><br /></p>

  <p style="text-align: justify;">“İnananlar, kutsal görevlerini hakkıyla yerine getiren din adamlarına teslim olmalıdır elbet, ama ilahi hükümdarın daha sonraları tüm piskoposların en üst düzey amiri tayin ettiği ve Kilise’nin sadakatini kazanan patriğin hükmüne teslim olmak daha da önemlidir. Tüm ferasetiniz ile siz de kabul etmelisiniz ki, idraki itibariyle hiç kimse, Hz. İsa’nın sözüyle diğerlerinin üstünde tutulan (konumlanmış olan) ve saygıdeğer Kilise’nin (bu sözleri) teyidi suretiyle hâlâ sadakatle Baş kabul ettiği biriyle eş tutulamaz.”</p>

  <p style="text-align: justify;"><br /></p>

  <p style="text-align: justify;">Benzer bir biçimde, Papa Julius<a href="../Text/dip4.xhtml#f21"><sup>21</sup></a>&nbsp;da doğudaki piskoposlara yazmış ve Kutsal Papalık Makamı’nın ilahi hükme dayalı yetkilerini şöyle açıklamıştır:</p>

  <p style="text-align: justify;"><br /></p>

  <p style="text-align: justify;">“Kardeşlerim, Kutsal Papalık Makamı’nın ilahi hükme dayalı yetkileri hakkında konuşurken daha dikkatli olmalı, Hz. İsa Mesih’in göksel krallığın kapılarını açıp kapama gücü bahşetmek suretiyle (Kilise’ye) gösterdiği ihtimama işaret eden şu sözlerini hatırlamalıydınız: ‘Sen Petrus’sun ve ben kilisemi bu kayanın üstüne kuracağım. Ölüler diyarının kapıları ona karşı direnemeyecek. Göklerin Egemenliği’nin anahtarlarını sana vereceğim.’</p>

  <p style="text-align: justify;"><br /></p>

  <p style="text-align: justify;">Cennetin kapılarını açıp kapama gücüne sahip olan (Kilise), nasıl olur da yeryüzünü yargılayamaz? Tanrı korusun! Kutsal Havari Pavlus’un şu sözlerini hatırlayın: “Melekleri yargılayacağımızı bilmez misin? Ve bu yaşama dair daha nicelerini?”</p>

  <p style="text-align: justify;">Keza, Papa Gregorius<a href="../Text/dip4.xhtml#f22"><sup>22</sup></a>&nbsp;Kutsal Papalık Makamı’nın ilahi hükme dayalı buyruklarına karşı gelmeye cesaret eden kralların tahttan indirilmek suretiyle cezalandırılmaları gerektiğini beyanla, bazı senatörlerle keşişlere şöyle yazmıştı:</p>

  <p style="text-align: justify;"><br /></p>

  <p style="text-align: justify;">“Bir kral, piskopos, rahip, yargıç veya herhangi seküler biri göz ardı etmek suretiyle buyruklarımıza karşı gelirse, makamından olacak; bu yanlışı nedeniyle Tanrı’nın adaleti nezdinde hüküm giydiğini böylece öğrenecektir. Ve yanlışını düzeltmediği takdirde, yasaya uymayan davranışlarının kefaretini, Babamız ve Kurtarıcımız Hz. İsa Mesih’in kanından ve kutsal bedeninden dışlanarak Tanrı’nın huzuruna çıktığı gün ödeyecek, müstahak olduğu cezayı böyle çekecektir.”</p>

  <p style="text-align: justify;"><br /></p>

  <p style="text-align: justify;">O halde, öğreticilerin en şefkatlisi kutlu Gregorius’un buyruklarına karşı gelen krallar tahttan indirilmekle kalmayıp aforoz edilmeli ve Tanrı katında yargılanmak üzere hüküm giymelidir. Buna kim karşı çıkıp bizi suçlayabilir? Henry, Kutsal Papalık Makamı’nın hükmünü hiçe saydığı gibi ayaklar altına almakta ve böylelikle kiliselerini de yok etmektedir.</p>

  <p style="text-align: justify;">Aziz Petrus’un Clement’in papazlığa atanmasına değinen mektubundan biliyoruz ki, “Onun (Clement) konuşmadığı biriyle dost olan insan, Tanrı’nın Kilisesi’ni ortadan kaldırmak isteyenlerdendir; bedenen bizimle olduğu halde kalbiyle ve aklıyla bize karşıdır. Böyle bir insan, bize açıkça düşmanlık edenlerden çok daha kötüdür, çünkü dostluk kisvesi altında düşmanca davranmakta, kiliseyi tahrip etmektedir.” Pek aziz [bildiğim] Aziz Petrus davranışlarına karşı olduğu insanlarla ilişki kuranlar hakkında böyle sert bir hükme varmışsa, papanın karşı olduğu biri hakkında nasıl bir hüküm verirdi bir düşün.</p>

  <p style="text-align: justify;">Şimdi konuya dönelim: Tanrı nedir bilmeyen insanların icadı olan dünyevi saltanat, Her Şeye Kadir Tanrı’nın tasarrufuyla bu dünyaya bahşedilmiş olana (Kilise’ye) tabi değil midir? Tanrı ve insan olduğuna inandığımız Tanrı’nın Oğlu, Baba’nın sağ tarafında oturan Başrahip olarak bizlere şefaat etmekte. O (Hz. İsa), bu dünyada şişine şişine gezen beşeri saltanata tenezzül etmediği için kendini kurban etti.</p>

  <p style="text-align: justify;">Tanrı nedir bilmeyenlerden türeyip bu dünyanın prensi olan Şeytan’a uyarak kibirle, talanla, fesatla, ihanetle -özetle her türlü suçu işleyerek- kendini diğer insanların üstünde tutan kral ve prenslerin gözü dönmüş arsızlıklarının ne denli çekilmez olduğunu bilmeyen var mı? O halde, Tanrı’nın vekillerine boyun eğdirmeye çalışanlar kibrin elebaşları değil de nedir? En Yüce Olanın Oğlu, Başrahibimiz dünya nimetleri sunmak suretiyle kendisini ayartmak isteyenlere şöyle der: “Bana secde ederseniz, bütün bunları ben size vereceğim.”</p>

  <p style="text-align: justify;">Hz. İsa’nın rahiplerinin, kral ve prenslerin ve tüm inananların efendileri ve babaları olduğundan kuşku duyan var mı? Evladın babasını veya talebenin hocasını yönetmesi veya bağlanması beklenirken (onun) elini haksız yere bağlaması ya da gevşetip salıvermesi acınası bir budalalık değil midir? Anlaşılan, dünyanın tüm kralları ve prenslerinin efendisi, Büyük Konstantin<a href="../Text/dip4.xhtml#f23"><sup>23</sup></a>, bütün bunların idrakiyle -Aziz Gregorius’un imparator Mauritius<a href="../Text/dip4.xhtml#f24"><sup>24</sup></a>’a yazdığı mektupta belirttiği üzere- İznik’te, kutsal kilise meclisinde toplanan piskoposlara üstünlük taslamadığı gibi, onlara tanrılar diye hitap ederek aldıkları tüm kararlara saygı göstermiştir.</p>

  <p style="text-align: justify;">Papa Gelasius ise İmparator Anastasius’un dikkatine sunulan hakikati vurgulayarak, bunu kendisine yapılan bir haksızlık olarak görmemesi için, şöyle der:</p>

  <p style="text-align: justify;"><br /></p>

  <p style="text-align: justify;">“Ah yüce imparator, söz sahibi iki güç vardır, bunlardan biri kutsal rahipliğin, diğeri kralların gücüdür. Kutsal rahipliğin gücü o kadar büyüktür ki, kıyamet gününde kralların hesabı ondan sorulacaktır. Bilin ki, onlar size değil, siz onların hükmüne tabisiniz.”</p>

  <p style="text-align: justify;"><br /></p>

  <p style="text-align: justify;">Nitekim bu gibi tebliğ ve beyanlara dayanarak imparatorları ve kralları aforoz eden birçok piskopos vardır.</p>

  <p style="text-align: justify;">Uhuvvetiniz şunu da unutmamalıdır ki, şeytanları kovmak üzere ruhani imparatorlara, (yani) üfürükçülere<sup><a href="../Text/dip4.xhtml#f25">25</a>&nbsp;</sup>bahşedilen güç daha da büyüktür ve dünyevi ikbal peşinde olan herhangi bir insan onlara danışabilir. Takva ehli olmayan, Tanrı korkusu bilmeyen tüm kral ve prensler şeytanlar tarafından yönetilerek sefalete düşer. Bu insanlar, insan ruhunun iyiliği, yararı için rahipler gibi Tanrı aşkına değil, kendi ihtiraslarını tatmin etmek üzere yöneterek dayanılmaz bir kibir sergiler. Aziz Augustin, Hıristiyan öğretisine dair ilk kitabında bunlar için şöyle der: “Kendisinin doğal eşiti olan insanları yönetmeye kalkışanların kibri her türlü tahammülün üstündedir.” Eğer üfürükçülerin gücü, dediğimiz gibi, şeytana yetiyorsa, şeytana tabi olanların ve onların bir uzvu gibi davrananların vay haline! Ve eğer üfürükçüler bunlardan üstünse, rahiplerin çok daha üstün olduğu aşikâr!</p>

  <p style="text-align: justify;">Dahası, sonu yaklaşan her Hıristiyan kral cehenneme gitmemek, karanlıktan aydınlığa çıkmak ve Tanrı’nın huzuruna günahlarından arınmış olarak çıkabilmek için rahiplerden ricacı olur. Sıradan bir insan veya din adamı, ölmek üzere olan kim ruhunun selameti için bir kraldan yardım ister? Ve hangi kral veya imparator, bir Hıristiyanı kutsal suyla vaftiz etmek suretiyle Tanrı’nın oğlu olarak takdis edip Şeytan’ın elinden alabilir? Ya da içlerinden hangisi -ki bu Hıristiyanlığın en güzel yanıdır- tek bir sözüyle Tanrı’nın kanına ve bedenine vücut verebilir? Ve içlerinden hangisine gökyüzünde ve dünyada bağlama ve çözme gücü bahşedilmiştir? Bütün bunlar piskoposluğun büyük bir üstünlüğe sahip olduğunun göstergesidir.</p>

  <p style="text-align: justify;">İçlerinden hangisi, bırak görevden almayı, din adamlarından birine rütbe takdir edebilir? Çünkü papazlar bir diğer papazı görevden alırken akıllı davranıp sadece Papalık Makamı’na danışır. Papazların krallardan daha üstün olduğundan en cahilin bile şüphesi yoktur. Eğer kralların günahları piskoposlar tarafından yargılanacaksa, bunu Roma’nın ruhani liderinden daha iyi kim yapabilir?</p>

  <p style="text-align: justify;">Kısacası, kim olursa olsun, tüm iyi Hıristiyanlar, kötü bir prens değil, bir kraldır denebilir; çünkü krallar Tanrı aşkına özenli davranırken prensler -kendi kendilerinin düşmanı olduklarından- Tanrı aşkına değil, kendi ihtiraslarını tatmin etmek için yöneterek, acımasız davranır. Kralınki sahici Mesih bedeni, prenslerinki ise sahici Şeytan bedenidir. Krallar sonsuza dek yönetebilecek şekilde hareket eder. Prenslerin gücü ise onların -kibrin çocuklarının kralıyla, (yani) karanlıklar prensiyle birlikte- sonsuza dek lanetlenip yok olmalarına hizmet eder.</p>

  <p style="text-align: justify;">Kötü din adamlarının sevip saydıkları krallarından yana olmalarının nedeni, onlar tarafından onurlandırılıyor olmalarıdır; dolayısıyla, bunda şaşılacak bir şey yok. Ne var ki, her kim tarafından onurlandırılmış olursa olsun, bu Tanrı’yı ucuz bir fiyata satmak anlamına gelir. Çünkü seçilen kişiler ayrılmaz bir biçimde Baş ile bütünleşirken, kötüler de -iyiye karşı- kötülüğün başıyla bağlanmış demektir. Bunlarla tartışmaktansa, (bari) İblis’in elinden kurtulup Tanrı katında yargılandıktan sonra hakikati görebilsinler diye, yaşlı gözlerle dua etmelidir.</p>

  <p style="text-align: justify;">Tanrı aşkına değil, kendi ihtiraslarını tatmin etmek için yöneten kibirli kral ve imparatorlardan bahsettiğimiz yeter. Ne var ki, herkesi konumuna göre uyarmak görevimiz olduğuna göre, kralları, imparatorları ve prensleri -Tanrı’nın yardımıyla- kibirle baş edebilecek şekilde güçlendirmeli, onları tevazu silahıyla donatmalıdır. Biliyoruz ki, şan, şöhret ve özellikle de bu dünyaya dair alışkanlıklar yöneticilerin başını döndürerek tevazuu unutturur, diğerlerine üstünlük taslamalarına neden olur. Dolayısıyla, öyle görünüyor ki, şan ve şöhret peşinde koşan imparator ve kralların alçakgönüllü olmayı ve hazdan ziyade korkuyu öğrenmelerinde fayda vardır. Bu durumda, imparator ve kralların tahtın ne kadar ürkütücü, hatta tehlikeli olduğunu, o makamda pek az insanın mağfiret bulduğunu ve Tanrı’nın merhametine sığınmak suretiyle kurtulanların, Kilise’nin ilahi adaletinde birçok tevazu sahibi insandan daha az tanınır/bilinir olduğu gerçeğini iyi düşünmeleri lazım. Dünyanın başlangıcından bugüne kadar imparator veya kralların şefkatli olduğuna, dünyevi yaşamı küçümseyen diğer pek çok insan gibi, inançlı ve erdemli bir yaşam sürdüklerine dair hiçbir kayda rastlanmamaktadır, ama bizler bunların çoğunun Tanrı’nın merhametine sığınarak kurtulduklarına inanıyoruz. İmparator ve krallar arasında mucizeleriyle maruf Havariler ve Şehitler bir yana, Aziz Martin, Aziz Antony ve Aziz Benediktus’a<a href="../Text/dip4.xhtml#f26"><sup>26</sup></a>&nbsp;ne demeli? Hangi imparator veya kral ölüyü diriltmiş, cüzamlıyı iyileştirmiş veya körün gözlerini açmıştır? Doğru, Kutsal Kilise İmparator Konstantin’i dindarlığıyla, Theodosius ve Honorius’u, Charles ve Louis<a href="../Text/dip4.xhtml#f27"><sup>27</sup></a>’i adaletli olmalarıyla övgü ve saygıyla anar; bunlar Hıristiyanlığın savunuculuğunu, kiliselerin hamiliğini yapmıştır, ama yaptıkları bu muhteşem işlerle ün kazandıkları söylenemez. Kutsal Kilise, kaç kral veya imparatorun adını kiliselere vermek suretiyle ünlenmesine hizmet etmiştir ki?</p>

  <p style="text-align: justify;">Krallar ve prensler dünyevi yaşamda yükseldikleri ölçüde derin ve sonsuz bir ateşin içine düşmekten korkmalıdır. Nitekim şöyle denir: “Büyük güç sahibi olanlar, büyük acı çekeceklerdir.” Yönettikleri insanların hesabını Tanrı’ya onlar verecektir. Tek bir insanın bile ruhuna sahip çıkıp onu korumak kolay değilken, binlerce ruhun sorumluluğunu taşıyan prensin vay haline! Eğer Kutsal Kilise, tek bir insanın yaşamına kastedeni en ağır biçimde cezalandırıyorsa, şan ve şeref uğruna binlercesini ölüme gönderene ne yapmalıdır? Bu insanlar (katledilenler) için kusura bakmayın, benim hatamdı&nbsp;<span style="font-style: italic;">(mea culpa)</span>&nbsp;deseler bile sanmayın ki, kardeşlerini aşağı dünyaya gönderdiklerine pişmandır. Tersine, ünlerine ün katıkları için içten içe sevinirler. Yaptıklarından içtenlikle pişman olmadıkları ve insan kanı akıtmak suretiyle yaptıkları yanlışı düzeltemeyeceklerine göre tövbekâr olmalarının Tanrı nezdinde değeri yoktur(...)<a href="../Text/dip4.xhtml#f28"><sup>28</sup></a></p>

  <p style="text-align: justify;">Bu nedenle, saltanatlarını Hz. İsa Mesih’in ışığında sürdürmek isteyen Hristiyanları, dünyevi ihtiraslara yenik düşmemeleri, tamahkâr olmamaları için uyarmalı; kutluların kutlusu Papa Gregorius’un piskoposluk görevine dair kitabında söylediği şu sözleri unutmamalıdır: “İzlenmesi/uyulması gereken bütün bu şeylerin arasında en önemlisi, erdemli insanların bu makama kendi arzularıyla gelmeleridir. Erdem sahibi olmayan, teşvik edilse bile, gelmesin daha iyi.” O halde, eğer içinde Tanrı korkusu olan bir insan bile Papalık Makamı’na dayanılmaz bir arzuyla ve fakat korkudan titreyerek geliyorsa -ki, orada kutlu Havari Petrus’a liyakatle güç kazanacaktır-Talut ve Davut gibi iyi ve alçakgönüllü insanları beter eden krallık tahtına, düşün nasıl bir korku ve kararsızlık içinde uzanacaktır? Bizler bu doğruları tecrübeyle öğrenmiş olsak da kutlu Papa Symmachus<a href="../Text/dip4.xhtml#f29"><sup>29</sup></a>&nbsp;buyruklarıyla teyit eder: “O, yani Aziz Petrus, kendinden sonra gelenlere, sonsuz bir erdem ve masumiyet mirası bırakmıştır; nitekim kendi yeteneğiyle edindiği meziyetler yetersiz olsa da seleflerinden devraldıklarının yeterli olduğu böyle bir makama yükselmiş olanın kutsallığından kim kuşku duyabilir? O (Petrus) sorumluluğu temayüz edenlere yükler veya onları önce yetiştirir, sonra ulular.”</p>

  <p style="text-align: justify;">Kutsal Kilise’nin krallık veya imparatorluk makamına çağırdıkları, geçici şan ve şöhret için değil, istekli ve kararlı olmak bir yana, bırakın, insanlığın selametini gözetmek için gelsinler; ve kutlu Gregorius’un piskoposluk görevine dair kitabındaki beyanlarını hatırlayıp onlara riayet etsinler: “İnsanoğlu, diğer insanlar gibi olduğu halde, onları hor görüp aşağıladığı zaman yoldan sapmış melekler gibi olur. Talut alçakgönüllülüğüyle tanındığı halde, işte böyle yoldan çıkmış, sahip olduğu güç gururunu şişirmişti. Tanrı tanıktır ki, alçakgönüllülükle yol almış, ama kibirle geriye düşüp reddedilmiştir: ‘Sen kendi gözünde bile küçücükken, seni ben İsrail’deki kavimlerin başı yapmadım mı?’ Talut kendi gözünde bile küçücükken, gelip geçici bir güce yaslanarak büyüklük tasladı. Kendini herkesten üstün gördü. Ve muhteşem bir şekilde, kendi gözünde küçücükken Tanrı’nın gözünde büyük, kendi gözünde büyükken Tanrı’nın gözünde küçücük oldu. Tanrı’yı her zaman kendilerinden üstün tutsunlar; adalete sarılıp onu herkesin hakkını vermek suretiyle korusunlar; dine saygı göstermeyenlerle (kâfirlerle) meşveret kurmasınlar; Kutsal Kilise’yi hizmetkârları veya tebaaları haline getirmesin, Tanrı’nın gözleri olan piskoposları efendileri ve babaları olarak görüp onlara hak ettikleri saygıyı göstersinler.</p>

  <p style="text-align: justify;">Eğer ana-babalarımıza saygı duymamız buyrulmaktaysa, ruhani ebeveynimize daha da çok saygı duymalıyız! Babasına veya annesine beddua eden ölümle cezalandırılacaksa, ruhani babası veya annesine beddua eden nasıl cezalandırılmalıdır dersin? Bedensel arzulara kapılıp kötü yola düşen prenslerin kendi oğullarını -daha iyi ve daha uygun biri bulunabilirse- Hz. İsa Mesih’in uğruna kan döktüğü sürüden üstün görmesine izin verilmesin. Çünkü kendi oğullarını Tanrı’dan daha çok sevmek suretiyle Kilise’ye en büyük kötülüğü yapmış olurlar. Kutsal anamıza, (yani) Kilise’ye en büyük ve elzem yararı/katkıyı elinden geldiğince sağlayamayanın, Tanrı’yı ve komşularını bir Hıristiyan gibi sevmediği açıktır. İnsanoğlu hayırseverlik meziyetinden yoksunsa, yapacağı her türlü iyiliğin bağışlatıcı özelliğinden mahrum olacaktır.</p>

  <p style="text-align: justify;">Tüm bunları alçakgönüllülükle, içlerindeki sevgiyi Tanrı’ya ve komşularına saklayarak/ayırarak yaparlarsa, ancak o zaman onun merhametine bel bağlayabilirler: “Benden öğren, çünkü ben uysal ve alçakgönüllüyüm.” Onu örnek alırlarsa, o zaman bu aşağılık ve geçici saltanatı unutup, ebedi özgür-lük<sup><a href="../Text/dip4.xhtml#f30">30</a>&nbsp;</sup>krallığına nail olacaklardır.</p>

  <h4 id="sigil_toc_id_172" style="text-align: center;"><span style="font-weight: bold; font-style: italic;">İmparator IV Henry’den Papa VII. Gregorius’a*</span></h4>

  <div>
    <sub><span style="text-align: justify; text-indent: 1.2em;">*&nbsp;</span><span style="text-align: justify; text-indent: 1.2em; font-style: italic;">Imperial Lives and Letters of the Eleventh Century,</span><span style="text-align: justify; text-indent: 1.2em;">&nbsp;Columbia University Press, 1962.</span></sub><span style="font-weight: bold; font-style: italic;"><br /></span>
  </div>

  <div>
    <span style="text-align: justify; text-indent: 1.2em;"><br /></span>
  </div>

  <p style="text-align: justify;">Gasp yoluyla değil, Tanrı’nın takdiri ve buyruğuyla Kral olan Henry’den, şu an Papa değil, sahte bir keşiş olan Heldebrand’a:</p>

  <p style="text-align: justify;">Böyle selamlanmayı yol açtığın karışıklık nedeniyle hak ettin; çünkü ihtimamla takdis edip onurlandırmak yerine ve hiçbir makamını esirgemeksizin bu karışıklığa ortak etmek suretiyle, Kilise’nin kutsanmak yerine lanetlenmesine sebep olmaktasın.</p>

  <p style="text-align: justify;">Mektubunda öne çıkan pek çok husustan birkaçını ele alırsak: Kutsal Kilise’nin rektörlerine -başpiskoposlarına, piskoposlarına, papazlarına-mesh<a href="../Text/dip4.xhtml#f31"><sup>31</sup></a>&nbsp;edilmişleri oldukları halde değinmeye cüret ediyor, efendilerinin nelere kadir olduğunu bilmeyen köleler gibi, onları ayaklar altına alıyorsun. Onları ezmek suretiyle kalabalıkların ağzına düşüp beğeni kazandın.</p>

  <p style="text-align: justify;">Her şeyi bildiğini, onların hiçbir şey bilmediğini sandın. Azimle ve ısrarla, sahip olduğun bilgiyi, aydınlatmak ve ihya etmek için değil, yıkıp yok etmek için kullandın. Öyle ki, bizleri, adını adeta kendine mal ettiğin Aziz Gregorius’un, şu kehanetinde senden söz etmekte olduğuna inandırmak istedin: “Piskoposun zihni, tebaası kalabalık olduğundan sık sık aşka gelir ve herkesten daha güçlü olduğunu görüp her şeyi herkesten daha iyi bildiğini sanmaya başlar.”</p>

  <p style="text-align: justify;">Ve bizler, Papalık Makamı’nın saygınlığını korumaya niyetli olduğumuz içindir ki, tüm bu istismara tahammül ettik. Ne var ki, sen, bu alçakgönüllü tavrımızı korkaklık olarak yorumladın ve bizlere Tanrı tarafından bahşedilen kraliyet gücüne kafa tutabilecek kadar kendini kaybettin. Sanki imparatorluk ve krallık Tanrı’nın değil de senin elindeymiş gibi, taht sanki senin tarafından bahşedilmiş gibi, bizleri kraliyetimizi elimizden almakla tehdit etmeye kalktın.</p>

  <p style="text-align: justify;">Oysa bizlere bu kraliyeti bahşeden Babamız Hz. İsa Mesih, sana ruha-niyet bahşetmedi. Çünkü sen tam da şu basamakları çıkarak yükseldin Kilise’de: manastır düzeninin nefretle karşıladığı kurnazlıktan paraya, paradan iltimasa, iltimastan kılıca. Barış tahtına kılıçla gelip o tahtta barışı yok ettin. Piskoposlarına karşı (mücadeleye hazır) silahlı tebaan var; Tanrı sana bahşetmediği halde, piskoposluk bahşettiklerini (bizim piskoposlarımızı) görevden almaya kalkıyorsun. Meslekten olmayanları piskoposluğa getirip zorla kilisenin hizmetine verdin. Sonuç: Meslekten olmayanlar, kendilerine Tanrı’nın eliyle hoca olarak gönderilenleri -piskoposlar<a href="../Text/dip4.xhtml#f32"><sup>32</sup></a>&nbsp;aracılığıyla olsa da-kınayıp görevden almakta.</p>

  <p style="text-align: justify;">Mesh edilmiş olanlar tarafından mesh edilerek krallık makamına getirilmiş olan birine, (yani) bana da değinmektesin. Hata yapıyorsun, çünkü Kutsal Babaların geleneksel öğretisi uyarınca, ta ki İnanç’tan döneyim, hiçbir suç nedeniyle -Tanrı korusun- tahttan indirilmem söz konusu değildir ve hakkımda sadece Tanrı hüküm verir. Basiretli, hakiki rahipler, Havari Julian<a href="../Text/dip4.xhtml#f33"><sup>33</sup></a>&nbsp;hakkındaki hükmü bile kendileri değil, Tanrı’nın vereceğini beyan etti. Nitekim hakiki papa Aziz Petrus şöyle der: “Tanrı’dan korkmalı, krala saygı göstermelisin.” Oysa sen, Tanrı’dan korkmadığın içindir ki, O’nun tarafından görevlendirilmiş olan bana saygısızlık etmektesin.</p>

  <p style="text-align: justify;">Nitekim Aziz Petrus aykırılık<a href="../Text/dip4.xhtml#f34"><sup>34</sup></a>&nbsp;telkin etmek isteyen göksel bir meleğe bile aman vermeyip dünyanın her yerinde aykırılık telkin etmekte olan seni kabul etmedi. Şöyle der: “Herhangi biri, bu ben veya göksel bir melek bile olsa, sizlere öğrettiklerimizin dışında bir telkinde bulunursa, onu lanetleyin.” Dolayısıyla, bu lanetlenmişlikle rahiplerimizin ve bizlerin ortak hükmüne tenezzül buyur ve in aşağı. Haksız iddialar atfettiğin Papalık Makamı’nı terk et. Bırak Aziz Petrus’un tahtına vahşetin üstünü dinle örtmeyecek, Aziz Petrus’un saf/arı doktrinini öğretecek biri çıksın.<a href="../Text/dip4.xhtml#f35"><sup>35</sup></a></p>

  <p style="text-align: justify;">Ben, Henry, Tanrı’nın inayetiyle Kral [olan], tüm piskoposlarımla birlikte sana diyoruz ki, in aşağı, in aşağı!</p>

  <h4 id="sigil_toc_id_173" style="text-align: center;"><span style="font-weight: bold; font-style: italic;">İmparator IV Henry’den Alman Papazlara*</span></h4>

  <div>
    <sub><span style="text-align: justify; text-indent: 1.2em;">*&nbsp;</span><span style="text-align: justify; text-indent: 1.2em; font-style: italic;">Imperial Lives and Letters of the Eleventh Century,</span><span style="text-align: justify; text-indent: 1.2em;">&nbsp;Columbia University Press, 1962.</span></sub><span style="font-weight: bold; font-style: italic;"><br /></span>
  </div>

  <div>
    <span style="text-align: justify; text-indent: 1.2em;"><br /></span>
  </div>

  <p style="text-align: justify;">Henry, Tanrı’nın inayetiyle Kral, A.<a href="../Text/dip4.xhtml#f36"><sup>36</sup></a>’ya selam, saygı ve sevgi gönderiyor ki, az sayıda insan gönderir!</p>

  <p style="text-align: justify;">En büyük sorunlar, en iyi müşavirliği yapacak, en büyük insanları gerektirir. Bu insanlar haricen güçlü, kalben iyi niyetli olmalıdır ki, söz konusu meselenin iyi sonuçlanması için istişareye istekli olsunlar. Çünkü herhangi bir girişimde ne sadece güç, ne de sadece iyi niyet işe yarar. Ah sadık tebaam, biz düşünüyoruz ki, bu niteliklerin ikisi de sende eşit miktarda var. Doğrusu, en büyüklerden birisin ve büyük güç sahibisin ve -şayet seni ve bize olan sadakatini iyi bellemişsek- bize ve krallığımıza beslediğin iyi niyet, sahip olduğun güçten de büyüktür. Sadakatle yerine getirdiğin hizmetleri hatırlayarak, bundan sonraki hizmetleri de aynı sadakatle yerine getireceğini bilerek sevgine güveniyor, ama sadakatinin bu sevgiyi aratmayacağını umuyoruz. Çünkü senden kraliyet prenslerinden beklediğimiz sadakatten çok daha fazlasını beklemekteyiz. Nitekim şu ana kadar, sadece geçmişte olanlara sevinmekle kalmayıp geleceğin vaat ettikleriyle de umutlanmak ve sevinmek istiyoruz.</p>

  <p style="text-align: justify;">İyi niyetin bizimle olsun ki, sahip olduğun güçle -fırsattan istifade- sadece bizim değil, tüm din kardeşlerinin, hatta baskı altındaki Kilise’nin özlemini çektiği ihtiyaçlar karşılansın. Bu baskıdan elbet senin de haberin var. Baskı altındaki Kilise’den yardımını esirgeme, ama şefkatin daha ziyade krallıktan ve din kardeşlerinden yana olsun. Kilise, şimdiye kadar bu ikisi tarafından yüceltildi, ama heyhat, bugün ikisinden de yoksun, çünkü bir adam haksız iddialarıyla hem kendisine hem de (söz konusu) diğer ikisine zarar verdi. Bu adam ikisine de yararlı olmadığı ve yararlı olmak istemediği gibi, ikisi için de zararlı oldu.</p>

  <p style="text-align: justify;">Seni söz konusu adamın kimliği hakkında daha fazla karanlıkta tutmamak için söyleyeyim: Keşiş Hildebrand (çünkü alışkanlıkları itibariyle gerçekten bir keşiş), yani sözde Papa! Sen de gayet iyi biliyorsun ki, Papalık Makamı’nı bir din adamı şefkatiyle değil, bir gaspçı zorbalığıyla işgal ederek barışı yok edip Katolik birliğini bozmakta/çözmekte. Yaptıklarından sadece birkaçını anmak gerekirse: Krallığı ve Kilise’yi Tanrı’nın izni olmaksızın gasp ederek ilahi nizamı küçümsedi. Oysa Tanrı, söz konusu iki kurumun -krallığın ve Kilise’nin- tek değil, iki ayrı birim olarak kalmasını buyurmuş, iki kılıcın yeterli olacağını söylerken mecazen bunu kastetmişti. “Baba bak burada iki kılıç var,” denilince, Tanrı “Bu yeterlidir,” diye cevap verir. Kilise de ruhani ve dünyevi kılıçların birlikte kullanılacağını ve her türlü kötülüğün bu suretle kesilip atılacağını belirtmiştir. Bir diğer ifadeyle, herkesin Tanrı’nın temsilcisi olan kralın ruhani kılıcına itaatle yükümlü olduğunu söylerken, dünyevi kılıcın içerideki (bu) ruhaniyete sadakatle, dışarıdaki Hıristiyanlık düşmanlarını püskürtmekle yükümlü olduğunu söylüyordu ki, sorumlulukları iç içe olan bu iki kurum birbirine saygıda kusur etmeksizin el ele versin. Eğer istersen, Hildebrand’ın budalalığıyla/çılgınlığıyla bu ilahi nizamı nasıl bozduğunu bizzat gör. O’na göre, kendisine yalvarıp yakarmayan hiç kimse papazlık onuruna nail olamaz, (yani) kibri bu denli büyük. Beni de krallığımdan etmeye çalışıyor, Tanrı’nın lütfuyla sahip olduğum krallığımdan! Dahası, beni tahttan indirmekle ve ölümle tehdit etmekte!</p>

  <p style="text-align: justify;">Senin de bildiğin gibi, bize sık sık benzer biçimde hakaret ede geldi, ama tatmin olamamış ki, her gün yeni bir şey icat edip hoyratça bela çıkartıyor(...)</p>

  <p style="text-align: justify;">Dolayısıyla, utanma aziz dostum, istirham ederim diğer din kardeşlerinle birlikte yaptığım bu talebi kabul etmekten utanma ve Worms’deki Hamsin Yortusu<a href="../Text/dip4.xhtml#f37"><sup>37</sup></a>’na katıl. Katıl ki, bu mektubumda birkaçını andığım prensle birlikte, olanları bizzat dinleyebilesin ve ne yapmamız gerektiği hususunda bizle-re akıl ver. Çünkü Kilise tarafından kulakları çekilerek uyarılan sevgili din kardeşlerin de sana şerefimiz ve krallığımız adına yalvarıyor.</p>

  <h4 id="sigil_toc_id_174" style="text-align: center;"><span style="font-weight: bold; font-style: italic;">İmparator IV Henry’den Roma Kilisesi’nin Kardinallerine*</span></h4>

  <div>
    <sub><span style="text-align: justify; text-indent: 1.2em;">*&nbsp;</span><span style="text-align: justify; text-indent: 1.2em; font-style: italic;">Imperial Lives and Letters of the Eleventh Century,</span><span style="text-align: justify; text-indent: 1.2em;">&nbsp;Columbia University Press, 1962.</span></sub><span style="font-weight: bold; font-style: italic;"><br /></span>
  </div>

  <div>
    <span style="text-align: justify; text-indent: 1.2em;"><br /></span>
  </div>

  <p style="text-align: justify;">Dikkat buyurun; kararlaştırılan tarihte Tanrı’nın izniyle Roma’da olacağız. Eğer o öyle istiyorsa, dediği gibi olsun ve her şeyi orada yapalım. Oradaki elçilerimizle birlikte gelme önerinizi, şayet daha uygun olacaksa, kabul ediyoruz; bizleri onlar karşılasın. Kaç kişi olursa olsun, sizler de onunla birlikte gelin ve dinleyip hüküm verin. Papa gibi davranmayı becerebilirse ona itaat eder, aksi takdirde -şayet sizler de bizimle aynı fikirde olursanız-Kilise’nin ihtiyaç gösterdiğini nasp ederiz.<a href="../Text/dip4.xhtml#f38"><sup>38</sup></a></p>

  <p style="text-align: justify;">Bu önerimizi reddetmemelisiniz. Eğer ona kulak verilecekse, krala da itaat edilmelidir. Hildebrand ilahi takdiri yok saymaktadır. Neden? Neden buna karşı çıkmamaktasınız? Tanrı bir değil, iki kılıç gerektiğini buyurmadı mı? Ama Hildebrand tek bir kılıçta ısrarlı ve Tanrı’nın daha beşikteyken bize bahşettiği krallığı yok etme peşinde. Tanrı buyruğunun her gün nasıl tezahür ettiğini, O’nun bizleri Hildebrand ve yandaşlarının kurduğu tuzaklardan nasıl koruduğunu, iyi niyetli olan herkes görüyor. Hildebrand istemese de bizler krallığımızı yönetmeye devam etmekteyiz; onun tahta geçsin diye yerimize atadığı şövalyeyi, o yalancıyı, Babamız ortadan kaldırdı.</p>

  <p style="text-align: justify;">Büyükbabamız ve babamız Henry’ye (III. Henry) olan inancınız/imanınız aşkına -ki buna sadık kalmalısınız ve Hildebrand gelinceye kadar sadık kaldınız- bize Efendimizin inayetiyle bahşedilen bu mirası inkâr etmemenizi istiyoruz. Öte yandan, şayet inkâr etmekse niyetiniz, nedenini açıklamalısınız, çünkü sizlere adil davranmaya, hakkınızı vermeye, kim olursa olsun, Aziz Petrus’a hürmeten, hak eden herkesi ödüllendirmeye hazırız. Biz, sizlere değil, size saldıranlara saldırmaya geldik.</p>

  <p style="text-align: justify;">Hildebrand yüzünden Kilise’yi baskı altında tutmaktan vazgeçin; adil olun. Bırakalım Kilise adaleti yargılasın onu. Papalığını sürdürmesine razıysanız, savunun; savunun, ama yalancı şahit olarak değil!</p>

  <p style="text-align: justify;">Adaleti güce kurban etmekle eline ne geçiyor acaba? Yüceldikçe daha da adaletsiz davranabilir, zulmedebilirim diye düşünüyor olmalı. Bu mu istediği? “Hiç kimse tarafından yargılanamayacak biri olmalı” diyen kendisi, ama aslında, “Bildiğini okusun!” demeye getiriyor. Ne ki, Hz. İsa Mesih böyle buyurmuyor ve diyor ki, “Aranızda en soylu/yüce olan diğerlerinin hizmetinde olacak.” Kendisini Tanrı’nın kullarının da kulu addetmesi gereken birinin sahip olduğu güçle Tanrı’nın kullarına zulmetmesi adil değildir. Daha düşük bir mertebede olmak onu utandırmamalıdır, çünkü bu suretle tüm takva ehlini ilgilendiren bir skandala son vermiş olur. “Kim ki,” der Efendimiz, “bana iman eden küçüklerden birine yanlış yapar, boynuna değirmen taşı geçirilsin daha iyi.” Heyhat, küçükler de büyükler de onun yol açtığı skandala karşı çıkarak, giderilmesini istemekte.</p>

  <p style="text-align: justify;">Bunlardan dolayı, bırakın kahramanca gelsin. Vicdanı rahatsa, burada olduğumuza sevinecek, bütün bu iddiaların aksinin ispatlanması halinde zafer kazanmış olacaktır. Kilise yasaları uyarınca ve sizlerin hükmüyle haksız yere işgal ettiği papalık makamının şerefinden mahrum kalacak olsa bile, hayatının tehlikede olmadığından emin olmalıdır. Her şeyi sizlerle birlikte yapmaya ve şayet bize direnmezseniz, sizler olmadan hiçbir şey yapmamaya hazırız.</p>

  <p style="text-align: justify;">Son olarak, tek isteğimiz adalet ve adaletin ona en yakışan yerde hüküm sürmesidir. Adil olmanızı umuyor ve adaleti aranızda bulmamız halinde, Tanrı’nın inayetiyle, bunu ödüllendirmeye kararlı olduğumuzu bildiriyorum.</p>

  <h4 id="sigil_toc_id_175" style="text-align: center;"><span style="font-weight: bold; font-style: italic;">Novit Ille</span><a href="../Text/dip4.xhtml#f39"><sup>39</sup></a><span style="font-weight: bold; font-style: italic;">&nbsp;*&nbsp;</span></h4>

  <h4 id="sigil_toc_id_176" style="text-align: center;"><span style="font-weight: bold; font-style: italic;">Papa III. Innocent</span><sup><a href="../Text/dip4.xhtml#f40">40</a></sup></h4>

  <div>
    <sub><span style="text-align: justify; text-indent: 1.2em;">*&nbsp;</span><span style="text-align: justify; text-indent: 1.2em; font-style: italic;">Select Letters of Pope III. Innocent,</span><span style="text-align: justify; text-indent: 1.2em;">&nbsp;Oxford University Press, 1953.</span></sub><br />
  </div>

  <div>
    <span style="text-align: justify; text-indent: 1.2em;"><br /></span>
  </div>

  <p style="text-align: justify;">1198'den 1216'ya kadar Papa III. Innocent tarafından yönetilen Kilise, VII. Gregorius'un kilisesinden daha farklı bir yerdi. Bu iki papa arasında geçen sürede Kilise ile ilgilenen devlet adamları, Batı tarihinin en büyük gelişmelerinden birine aracılık etti ve İlk Çağ felsefesi, edebiyatı ve yasalarının geri kazanımına tanıklık eden bir entelektüel canlanma yaşandı. VII. Gregorius yüksek eğitim görmemiş, hatta pek az eğitim görmüştü. III. Innocent ise Paris Üniversitesi'nde ilahiyat, Bo-logna Üniversitesi'nde Roma ve Kilise hukuku okumuştu. Kilise işleri, artık böylesi yüksek eğitim gerektirmekteydi. Nitekim, On Üçüncü yüzyılın sonuna geldiğimizde, Papa ve Hıristiyanlık âleminin tüm din adamları, mevcut krallıkların ve bu krallıkların ileri gelenlerinin yaşamlarını etkileyen tüm maddi ve manevi sorunlarıyla görülmemiş ölçüde ilgilenmekteydi. III. Innocent'ın icraatı, papalığı süresince, tüm Avrupa'yı etkiledi. Güney Fransa'daki "kâfir"lere ve Orta Doğu'daki Müslümanlara karşı birer haçlı seferi düzenledi; Avrupa'nın en can alıcı işlerini görüşmek üzere, binden fazla önemli kilise adamını Roma'da bir araya getiren bir konsey toplayarak İmparatorluğun ve İngiltere, Fransa gibi önde gelen ülkelerin yöneticileriyle siyasi ve dini tartışmalara girmek suretiyle mücadele etti. Papalığa göre Hıristiyan dünyasının liderlik sorunu vardı ve bu yüzden tehlike altındaydı. Ve Innocent'in cephaneliğindeki başlıca silah, iyi bir Hıristiyan'ın görevlerinin ne olduğunu binbir türlü tanımlayarak resmiyete dökmüş olan Kilise yasalarıydı. Nitekim, Kutsal Yazılar'ın Kilise yasalarının temellendiği unsurlardan biri olduğu gerçeğinden hareketle, krallardan birine çok da otoriter bir üslupla hitap ederek,&nbsp;<span style="font-style: italic;">Novit Ille</span>&nbsp;gibi bir hükmü bildirmekten geri kalmadı.</p>

  <p style="text-align: justify;">Fransa başpiskoposu ve piskoposlarına:</p>

  <p style="text-align: justify;">O ki, her şeyi bilir, kalpleri yoklar ve sırları mükemmelen sezer, Fransa’nın şanlı kralı Hz. İsa Mesih’ten içre sevgili oğlumuz Philip<a href="../Text/dip4.xhtml#f41"><sup>41</sup></a>’i tertemiz bir kalp, tertemiz bir vicdan ve içten bir inançla sevdiğimizi, Fransız krallığının ve Papalık Makamı’nın (daha da) yükselip yücelmesi için, başarılı olmasını arzuladığımızı da bilir. Çünkü Tanrı tarafından kutsanmış olan krallığı O’na hep sadık kalmış ve bu sadakatten bize göre hiç sapmamıştır. Kötü meleklerin bazen şu veya bu şekilde baskın yaptıklarını ya da hepimizin bazen Şeytan’ın oyununa gelebileceğimizi biliriz, ama kralın Şeytan’ın tuzağına düşmeyeceğinden eminiz.</p>

  <p style="text-align: justify;">Dolayısıyla, kimse kralın yargı yetkisine ve gücüne -o bizim yargı yetkimize ve gücümüze mecburken- karışmak istediğimizi sanmasın. (Zaten) Biz-ler kendi yargı yetkimizi tam manasıyla kullanamazken, bir başkasınınkini gasp etmek niye? Ne ki, Efendimiz İncil’de, “Eğer kardeşin sana karşı günah işlerse gidip onu payla; seni duyarsa kardeşini kazanmış olursun. Ama seni duymazsa, yanında bir iki kişi daha götür ki, tanıklık etsinler ve ağızlarından çıkan sözler sabitleşsin. Onları da dinlemezse, git kiliseye söyle. Kiliseyi de dinlemeyecek olursa, bırak senin için bir kafir olarak kalsın” der. Ne var ki, İngiltere<a href="../Text/dip4.xhtml#f42"><sup>42</sup></a>&nbsp;kralı -elindeki kanıtları ibraz etmeye hazır olduğunu beyanla- mülkünü ihlal ettiğini iddia ettiği Fransa Kralı’nı İncil’de belirtildiği gibi uyardığı ve fakat bir yere varamadığı için Kilise’ye başvurduğuna göre, evrensel kiliseyi yönetmekle görevlendirilmiş olan bizler, ta ki delegasyondan biri olarak burada bulunan Kral Philip tersini ispat etsin, Tanrı’nın buyruğuna göre hareket etmekten başka ne yapabiliriz? Bizler mülke dair bir yargılama yapmaya niyetlenmiyoruz, çünkü ortak hukukun uygulanmasının geleneğe aykırı olarak veya özel imtiyazla sınırlandığı durumlar hariç, bu onların meselesidir. Ne var ki, günah suçunu yargılamak şüphesiz bizim işimizdir ve bu suçu kim işlemiş olursa olsun, yargılamalıyız ve yargılayabiliriz(...)</p>

  <p style="text-align: justify;">Bu nedenle, Majesteleri, bu konuyu Papalık Makamı’na taşımak suretiyle yanlış yaptıklarını düşünmesin. Okuduklarımızdan anlıyoruz ki ünlü İmparator Valentinian<a href="../Text/dip4.xhtml#f43"><sup>43</sup></a>&nbsp;Milano Kilisesi’nin yardımcı piskoposlarına şöyle der: “Papalık Makamı’na, İmparatorluğu yöneten bizlerin bile içtenlikle baş eğeceği, birer insan olarak işleyebileceğimiz günahlara dair nasihatini hekimin verdiği ilaç gibi sorgusuz kabul edeceğimiz birini getirmeye gayret edin.” İmparator Theodosius’un -Kral Philip ahfadından Charles’ın yeniden yayınlamış olduğu- bir kararnamesi vardır: “Bir insanın mahkemeye başvurarak açtığı davanın kabul edilmesi halinde, yargılama sürecinin herhangi bir aşamasında (söz konusu şahıs şikâyetini davanın başında veya daha sonra veya dava kapanırken veya karar aşamasında dile getirirken) Kutsal Papalık Makamı tarafından yargılanmak istediğini bildirirse, karşı taraf itiraz da etse, davacı ifadeleriyle birlikte piskoposluk mahkemesine gönderilecektir.” Bizler bunun üstünde durmayız, çünkü aslolan ilahi yasalardır ve bizler yetkimizi insanoğlundan değil, Tanrı’dan alırız. Aklı başında herkes bilir ki, herhangi bir Hıristiyanı işlediği dünyevi suç nedeniyle kınamak/ uyarmak ve bize karşı çıkması halinde cezalandırmak görevimizdir. Bunun böyle olduğu hem Eski hem Yeni Ahit’te yazılıdır. Efendimiz, peygamberi aracılığıyla der ki, “Çekinme haykır, sesin bir trompet gibi yüksek çıksın ki, kullarıma hadlerini aştıklarını duyurabilesin.” Ve Eski Ahit’te ekler: “Kötü olana kötülük yaptığını söylemezsen, işlediği günahla ölecektir, ama Ben onun kanını senin elinde görmek istiyorum.” Havari bizleri “itaatsizlik” ile ilgili olarak da uyarır ve bir başka yerde der ki: “Bütün cefakârlığın ve öğretiye olan inancınla kına, payla ve uyararak öğüt ver.” Bunun görevimiz olduğu ve bu güce/yetkiye sahip olduğumuz, Efendimizin Anathoth’da rahip olan peygamberimize söylediği şu sözlerden bellidir: “Bak, bugün sana tüm ulusların ve krallıkların kökünü sökme, onları alaşağı etme, tahrip etme, imha etme ve (sonra) yeniden inşa edip tohum ekme sorumluluğu verdim.” Anlaşılabileceği üzere, tüm fani günahlar kökünden sökülüp imha edilmelidir. Dahası, Efendimiz Cennet’in anahtarlarını Aziz Petrus’a verirken şöyle der: “Yeryüzünde bağladığın her şey gökyüzünde de bağlanacak; ve yeryüzünde çözülen her şey, gökyüzünde de çözülecektir.” İşlediği fani günahın Tanrı katında bağlayıcı olduğunu herkes bilir, bundan şüphe etmez. Nitekim Petrus, Tanrı katında bağlı olacağından şüphe etmediklerini, ilahi hüküm uyarınca, yeryüzünde bağlayacaktır.</p>

  <p style="text-align: justify;">Kralların diğer insanlardan farklı bir muameleye tabi olmaları gerektiği söylenebilir belki, ama Tanrı’nın yasasında, “Büyüğü, küçüğü yargıladığın gibi yargılayacak; yargıladıklarını kayırmayacaksın” yazılıdır. “İnsanları kayırmak,” der Aziz James, “birinin iyi giyimli bir diğerine, ‘iyi bir yere otur’, fakir fukaraya ‘orda ayakta dur veya ayağımın dibine otur’ demesi gibi bir şeydir.”</p>

  <p style="text-align: justify;">Bizler her bir günahkârı yanlış yapmaktan alıkoyup hakikate çağırmak üzere yargılamakla yükümlüyüz ve bu güce sahibiz, ama aynı yetki ve gücü kullanabileceğimiz bir diğer alan barışa karşı işlenen günahlardır. Barış sevgi/aşk bağıdır; öyle ki Hz. İsa Mesih bu konuda havarilere şöyle diyerek yol gösterir: “Girdiğiniz herhangi bir evde, önce ‘Barış sizinle olsun’ deyin; ve eğer barışın oğlu oradaysa, ona güvenin.” Ve bir başka zaman, “Kim sizi (evine) buyur etmez ve sözlerinizi duymazdan gelirse, ondan ayrılırken ayaklarınızın tozunu silkerek ona karşı tanıklık etmeye hazır olun.” Havariler için bu gibi insanlardan “ayrılmanın” anlamı, bu insanları havarilerin sohbetinden mahrum bırakmak değil de nedir? “Ayakların tozunu silkmek” dinen cezalandırmak değil de nedir? Çünkü “toz”, Musa’nın ocaktaki külü etrafa saçmak suretiyle Mısır diyarında yol açtığı irinli yara salgınının (ahlak bozukluğunun) tozudur. Barış mesajını almayan ve duymayanları Mahşer’de bekleyen ağır hüküm ve ceza, Hakikat’in şu sade, ama bir o kadar güçlü sözlerinde saklıdır: “Doğrusu, şehir için Mahşer, Sodom ve Gomorra diyarı için olduğundan çok daha dayanılmaz olacaktır.” Şehirle kastedilen, krallar dahil, orada yaşayan tüm insanlardır.</p>

  <p style="text-align: justify;">Dahası, “yasanın kuralları uyarınca”<a href="../Text/dip4.xhtml#f44"><sup>44</sup></a>, bir adamın kendisini bir diğeri karşısında haklı görüyor olması keyfiyeti, bir başkası tarafından ona karşı kullanılabileceğine göre ve âkil Cato<a href="../Text/dip4.xhtml#f45"><sup>45</sup></a>&nbsp;“Yaptığınız yasalara teslim olun” dediğine göre ve Fransa Kralı hafızasıyla ünlü eski İngiliz kralı Richard’a karşı -ki statüsü Kral Philip’ten aşağı değildi- savaş zamanı, Kilise ve Kilise’nin iyi niyetinden yararlanmış olduğuna göre, Kral Richard’dan esirgenmeyen hakkın, Kral John’a tanınması talebini nasıl savunacaktır? Son olarak, (söz konusu) iki kralın arasında barış antlaşması yapılarak taraflarca ant içmek suretiyle teyit edilmiş olduğu halde, Kral Philip’in antlaşmaya sadık kalmamış olmasını dikkate almamazlık edemeyiz, çünkü yeminli mükellefiyet, şüphesiz Kilise’nin yargılama alanına girer ki, bozulan barış antlaşması tekrar tesis edilebilsin.</p>

  <p style="text-align: justify;">Bu ciddi hukuk ihlaline göz yummak suretiyle kiliselerimizin tahrip edilmesine ya da Hıristiyanların katledilmesine razı olamayacağımıza göre, sevgili oğlumuz, Casamari<a href="../Text/dip4.xhtml#f46"><sup>46</sup></a>&nbsp;başrahibini -Kral Philip, Kral John ile sağlam bir barış antlaşması veya ateşkes yapmadığı veya alçakgönüllülükle adı geçen başrahip ve muhterem kardeşimiz Bourges başpiskoposuyla konuşup İngiliz kralı hakkında Kilise’ye ilettiği şikâyetin meşru bir şikâyet mi, yoksa bir istisna mı olduğunu gayrı resmi olarak tahkik etmediği sürece- kendisine verdiğimiz talimat çerçevesinde hareket etmesini emrettik. Dolayısıyla, sadakatınıza güvenle, Papalık Makamı’nın buyruğuyla başrahibin talimatlarını alçakgönüllükle karşılamanızı, daha doğrusu bizim vereceğimiz hükme riayet etmenizi ve riayet edilmesini sağlamanızı emrediyor; aksi halde itaatsizliğinizin cezalandırılacağını bildiriyorum.</p>

  <p style="text-align: justify;"><br /></p>

  <p style="text-align: justify;"><span style="font-style: italic;">III. Innocent’ın, Fransız kralının işlerine başarıyla müdahil olması ve aynı süre içinde lort payesi vermek suretiyle İngiliz John’u kendi feodal düzenine tabi kılmasının üstünden yaklaşık yüz yıl geçtikten sonra, bir dizi olay ve sorun Papa, İngiltere ve Fransa’nın arasını açtı. 1290’larda, Fransa Kralı IV Philip ile İngiltere Kralı I. Edward ülkelerinin savaş halinde olması nedeniyle din adamlarını vergilendirme yoluna gidip onları da bu milli olayın içine çekmeye çalıştı. Katı bir hukukçu ve yönetici olan yaşlı Papa VIII. Boniface, bu duruma saldırgan bir biçimde tepki verdi ve din adamlarının seküler otorite tarafından papalık izni olmaksızın vergilendirilmesini yasakladı. Ne ki, iş bununla bitmedi. Çoğunluk Boniface’in yeni doğan krallıklara hükümranlık dayattığı kanısındaydı; nitekim bu iddialar On Üçüncü yüzyıl boyunca -çoğu kilise hukukunda uzman- papa yanlılarının ağzından düşmedi. Oysa aynı yüzyıl, sadece mahkeme, ordu ve parlamento gibi etkin kraliyet kurumlarının inşasına değil, monarşinin saygınlığını ululayan, kralla imparatoru eşitleyen ve toplum yararını ilgilendiren konularda krala neredeyse sınırsız idari yetki veren kuramların geliştirilmesine tanıklık etmekteydi.</span></p>

  <p style="text-align: justify;"><span style="font-style: italic;">Kraliyet kurumlarının gücü hemen hissedilmişti: I. Edward yasaların krala tanıdığı korumayı reddetti ve İngiliz din adamlarına polis yoluyla sağlanan güvenliği kaldırdı. IV Philip Fransa’dan Roma’ya akan bütçeyi keserek, Fransa’daki Kilise’nin işleyişini birçok bakımdan örseledi. 1301’e geldiğimizde, yaşlı Papa çok öfkeli ve buruktu, ama 1300’de düzenlenen Jübile</span><a href="../Text/dip4.xhtml#f47"><sup>47</sup></a><span style="font-style: italic;">&nbsp;için Roma’yı ziyaret eden binlerce hacı tarafından kendisine gösterilen sevgi, onu muhalifleriyle baş edebileceğine inandırdı. 1301’de Fransız Kilisesi’nin yeniden yapılanmasını planlamak üzere, Fransız din adamlarını Roma’da topladı. Ve bir sonraki yıl,</span>&nbsp;Unam Sanctam&nbsp;<span style="font-style: italic;">fermanını yayınladı ki, bu ferman, papalık otoritesini tesis etmek üzere, III. Innocent’in yayınladığı en radikal bildiriydi.</span></p>

  <h4 id="sigil_toc_id_177" style="text-align: center;"><span style="font-weight: bold; font-style: italic;">Unam Sanctam</span><a href="../Text/dip4.xhtml#f48"><sup>48</sup></a><span style="font-weight: bold; font-style: italic;">*&nbsp;</span></h4>

  <h4 id="sigil_toc_id_178" style="text-align: center;"><span style="font-weight: bold; font-style: italic;">Papa VIII Boniface</span></h4>

  <div>
    <sub><span style="text-align: justify; text-indent: 1.2em;">*&nbsp;</span><span style="text-align: justify; text-indent: 1.2em; font-style: italic;">Select Historical Documents of the Middle Ages,</span><span style="text-align: justify; text-indent: 1.2em;">&nbsp;George Bell &amp;&nbsp;Sons, 1892.</span></sub><span style="font-weight: bold; font-style: italic;"><br /></span>
  </div>

  <div>
    <span style="text-align: justify; text-indent: 1.2em;"><br /></span>
  </div>

  <p style="text-align: justify;">İnancımız, tek bir kutsal ve apostolik<a href="../Text/dip4.xhtml#f49"><sup>49</sup></a>&nbsp;Katolik kilisesi olduğunu, kurtuluşu ve bağışlanmayı başka bir yerde bulamayacağımızı teyit ederek, bizleri buna imana mecbur kılar(...) Bu kilisede tek bir Tanrı, tek inanç ve tek vaftiz vardır. Nitekim tufanda da bu tek kiliseyi temsil eden tek bir gemi, tek bir dümenci ve tek bir komutan vardı; bir diğer ifadeyle, sadece Nuh ve gemisi vardı. Okuduklarımızdan anlıyoruz ki, tufanda, bu gemi hariç, dünyadaki her şey yerle bir oldu. Biz işte bu tek kiliseye büyük saygı gösteririz(...) Tanrı’nın kusursuz kumaşından biçilmiş olan bu tufanı hak etmekle birlikte, payımıza düşeni aldık. Bu nedenle, bu bir ve tek kilisede iki başlı bir hilkat garibesi değil, tek bir beden ve tek bir baş var: Hz. İsa Mesih, vekili Aziz Petrus ve halefleri. Nitekim Petrus’a “koyunlarımı doyur” diyen Tanrı’nın Kendisiydi. Özel olarak şu veya bu koyunları işaret etmeksizin, genel bir ifade kullanıp “koyunlarım” dedi ve ona bütün koyunlarını teslim etti. O halde, şayet Yunanlılar veya başkaları, Tanrı tarafından Petrus ve haleflerine teslim edilmediklerini söylüyorsa, Mesih’in sürüsünden olmadıklarını itiraf ediyorlar demektir; çünkü Yuhanna’da Tanrı, sadece tek bir ağıl ve tek bir çoban vardır diyor. İncil bize bu ağılda iki kılıç olduğunu söylüyor; biri ruhani, diğeri dünyevi (zamansal). Nitekim kilisede konuşmakta olan havariler, “Bak, iki kılıç var” dediklerinde, Tanrı bu çok fazla diye cevap vermedi, yani bu yeterlidir dedi. Dünyevi kılıcın Petrus’un sorumluluğunda olduğunu inkâr eden, Tanrı’nın şu sözünü de yanlış tefsir ediyor demektir: “Kılıcını kınına sok.” Dolayısıyla, iki kılıç da kilisenin sorumluluğundadır; biri piskoposların elinde kilise tarafından, diğeri kralların ve şövalyelerin elinde, ama piskoposların rızasıyla kilise için kullanılmak üzere elbet. Dahası, biri diğerine üstün, (yani) dünyevi kılıç ruhani kılıca tabi olmalıdır. Havari, “güç Tanrı’nındır ve bu gücü kullananlar Tanrı tarafından görevlendirilir” dediğine göre, (söz konusu) iki kılıç birbiriyle eşit değildir. Öyle olsaydı görevlendirme gerekmez, daha güçsüz olan güçlüye tabi olurdu ki, büyük işler yapabilsin. Kâinat yasaları uyarınca her şey hemen eşitlenmez; en aşağıdan ortaya, ortadan en yukarıya doğru giden bir düzen içinde yer alır. Ruhani gücün saygınlık ve asalet itibariyle her türlü dünyevi güçten üstün olduğuna gelince, itiraf etmeliyiz ki, ruhani olan şeyler, dünyevi olanlardan üstündür. Bu gerçek kiliseye ödenen aşardan<a href="../Text/dip4.xhtml#f50"><sup>50</sup></a>&nbsp;ve bağışlardan bellidir ve tüm bunlar bizim denetimimizdedir. Şurası muhakkak ki, ruhani güç dünyevi gücünü kanıtlamalı ve bunun ne derece iyi olduğuna karar vermelidir. Yeremya’nın şu sözleri bunu doğrular: “Seni bugün tüm milletlerin ve krallıkların üstüne koydum(...)” Bu nedenle, şayet dünyevi güç günah işlerse ruhani güç tarafından yargılanacak, alt düzeydeki ruhani güç hata yaparsa, bu daha yukarıdaki bir güç tarafından yargılanacaktır. Ama en büyük olan hata yapıp günah işlerse, havarilerin tanıklığında, sadece Tanrı tarafından yargılanır, insanlar tarafından değil. Ruhani biri her şeyi yargılar, ama kimse tarafından yargılanamaz. Bu yetke, bir insana bahşedilmiş ve bir insan tarafından kullanılıyor da olsa, insani değil ilahidir; çünkü Petrus’a ilahi bir ses tarafından bahşedilmiş, bizzat Hz. İsa Mesih vasıtasıyla, o ve tüm halefleri için bir kayanın üstüne kurulmuştur(...) Burada şunu beyan ve ilan ederiz ki, herkesin kurtuluşu Katolik Roma Kilisesi’nin dini liderine<a href="../Text/dip4.xhtml#f51"><sup>51</sup></a>&nbsp;tabidir. Bu hususun sürekli olarak gözetilmesi için, bir muhtıra olarak, Lateran<a href="../Text/dip4.xhtml#f52"><sup>52</sup></a>; 8. yılımızda; 14 Kasım.</p>

  <p style="text-align: justify;"><span style="font-style: italic;">III. Innocent’in ölümü ile Padovalı Marsilius’un (1270-1342)</span>&nbsp;Defensor Pacis<a href="../Text/dip4.xhtml#f53"><sup>53</sup></a>’inin&nbsp;<span style="font-style: italic;">ilanı arasında geçen yüz yıl boyunca, Kilise ve özellikle de papalık,&nbsp;</span><span style="text-indent: 1.2em; font-style: italic;">kurumsal olarak güçlenmekle birlikte, Hıristiyanlık âleminin manevi rehberi olarak etkinliğini kaybetti. Papalar iyice uzmanlaşmış bir Kilise bürokrasisi ve yargı sistemine hükmederken, bir dizi yeni yasa çıkardılar ve içlerinden biri de Kutsal Roma İmparatoruna karşı başarılı bir haçlı seferi düzenledi. Ne var ki, milli monarşiler hem Kilise hem de kendi ülkelerindeki ruhban sınıfın üstündeki egemenlik haklarını korumada kararlıydı; nitekim bir defasında krallardan birinin ajanı papaya karşı kaba kuvvet bile kullanmıştı. Bilim adamlarının sabırlı çabaları sayesindedir ki, sonunda, Aristo’nun</span><span style="text-indent: 1.2em;">&nbsp;Etik ve Siyaset’inin&nbsp;</span><span style="text-indent: 1.2em; font-style: italic;">seküler ve doğacı kuramı ve değerleri prenslere, papalara ve onların teorisyenlerine teslim edildi.</span></p>

  <p style="text-align: justify;"><span style="font-style: italic;">Marsilius, önce Padova’da tıp eğitimi, sonra da Paris’te fen bilimleri ve ilahiyat eğitimi görmüştü. Zaman içinde, Papa XXII. John ile seçilmiş imparator Bavyeralı Louis -ki John tanımayı reddetmişti- arasındaki bir ihtilafın içine düştü. 1323’de Papa, kendisine biat etmesi şartıyla, Louis’nin imparatorluğunu kabul edeceğini söyledi.</span>&nbsp;Defensor Pacis&nbsp;<span style="font-style: italic;">papalık gücünün teorik temellerine felsefi bir saldırı ve reddiye olarak, 1324’de çıktı. Marsilius, Orta Çağın üniter Hıristiyanlık kavramına güçlü bir biçimde karşı çıkmakta; Batı Avrupa’nın her yanında, Papa veya Kilise’nin rehberlik/yönetim talep ve iddialarına karşı akılcı bir açıklama geliştirmeye çalışan seküler milli devletleri, yepyeni tezler ileri sürmek suretiyle desteklemekteydi. Marsilius’un 1324 yılında yayınlanan</span>&nbsp;Defensor Pacis&nbsp;<span style="font-style: italic;">adlı kitabı, bir bakıma, yeni tip barışçıl toplum ütopyalarına geçişi simgeler. Marsilius’a göre, barış ve huzur insanlar arasındaki ilişkilerin meyvelerini koruma ve onlardan yararlanmanın en iyi yoludur. Bundan dolayı “her uygarlığa halkların saçılıp serpildiği, insan yararının korunduğu bir huzur ortamı dilenmelidir” diyor. Bu çağrıcı geleneğin, On Sekiz ve On Dokuzuncu yüzyılı aşan etkisinin bugün bile görülmekte olduğu söylenir.</span></p>

  <h4 id="sigil_toc_id_179" style="text-align: center;"><span style="font-weight: bold; font-style: italic;">Defensor Pacis*&nbsp;</span></h4>

  <h4 id="sigil_toc_id_180" style="text-align: center;"><span style="font-weight: bold; font-style: italic;">Padovalı Marsilius</span></h4>

  <div>
    <sub><span style="text-align: justify; text-indent: 1.2em;">* Ewart Lewis,&nbsp;</span><span style="text-align: justify; text-indent: 1.2em; font-style: italic;">Medieval Political Ideas,</span><span style="text-align: justify; text-indent: 1.2em;">&nbsp;Alfred Knopf, Inc., 1954.</span></sub><span style="font-weight: bold; font-style: italic;"><br /></span>
  </div>

  <div>
    <span style="text-align: justify; text-indent: 1.2em;"><br /></span>
  </div>

  <p style="text-align: justify;">(...) Dikkate alınıp üstünde düşünülmesi gereken zor bir mesele var, çünkü diyoruz ki (...) beşeri yasa koyucu<a href="../Text/dip4.xhtml#f54"><sup>54</sup></a>&nbsp;ya doğrudan ya da yöneticileri aracılığıyla, devlet kurumunun her parçası ve her makamının etkin (varoluş) nedenidir. Şunu da söylediğimizi hatırlıyor ve diyoruz ki, Yeni Yasa’daki piskoposluk ya da rahiplik kurumu, ilk kez ve tek başına Hz. İsa Mesih tarafından ihdas edilmişti; ve belirttiğimiz gibi (...) O her türlü seküler ve dünyevi (zamansal) üstünlük payesine (egemenliğine) sırt çevirmişti (...) Dolayısıyla sormak lazım -özellikle de artık mükemmel mümin cemaatleri oluşturduğumuza göre- bir ruhban sınıf ihdas etme yetkisini kim haizdir? Şu noktaya kadar işaret ettiklerimizin birbiriyle çeliştiği açık değil mi?</p>

  <p style="text-align: justify;">O halde, bu çelişkiyi giderelim(...) Bu, Kutsal Yazıları öğreten hocaların “ruhbanlık” olarak tanımladıkları bir kişilik “özelliği” gerektirdiğine göre, ruhbanlığın etkin nedeni, onun yaratanı, yani ruhunu (bu özellikle) önceden mühürlemek suretiyle davranışına yön veren, yani Tanrı’dır. Yeni Yasa’da bu Hz. İsa Mesih ile başlar. Çünkü O ki, hakiki Tanrı ve hakiki İnsan’dır, bir ruhban “insan” olarak hizmeti kendisinden sonra gelen ve bugünkü ruhban insanlar gibi yerine getirirken, “Tanrı” olarak ruhban tayin ettiklerinin ruhunu (söz konusu özellikle) mühürlemiş; böylelikle, önce haleflerini, yani kendi havarilerini ve havarileri aracılığıyla diğer rahipleri ve onların haleflerini oluşturmuştur. Nitekim bu havariler veya rahipler insanlara elleriyle dokunup uygun sözcüklerle dua ettiklerinde, Tanrı olarak Hz. İsa Mesih, bu insanlar arasında layık bulduklarının ve buna istekli olanların ruhlarına/ kişiliklerine ruhbanlık özelliği kazandırmaktaydı.</p>

  <p style="text-align: justify;">Bu, insan ruhuna belirli bir özellik kazandırmak üzere tevdi edilen buyruklar için de böyledir. Bu rahiplik özelliğidir ki (...) belirli sözler söylemek suretiyle rahibe ekmekle şarabı Hz. İsa Mesih’in kutlu bedeni ve kanı olarak takdis etme ve kilisenin diğer ayinlerini yönetme, insanları günahlarından arındırma gücü/yetkisi verir(...)</p>

  <p style="text-align: justify;">Şimdi; bence muhtemeldir ki, bu ruhbanlık özelliği ki, bundan böyle bir rahip için&nbsp;<span style="font-style: italic;">olmazsa olmaz</span>&nbsp;ya da<span style="font-style: italic;">asli</span>&nbsp;olarak tanımlayacağız, tüm rahipler için geçerlidir ve ne Roma piskoposu, ne bir başkası, bu özelliğe sıradan bir rahipten daha fazla sahip değildir(...)</p>

  <p style="text-align: justify;">Bunun böyle olduğunu daha da iyi açıklayabilmek için rahip<a href="../Text/dip4.xhtml#f55"><sup>55</sup></a>&nbsp;ve piskopos<a href="../Text/dip4.xhtml#f56"><sup>56</sup></a>&nbsp;sözcüklerinin -farklı özellikleri tanımlasa da- ilk kilisede eşanlamlı olarak kullanıldıklarını söyleyemeyiz. Çünkü rahip sözcüğü yaşı, yani kıdemli olmayı; piskopos sözcüğü ise “nezareti”, yani saygınlık ya da diğerlerinin sorumluluğunu üstlenmiş olmayı ima ediyordu(...)</p>

  <p style="text-align: justify;">Ama havarilerden sonra, yani rahip sayısı artınca, rahipler kilisede görev dağılımı yapmak ve olası skandalları veya hizipleşmeleri önlemek üzere kendi aralarından birini seçtiler ki, kilisenin işleyişi, yapılan bağışların paylaşımı ve benzeri hizmetler en iyi şekilde yapılsın/yönetilsin ve herkes bildiği gibi davranıp karmaşa yaratmasın. Diğerlerini yönetmek üzere seçilen bu rahip ve sadece bu rahip, piskopos ya da nezaretçi adını aldı, çünkü sadece insanlara nezaret etmekle kalmıyor (nitekim eski kilisede herkese piskopos denirdi), diğer rahiplere de nezaret ediyordu(...)</p>

  <p style="text-align: justify;">Bu beşeri seçim ya da atama, seçilen rahibin daha fazla ruhbanlık özelliği taşıdığı ya da daha fazla yetki sahibi olduğu anlamına gelmiyor; Tanrı’nın mabedinde belirli idari işlere nezaret etmek suretiyle, diğer rahipleri ve gönüllüleri görevlendiriyor ve o zamanki keşişlerin terfi koşullarını düzenliyordu. Eminim ki, beşeri yasa koyucu tarafından bahşedilen hariç, bu piskoposun (yönetirken) ne yaptırım gücü/yetkisi vardır (...) ne de kendine has içkin saygınlığı(...) Anlaşılabileceği üzere, tıpkı kutlu Petrus’un diğer havarilerden farkı olmadığı gibi, Roma başpiskoposunun da, bu anlamda diğer rahiplerden farkı yoktur. Çünkü her biri gücünü/yetkisini doğrudan ve eşit oranda Hz. İsa Mesih’ten almıştır.</p>

  <p style="text-align: justify;">Rahiplik kurumunun bazı gelenekleri/alışkanlıkları asli niteliklere sahip değildir. Bu, ibadete dair şeylerin bir rahibin diğerlerini görevlendirmesi ve yönetmesi suretiyle yerine getiriliyor olması için söz konusu olduğu gibi, Yeni Yasa’nın öngördüğü ayinlerin nasıl yapılacağını, belirli rahiplerin belirli insanlara hizmet vermek üzere seçilmesi veya şu veya bu şehirde, şu veya bu cemaate İncil öğretmekte olan fakir kilise mensuplarına yardım amacıyla -yasa koyucu veya birtakım eşhas tarafından öngörülen- bazı dünyevi hizmetlerin yine belirli rahipler tarafından, küçük veya büyük, ama belirli bir yerde yapılması için de söz konusudur(...) İncil’i öğretenlere sağlanan destekten artık geriye ne kalırsa! Bu gibi din dışı faaliyetler, aynı amaçla mabetlere nezaret edenlere havale edilmiş olduğuna göre: bazı bölgelere veya şehirlere seçilerek atananlar ki, ruhban olmaları itibariyle Hz. İsa Mesih’in halefleridir, tıpkı havariler gibi, tek bir yer veya cemaate hizmet vermekle sınırlandırılamaz. Matta’nın son bölümü şöyle der: “Bu nedenle gidin, bütün ulusları talebelerim olarak yetiştirin.”<a href="../Text/dip4.xhtml#f57"><sup>57</sup></a>&nbsp;Hz. İsa Mesih onları belirli yerlere atamamış, onlar kendilerine vahiy yoluyla malum olan İncil yasalarını ve Tanrı’nın kelamını öğretmek üzere, belirli bölgelere ayrılarak, insanları da ayırmışlardır. Nitekim Aziz Pavlus, Galatyalılar’a Mektup’unda şöyle der: “Bana ve Barnaba’ya sağ ellerini uzattılar(...) Ve benim öteki uluslara, onun sünnetsizlere gitmesini uygun gördüler.”<a href="../Text/dip4.xhtml#f58"><sup>58</sup></a></p>

  <p style="text-align: justify;">Ruhbanlık kurumunun ve diğer kutsal yapılanmaların Tanrı’dan ya da Hz. İsa Mesih’ten kaynaklanan etkin unsurunun ne/kim olduğuna, insanlara elle dokunarak ruhu/kişiliği uygun sözler ve duayla, tabir yerindeyse önceden hazırlamak suretiyle de olsa ki, belki de bunun hiçbir etkisi yoktur, çünkü zaten Tanrı’nın takdiridir, bir yere kadar açıklık kazandırdık. Bu açıklamadan şunu anlıyoruz ki, söz konusu olan, rahiplerin hiyerarşik bir sistem içinde birbirine üstün gelebilecek şekilde hizmet gördüğü, ilahi yasayı belirli insanlara öğretmek ve ayin yapmak üzere belirli bölgelere atandığı ve kilise yararına olduğu söylenen dünyevi (zamansal) işlerle meşgul oldukları, beşeri bir kurumsal yapıdır.</p>

  <p style="text-align: justify;">(...) Kutlu Petrus’un her bir halefi, bir diğerinden, belki bir bakıma üstündür ya da öyle görünebilir, ama bu demek değildir ki, diğer havarilerin haleflerinin halefleri, Petrus’un haleflerinin haleflerine biat edecek. Kutsal Yazılar’da bu yönde hiçbir işaret yoktur. Havarilerin aynı oranda yetke sahibi olmadığını kabul etsek bile, bu durum kutlu Petrus’un veya herhangi bir diğer havarinin fıtratı veya müesses gücü itibariyle diğerlerinden üstün olduğunu göstermediği gibi, onu ne asli ruhbanlık haysiyeti, ne Kutsal Yazılar’ı tefsir yoluyla vardığı iman gücü itibariyle farklı kılmaz ve tabi, ona zor kullanmak suretiyle üstünlük sağlama hakkı vermez. Tam tersine! Netice itibariyle herhangi bir havarinin halefi, bir diğer havarinin halefinden güç/yetke itibariyle üstün değildir.</p>

  <p style="text-align: justify;">(...) Bazı rahipler vahiyle veya bir insan tarafından atandıkları için belirli yerlerde, belirli insanlara hizmet veriyor olsa da aslında bir rahip sahip olduğu ruhbanlık gücü ya da kişilik özellikleri nedeniyle özellikle şu sıralarda her yerde ve herkese hizmet edebilir(...)</p>

  <p style="text-align: justify;">(...) Havariler ve onları takiben görevi devralan Babalar döneminden sonra, özellikle de artık mükemmelliğe erişmiş olan Hıristiyan toplumlarında, ilk iş ya adı piskopos olan büyük bir rahip ya da daha alt düzeyden bir piskopos ile altındaki ruhban kadroyu nasp etmek oluyor. Oysa bu işlem, o toplumun Hıristiyan unsurlarının rızası veya seçimiyle gerçekleşerek müesses hale gelmeli; verilen yetki, yine söz konusu unsurlar tarafından belirlenebilmelidir.</p>

  <p style="text-align: justify;">Ne var ki, bir rahip görev süresini buna istekli olan bir diğer Hıristiyanı ruhbanlığa terfi ettirmek suretiyle uzatabilse de, derim ki, ne ilahi yasa ne de beşeri yasa, o rahibe sahip olduğu ruhbanlık gücünü/yetkisini keyfi olarak bir başkasına tevdi etme hakkı vermez. Çünkü diyelim suça yatkın veya vasıfsız birine tevdi etmek suretiyle hem ilahi hem de beşeri yasaya karşı gelmiş, günah işlemiş olur(...)</p>

  <p style="text-align: justify;">Bütün bunları göz önünde bulundurarak bir diğer sonuca varmak isterim. Mükemmel denilebilecek Hıristiyan toplumlarda ruhbanlık hizmetinin nasıl müesses hale geleceğine, kimin seçilip buna kimin karar vereceğine ve ruhbanlığa terfi ettirilmek üzere kimlerin önerileceğine beşeri yargı karar verir ve tek başına hiçbir piskoposun veya heyetin/kurulun beşeri yargıdan veya bu yetkiye sahip yönetimden icazet almaksızın karar vermesine izin verilmez. Bunu, önce Kutsal Yazılar’dan hareketle, sonra da akıl yürüterek doğrulayacağım.</p>

  <p style="text-align: justify;">Kutsal Yazılar der ki, “Hz. İsa’nın öğrencilerinin sayıca çoğaldığı o günlerde, Grekçe konuşan Yahudiler, günlük yardım dağıtımında kendi dullarına gereken ilginin gösterilmediğini ileri sürerek İbranice konuşan Yahudiler’den yakınmaya başladı. Bunun üzerine Onikiler, bütün öğrencileri bir araya toplayıp şöyle dedi: ‘Tanrı’nın sözünü yayma işini bırakıp maddi işlerle uğraşmamız doğru olmaz. Bu nedenle, kardeşler, aranızdan Ruh’la ve bilgelikle dolu, yedi saygın kişi seçin. Onları bu iş için görevlendirelim. Biz ise kendimizi duaya ve Tanrı’nın sözünü yaymaya adayalım.’ Bu öneri bütün topluluğu hoşnut etti. Böylece, iman ve Kutsal Ruh’la dolu biri olan Stefanos’un yanısıra Filipus, Prohoros, Nikanor, Timon, Parmenas ve Yahudiliğe dönen Antakyalı Nikolas’ı seçip elçilerin önüne çıkardılar. Elçiler de dua edip ellerini onların üzerine koydular.”<a href="../Text/dip4.xhtml#f59"><sup>59</sup></a>&nbsp;Eğer en ehliyetli olanların seçimi havarilerin huzurunda daha az ehliyetli olan çoğunluğa yaptırıldıysa (çünkü çoğunluk, eğitimli azınlığa kıyasla, bir insanın özellikle de ahlakına, nasıl yaşadığına dair daha çok bilgi sahibidir), diyakozlardan daha erdemli ve akil olmaları beklenen piskoposların da -havarilerin yokluğunda ve mükemmel bir Hıristiyan toplumunda- onlara dair daha çok bilgi sahibi olan bir heyet tarafından seçilmesi gerekir(...)</p>

  <p style="text-align: justify;">Akla yatkın olana gelince (...) ruhbanlığa aday olan birinin adaylığının onaylanması ve seçimi, tıpkı belirli bir yerde Hıristiyanlara nezaret etmek üzere piskoposluğa terfi etmesi, işgal ettiği makamdan alınması veya mahrum bırakılması, gerekiyorsa aynı konumda kalmaya icbar edilmesi gibi, beşeri yargıçların kararına bağlıdır. Şimdi de kilise yararına denilen geçici din dışı hizmet dağılımının kimin görevi olduğunu anlatacağım.</p>

  <p style="text-align: justify;">(...) Bu işlerin yasa koyucu veya halk çoğunluğu tarafından yapılması, piskoposluğa veya bir başka konuma yanlış birinin getirilmesini önler, zira bu konuda yapılacak bir hata, beşeri yasada veya oradan hareketle yönetici seçiminde yapılacak bir hatadan çok daha vahim sonuçlar doğurabilir. Ahlaksız, sapkın veya cahil bir adamın Hıristiyanlara yol göstermek üzere piskoposluğa terfi ettirilmesi demek, bir sürü dezavantajının yanı sıra, ebediyen yok olmak demektir (...) Bu konuda tüm Hıristiyanlar tedbir ve takdir hakkına sahiptir ve sahip olmalıdır(...)</p>

  <p style="text-align: justify;">(...) O halde, ebediyen yok olma tehlikesi karşısında Kilise yönetimi kutsal varlıklarımızı korumak üzere ve kurtuluşumuz için, beşeri yasa koyucu veya prens tarafından zorlanmalıdır ki, bu akla yatkındır. Buna Kilise’nin karşı çıkması halinde (...)</p>

  <p style="text-align: justify;">Piskoposların veya piskoposlardan oluşan bir heyetin piskopos adaylarının ehliyetini daha iyi değerlendirebileceği düşünülebilir(...) Bu işleri piskoposların halk çoğunluğundan daha iyi bilebileceğini kabul etsek bile -ki bugünlerde bu mümkün değildir- sadece piskoposların veya bir piskopos heyetinin daha doğru değerlendirebileceğini söylenemez, çünkü onlar da söz konusu çoğunluğun parçasıdır. Dolayısıyla, bu konuda halkın kararı piskoposların kararıyla birleşince, daha doğru bir değerlendirme yapılmış olacaktır, zira “bütün, parçalarından büyüktür”.</p>

  <p style="text-align: justify;">İlahi yasayla uyumlu bir beşeri yasanın yürürlüğe konulması, bu ve diğer konularda yöneticinin piskoposların ve diğer saygıdeğer insanların görüş ve değerlendirmelerine itimat etmesi şarttır(...)</p>

  <p style="text-align: justify;">Böylece, kilise düzeninde görev almak isteyen ruhbanlık adayları, her ne düzeyde olursa olsun, yetke sahibi yasa koyucu veya yasama yetkisini haiz<a href="../Text/dip4.xhtml#f60"><sup>60</sup></a>&nbsp;prens tarafından onaylanmış veya reddedilmiş ve benzer biçimde terfi ettirilmiş, bir başka göreve atanmış, görevden alınmış, görevden men edilmiş vb. olacaktır (...) ve tabii tüm bunların mükemmel Hıristiyan toplulukları için geçerli olduğu unutulmamalıdır. Çünkü yasa koyucunun ve yöneticinin kâfir olduğu yerlerde ki, ilkel kilise döneminde hemen hemen tüm toplumlar böyleydi, bu görevin oralardaki Hıristiyan cemaatinin piskoposları tarafından üstlenmesi kaçınılmazdır(...) Hazreti Hz. İsa kilisesinin ilk yıllarında havariler de böyle yapmış, ilahi yasa uyarınca kendilerinden sonra gelecek olanları kendileri belirlemişlerdik</p>

  <p style="text-align: justify;">Şimdi, bağış toplamaya gelince ki, genellikle kilise yararına olarak bilinir, bu bağışlar yoksullara veya İncil vaizlerine dağıtılmak üzere kabul edilir. (...) Yasa koyucu veya kiliseden biri ya da bir heyet tarafından! Bu bağışların dağıtımı, ilahi yasa uyarınca yasa koyucunun takdiriyle yapılıyor olsaydı, yasal olarak kim tarafından, nasıl, ne zaman yapıldığı önemli değildir derdim. Çünkü yasa koyucu, Hıristiyanlar, ilahi yasa uyarınca, İncil vaizlerini gıda ve giyecek yardımı yapmak suretiyle desteklemekle yükümlü olduğuna göre, söz konusu kişi veya heyete verdiği yetkiyi iyi bir nedeni varsa iptal edebilir, görevi kendi üstlenebilir veya bir başkasına devredebilirdik Ne var ki, şayet bağış bir veya birden çok kişi tarafından dini amaçla kullanılmak üzere verilmiş veya vasiyet edilmişse, bağış yapanın veya vasiyet edenin isteği doğrultusunda harcanmalı veya dağıtılmalı; şayet harcamayı veya dağıtımı yapan kişi/heyet hata yaparsa, bu hata beşeri yasa koyucu veya prens tarafından düzeltilmelidir derim.</p>

  <p style="text-align: justify;">Şunu da belirtmek isterim ki, Fransa’nın Katolik krallarının kilisenin işleyişine ve kiliseye yapılan bağışların dağıtımına veya harcanmasına müdahalesi küçümsenmemeli, aksine önemsenmelidir, çünkü bu yetkileri dahilindedir. Nitekim bugüne kadar kilise düzeni içinde elindeki bağışları yetkilendirilmeksizin dağıtan veya harcayan bazı makamlara müdahil olup yeni bir düzen tesis etmiştir. İlahi yasa, yasa koyucuyu veya kralı bu işleri yerine getirmekten men etmez; tersine, mükemmel toplumlarda iman sahibi olanlar, yasa koyucu veya kralın bu yöndeki otoritesine saygı gösterir.</p>

  <p style="text-align: justify;">Yukarıda anılan ilkeler çerçevesinde şunu da eklemeliyim ki, beşeri yasa koyucu veya prens kiliseye yapılan bağışlar ve özellikle de gayrımenkuller üzerinden, ilahi yasa uyarınca, İncil vaizlerini destekleyecek kadar para kaldığı sürece, din hizmetindeyken rehin alınanların fidyelerini ödemek için veya yasa koyucu tarafından belirlenen herhangi bir başka nedenle vergi alabilir...</p>

  <h3 id="sigil_toc_id_181" style="text-align: center;">2. Siyasi Toplum Nedir, Adil Yönetişim Ne Anlama Gelir?</h3>

  <p style="text-align: justify;">Salisburyli John'un (1115-1180) kariyerinde, On İkinci yüzyılın hemen hemen tüm önemli ve yapıcı akımlarının izi olduğu kabul edilir. Genç bir öğrenci olarak hocaların hocası Peter Aberland<a href="../Text/dip4.xhtml#f61"><sup>61</sup></a>'ın derslerine katılmış, Paris ve Chartres Katedral Okulu'nda devrin en iyi hocalarıyla çalışmış ve bir yönetici olarak kariyer yapmak üzere hukuk eğitimine ek olarak mantık, özellikle de pagan edebiyatı okumuştur. John'un yaşamı büyük ölçüde Kilise'de yöneticilik yapmakla geçer. İngiliz Papa IV Hadrian'ın dert ortağı ve müşaviri olarak, hem Roma hem İngiltere'de çalışır, ama hepsi Kilise mensubu (ruhban) oldukları halde, Başpiskopos Theobald ile Başpiskopos Becket kendisinden üstün mevkilerdedir. John, buna rağmen, Becket ile İngiltere kralı II. Henry arasında büyük bir kavga çıkıncaya kadar kralın ve ülkenin iyiliği için her ikisiyle de sorunsuz çalışır.</p>

  <p style="text-align: justify;">Orta Çağda âdet yetenekli kilise adamlarının papa, başpiskopos, kral veya şehir konseyinin hizmetinde dönüşümlü olarak çalışmaları şeklindedir. Salisburyli'nin bir tür göçebelik şeklinde sürdürdüğü kariyeri, Chartres<a href="../Text/dip4.xhtml#f62"><sup>62</sup></a>&nbsp;Başpiskoposluğu ile noktalanır.</p>

  <p style="text-align: justify;">Gelmiş geçmiş büyük Latince uzmanlarından olan düşünürün günümüze ulaşan tüm eserlerinde, kadim yazarların çalışmalarını hatmettiğine işaret eden bir üslup kaygısı göze çarpar Aşağıdaki seçki, onun<span style="font-style: italic;">PlutarkhoS</span><a href="../Text/dip4.xhtml#f63"><sup>63</sup></a>&nbsp;adlı eserinden alınmıştır ki, On İkinci yüzyılın hukuk, toplum, hükümet ve adalet anlayışını, herhalde en bütünlüklü biçimde ortaya koyan eserdir Orta Çağda yazılan birçok büyük eser gibi, bu çalışma da sorduğu temel soruları ve bunlara verdiği cevapları klasik modellere dayandırır</p>

  <h4 id="sigil_toc_id_182" style="text-align: center;"><span style="font-weight: bold; font-style: italic;">Plutarkhos*&nbsp;</span></h4>

  <h4 id="sigil_toc_id_183" style="text-align: center;"><span style="font-weight: bold; font-style: italic;">Salisburyli John</span></h4>

  <div>
    <sub><span style="text-align: justify; text-indent: 1.2em;">*&nbsp;</span><span style="text-align: justify; text-indent: 1.2em; font-style: italic;">The Statesman’s Book of John Salisbury,</span><span style="text-align: justify; text-indent: 1.2em;">&nbsp;Alfred A. Knopf, Inc. 1927 Türkçe çeviri: Şükran Ünser.</span></sub><span style="font-weight: bold; font-style: italic;"><br /></span>
  </div>

  <div>
    <span style="text-align: justify; text-indent: 1.2em;"><br /></span>
  </div>

  <p style="text-align: justify;">Plutarkhos<a href="../Text/dip4.xhtml#f64"><sup>64</sup></a>’a göre, devlet<a href="../Text/dip4.xhtml#f65"><sup>65</sup></a>, Tanrı’nın inayetiyle hayat bulan, en yüksek öz sermayeyi yönlendirmek üzere hareket eden ve tabir yerindeyse, aklıselimle yönetilen bir organdır. İçimize din ve inanç duygusu yerleştirip bizi imana yönelten şey neyse, devletin bedeni itibariyle de ruhtur. Dolayısıyla dini ibadete nezaret edenlere saygı duymalı, onları bedendeki ruh gibi ulu-lamalıdır. Kutsiyete hizmet ve nezaret edenlerin O’nun vekilleri olduğundan şüphesi olan var mıdır? Dahası, ruh, tabir yerindeyse, bedenin prensi olduğuna ve bütünü yönettiğine göre, yazarımızın “dinin mümessilleri” olarak adlandırdıkları, tüm bedene nezaret ediyorlar demektirk Devletin bedeninde başın bulunduğu yeri -tıpkı insan bedeninde başa ruhun hükmedip onu canlı tuttuğu gibi- sadece Tanrı’ya kulluk eden, O’nun yeryüzündeki vekili olan ve O’na inanlara hizmet eden prens işgal etmektedirk Kalbin bulunduğu yerde, iyiliğin ve kötülüğün neşet ettiği senato vardır. Gözün, kulağın ve dilin işini yargıçlarla bölge valileri yapmaktadır. Memurlarla askerleri eller temsil eder ve prensin maiyetindeki askerlerin elleri iki yanlarına yapışık olarak durur. Mali işler ve muhasebe memurları (k) mideyle bağırsaklara benzetilebilirk Ayaklar çiftçilere tekabül eder, çünkü toprağa bağlıdırlar. Toprakla uğraşırken sık sık taşa takılıp tökezledikleri için yardımı ve korunmayı hak ederler, çünkü bedenin yükünü taşıyan da, onu ayakta tutup, ona hareket kabiliyeti kazandıran da onlardır.</p>

  <p style="text-align: justify;">Devlet, ancak ve ancak yukarıdaki uzuvların aşağıdakileri koruduğu, aşağıdaki uzuvların sadakatle mukabele edip yukarıdakilerin taleplerini tam anlamıyla yerine getirdikleri, her birinin diğeriyle mütekabiliyet ilişkisi içinde olduğu ve her birinin kendi çıkarının diğerinin çıkarına hizmet edeceğini idrak etmesiyle sağlıklı olur, gelişir.</p>

  <h5 id="sigil_toc_id_184" style="text-align: justify;"><span style="font-weight: bold;">Prens İle Tiran Arasındaki Fark ve Prens ile Ne Kastedildiğine Dair</span></h5>

  <p style="text-align: justify;">Tiran ile prens arasındaki tek ya da en önemli fark prensin kendisini insanların hizmetkârı addederek, onları yasalar uyarınca yönetmesidir<a href="../Text/dip4.xhtml#f66"><sup>66</sup></a>. Çünkü devlet işlerini yönetmek üzere talep ettiği en üst makamın yükünü kaldırıp başarılı olması yasalarla mümkündür. Presin herkesin üstünde olması keyfiyeti, tıpkı sıradan bir insanın kendi özel işlerinden sorumlu tutulması gibi, ona bütün bir toplumun sorumluluğunu yükler. Dolayısıyla elindeki gücü, yani ona haklı olarak tevdi edilmiş olan tebaasını yönetme gücünü -toplumun ortak çıkarlarına hizmet edecek biçimde ve insanların birbirinin birer uzvu olduğunu kabulle- her bir insanın ve bir bütün olarak toplumun yararını gözetmek suretiyle kullanmalıdır. Hepimiz doğaya, yaşamın en iyi kılavuzu olan doğaya tabiyiz, çünkü doğa mikrokozmun ya da küçük dünyanın tüm sans’larını insanda, insan beyninde toplamış ve tüm diğer uzuvları ona öylesine tabi kılmıştır ki, ona uydukları sürece her şey gerektiği gibi işlesin ve akıl, kendi sağlığını koruyabilsin. Dolayısıyla, prens, ululanan, onun için gerekli olduğu varsayılan ayrıcalıklarla donatılarak yüceltilmiş bir zirvede oturur. İnsanlar için hiçbir şey prensin ihtiyaçlarının tam manasıyla karşılanması kadar önemli değildir, çünkü asla adaletsiz davranma-yacaktır. Prens, alışılagelmiş tabirle, kamusal güç ve dünya üzerinde bir tür tanrısal/ilahi ihtişamdır. Kuşkusuz, prensler bu ilahi gücün önemli bir kısmına sahiptir, çünkü onun küçücük bir hareketiyle başlar eğilir, boyunlar bükülür, kafalar kesilir ve sanki ilahi bir dürtüyle nezdinde bir korku unsuru olarak konumlandığı herkes ondan korkar. Tanrı böyle istememiş olsaydı, bu olamazdı diye düşünüyorum. Zira tüm güç evvel ezel Efendimiz’in olmuştur, dolayısıyla prensin gücü de O’ndan kaynaklanır. Tanrı gücünü kaybetmeyeceği gibi, gücünden alınamaz. O, bu gücü sadece emrindekilerin eliyle kullanır ki, rahmeti ve adaleti herkesçe bilinsin. Dolayısıyla yönetici güce direnen, Tanrı’nın yazgısına da karşı çıkmış olur, çünkü gücü O tevdi eder; istediğine verir, istediğinden alır. Prens tebaasına acımasızca davranıyorsa, bu onun değil, cezalandırmak veya ıslah etmek isteyen Tanrı’nın takdiri ve emridir. Nitekim Hun mezalimi sırasında Atilla, kendisine saygın bir piskopos tarafından sorulunca, “Ben Atilla’yım, Tanrı’nın belası-yım,” diye cevap vermiş; bunu duyan piskopos, ilahi haşmeti temsil ettiği için ona perestiş edip “Tanrı’nın elçisi hoş geldin. Efendimiz namına gelen mübarektir,” demiş ve inleye inleye kilisenin demir çubuklu kapısını açıp zalimi içeri alarak onun sayesinde şehitlik mertebesine ermiştir. Tanrı’nın hışmına karşı çıkıp onu dışarıda bırakmaya cesaret edemezdi, çünkü aynı hışmın O’nun Oğlu’nun da başına geldiğini ve kendi başına gelen bu felaketin Tanrı’nın takdiri olduğunu biliyordu. Eğer iyi insanlar güce -seçilmişleri/seçkinleri vuran bir salgın hastalık olarak kendini gösterse bile- böyle saygı duymayacaksa, Tanrı’nın yasaya uymalarını sağlamak üzere kötüleri cezalandırmak, iyileri ödüllendirmek için kullandığı güce nasıl saygı duymazlar? İmparator<a href="../Text/dip4.xhtml#f67"><sup>67</sup></a>’un dediği gibi, “kraliyete yakışan, prensin yaslara bağlı olduğunu kabul ederek bunu açıklamasıdır”. Zira prensin otoritesi adalet ve yasadan kaynaklanır; yasalar çerçevesinde hükümet etmesi, ona imparatorluk gücünden de büyük bir güç verir ki, bu hakkaniyetten uzaklaşmayacağı anlamına gelir.</p>

  <h5 id="sigil_toc_id_185" style="text-align: left;"><span style="font-weight: bold;">Adalet/Yasa Şudur: Prens Yasayla Sınırlı Olmasa da Ona Bağlıdır ve Hakkaniyetten Yanadır; Sıradan İnsanların Sorumluluğunu Taşımakla Birlikte Kan Döker Ama Suçlanmaz, Masumdur</span></h5>

  <p style="text-align: justify;">Prens, Tanrı’nın ebedi adalet ve hakkaniyetini kendi yasalarına tercihle saygınlığından kaybedeceğini düşünmemelidir. Hakkaniyet, hukukçuların dediği gibi, her şeyi akılcı bir biçimde kıyaslamanın/tartmanın yerindeliğidir; benzer davalarda benzer doğru-yanlış kurallarını uygulamak, taraflara eşit mesafede durarak hüküm vermektir. Yasa, işte bu hakkaniyetin yorumlayıcısıdır/mütercimidir, irade ve niyet bildirir. Chryippus<a href="../Text/dip4.xhtml#f68"><sup>68</sup></a>&nbsp;yasa gücünün, ilahi veya beşeri her şeyin üstünde olduğunu, bu çerçevede bütün kötülük ve iyilikleri yönettiğini, insanlar kadar maddi şeylerin de kılavuzu ve yöneticisi olduğunu ileri sürmüştü. Buna karşın, ünlü Romalı hukukçu</p>

  <p style="text-align: justify;">Papinianus ve büyük hatip Demosthenes<a href="../Text/dip4.xhtml#f69"><sup>69</sup></a>&nbsp;yasaya herkesin itaat etmesi gerektiğine, yasa Tanrı’nın lütfu, akil adamın emri, aşırılıkların törpüleyici-si, devlet kumaşının dokuyucusu ve suçun defedicisi olduğu için razıymış gibi görünürler ve politik bir yapıda birlikte yaşayan insanların bu yüzden yasa uyarınca davranmalarının uygun olduğunu savunurlar. Herkes yasaya uymak zorundadır, ta ki içlerinden biri, şans eseri yanlış davranma, hata yapma ehliyetini haiz olsun! Prensin yasanın bağlayıcı yükümlülüğünden azade olduğu söylenir, ama bu doğru değildir. Şöyle ki, prens yasal olarak hakkaniyet gözetmeme hakkını haizdir, ama ancak ve ancak hakkaniyet gözeten bir kişiliğe sahip olması ve hakkaniyeti yasanın öngördüğü cezadan korktuğu için değil, sevdiği/benimsediği için seçen biri olması halinde. Prens devletin çıkarlarını da bu anlayışla koruyup geliştirmeli; her şeyde kendi istek ve çıkarlarından önce tebaasının yararını gözetmelidir. Zaten kamunun söz konusu olduğu yerde, kim prensin kendi istek ve çıkarlarından bahsedebilir ki? Ta ki yasayla tanımlanmış veya ortak çıkara da hizmet edecek olsun, bu yasal olarak mümkün değildir. Bu gibi şeyler söz konusu olduğunda (prensin) sergilediği irade hüküm gücünde, aynı konuda onu hakkıyla hoşnut eden hususlar ise yasa gücünde olmalıdır,<a href="../Text/dip4.xhtml#f70"><sup>70</sup></a>&nbsp;çünkü bu koşullar altında verdiği karar hakkaniyeten uzak olmayabilir. “Yüzünden,” der Efendimiz, “benim hükmüm olduğu belli olsun, gözlerin yalnız hakkaniyet gözetsin”; çünkü o saf/bozulmamış yargıcın adaletli kararı en doğru olandır. Dolayısıyla, prens ortak çıkarların gözeticisi ve adaletin esiridir; sıradan insan adına üstlendiği sorumlulukla, yanlış yapan, zarar veren herkesi adaletiyle cezalandırır. İtidalle yönettiği maiyeti gibi, değneği de hakkaniyetten sapanları doğru yola sokar ki, Kutsal Ruh onu kutlayıp “Asan da maiyetin de beni rahatlattı,” desin. Prensin kalkanı da güçlüdür, ama bu kalkan zayıf olanları kötülerin yönelttiği oklardan koruyan bir kalkandır. İcraatından en büyük faydayı sağlayanlar aciz olanlardır, çünkü prens sahip olduğu gücü öncelikle onlara zarar verenlere karşı kullanır. Kılıç taşıması, kana susamış biri olmaksızın kan dökmesi ve sık sık insanları ölüme mahkûm ettiği halde, bir cani olarak vasıflandırılmaması bundandır. Şayet büyük Augustin’e inanıyorsak, Davut Peygamber çok savaştığı için değil, Uriya uğruna kan döktüğü için kana susamış biri olarak anılır. Oysa Samuel, Amalech’in şişman kralı Agag’ı katlettiği halde, hiçbir yerde kana susamış bir cani olarak anılmaz. Gerçekten de prenslik kılıcı bir güvercinin kılıcı gibidir, hasmıyla yaralamaksızın mücadele eder, öfkelenmeksizin darbe indirir ve savaştığı zaman bile acı vermeyi düşünmez. Nasıl ki, yasa, suçun peşinde insanlara nefret beslemeksizin düşer, prens de suç işleyeni öfkeyle değil, soğukkanlı yasa uyarınca, emre binaen cezalandırır. Prensin maiyetinde lictor<a href="../Text/dip4.xhtml#f71"><sup>71</sup></a>’lar da vardır, ama baş ya da tek&nbsp;<span style="font-style: italic;">lictor</span>&nbsp;kendisidir, bunu böyle görmeliyiz, çünkü yasa ona&nbsp;<span style="font-style: italic;">lictor’un</span>&nbsp;eliyle vurup öldürme ayrıcalığı tanır. Stoacı görüşü benimseyecek olursak ki, sürekli belirli sözcüklerin ardındaki anlamları araştırırlar,&nbsp;<span style="font-style: italic;">legis lictor</span>&nbsp;“adaletin tokmağı” anlamına gelir. Nitekim yasanın öngördüğü suçu infaz etmek<span style="font-style: italic;">lictor’un</span>&nbsp;görevidir. Antik dönemde, bu görevlinin kılıcı/baltası suçlunun başının üstünde asılı beklerken vur emrini yargıcın vermesi adettendi. Yargıcın “yasanın hükmünü yerine getir” veya “yasaya uy” emrini duyan kurbanın ıstırabı, bu makul sözcüklerin serinkanlılığıyla hafifletilmeye çalışılırdı.</p>

  <h5 id="sigil_toc_id_186" style="text-align: justify;"><span style="font-weight: bold;">Hiyerarşik Olarak Rahiplerin Prensten Daha Alt Düzeyde Olmaları ve Prensin İman Sahibi Bir İnsan Olarak Yönetmesinin Neye Yaradığına Dair</span></h5>

  <p style="text-align: justify;">O halde, prens bu kılıca Kilise eliyle sahip olur. O Kilise ki, kendi bünyesinde kanlı bir kılıç barındırmaz, ama yine de bu kılıcın sahibidir. Onu, kendisine fiziksel cebir uygulama gücü tevdi ettiği prensin eliyle kullanırken, rahipler eliyle kullandığı ruhani otoritesini saklı tutar. Dolayısıyla, prens, bir bakıma ruhani gücün icra vekilidir ve kilisenin rahipler eliyle yerine getirmekten imtina ettiği bir görevi yapar. Kutsal yasaları uygulamakla görevli her makam, aslında dinsel bir makamdır, ama suçu cezalandıran makam daha aşağı seviyededir, çünkü bu makamı işgal eden kişi cellatla özdeşleştirilir. Nitekim Romalıların takva sahibi imparatoru olan Konstan-tin, tüm piskoposları davet etmek suretiyle topladığı İznik Konsili’nde başköşede değil, en arka sırada oturmuş; dahası, piskoposların onayladıkları kararnameleri ilahi hükümdarın ağzından çıkmışçasına saygıyla karşılamış; kendisine sunulan sayısız şikâyet dilekçesini (piskoposların birbirini suçlayan dilekçeleri) açıp okumamıştır bile. İmparator, söz konusu dilekçeleri göğsüne yerleştirip herkesi sükûnete davet ettikten sonra, piskoposların hükmüne tabi bir insan olarak, tanrılarla ilgili davalara bakamayacağını beyan etmiştir...<a href="../Text/dip4.xhtml#f72"><sup>72</sup></a></p>

  <h5 id="sigil_toc_id_187" style="text-align: justify;"><span style="font-weight: bold;">Silahlı Askerlerin de Ruhban Sınıf Mensupları Gibi Tanrı’nın Hizmetinde Olmalarına ve Askerliğin Onur ve Zorluk Anlamına Geldiğine Dair</span></h5>

  <p style="text-align: justify;">Edilen yemini hatırlarsanız, silahlı askerliğin en az “ruhani askerler” kadar, kutsal kilisenin gereksinimlerine hizmetle yükümlü olduklarını anlarsınız, zira kamunun ortak çıkarlarını, sadakatla ve Tanrı’nın hükmü uyarınca gözeten prensin emrindedirler. Dolayısıyla, yukarıda ifade ettiğim gibi, seçime tabi tutulmamış ve ant içmemiş olanlara “asker” dense de, bunlar Kilise tarafından görevlendirilmeyen rahiplerden farklı değildirler. Çünkü askerlik onur demektir, meşakkat demektir ve Tanrı’dan başka kimse onur tevdi edemez.</p>

  <p style="text-align: justify;">Musa ve iman sahibi diğer önderler ne zaman savaşmak zorunda kalsa, savaşmak üzere aralarından en cesur ve en talimli olanları seçerlerdi. Bu nitelikleri haiz olmak seçilmenin ön şartıydı. Ne ki, seçilmemiş olduğu halde kendini zorla kabul ettirenler, düşüncesizce gasp ettikleri kılıcın kendilerine karşı kullanılmasına yol açar, “kılıca sarılanı kılıç katleder” hükmünü doğrulamış olurlar. Cicero’ya soracak olursak, böyle bir adam asker değil, katildir. Nitekim eskiden, yasal olmayan silahın yasaya karşı kullanılacağı düşünülerek, yasa dışı silah kullananlara katil veya haydut denirmiş.</p>

  <p style="text-align: justify;">Kutsal İncil, Hıristiyan egemenliğinin tesisi için iki kılıcın yeterli olduğunu söyler; diğer tüm kılıç sahipleri Hz. İsa Mesih’i esir alıp O’nun adını yok etmeye hazırdır. Yasa uyarınca görevlendirilmiş olsalar bile, yeminlerine sadık kalmayan, askerlik hizmetinin ruhbanlığı aşağılamak ve Kilise’nin otoritesini sarsmak suretiyle zafer kazanmak olduğunu sanan, beşeri krallığı büyütürken Hz. İsa Mesih’in imparatorluğunu daraltan, kendilerine methiyeler düzerek boş yere övünen, haydut gibi davranıp herkesi kendilerine güldürenlere sahi asker demek mümkün müdür? Bütün yaptıkları kiliseye ve onun silahsız askerlerine kılıç çekmek veya dil uzatmaktır. Askerlik, Kilise’yi savunarak, hıyanete aman vermeyerek, ruhbanlığa saygı göstererek, fakir fukarayı gözeterek, asayiş sağlayarak, edilen yemine sadık kalıp kardeşler için kan dökerek ve gereğinde can vererek yapılırsa layıkıyla yapılmış olur.<a href="../Text/dip4.xhtml#f73"><sup>73</sup></a>&nbsp;Diğerleri ise ellerinde iki ucu keskin kılıç, dilerinde Tanrı’ya övgü, insanları cezalandırır, krallarına zincir, soylulara demir kelepçe vururlar. Neye hizmetle? Budalalığa, çılgınlığa, kibre, tamah veya öz çıkara hizmetle! Olmaz. Amaç öz çıkara hizmet değil, Tanrı’nın, meleklerin ve insanların kararlarını hakkaniyetle gözetmek suretiyle yargı hükmünü toplum yararına yerine getirmek olmalıdır. Onlardan yargıçların verdiği hükmü hakkıyla yerine getirmeleri beklenir. Gerçekten de, “bu şeref O’nun azizlerine aittir”, çünkü böyle davranan askerler birer “aziz” dir ve prenslerine olan sadakatleri, Tanrı’ya iman ettikleri oranda artark</p>

  <h3 id="sigil_toc_id_188" style="text-align: center;">3. Kilise Insanoğlunun Davranışlarını Ne Ölçüde Şekillendirebildi?</h3>

  <p style="text-align: justify;">Tarihçiler, Orta Çağ insanının devrin ahlaki davranış kuralları uyarınca kendisinden beklenenlere ne ölçüde riayet ettiği hususunda epey kafa yormuştur. Aklı kurcalayan soru şudur: İnsan davranışını ilgilendiren her konuda tabiatıyla görüş sahibi olan Kilise, acaba ahlaki davranışları ne ölçüde şekillendirebildi? Kimileri teoriyle pratik arasında herhangi anlamlı bir alışverişin bulunmadığını düşünse de aksini savunanlar iddialarına kanıt olarak Fransa Kralı IX. Louis'nin yaşamını gösterir</p>

  <p style="text-align: justify;">IX. Louis ya da Aziz Louis, Fransa'yı 1224-1270 yılları arasında yönetir. Zaman içinde Avrupalı krallar arasında en çok sevilen, hatta hayranlık duyulan hükümdar olur. Louis, sıradan birisi veya bir kral, kiminle muhatap olursa olsun insan haklarına öylesi saygılıydı ki, yargısına herkesin başvurduğu bir şahsiyet olur çıkar. Örneğin, İngiltere Kralı III. Henry, onunla kendisi arasındaki bir sınır anlaşmazlığının çözümü için yine ona başvurmuş ve verdiği karara uyacağına söz vermişti. Louis'nin özenli ve adil yönetimi, Fransa'nın itibarını arttırır. Düzenlediği iki haçlı seferi de ülke dışında ün kazandırır. Buna karşın, meseleleri ondan daha gerçekçi bir biçimde değerlendiren akil adamlar Louis'yi dünyevi konular itibariyle yetersiz bulmakta gecikmez. Nitekim Louis'nin Mısır merkezli Müslüman gücünü yok etmek suretiyle Kudüs'ü yeniden ele geçirmeye yönelik ilk haçlı seferi (1248-1254) binlerce şövalyenin esir düşmesi, maktul, mecruh veya telef olmalarıyla sonuçlanır. Esirler, Doğu Akdeniz'deki kamplardan birkaç yıl sonra ve kefaret karşılığı serbest bırakılır. Louis'nin 1270'te düzenlediği ikinci haçlı seferi de tam bir felaketle sonuçlanıp kendisi de Tunus'ta ölünce, "aklıselim sahibi insanlar onunla birlikte haçlı seferi tutkusunu da gömdüler."</p>

  <p style="text-align: justify;">Louis'nin biyografisini yakın dostu Champagnelı seçkin bir savaşçı olan Jean -Sire de Joinville- yazmıştır. Bu biyografi, Orta Çağın en büyük edebi eserlerinden biri olmasının ötesinde, gelmiş geçmiş en renkli biyografilerden biri sayılmaktadır. Kitap, Kral'ın şahsında, yani en üst düzeyde, Fransa'da hüküm süren feodal ve şövalye geleneklerine de ışık tutar.</p>

  <h4 id="sigil_toc_id_189" style="text-align: center;"><span style="font-weight: bold; font-style: italic;">Aziz Louis’nin Yaşamı*&nbsp;</span></h4>

  <h4 id="sigil_toc_id_190" style="text-align: center;"><span style="font-weight: bold; font-style: italic;">Champagnelı Jean</span></h4>

  <div>
    <sub><span style="text-align: justify; text-indent: 1.2em;">*&nbsp;</span><span style="text-align: justify; text-indent: 1.2em; font-style: italic;">Joinville, The History of St. Louis,</span><span style="text-align: justify; text-indent: 1.2em;">&nbsp;Oxford University Press, 1938.</span></sub><span style="font-weight: bold; font-style: italic;"><br /></span>
  </div>

  <div>
    <span style="text-align: justify; text-indent: 1.2em;"><br /></span>
  </div>

  <p style="text-align: justify;">Bu ülke müziğin yönettiği bir ülkeydi; saat başı müzik çalardı. Requiem Mass<a href="../Text/dip4.xhtml#f74"><sup>74</sup></a>&nbsp;güftesi duyulurdu. Ardından günün ya da yortunun (o yortununki hangisi ise) ezgisi çalınırdı. Günler müzikle geçerdi. Her gün yemekten sonra odasında uyuyup dinlenir, sonra kalkıp ölenlerin ayinleriyle ilgili vaizlerinden biriyle akşam duasından önce, özel olarak görüşür ve akşam duasını dinlerdi.</p>

  <p style="text-align: justify;">Krala yol göstermek üzere, Hyeres Şatosu’na deniz yoluyla bir keşiş geldi. Kutsal Kitap’ın haricinde dinsiz prenslerden bahseden başka kitapları da okuduğunu; inançlı veya inançsız, ta ki adaleti gözetmiyor olsun, hiçbir krallığın el değiştirmediği veya yok olmadığını gözlemlediğini söyledi. “Bu yüzden,” dedi, “Fransa Kralı tebaasına hızlı ve gerçek adalet sağlamaya özen göstersin ki, yaşamı boyunca ülkesi, Efendimiz’in inayetiyle, barış ve huzur içinde olsun.”</p>

  <p style="text-align: justify;">Krala öğüt veren bu muhteremin Marsilya’da Efendimiz’in birçok mucizesine mazhar olduğu ve bunları hiç gecikmeden Kral’a anlatmak üzere geldiği söylendi.</p>

  <p style="text-align: justify;">Kral keşişin verdiği öğüdü unutmadı ve ülkesini Tanrı’nın yasasına tam bir sadakatle yönetti. Öyle bir düzen kurdu ki, Nesle lordu, Soissons Kontu<a href="../Text/dip4.xhtml#f75"><sup>75</sup></a>&nbsp;ve ben dahil, maiyetindeki herkes Mass<a href="../Text/dip4.xhtml#f76"><sup>76</sup></a>’ı duyar duymaz kapıya koşup ricacıları dinler olduk. Bugün bu geleneğe&nbsp;<span style="font-style: italic;">Petition</span><a href="../Text/dip4.xhtml#f77"><sup>77</sup></a>&nbsp;deniyor.</p>

  <p style="text-align: justify;">Kiliseden çıkınca bizi yanına çağırır, kendisi yatağın ayakucunda oturduğu halde bizleri etrafına toplar ve onsuz halledemeyeceğimiz davalar olup olmadığını sorardı. Bizi dinledikten sonra tarafları yanına çağırır, “Teklif edileni neden kabul etmiyorsunuz?” diye sorar; “Çünkü teklif edilen çok az efendim,” cevabını alınca bilgeliğini konuşturarak, “Teklif edileni kabul etseniz iyi edersiniz,” der ve onlara, doğru olanı telkin ederdi.</p>

  <p style="text-align: justify;">Yazları Mass’dan sonra çoğu kez Vincennes Ormanı’na gider, bir ağacın dibine oturup bizi de etrafına toplardı. Onunla işi olanlar da oraya gelirdi ki, rahatsız edilmeksizin Kral ile görüşebilsinler. Bu insanlara önce kendi ağzıyla, “Burada davası olan herhangi biri var mı?” diye sorar; davası olanlar öne çıkınca, “Şimdi sakin olun, her birinizin davası sırasıyla görülecek,” der; sonra da Fontainesli Peter ile Villetteli Geoffrey’i yanına çağırıp birine veya diğerine, davayı “kendisi adına” halletmesini söylerdi.</p>

  <p style="text-align: justify;">Kendisi veya bir başkası hakkında konuşanların sözlerinde düzeltilmesi gerektiğini düşündüğü bir şey varsa, bizzat düzeltirdi.</p>

  <p style="text-align: justify;">Bir yaz onu tebaasının sorunlarını dinlemek ve çözmek üzere geldiği Paris Bahçesi’nde görmüştüm. Üstünde ipek veya deve tüyünden bir pelerin, kaba kumaştan yapılmış kolsuz bir yelek<a href="../Text/dip4.xhtml#f78"><sup>78</sup></a>&nbsp;ve siyah ipek gömlek, muntazam taralı saçlarının üstünde ise tavus kuşu tüyünden beyaz bir taç vardı. Yanına oturabilmemiz için çevresine halı serdirmişti. İş için gelenler ayakta duruyordu. Vincennes Ormanı’nda yaptığı gibi hepsinin sorununa çare buldu.</p>

  <p style="text-align: justify;">Bir başka zaman onu yine Paris’te gördüm. Fransız piskoposların kendisiyle görüşme talebi üzerine Saray’a gelmişti. Auxerreli Piskopos Guy, diğerleri adına konuşup dedi ki, “Efendim, buradaki başpiskopos ve piskoposlar benden, tarafınızca savunulması gereken Hıristiyanlığın elinizde can verdiğini söylememi istedi.”</p>

  <p style="text-align: justify;">Bunu duyan Kral haç çıkardı ve “Söyle bana, bu nasıl olur?” diye sordu. “Efendim,” dedi piskopos, “İnsanlar şu sıralar aforozu öylesine hafife alıyor ki, günahlarının bağışlanmamasına (günah çıkarmamaya) razılar. Sizden Tanrı ve göreviniz aşkına ricamız şu ki, efendim, yargıçlarınız bir yıl ve bir gündür aforoz edilmiş olanlara günah çıkarma zorunluluğu getirsin, aksi halde mülklerini haczetsinler.”</p>

  <p style="text-align: justify;">Kral bunu memnuniyetle yapacağını, ancak bu insanların aforoz edilmelerine yol açan suçları işlediklerinin ispat edilmesi gerektiğini söyledi. Piskoposlar bunu asla yapamayacaklarını, çünkü böyle hareket ederlerse ona (krala) kendilerini ilgilendiren konularda yargı yetkisi vermiş olacaklarını bildirdiler. Kral, başka türlü hareket etmeyeceğini, çünkü kilisenin yanlış yapmış olabileceğini, aforoz edilmiş birini suçu ispatlanmadan günah çıkarmaya zorlamanın Tanrı’ya da, akla da ters düşeceğini söyledi. Ve bir de örnek verdi: “Britanya Kontu aforoz edildikten sonra Britanya piskoposlarından davacı oldu ve bu davayla yedi yıl boyunca öyle uğraştı ki, sonunda Papalık Makamı topunu birden cezalandırdı. O halde, eğer ben, Britanya Kontu’nu aforoz edildikten bir yıl sonra günah çıkarmaya zorlasaydım, ona da, Tanrı’ya da yanlış yapmış olurdum.” Bunun üzerine piskoposlar taleplerinden vazgeçti ve söz konusu talep bir daha gündeme gelmedi.</p>

  <p style="text-align: justify;">Kendi danışma konseyine rağmen İngiltere Kralı ile barış yapmıştı. Konsey, “Efendim, bize öyle geliyor ki, İngiltere Kralı’na tarafınızca verilmiş olan bir topraktan vazgeçmektesiniz. Oysa Kral’ın (zaten) bu topraklar üzerinde hakkı yok, çünkü söz konusu topraklar bir kararnameyle babasından alınmıştı.” Kral Louis, İngiltere Kralı’nın söz konusu topraklar üzerinde hakkı olmadığı bildiğini, zaten tam da bu nedenle verdiğini söyledi: “Eşlerimiz kardeş, çocuklarımız kuzen, dolayısıyla barış içinde olmalıyız. İngiltere Kralı ile barış yapmak suretiyle onu derebeyim yapma şerefine nail oldum. Oysa eskiden öyle miydi?”</p>

  <p style="text-align: justify;">Kralın ne denli namuslu olduğunu, bu aziz insana bir sözleşme getiren Trieli Renauld anlatır. Sözleşmede Goulle’deki Dammartin bölgesinin, Kral tarafından kısa bir süre önce ölen Bolonya Kontesi’nin vârislerine verildiği beyan edilmekteydi. Sözleşmenin üstündeki mühür kırıktı. Öyle ki, mührün üstündeki Kral figürü ve ayağının altındaki taburenin yarısı yoktu. Kral, bu konuda doğru bir karar vermesine yardımcı olmamız için mührün durumunu hepimize gösterdi.</p>

  <p style="text-align: justify;">Oy birliğiyle sözleşmeyi yürürlüğe koymamasını salık verdik. Kral saray nazırı John Sarrasin’e dönüp ondaki sözleşmeyi istedi. Sözleşmeyi alınca, bizlere, “Lortlarım, bakın bu benim denizaşırı diyarlara gitmeden önce mühür bastığım sözleşme. Gördüğünüz gibi, kırık mührün üstündeki figür bunun üstündekiyle aynı. Dolayısıyla, söz konusu bölgeyi geri istemek vicdansızlık olur,” dedi ve Trieli Renaud’yu yanına çağırıp ona, “Sizindir,” dedi.</p>

  <p style="text-align: justify;">(...) Bana&nbsp;<span style="font-style: italic;">Maundy Thursday</span><a href="../Text/dip4.xhtml#f79"><sup>79</sup></a><span style="font-style: italic;">’de</span>&nbsp;yoksulların ayaklarını yıkamak isteyip istemediğimi sormuştu. İstemediğimi, bunun iyi bir fikir olmadığını söylemiştim. Karşı koymamamı, çünkü bunu Tanrı’nın da yaptığını söylemiş, “Demek cüzamlıların ayaklarını yıkayıp öpen İngiliz Kralı’nın yaptığını yapmak istemiyorsun,” demişti.</p>

  <p style="text-align: justify;">Yatmadan önce çocuklarını yanına çağırır, onlara iyi krallarla, iyi imparatorların yaptıklarını anlatarak bu insanları örnek almalarını öğütler; çalıp çırpmak suretiyle zengin olan ihtiraslı ve tamahkâr adamların sonunda sahip oldukları her şeyi nasıl kaybettiklerini de anlatırdı. “Bütün bunlardan uzak durun derim, çünkü durmadığınız takdirde Tanrı sizinle olmayacaktır.” Çocuklarına Meryem Ana’mızın Saatlerini de öğretip belletmişti ki, kendi ülkelerine sahip çıkarlarken, kendi Saatlerinin sesini duymaya alışsınlar.</p>

  <p style="text-align: justify;">Sadaka vermeyi çok severdi. Her nerede olursa olsun, ülkesindeki yoksul kiliselere, cüzamlı barınaklarına, düşkünlerin barındığı evlere, imarethanelere, hastanelere, yoksul kadınlara ve erkeklere sadaka dağıtırdı. Sarayda yiyenlere ek olarak, çok sayıda yoksulu doyurduğuna, onlarla kendi ekmeğiyle suyunu paylaştığına birçok kez bizzat şahit oldum.</p>

  <p style="text-align: justify;">İktidarı boyunca Royaumont, Paris yakınlarında Aziz Anthony Manastırı, Lily Manastırı, Maubuisson Manastırı gibi pek çok manastır ve&nbsp;<span style="font-style: italic;">Friars</span></p>

  <p style="text-align: justify;"><span style="font-style: italic;">Preachers ve Grey Friars</span><a href="../Text/dip4.xhtml#f80"><sup>80</sup></a>&nbsp;için cemaat merkezleri inşa ettirmişti. Pontoise, Vernon hastaneleri, Paris’teki körler hastanesi bizzat kendisi,&nbsp;<span style="font-style: italic;">Frey Sisters of Saint-Cloud</span>&nbsp;kadınlar manastırı ise kız kardeşi Lady Isabel tarafından yaptırılmıştı.</p>

  <p style="text-align: justify;">Kutsal Kilise’ye yardım yapmak Kral’a düştüğü için, bu yardımı yapmadan önce din adamları ve diğer iyi insanlara danışır, ancak bundan sonra hüsniniyet ve sadakatle Tanrı’nın uygun gördüğü şekilde davranır; ta ki diğer kiliselerin yardımlarını reddetmiş olsun, hiçbir kilise görevlisine yardım yapmazdı. Krallığının önceden hiç gitmediği bölgelerine gittiği zaman,&nbsp;<span style="font-style: italic;">Friars Preachers</span>&nbsp;ile&nbsp;<span style="font-style: italic;">Grey Friars</span>&nbsp;cemaatlerini mutlaka ziyaret eder, onlardan kendisi için dua etmelerini isterdi.</p>

  <p style="text-align: justify;">Kral denizaşırı diyarlardan döndükten sonra kendini dine ve doğal olarak tebaasına verdi. Bunun Fransa’nın yararına olacağına inanırdı. Nitekim her şeyden önce şöyle bir ferman yayınladı:</p>

  <p style="text-align: justify;">“Biz, Tanrı’nın inayetiyle Fransa Kralı, Fransa’nın âli menfaati için tüm yargıçlarımızın, kale komutanlarımız ve muhafızlarımızın, inzibatımızın, belediye başkanlarımızın ve tüm diğer (kamu) görevlilerimizin, görevde kaldıkları sürece, tebaamıza yoksul veya zengin, yurttaş veya yabancı ayrımı gözetmeksizin iyi ve adil davranacaklarına ve bunu iyi/yararlı bir gelenek olarak sürdüreceklerine yemin etmelerini buyuruyoruz.<a href="../Text/dip4.xhtml#f81"><sup>81</sup></a></p>

  <p style="text-align: justify;">“Yargıçlar veya kale komutanları veya diğerleri şayet bu yemine sadık kalmaz ve bu durum tespit edilirse, yargıçlar tarafımızca, diğerleri yargıçlar tarafından cezalandırılacaktır.</p>

  <p style="text-align: justify;">“Bundan böyle zabıta, yargıçlar ve tüm diğer görevliler iradımıza sahip çıkarak hakkımızı koruyacaklarına, iradımızın hırsızlanmasına veya alıp götürülmesine veya azalmasına izin vermeyeceklerine yemin edecek; kendileri veya bir başkası için meyve, ekmek, şarap veya değeri bir şilini aşmayan diğer hediyeler dışında, altın, gümüş ve diğer dolaylı dolaysız hediyeler (rüşvet) almayacaklardır.</p>

  <p style="text-align: justify;">“Aynı şekilde, eşleri, çocukları, erkek veya kız kardeşleri veya diğer yakınlarının da her ne olursa olsun, hediye kabul etmeyeceklerine; kabul ettiklerinin tespiti halinde hemen iade edeceklerine ve kendi yetki alanlarında yaşayan veya davalı veya davacı oldukları herhangi birinden bir daha hediye kabul etmeyeceklerine yemin edeceklerdir.</p>

  <p style="text-align: justify;">“Aynı şekilde, kraliyet müşavirlerine, onların eşlerine, çocuklarına veya yakınlarına veya kraliyet adına hesaplarını denetleyenlere veya kraliyet tarafından herhangi bir tahkikat veya soruşturma için kendi yetki alanlarına veya mahkemelerine gönderilenlere, her ne olursa olsun, hediye vermeyecek ve göndermeyeceklerine yemin edeceklerdir.</p>

  <p style="text-align: justify;">“Emirleri altındaki herhangi bir görevlinin veya zabıtanın sadakatsizliği, hırsızlığı, zorbalığı ve benzeri kötü davranışını tespit ederlerse onu görevden alacaklarına; söz verdiği veya hediye verdiği veya sevdiği için veya bir başka nedenle affetmeyip cezalandıracaklarına yemin edeceklerdir. Bundan böyle zabıtamız, kale komutanları ve muhafızlarımız, belediye başkanları-mız, korucularımız ve diğer piyade veya süvarilerimiz efendilerine (derebeyi), onların eşlerine, çocuklarına veya yakınlarına hediye vermeyeceklerine yemin edeceklerdir.</p>

  <p style="text-align: justify;">“Ve bu yeminlere resmiyet kazandırmak istediğimize göre, büyük küçük tüm görevlilerin ve önceden huzurumuzda ant içmiş olsalar da tüm şövalyelerin, asker ve süvarilerin bir halk jürisi önünde yemin etmeleri buyrulmak-tadır ki, sadece Tanrı veya bizim korkumuzla değil, herkese rezil olacakları için yalan yere yemin etmesinler.</p>

  <p style="text-align: justify;">“Yargıçlarımızın ve zabıta memurlarımızın Tanrı’ya veya Meryem Anamıza veya azizlere küfürden kaçınmalarını; kumardan ve hanlardan uzak durmalarını buyuruyoruz. Kumarın tüm ülkede yasaklanmasından, hafifmeşrep kadınların evlere alınmamasından yanayız. Kim hafifmeşrep bir kadın için ev kiralarsa, zabıtaya veya yargıca evin bir yıllık kira bedeli tutarında ceza ödeyecektir.</p>

  <p style="text-align: justify;">“Yargıçlarımızı, görevde oldukları sürece, kendi görev bölgelerinde veya bir başka yargıcın görev bölgesinde kendileri veya başkası için ev satın almaktan menediyoruz. Satın alacak olurlarsa, evin mülkiyeti bize devredilecektir.</p>

  <p style="text-align: justify;">“Görevde oldukları sürece yargıçlarımızın oğullarını, kızlarını veya aileden bir başkasını kendi görev bölgelerinde yaşayan biriyle özel izin almaksızın evlendirmelerini; onları kendi görev bölgelerindeki bir ibadethaneye yerleştirmelerini veya dindar insanların sırtından onları kilisenin diğer imkânlarından yararlandırmalarını menediyoruz. Evlilik ve mülk edinmeye dair bu emir zabıta, belediye başkanları veya daha alt düzeydeki görevlileri bağlamamaktadır.</p>

  <p style="text-align: justify;">“Yargıçların, zabıta amirlerinin veya diğer görevlilerin yanlarında, halkın üstünde baskı yaratacak şekilde, gereğinden fazla sayıda çavuş veya bedel<a href="../Text/dip4.xhtml#f82"><sup>82</sup></a>&nbsp;bulundurmalarını yasaklıyor; bedel’lerin bir halk jürisi tarafından seçilmesini emrediyor, aksi halde&nbsp;<span style="font-style: italic;">bedel</span>&nbsp;sayılamayacaklarını bildiriyoruz. Ayrıca, uzak veya yabancı bir diyara gönderilen memurlarımızın, bağlı oldukları bölgenin en üst yetkilisinden itimatname alarak gitmesini emrediyoruz.</p>

  <p style="text-align: justify;">“Yargıçlarımızla zabıta amirlerimizin adil olmayan hükümler vermek suretiyle iyi insanlarımıza baskı yapmamalarını; ta ki bize borçlu olsunlar, borçları nedeniyle hapse atılmamalarını emrediyoruz.</p>

  <p style="text-align: justify;">“Yargıçlarımıza tebaamızdan borçlu veya herhangi bir suç işleyeni para cezası vermek suretiyle değil, açık duruşmayla yargıladıktan sonra cezalandırılmasını veya bu para cezasının iyi ve ahlaklı insanların oluşturduğu bir kurulda görüşüldükten sonra ve uygun bulunması halinde, aynı kurulun huzurunda ödetilmesini veya haczedilmesini emrediyoruz.</p>

  <p style="text-align: justify;">“Şayet önemli bir suçu olmayan biri mahkemeye düşer ve yargı kararını beklemek yerine para cezası ödemeyi teklif ederse ki, olmuştur, önerdiği miktar uygunsa bunun mahkeme tarafından kabul edilmesini, değilse söz konusu miktarın, zanlı bu değerlendirmeyi yargıya bırakmış olsa da, mahkeme tarafından yukarıda ifade edilen anlayışla belirlenmesini emrediyoruz. Yargıçlarımızın, zabıta memurlarımızın veya belediye başkanlarımızın halkımızı tehditle, korkutarak veya bir başka yolla baskılamalarını, onlardan gizlice ve alenen para cezası (rüşvet) almalarını ve onları makul bir neden olmaksızın suçlamalarını menediyoruz.</p>

  <p style="text-align: justify;">“Belediye başkanlığı, kale komutanlığı veya yargı yetkisini haiz diğer (yetkili) makamlarda bulunanları, bu makamları iznimiz olmaksızın satmaktan menediyor; bir makamı birden çok insanın birlikte satın almaları halinde, at sayımı, vergi toplama ve diğer rüsumların tahsili gibi işler, anlaşılabileceği üzere hariç, içlerinden sadece birinin (diğerleri namına) sorumlu olmasını emrediyoruz.</p>

  <p style="text-align: justify;">“Söz konusu makamları satın alanların, bu makamları bizden satın aldıktan sonra kardeşlerine, kuzen veya yeğenlerine satmalarını; bu insanların makama olan borcu kendilerine ödenmesini talep etmelerini; kendi borçlarını ise mahkeme yoluyla tahsil etmelerini emrediyoruz.</p>

  <p style="text-align: justify;">“Görev yeri sık sık değişen yargıç veya zabıtanın tebaamızı davalar açmak suretiyle üzmesini menediyor; önündeki işi bulunduğu yerde bizzat çözmesini bekliyor, tebaamızı adaleti mahkemede aramak zorunda bırakmak suretiyle madden ve manen yormamasını emrediyoruz.</p>

  <p style="text-align: justify;">“Bundan böyle kimsenin mülküne, bizden özel izin almaksızın nedensiz yere el konulmasını; keyfi vergiler koymak suretiyle halkımıza baskı yapılmasını; para tahsilâtı için silaha başvurulmasını menediyoruz; istiyoruz ki, hizmete ihtiyacı olan hiç kimse hizmet veren tarafından nedensiz yere celp edilmesin, oraya kendi isteğiyle gitsin, ama kefaret ödemeye gidercesi-ne gitmesin.</p>

  <p style="text-align: justify;">“Yargıçların veya zabıtanın iyi bir neden olmaksızın ülkemizin mısır, şarap ve benzeri diğer ürünlerini yurtdışına götürmelerini yasaklıyoruz. Bundan amacımız, her türlü sahtekârlık ve hile şüphesini izale edecek biçimde, bu işlerin şerif konseyiyle ortaklaşa yapılmasını uygun görmemizdir</p>

  <p style="text-align: justify;">“Eski yargıçların, kale komutanlarının, zabıtanın ve belediye başkanları-nın görevleri sona erdikten sonra, kendiliğinden veya vekâleten, kırk gün süreyle görev bölgelerinde kalmalarını emrediyoruz ki, kendileriyle ilgili olası şikâyetlere cevap verebilsinler.</p>

  <p style="text-align: justify;">“Tebaamızın ve ülkemizin yararı için yaptığımız tüm bu düzenlemelerin tarafımızca ve istişare edilmek suretiyle açıklığa kavuşturulması, yeniden düzenlenmesi, değiştirilmesi veya hafifleştirilmesi hakkı mahfuzdur.”</p>

  <p style="text-align: justify;">Aziz Louis, tüm akil insanların tanıklık ettiği üzere, bu fermanla Fransa’yı çok daha ileri bir ülke yapmıştır.</p>

  <h3 id="sigil_toc_id_191" style="text-align: center;">4. İnsanların Uymak Zorunda Oldukları Yasalar Hangileridir?</h3>

  <p style="text-align: justify;">On İkinci yüzyılda baş veren yeni öğretilerin, Kilise müfredatını da etkiliyor olması, bir takım kuşkular doğurmakta gecikmedi. Kimi Hıristiyan âlimler, Aristo'nun Latinceye çevrilen eserlerinin elden ele dolaşmasını tehlikeli bulmaktaydı. Aristo, örneğin&nbsp;<span style="font-style: italic;">Fizik</span>&nbsp;adlı kitabında fenomenleri doğa yasalarıyla açıklamakta,&nbsp;<span style="font-style: italic;">Etik</span>&nbsp;adlı kitabında hakikatin tezahürüne değil, dünyevi deneyime itibar etmekteydi. Diğer bazı âlimler de Aristo'nun bilim teorisinin Aziz Augustin'nin görüşlerinden çok farklı olduğunu tespit etti. Oysa Hıristiyanlığın gayri resmi ve fakat hâkim kuramı, Aziz Augustin'nin ruha dair varsayımları temelinde aydınlanma ve Tanrı'ya bağımlılıktı. Aristo'ya itirazların güçlenmesi üzerine papalık Filozof'un Paris Üniversitesi'nde okutulmasını yasakladı, eserlerini incelemek üzere bir de kurul oluşturdu. Ne var ki, Aristo, kendinden önceki tüm deneysel araştırmaları ve Yunan kurgusal düşüncesinin en iyi ürünlerini çok geniş bir yelpazede sistemleşmiş bulunuyordu. Hal böyle olunca, hiçbir itiraz, bilim adamlarını Aristo'nun eserlerinde yansıyan fikir/anlayış zenginliğini ve düşünce tekniklerini keşfetmekten alıkoyamadı. Dominikan tarikatı âlimlerinden Aziz Büyük Albert (1206-1280) ve öğrencisi Aziz Thomas Aquinas (1225-1274) bir yandan Aristo'yu savunurlarken, diğer yandan da çalışmalarını dönemin entelektüel gereksinimlerini karşılayacak şekilde yönlendirmek suretiyle, geçici bir süre için de olsa Katolik doktrinini desteklemeyi sürdürdü. İtalyan asıllı Aziz Thomas Aquinas, Napoli, Paris ve Köln üniversitelerinde okumuş; Köln Üniversitesi'nde kendi kurduğu ilahiyat okulunda hocalık yapmış, yaşamının son yıllarını Fransa ve İtalya'daki manastırlarda geçirmişti. Onun, Aristo külliyatını geleneksel Kilise eğitimiyle sentez-leme gayreti,&nbsp;<span style="font-style: italic;">Summa Theologica</span><sup><a href="../Text/dip4.xhtml#f83">83</a>&nbsp;</sup>ve&nbsp;<span style="font-style: italic;">Summa Contra Gentiles</span><a href="../Text/dip4.xhtml#f84"><sup>84</sup></a>&nbsp;adlı çalışmalarında cismanileşir.</p>

  <p style="text-align: justify;">Aziz Thomas Aquinas'ın yazdığı dönemde, eski Roma hukuku ve ilahi yasalara ilişkin sistematik araştırmaların yüz elli yıllık geçmişi vardı. Hukuk eğitiminin merkezi hâlâ Bologna'ydı ve gerek o okuldan gerekse daha az tanınan üniversitelerden mezun olan yüzlerce hukukçu krallara, prenslere, piskoposlara hizmet vermekteydi. Böylece, yasalara ve adalete duyulan inanç kaynaklı ilgiye dünyevi pratik de eklenmişti. Kilise ile üniversitenin birlikte oluşturdukları ağırlık, hükümdarları öylesine etkiledi ki, istisnasız hepsi taç giyerken yasalara sadık kalacaklarına yemin ederken, hükümranlığın yegâne amacının adaletin tesisi olduğu şeklindeki kuramı da kabullendiler Peki, hukuk neydi, adalet neydi?</p>

  <p style="text-align: justify;">Hukuk ve adalet konularında Incil'in, yani Hıristiyan geleneğinin ve kadim Kilise babalarının söyleyeceği çok söz vardı. Aynı şekilde, Cicero ve Aristo gibi bilgelikleri Orta Çağ insanın saygısına mazhar olmuş Hıristiyanlık öncesi filozofların da! Ne var ki, her şey gibi, bu konuda da birden fazla doğru olamayacağına göre, Roma hukuku, Kutsal Metinler ve antik çağın sevilen putperestlerinin (kâfirlerinin) görüşlerini bağdaştırmak, Aquinas gibi filozoflara düştü. (PR)</p>

  <h4 id="sigil_toc_id_192" style="text-align: center;"><span style="font-weight: bold; font-style: italic;">Summa Theologica*&nbsp;</span></h4>

  <h4 id="sigil_toc_id_193" style="text-align: center;"><span style="font-weight: bold; font-style: italic;">Aziz Thomas Aquinas</span></h4>

  <div>
    <sub><span style="text-align: justify; text-indent: 1.2em;">* St. Thomas Aquinas,&nbsp;</span><span style="text-align: justify; text-indent: 1.2em; font-style: italic;">Summa Theologica,</span><span style="text-align: justify; text-indent: 1.2em;">&nbsp;I-II, qq. 90-91 Benziger Brothers, Inc., Washburn Ltd. 1920.</span></sub><span style="font-weight: bold; font-style: italic;"><br /></span>
  </div>

  <div>
    <span style="text-align: justify; text-indent: 1.2em;"><br /></span>
  </div>

  <h5 id="sigil_toc_id_194" style="text-align: justify;"><span style="font-weight: bold;">Yasanın Özüne Dair</span></h5>

  <p style="text-align: justify;"><span style="font-weight: bold;">(...)</span>&nbsp;Yasa, insanoğlunun davranışsal olarak eyleme geçme veya eylemini dizginleme kuralı ve ölçütüdür. İnsan davranışının kuralı ve ölçütü itibariyle akıl eylemin birincil şartıdır. (...) çünkü Filozof’a göre aklın niyetten ayrı bir gücü vardırk İnsanoğlunun belirli bir amacı hedefleyen eylemine emir veren akıldır.</p>

  <p style="text-align: justify;">Bu emrin yasa niteliği taşıyabilmesi için akla yatkın (makul) olması gerekir. Şöyle ki, hükümdarın sözü (isteği) yasadır, çünkü aksi halde adalet değil adaletsizlikten muzdarip olur.</p>

  <h5 id="sigil_toc_id_195" style="text-align: justify;"><span style="font-weight: bold;">Soru 91: Çeşitli Yasa Türlerine Dair (Altı Madde Olarak)</span></h5>

  <p style="text-align: justify;">Şimdi çeşitli yasa türlerine değinmeliyiz ki, bu başlık altında altı soru yer alır: (1)Ezeli ve ebedi yasa<a href="../Text/dip4.xhtml#f85"><sup>85</sup></a>&nbsp;var mıdır? (2) Doğal ahlak yasası<a href="../Text/dip4.xhtml#f86"><sup>86</sup></a>&nbsp;var mıdır? (3) Beşeri yasa<a href="../Text/dip4.xhtml#f87"><sup>87</sup></a>&nbsp;var mıdır? (4) İlahi yasaya<a href="../Text/dip4.xhtml#f88"><sup>88</sup></a>&nbsp;ihtiyaç var mıydı? (5) İlahi yasa tek midir, yoksa birden çok mu? (6) Günahın yasası var mıdır?</p>

  <p style="text-align: justify;"><br /></p>

  <p style="text-align: justify;">Madde Bir: Ebedi ve ezeli yasa var mıdır?</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 1</span>: Ebedi ve ezeli bir yasa yok gibi görünüyor, çünkü yasalar insanlara dönüktür (dünyevidir), ebedi ve ezeli olan Tanrı olduğuna göre, hiçbir yasa ebedi ve ezeli olamaz.</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 2:</span>&nbsp;Dahası, yasanın ilanı/duyurusu gerekir, ama ebedi ve ezeli olan bunu yapamaz. Dolayısıyla, hiçbir yasa ebedi ve ezeli değildir.</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 3:</span>&nbsp;Dahası yasa, ölüm dışında, belirli bir sona (amaca) dönük bir düzenleme ima eder. Dolayısıyla, hiçbir yasal düzenleme ebedi ve ezeli olamaz.</p>

  <p style="text-align: justify;"><br /></p>

  <p style="text-align: justify;">Derim ki (k) yasa mükemmel bir topluma hükmeden yöneticinin pratik nedenlerle dikte ettiği bir kuraldan başka bir şey değildir. Dünya Tanrı’nın inayetiyle yönetildiğine göre (k) kâinata ilahi aklın hükmettiği açıktır. Dolayısıyla, kâinatın Hükümdarı olan Tanrı’nın hükmü yasa niteliğindedir ve ilahi aklın şeylere dair tasavvuru zamana tabi olmadığına göre bu “ebedi ve ezeli” olarak adlandırabileceğimiz yasadır.</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 1’e cevap:</span>&nbsp;İçinde Tanrı olmayan şeyler, “var olmayanı buyruğuyla var ettikleridir”<a href="../Text/dip4.xhtml#f89"><sup>89</sup></a>&nbsp;ki, bu kehanet sahibi olan O’nun takdiridir. Dolayısıyla ebedi ve ezeli yasanın ilahi tasavvuru, ebedi ve ezeli bir yasa mahiyetindedir, çünkü O’nun önceden bildiği şeylerin yönetimine taalluk eder.</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 2’ye cevap:</span>&nbsp;Ebedi ve ezeli yasa yazıyla veya kulaktan kulağa yayılarak duyurulur; hem ilahi Söz hem&nbsp;<span style="font-style: italic;">Yaşam Kitabı</span><a href="../Text/dip4.xhtml#f90"><sup>90</sup></a>&nbsp;ebedi ve ezelidir. Ama bu, duyan veya okuyan bir yaratığa ebediyetten geliyor gibi gelmez.</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 3’e cevap:</span>&nbsp;Yasa sona (akıbete) etkin bir biçimde hizmet eder, çünkü eyleme pasif değil, aktif bir biçimde yön verir. Bir diğer ifadeyle, kendi içinde sonu mukadder kılmaz, ta ki yöneticinin herhangi tali bir amacını kazara mukadder kılmış olsun.</p>

  <p style="text-align: justify;"><br /></p>

  <p style="text-align: justify;">Madde İki: Doğal (ahlaki) yasa var mıdır?</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 1</span>: İnsanoğlu ebedi ve ezeli yasa tarafından layıkıyla yönetildiğine göre, doğal (ahlaki) yasa yok gibi görünüyor. Nitekim Augustin der ki, “Her şey en doğru biçimde ebedi ve ezeli yasa tarafından düzenlenir.” Doğa aşırı bolluk sunmadığı gibi, gereksinim duyulanı da esirgemez. Dolayısıyla hiçbir yasa insanoğlu için doğal değildir.</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 2:</span>&nbsp;Dahası, insanoğlunu ilk ve son gerçek arasında yasa yönlendirir (k) ama bu, doğal dürtüyle hareket eden irrasyonel yaratıklar için söz konusu olduğu üzere, doğanın işlevi değildir. İnsanoğlunun davranışlarını aklı ve iradesi belirlediğine göre, hiçbir yasa insanoğlu için doğal olamaz.</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 3</span>: Dahası, insanoğlu özgür olduğu oranda yasadan azadedir. Ve kendisine bahşedilen akıl ve irade sayesinde hayvandan daha özgür olduğuna göre, tıpkı hayvanlar gibi, o da tabii/doğal yasaya tabi değildir.</p>

  <p style="text-align: justify;"><br /></p>

  <p style="text-align: justify;">Aksine (k) “Kutsal yasadan yoksun uluslar Yasa’nın gereklerini kendiliklerinden yaptıkçak” der Kutsal Kitap ve şöyle devam eder: “Yasa’dan habersiz olsalar bile kendi yasalarını koymuş olurlar. Böylelikle Kutsal Yasa’nın getirdiklerinin yüreklerinde yazılı olduğunu gösterirler. Vicdanları buna tanıklık eder. Düşünceleriyse onları ya suçlar ya da savunur.”<a href="../Text/dip4.xhtml#f91"><sup>91</sup></a></p>

  <p style="text-align: justify;">Derim ki (k) bir kural ve ölçüt olan yasa, insanoğlu için iki şekilde var olabilir: birincisi, kuralı ve ölçütü insanoğlunun kendisi koyar; ikincisi, konulmuş olan kural ve ölçüye tabi olur. Dolayısıyla, her şey Tanrı’nın takdirinde olduğu için ebedi ve ezeli yasa tarafında yönetilir (k) ve açıktır ki, her şey bir şekilde ilahi yasaya tabidir ve insanoğlu bu yasaya vicdanına yazıldığı oranda uyarak iyi/doğru davranma eğiliminde olur. Tüm yaratıklar içinde aklıyla öne çıkan insan, takdiri ilahiye kendi ve diğerlerinin tasarrufuyla teslim olduğu ölçüde, buna mükemmelen tabi olandır. Nitekim ilahi aklı paylaştığı için iyi/doğru davranışa yönelebilir. İşte, rasyonel yaratıkların ebedi ve ezeli yasaya bu katılımına doğal (ahlaki) yasa diyoruz. Zebur yazarı, kendisine adaletin ne olduğu sorulmuşçasına, “Doğruluk kurbanlarını sunun Rab’be” dedikten sonra ekler: “Kim bize iyilik yapacak diyen çok” ve bir soruya cevaben sürdürür: “Ya Rab, yüzünün ışığıyla bizi aydınlat.”<a href="../Text/dip4.xhtml#f92"><sup>92</sup></a>&nbsp;Burada ima edilen, doğal (ahlaki) yasanın bir işlevi olarak, iyiyle kötüyü tefrik edebilen akıl, yani ilahi ışıktır.</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 1’e cevap:</span>&nbsp;Bu tez, eğer doğal (ahlaki) yasa, ebedi ve ezeli yasadan farklı olsaydı doğru olabilirdi. Oysa yukarıda belirtildiği üzere, onun bir parçasıdır.</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 2’ye cevap:</span>&nbsp;Aklın ve iradenin tetiklediği her eylem, yukarıda değinildiği üzere, doğaya temellenir, çünkü doğal olarak bilgimiz dahilinde olan ilkeler çerçevesinde akıl yürütürüz ve sahip olunan imkânlar itibariyle arzunun tetiklediği her eylem, belirli bir sonu hedefliyor olması itibariyle doğaldır. Dolayısıyla belirli bir sonu hedefleyen davranışlarımız öncelikle doğal (ahlak) yasasının erdemi istikametinde olmalıdır.</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 3’e cevap:</span>&nbsp;Tıpkı rasyonel yaratıklar gibi, irrasyonel hayvanlar da ilahi akıldan nasiplerini alır. Ne var ki, rasyonel yaratıklar ebedi ve ezeli yasaya zihinsel olarak, yani rasyonel bir biçimde katıldıklarından, bu katılımı yasa olarak adlandırmak doğru olur, çünkü yasa akılla ilgili bir şeydir (k) İrrasyonel yaratıklar ebedi ve ezeli yasaya akılcı bir biçimde katılamadıkları için, bu katılım, sadece bir benzerlik, bir teşbihtir.</p>

  <p style="text-align: justify;"><br /></p>

  <p style="text-align: justify;">Madde Üç: Beşeri yasa var mıdır?</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 1</span>: Doğal yasa ebedi ve ezeli yasanın parçası olduğuna göre, beşeri yasa yok gibi görünüyor. Şimdi, her şey ebedi ve ezeli yasa tarafından, Augustin’nin dediği gibi, “en iyi biçimde düzenleniyor” ise, bu yeterli olmalıdır. Beşeri yasaya gerek yoktur.</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 2:</span>&nbsp;Dahası, yasa dediğimiz şeyin bir ölçütü vark Ama insan aklı şeylerin ölçütü olmadığı gibi,<span style="font-style: italic;">Metafizik</span>&nbsp;X. Kitap, 5. Bölüm’de<a href="../Text/dip4.xhtml#f93"><sup>93</sup></a>&nbsp;ifade edildiği üzere, durum bunun tersidir. Dolayısıyla insan zihni yasa koyamaz.</p>

  <p style="text-align: justify;"><br /></p>

  <p style="text-align: justify;">Karşıt görüş 3: Dahası,&nbsp;<span style="font-style: italic;">Metafizik</span>&nbsp;X. Kitap, 3. Bölüm’de ifade edildiği üzere, ölçüt kesin olmalıdır. Ne ki öyle değil: “Ölümlü insanın düşünceleri korkutucu, öğütleri muğlaktır.”</p>

  <p style="text-align: justify;"><br /></p>

  <p style="text-align: justify;">Aksine, Augustin, biri ebedi ve ezeli, diğeri geçici (zamansal), iki ayrı yasadan söz eder.</p>

  <p style="text-align: justify;">Derim ki (k) yasa aklın emridir. Ne var ki, akıl yürütme yöntemi itibariyle tatbiki/pratik düşünce ile kurgusal düşünce arasında ayrım yapmaz; her iki yöntem de ilkeden hareketle sonuca varır (...) Dolayısıyla nasıl ki, fen ilminde doğanın bize açık etmediği bilgiye açıklanamayan (saklı) esaslardan hareketle ve kurgusal düşünce yoluyla ulaşmaya çalışıyoruz; doğanın açık etmediği (saklı) bazı daha özel meseleleri kavramak için de aklın, yine kanıtlanamayan esaslardan hareketle, daha da iyi düşünmeye ihtiyacı vardır.</p>

  <p style="text-align: justify;">İnsan aklının sezgisel olarak keşfetmiş olduğu bu daha özel meselelere -yasanın diğer asli şartlarının gözetilmesi şartıyla- doğal (ahlaki) yasa diyoruz. Nitekim Cicero, Retorik adlı çalışmasında der ki, “adaletin kaynağı doğadır; bazı şeyler yararlı olduğu için alışkanlık haline gelmiştir; ama bu şeylerin doğadan kaynaklandığı halde alışkanlık olacak kadar benimsenmesi yasaya duyulan saygıdandır.”</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 1’e cevap:</span>&nbsp;İnsan aklı, ilahi aklın hikmetine tam anlamıyla vakıf olamaz. Ne var ki, ilahi aklın doğal bir parçası olduğumuza göre -kurgusal düşünce itibariyle- ebedi ve ezeli yasanın genel ilkelerin bazılarının bilgisi her birimizin içinde (doğasında) saklıdır. Öte yandan, tatbiki düşünce itibariyle insanoğlu şeyleri/olayları, onların belirleyici vasıflarını kavrayarak değil, ebedi ve ezeli yasanın genel ilkeleri çerçevesinde algılayarak kavrar, çünkü söz konusu bilgi ilahi yasada saklıdır.</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 2’ye cevap:</span>&nbsp;İnsan aklı kural koymaz. Ebedi ve ezeli yasanın bir parçası olması nedeniyle, doğal olarak genel kurallar ve ölçüler çerçevesinde hareket eder; doğadan edinilmemiş olsak da kural ve ölçüt doğal mantıktır.</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 3’e cevap:</span>&nbsp;Tatbiki akıl, kurgusal düşüncenin ilgilendiği zaruri şeylerle/olaylarla değil, şartlara bağlı olarak gelişen münferit şeylerle/ olaylarla ilgilenir. Bu nedenle, beşeri yasalarda yanılmazlık diye bir şey olamaz; yanılmazlık bilmin kanıtlamak suretiyle ortaya koyduğu sonuçlar için geçerlidir. Öte yandan her ölçütün isabetli ve kesin olması da gerekmez.</p>

  <p style="text-align: justify;"><br /></p>

  <p style="text-align: justify;">Madde Dört: İlahi yasaya ihtiyaç var mıydı?</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 1</span>: Öyle görünüyor ki, doğal (ahlaki) yasa ebedi ve ezeli yasanın bir parçası olduğuna göre, bir ilahi yasaya gerek yoktu. Çünkü (...) içimizde saklı (vicdanımıza yazılı) doğal (ahlaki) yasa vasıtasıyla ebedi ve ezeli olan yasanın birer parçasıyız. Ama ebedi ve ezeli olan yasa, ilahi yasadır (...) dolayısıyla doğal ve beşeri yasalara ilaveten, ilahi bir yasaya ihtiyaç yoktur.</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 2:</span>&nbsp;Dahası, “Tanrı insanoğlunu kendi sağduyusuna emanet etti,” diye yazılmış. Sağduyu, yukarıda ifade edildiği üzere, zihinsel bir eylemi ifade eder. Bu demektir ki, insanoğlu kendi aklı doğrultusunda hareket edecektir. İnsan aklının dikte ettiği şey, beşeri yasadır (...) dolayısıyla insanoğlunun ilahi yasa tarafından yönetilmesine ihtiyaç yoktur.</p>

  <p style="text-align: justify;">Tersine, Davut Tanrı’ya kendi yasasını koyması için yalvarmıştı: “Adaletini savunabilmem (gerekçelendirebilmem) için önüme bir yasa koy, Rab’bim.”</p>

  <p style="text-align: justify;">Derim ki, insanoğlunun davranışlarını iyiye/doğruya yönlendirebilmek için, doğal ve beşeri yasalara ilaveten, bir ilahi yasa gerekliydi. Bunun dört nedeni var:</p>

  <p style="text-align: justify;">Birincisi, insanların kendilerini bekleyen son (akıbet) itibariyle nasıl davranmaları gerektiğini dikte eden yasalara ihtiyaç duymaktadırlar. Eğer insanoğlu, kendisine takdir edilmiş sonu (akıbeti) doğal özellikleriyle açıklayabilseydi, zihinsel olarak bununla yetinirdi. Oysa, insanoğluna ebedi mutluluk takdir edilmiştir ve Tanrı, bu nedenle ona kendi yasasını da vermiştir.</p>

  <p style="text-align: justify;">İkincisi, insan, özellikle de koşullara bağlı konularda şüpheci bir akla sahip olması nedeniyle, davranışlarına dair birbirinden farklı hükümlere varır ki, bu birbirinden farklı veya birbiriyle çelişen yasalara yol verir. Bu nedenle, insanoğlunun ne yapması, neden kaçınması gerektiğini vaaz eden yasanın Tanrı tarafından konulması gerekiyordu. Nitekim Tanrı’nın koyduğu yasa yanılmazdır.</p>

  <p style="text-align: justify;">Üçüncüsü, insanoğlu değerlendirebildiği (hüküm verebildiği) dışsal konularda kural koyabilir, ama saklı/örtülü içsel hareketlere dair hüküm vermeye ehil değildir. Oysa kendini geliştirip erdem sahibi olabilmesi için davranışlarının hem dışsal hem içsel olarak hatasız olması gerekir. İnsan, beşeri olanı layıkıyla yönlendirip şekillendiremez; ilahi yasa bu yüzden gereklidir.</p>

  <p style="text-align: justify;">Dördüncüsü, Augustin’nin dediği gibi, beşeri yasa kötü eylemi cezalandıramaz veya yasaklayamaz, çünkü her türlü kötülüğü bertaraf etmeye çalışırken, iyi olanları da yok eder ve insanların birbirleriyle olan ilişkisine ve dolayısıyla ortak çıkarların gelişimine engel olur. Günahın yasaklanması ve hiçbir kötülüğün cezasız kalmaması için ilahi yasanın hüküm sürmesi gerekir.</p>

  <p style="text-align: justify;">Bu dört nedene, yani “Tanrı’nın yasasının kusursuz olduğu”, yani günah iğrençliğine izin vermediği; “Tanrı’nın ruhları dönüştürdüğü”, yani hem dışsal hem içsel davranışa yön verdiği; “Tanrı’nın şahadetinin sadık olduğu”, yani neyin doğru, neyin yanlış olduğunun kesinliği; “Tanrı’nın küçük şeylere akıl bahşettiği”, yani insanlara doğaüstü, ilahi bir sona (akıbete) yönelttiğine Mezmurlar’da değinilir.</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşı görüş 1’e cevap:</span>&nbsp;İnsanoğlu ebedi ve ezeli yasaya doğal (ahlaki) yasa yoluyla ve kendi kapasitesi oranında katılır. Ne var ki, doğaüstü akıbetinin (sonun) daha üstün bir elle yönlendirilmeye ihtiyacı vardır. Dolayısıyla, insan, Tanrı’nın sunduğu bu ilave yasa sayesinde ebedi ve ezeli yasanın kurallarına daha da bütünlüklü bir biçimde katılır.</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşı görüş 2’ye cevap:</span>&nbsp;Nasihat, bir tür sorgulamadır; dolayısıyla belirli ilkelerden hareket etmek zorundadır. Yukarıda izah edildiği üzere, doğal (ahlaki) yasanın ilkeleri yetmez; ilahi yasanın ilaveten sunduğu ahlaki kurallara ihtiyaç vardır.</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşı görüş 3’e cevap:</span>&nbsp;İrrasyonel yaratıklara takdir edilen son, sahip oldukları doğal güçle doğru orantılıdır.</p>

  <p style="text-align: justify;"><br /></p>

  <p style="text-align: justify;">Madde Beş: İlahi yasa tek midir, yoksa birden çok mu?</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 1</span>: Öyle görünüyor ki, sadece tek bir ilahi yasa var, çünkü tek bir kral tarafından yönetilen krallıkta, tek bir yasa olur. Nitekim Mezmur, “Tanrı kâinatın Kralı’dır,” der. Dolayısıyla, tek bir ilahi yasa olmalı.</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 2:</span>&nbsp;Dahası, her yasa, yasa koyucusunun söz konusu yasayla hedef aldıklarının akıbetiyle ilgilidir. Ne var ki, Tanrı’nın yasası herkes için bir ve tek: “Tanrı herkesi hakikatin bilgisine çağırmak suretiyle onları kurtarır.” Bu yüzden ilahi yasa tektir.</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 3:</span>&nbsp;Dahası, ilahi yasa, doğal (ahlaki) yasadan daha çok ebedi ve ezeli yasaya benziyor. Dolayısıyla, sadece tek bir ilahi yasa olduğu doğru.</p>

  <p style="text-align: justify;">Tersine (k) Havari der ki, “Eğer rahipliği yorumlayacaksak, yasanın da yeniden yorumlanması gerekir.” Oysa aynı pasajda ifade edildiği üzere, rahiplik muzaaftır: levi<a href="../Text/dip4.xhtml#f94"><sup>94</sup></a>&nbsp;rahipliği, Hz. İsa Mesih rahipliği. Nitekim ilahi yasa da muzaaftır: Eski Yasa, Yeni Yasa.</p>

  <p style="text-align: justify;">Derim ki (k) farklılık/ayrım sayısal bir meseledir. Şimdi, şeyler iki şekilde tefrik edilir. Birincisi, bütünü itibariyle diğerlerinden belirgin biçimde farklı şeyler olarak, örneğin at veya öküz. İkincisi belirli bir türün eksikli olanı ve eksikli olmayanı olarak, örneğin bir erkek çocuk ve bir adam ki, ilahi yasa bu anlamda Yeni ve Eski olarak ikiye ayrılmıştır. Havari, Eski Yasa altında yaşayan insanı “bir pedagogun himayesindeki çocuk”, Yeni Yasa altında yaşayan insanı “pedagogun himayesinden çıkmış olan erişkin bir erkek” olarak tanımlar.</p>

  <p style="text-align: justify;">Bu iki yasanın ne ölçüde mükemmel olduğu, yukarıda değinildiği üzere, yasanın ne olduğuna dair üç koşulla izah edilebilir.</p>

  <p style="text-align: justify;">Öncelikle, bir yasa ortak çıkar, ortak yarar hedeflemelidir (k) ve bu yarar muzaaf olabilir. Şöyle ki, hem makul ve imkân dahilinde olanı hedefler -ki, Eski Yasa ile hedeflenen budur ve insanlar daha ilk baştan itibaren Kenanlıların<a href="../Text/dip4.xhtml#f95"><sup>95</sup></a>&nbsp;dünyevi krallığına davet edilmişlerdir- hem de Yeni Yasa gibi semavi ve anlaşılabilir bir yarar güdebilir. Nitekim Hz. İsa Mesih vaaz vermeye başladığından andan itibaren insanları semavi krallığa çağırarak, şöyle demiştir: “Günah çıkarıp kefaretini ödeyin çünkü semavi krallık elinizin altında.” Augustin bu yüzden “Eski Ahit akla hitap ederek dünyevi (zamansal) vaatleri içerir; ama ebedi yaşam vaat eden Yeni Ahittir,” der.</p>

  <p style="text-align: justify;">İkincisi, insanoğlunu doğru davranışa yasa yöneltir (k) bu bağlamda, Yeni Yasa, Eski Yasa’dan üstündür, çünkü iç dünyamıza Matta’ya göre yön verir: “Size şunu söyleyeyim: Doğruluğunuz din bilginleriyle Ferisilerinkini aşmadıkça, Göklerin Egemenliği’ne asla giremezsiniz.”<a href="../Text/dip4.xhtml#f96"><sup>96</sup></a>&nbsp;Dolayısıyla, “Eski Yasa eli bağlar, Yeni Yasa aklı denetler,” sözü doğrudur.</p>

  <p style="text-align: justify;">Üçüncüsü, yasa, insanları verilen emre itaate sevk eder. Eski Yasa bunu içimize ceza korkusu salarak yaparken, Yeni Yasa Hz. İsa Mesih’in inayetiyle kalplerimizi dolduran sevgi/aşk yoluyla yapar ki, Eski Yasa (bunu) gölgelemiştir. Augustin bu yüzden, “Yasa ile Müjde (İncil) arasında az bir fark var - korku ve sevgi/aşk,” der.</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 1’e cevap:</span>&nbsp;Tıpkı bir babanın çocuklarına ve ev halkının erişkin fertlerine farklı emirler buyurması gibi, o tek Kral da Krallığında yaşayan insanlara çocukken (eksikliyken) bir yasa, biraz daha büyüyünce (daha az eksikli olduklarında) daha mükemmel ikinci bir yasa bahşetmiştir ki, daha büyük bir ilahi kapasiteye kucak açabilsinler.</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 2’ye cevap:</span>&nbsp;İncil, “(Hz. İsa Mesih’ten) Başka hiç kimsede kurtuluş yoktur. Bu göğün altında insanlara bağışlanmış, bizi kurtarabilecek başka hiçbir ad yoktur,”<a href="../Text/dip4.xhtml#f97"><sup>97</sup></a>&nbsp;der. Anlaşılabileceği üzere, insanlığa kurtuluş vaat eden yasa Hz. İsa Mesih’ten önce bahşedilemezdi. Ne ki, insanların, O gelmeden önce kurtuluş yolunda ilk adımları atıp O’nun öğretisine hazır olabilmeleri için doğruluk kuralların içeren bir yasa gerekmekteydi.</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 3’e cevap:</span>&nbsp;Doğal (ahlaki) yasa insanları genel ahlaki kurallar itibariyle yönlendirir ve küçük büyük herkes için birdir. Ne ki, ilahi yasa küçük ve büyük (eksikli ile az eksikli) ayrımı yapar. İlahi yasa bu yüzden mu-zaaftır.</p>

  <p style="text-align: justify;"><br /></p>

  <p style="text-align: justify;">Madde Altı: Günahın yasası var mıdır?</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 1</span>: Günahın Fomes<a href=""><sup>98</sup></a>’una dair bir yasa yok gibi görünüyor, çünkü Isidorus<a href="../Text/dip4.xhtml#f99"><sup>99</sup></a>, “yasa mantığa temellenir,” der. Ne ki&nbsp;<span style="font-style: italic;">fomes’un</span>&nbsp;mantığı yoktur, dolayısıyla yasanın tabiatına aykırıdır.</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 2</span>: Dahası, her yasa bağlayıcıdır ki, itaat etmeyenlere suçlu denilebilsin. Ne var ki, insanoğlu<span style="font-style: italic;">fomes’un</span>&nbsp;tahrikine uymadığı için değil, uyduğu için suçlu addediliyor. Dolayısıyla,&nbsp;<span style="font-style: italic;">fomes</span>&nbsp;yasanın tabiatına aykırıdır.</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 3:</span>&nbsp;Havari der ki, “Uzuvlarımın aklımın yasasıyla mücadele eden bir diğer yasası olduğunu görüyorum.”</p>

  <p style="text-align: justify;">Derim ki (k) yasa, özü itibariyle yöneten ve ölçüt koyanındır. Yasa, yönetilen ve ölçülenin, yasaya tabi olan şeylere/konulara katıldığı oranda “katılım yoluyla yasa’ adını alır (k) Şimdi, yasa koyucu, yasaya tabi olanların önüne muzaaf bir yasa koyabilir. Birincisi, yasaya tabi olan tebaasını farklı yönlere doğrudan yönlendirmek üzere, farklı kurallar/yasalar koyarak, farklı biçimlerde yönetebilir; örneğin askerler için ayrı bir yasa, esnaf için ayrı bir yasa söz konusudur. İkincisi, dolaylı bir yoldur; yasa koyucusu tebaasını itibardan düşürmek suretiyle bir başka yasaya tabi kılıp bir başka düzenin parçası haline getirebilir. Örneğin, bir şövalyeyi yiğitliğinden mahrum ederek, onu esnaf yasasına tabi kılabilir.</p>

  <p style="text-align: justify;">İlahi yasa koyucunun yönetimi altındaki yaratıkların farklı doğal eğilimleri vardır; öyle ki, biri için geçerli olan yasa diğeri için geçerli olmayabilir. Şöyle söyleyeyim; mesela kurdun bir anlamda yasası olan vahşet, kuzunun veya bir diğer uysal hayvanın yasasına aykırıdır. Nitekim ilahi takdirle insana doğasına uygun bir biçimde bahşedilen insan yasası, akıllı davranmasını öngörür. Ve bu yasa en ilkel şekliyle bile öylesine etkilidir ki, akla yatkın olmayan veya akıldışı hiçbir şey insanoğlunu gafil avlayamaz. Ama insan Tanrı’ya sırt çevirince, hayvani dürtülerinin etkisinde kalarak -ki, bu durum aklın yolundan sapan herkesin başına gelir-<span style="font-style: italic;">Mezmurlar</span>&nbsp;X,VIII’de ifade edildiği üzere, “İnsan şerefliyken anlamadı: oysa duyarsız hayvanlarla bir tutulmuştu, çünkü onlara benziyordu.”</p>

  <p style="text-align: justify;">O halde, bedensel zevklere düşkünlük ki,&nbsp;<span style="font-style: italic;">fomes</span>&nbsp;adı verilir, diğer hayvanların eğilimle/dürtüyle açıklanan doğal yasasıdır - böyle şeyler için yasa tabiri kullanılabilirse elbet. Ama insanlar için bu, aklın yasasından sapma anlamına gelir. Tanrı’nın bir takdiri olarak, insan aklı O’nun gücünden/canlılığından ve asli adaletinden yoksun olduğu için, insanın bedensel dürtülere kapılması doğal yasa özelliği taşır, ama ilahi yasa itibariyle yaptırımı olan, insanın saygınlığından alan bir durumdur.</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 1’e cevap:</span>&nbsp;İşbu görüş,&nbsp;<span style="font-style: italic;">fomes’u</span>&nbsp;başlı başına bir kötülük olarak değerlendirmektedir. Doğal bir yasa olduğu için değil, ama yukarıda belirtildiği üzere, ilahi yasanın adaletinden alan/eksilten sonuçları nedeniyle böyle değerlendirir.</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 2’ye cevap:</span>&nbsp;İşbu görüş yasayı yönetim veya ölçüt itibariyle değerlendirir, çünkü yasadan sapanlar birer suçludur. Ne var ki, bu bağlamda&nbsp;<span style="font-style: italic;">fomes</span>&nbsp;bir yasa değil, en yukarda belirttiğimiz gibi, bir katılım konusudur.</p>

  <p style="text-align: justify;"><span style="font-style: italic;"><br /></span></p>

  <p style="text-align: justify;"><span style="font-style: italic;">Karşıt görüş 3’e cevap:</span>&nbsp;Bu görüş&nbsp;<span style="font-style: italic;">fomes’u</span>&nbsp;orijini itibariyle değil, yönelimi itibariyle değerlendirir. Ama insanoğlunun bedensel zevklere eğilimi yine de diğer hayvanlarınki gibi değerlendirilecekse, bu ancak ortak bir yarara hizmet etmek üzere, yani bir türün veya insan neslinin devamı için takdir edilmiştir. Bedensel zevk, akla tabi olmak şartıyla insanoğluna bahşedilmiştir.&nbsp;<span style="font-style: italic;">Fomes</span>&nbsp;tabiri, akıldan uzaklaşılan durumlar için geçerlidir.</p>

  <h3 id="sigil_toc_id_196" style="text-align: center;">5. İnsan Haklarının Doğası, Temeli ve Özü Nedir?</h3>

  <p style="text-align: justify;">Orta Çağ siyaset teorisi monarşiyi ideal bir hükümet modeli olarak ulular. Nitekim din adamları, bu bağlamda Eski Ahit'ten örnekler vermiş; klasik Roma hukuku öğrencileri, On İkinci yüzyılın sonunda, Roma imparatorluğunun yüklü hukuk metinlerinden hem imparator hem de ulusal monarşilerin lehine alıntılar yapmaya koyulmuşlardır Aşiret yönetiminin egemen olduğu Alman geleneği bile, önce tanrılardan birinin işaret ettiği aşiret tarafından seçilen tek bir savaşçı, sonra da -Hıristiyanlık döneminde- Kilise'nin seçtiği biri tarafından yönetilmeye razıdır.</p>

  <p style="text-align: justify;">Ne var ki, sınırsız yasama ve yargı yetkisi, feodal Avrupa'da bir başka meseledir. Fransa ve İngiltere'nin becerikli kralları, 1100'lerden başlayarak, sadece kendi iradelerine tabi olan merkezi hükümet kurumları oluştururken, yerel yönetimler yüzyıllar boyunca soyluların (derebeylerinin) ellerindedir. Feodal yasalar uyarınca "kullanım hakkı" olarak üstlenilen bu yetki, özel mülkiyet addedilir. Bu gelenek, bir diğer Roma yasasıyla kralı da bağlayacak biçimde desteklenmekte, mütecaviz bir kralın bu hakkı gasp etme olasılığı da bu yolla izale edilmektedir. Nitekim krallar feodal muhtariyete müdahil olmanın ters tepeceğinin her zaman bilincinde olmuştur Şunu da bilirler ki, savaşta askeri teknoloji savunmadan yanadır ve savaşın monarşiye maliyeti, paranın ötesinde, merkezi yönetime destek veren yerel yönetimlere yeni hak ve imtiyazlar tanınmasını getirir</p>

  <p style="text-align: justify;">Sonuç olarak, taraflar arasında gergin bir denge söz konusudur Derebeyinin hizmetindeki kraliyet tebaası askerlik ve merkezi hükümet organlarındaki diğer görevlerini hakkıyla yerine getirirken, yerel yönetim gelirinin belirli (sabit) bir bölümünü Kral'a bağışlamaktan geri kalmaz ama kraliyet taleplerinin her an artabileceğinin bilinciyle hep endişe içindedir Anlaşmazlık halinde, genellikle her iki taraf da haklıdır, lakin böyle durumlarda yargılayarak hüküm verme yetkisini haiz herhangi bir merci yoktur Bu işlevi üstlenebilecek tek kurum belki kraliyet konseyidir, çünkü anlaşmazlıklar uzlaşmayla sonuçlanacak biçimde burada tartışılır ve bağlayıcı hükümler bir sözleşmeyle tevsik edilerek Kral tarafından ilgili taraflara verilir Bu sözleşmeler Orta Çağ hukukunun özüne büyük katkıda bulunmuştur ve Orta Çağın siyasi toplumu-mun yapı taşlarıdır.</p>

  <p style="text-align: justify;">Söz konusu sözleşmeler, tarafların uygulanabilir ve bağlayıcı olarak kabul ettiği yasalar, tevsik edilmiş kanıtlar ve mevcut siyasi ve askeri koşullar göz önüne alınarak yapılır. İngiltere Kralı I. Henry'nin taç giyme beratını açıklarken amacı soyluların desteğini almaktır Kral II. William, yani kardeşi, bundan üç gün önce avlanırken öldürülmüştür Haberi alan Henry kardeşinin yanına gitmek yerine hazinenin yolunu tutar, çünkü soyluların beğenisi kazanmak ve desteğini almak için cömert davranmak zorundadır Nitekim saltanatı boyunca derebeylerinin geleneksel muhtariyetine saygılı olur ve onlara para karşılığı da olsa, yeni imtiyazlar tanır Avrupa'nın zenginleşmeye başlamasından yararlanan Newcastle gibi kasabalar, bunun için belirli bir bedel ödemeye razı, Henry ise onların gelişip zenginleşmesine yardımcı olmaya hazırdır</p>

  <p style="text-align: justify;"><span style="font-style: italic;">Magna Carta</span>&nbsp;bu siyasal sürecin çökmesinin sonucudur Kral John'un sadık generalleri ve güvenilir müşavirleri olması gereken baronlarla ilişkisi 1210'dan itibaren bozulmaya başlar John fazlasıyla kurnaz, başarısız bir savaşçıdır Koyduğu vergiler yüksek, vergi memurları bu vergileri toplamada gayet becerikli, mahkemeler ise yeni davalar icat etmekte ustadır Dahası, John, Papa III. Innocent'a kafa tutmaktan da geri kalmamış, bu hareketi İngiltere'nin ayinlere katılmaktan menedilmesiyle sonuçlanınca, yasağı kaldırmak için Papa'nın ayağına gitmek zorunda kalmış, bu defa da Fransa kralının karşısında büyük bir askeri yenilgiye (1214) uğramıştır Hal böyle olunca, John'un daha iyi yönetim vaatleri ciddiye alınmaz olur Baronlar, sahip oldukları askeri güce dayanarak tazminat talep eder, Kral John'u monarşinin yasaları hiçe sayan despotik bir düzen olmadığını ikrara zorlarlar Bundan yüzyıl sonra da Fransız soylularının örgütlenerek bölgesel ittifaklar oluşturdukları, X. Louis'e kendi şartlarını dayattıkları görülür</p>

  <p style="text-align: justify;">1314'de ölen "Yakışıklı" Philip (IV Philip) döneminde, Fransız monarşisi merkezi yönetimi, vergi tahsilâtını, yargı bürokrasisini hayli büyütmüştür Ancak, krala gönderilen arzuhaller, büyümenin hayli suiistimal edildiğini de söyler Nitekim kraliyet politikalarına muhalif ittifaklar Philip'in ölümünden önce oluşmaya başlamışlardır Aşağıdaki bir dizi kaynakça, Orta Çağda krallarla büyük iş adamları ve baronlar arasındaki gerilim ile gerilimin üstesinden gelmek üzere yapılan girişimleri yansıtmaktadır izleyen metinler, yöneticilerle yönetilenler arasındaki müteakip gerginlikleri de bir ölçüde ve genel hatlarıyla örnekler mahiyettedir</p>

  <h4 id="sigil_toc_id_197" style="text-align: center;"><span style="font-weight: bold; font-style: italic;">Kral I. Henry’nin Taç Giyme Bildirgesi*</span></h4>

  <div>
    <sub><span style="text-align: justify; text-indent: 1.2em;">*&nbsp;</span><span style="text-align: justify; text-indent: 1.2em; font-style: italic;">English Historical Documents,</span><span style="text-align: justify; text-indent: 1.2em;">&nbsp;Vol. II, 1042-1189, Oxford University Press, 1953.</span></sub><span style="font-weight: bold; font-style: italic;"><br /></span>
  </div>

  <div>
    <span style="text-align: justify; text-indent: 1.2em;"><br /></span>
  </div>

  <p style="text-align: justify;">İngiltere Kralı Henry’den, piskopos Samson ve Worcestershire’daki Fransız ve İngiliz baronları ve sadık tebaasıyla birlikte Abetotlu Urse<a href="../Text/dip4.xhtml#f100"><sup>100</sup></a>’a selam.</p>

  <p style="text-align: justify;">Biliniz ki, Tanrı’nın inayeti ve İngiltere krallığının tüm baronlarının ortak iradesiyle, bu ülkenin kralı olarak taçlandırıldım. Bir süredir ölçüsüz vergiler altında ezilen krallığımın selameti için, size duyduğum sevgiyle ve Tanrı aşkına, bundan böyle O’nun Kilisesi’ni azat ediyor; kilisenin mülkünü satmayacağımı ve kiralamayacağımı, bir piskopos veya başpiskoposun ölümü halinde kilise arazisine ve halefi tayin edilinceye kadar geçen sürede hizmetlilerine dokunmayacağımı teyit ediyor; İngiltere krallığını haksız yere baskı altında tutan tüm kötü/uğursuz gelenekleri yürürlükten kaldırdığımı bildiriyorum. Bunlardan bazıları şunlardır.</p>

  <p style="text-align: justify;">1. &nbsp;&nbsp;&nbsp;Bir baronumun veya kontumun veya herhangi bir diğer kiracımın ölümü halinde elindeki toprak, kardeşimin zamanında olduğu gibi miras yoluyla değil, bir “huzur hakkı” mahiyetinde, adil ve yasal bir bedel ödenmesi kaydıyla vârislerine terk edilecektir.</p>

  <p style="text-align: justify;">2. &nbsp;&nbsp;&nbsp;Baronlarım veya diğer kiracılarımın topraklarını evlilik yoluyla kız evlatlarına veya kız kardeşlerine ve yeğen veya kuzenlerine vermek istemeleri halinde, önce bana danışılacak; evlilik yoluyla da olsa toprağı herhangi bir düşmanıma vermek istemedikleri sürece, bu da kabulüm olacaktır. Ve eğer ölen bir baronum veya kiracımın vârisi kız evladıysa, kızının evliliği ve mirasçısı olduğu toprağa dair tasarruf hakkı, baronlarımın tavsiyeleri uyarınca, bana ait olacaktır. Ve kiracılarımdan biri karısından önce ölürse ve çocukları da yok ise ölen kocasının mülkünden evlilik payı alacak; kendi rızası olmadıkça tarafımca yeniden evlendirilmeyecektir.</p>

  <p style="text-align: justify;">3. &nbsp;&nbsp;&nbsp;Eğer söz konusu dul kadının küçük çocukları varsa, bedenini temiz tuttuğu (iffetli olduğu) sürece, yine ölen kocasının mülkünden evlilik payı alacak; kendi rızası olmadıkça tarafımdan yeniden evlendirilmeyecektir. Baronlarımın kendi maiyetlerinde olan erkeklerin erkek ve kız evlatları ve dulları için de benzer biçimde hareket etmelerini buyuruyorum.</p>

  <p style="text-align: justify;">4. &nbsp;&nbsp;&nbsp;Kasaba ve eyaletlerden alınan alışılagelmiş para basma veya damgalama ücretini<a href="../Text/dip4.xhtml#f101"><sup>101</sup></a>&nbsp;kesinlikle yasaklıyor ve bu uygulamayı kaldırdığımı ilan ediyorum, nitekim böyle bir uygulama Kral Edward zamanında da yoktu. Para basanın veya herhangi bir başkasının sahte parayla yakalanması halinde en ağır biçimde cezalandırılmasını buyuruyorum.</p>

  <p style="text-align: justify;">5. &nbsp;&nbsp;&nbsp;Kardeşime olan tüm borçları, bana düşen ve miras hakkı tanınan veya başkalarına ait olan topraklar üzerindeki hakkı teslim edilmiş olan diğer ki-şilerinki hariç, siliyorum. Herhangi bir miras sözü vermiş olanları ve doğrudan miras olarak vasiyet edilmiş olan “huzur haklarını” da affediyorum.</p>

  <p style="text-align: justify;">6. &nbsp;&nbsp;&nbsp;Baronlarımdan veya adamlarımdan biri menkullerini hastalık nedeniyle başkalarına vermek veya vasiyet etmek isterse, istediği şekilde vasiyet etmesine izin veriyorum. Ne ki, hastalık nedeniyle veya şiddete maruz kaldığı için bunu yapamayacak olursa, menkulleri itibariyle vasiyetnamesiz ölmüş sayılacak; menkullerin paylaşımı dul eşi veya çocukları veya akrabaları veya yakın arkadaşlarından biri tarafından, vârislere en uygun gelecek bir biçimde yapılacaktır.</p>

  <p style="text-align: justify;">7. &nbsp;&nbsp;&nbsp;Eğer baronlarım veya adamlarımdan biri dolandırıcılık yaparsa, babamın ve kardeşimin döneminde olduğu gibi, menkulleri itibariyle sınırsız teminat göstermek zorunda kalmayacak; mahkûmiyet süresine bağlı olarak geri ödeme yapacaktır ki, babamdan önceki uygulama da böyledir.</p>

  <p style="text-align: justify;">8. &nbsp;&nbsp;&nbsp;Ben taç giymeden önce işledikleri cinayet nedeniyle hüküm giyen tüm suçluları affediyor; tekrar cinayet işlemeleri halinde Kral Edward’ın yasalarınca hüküm giymelerini buyuruyorum.</p>

  <p style="text-align: justify;">9. &nbsp;&nbsp;&nbsp;Baronlarımın ortak tavsiyesine uyarak, babamın da yaptığı gibi, ormanlarımı elden çıkarmıyorum.</p>

  <p style="text-align: justify;">10. &nbsp;&nbsp;&nbsp;Malikaneleri karşılığında zırhlı askerlik yapmak isteyen şövalyeler topraklarını işlemeyecektir. Bu ödünü onlara bir hediye gibi veriyorum ki, bu yükten kurtulup atlar ve silahlarla donanıp krallığımı korumak üzere bana layıkıyla hizmet etmeye hazır olsunlar.</p>

  <p style="text-align: justify;">11. &nbsp;&nbsp;&nbsp;Krallığımda kalıcı barış tesis ediyor, bu barışın korunmasını emrediyorum.</p>

  <p style="text-align: justify;">12. &nbsp;&nbsp;&nbsp;Babamın baronlarının tavsiyesiyle yaptığı iyileştirmelerle birlikte, Kral Edward yasasını yeniden yürürlüğe koyuyorum.</p>

  <p style="text-align: justify;">13. &nbsp;&nbsp;&nbsp;Kardeşim Kral Edward’ın ölümünden bu yana mülküm veya adamlarımdan herhangi birinin mülkü gasp edilmişse, hemen iade edilmesini emrediyorum. Bu emre uyarak söz konusu mülkü iade edenler herhangi bir cezaya çarptırılmayacak; mülkün bir bölümünü bile elinde tutan, bunun ortaya çıkması halinde, (bana) ağır bir bedel ödemek suretiyle cezalandırılacaktır.</p>

  <p style="text-align: justify;">Tanıklar: Londra piskoposu Maurice; Kont Henry; Kont Simon; Wal-ter Giffard; Montfort-sur-Risle’li Robert; Roger Bigot; idare memuru Eudo; Haimo’nun oğlu Robert; ve Robert Malet.</p>

  <p style="text-align: justify;">Londra’da taç giydiğim zaman. Elveda.</p>

  <h4 id="sigil_toc_id_198" style="text-align: center;"><span style="font-weight: bold; font-style: italic;">Tyne</span><a href="../Text/dip4.xhtml#f102"><sup>102</sup></a><span style="font-weight: bold; font-style: italic;">&nbsp;Nehri Üzerindeki Newcastle&nbsp;</span></h4>

  <h4 id="sigil_toc_id_199" style="text-align: center;"><span style="font-weight: bold; font-style: italic;">Kasabasının Gelenekleri*</span></h4>

  <div>
    <sub><span style="text-align: justify; text-indent: 1.2em;">*&nbsp;</span><span style="text-align: justify; text-indent: 1.2em; font-style: italic;">English Historical Documents,</span><span style="text-align: justify; text-indent: 1.2em;">&nbsp;Vol. II, 1042-1189, Oxford University Press, 1953.</span></sub><span style="font-weight: bold; font-style: italic;"><br /></span>
  </div>

  <div>
    <span style="text-align: justify; text-indent: 1.2em;"><br /></span>
  </div>

  <p style="text-align: justify;">İngiltere Kralı Henry döneminde, Tyne Nehri üzerindeki Newcastle Kasabası’nda yaşayan halkın bugün bile korudukları yasa, örf ve âdetler şunlardır:</p>

  <p style="text-align: justify;">Kasabalılar kendi pazar yerleri, evleri, kasabaları dahilinde veya dışındaki yabancıları, mahkeme kasabada görülmüyor veya yetkililer askerlik veya kale koruculuğu yapıyor veya kırsalda bulunuyorlarsa, reeve<a href="../Text/dip4.xhtml#f103"><sup>103</sup></a>’in iznini almaksızın tutuklayabilir<a href="../Text/dip4.xhtml#f104"><sup>104</sup></a>; ama bir kasabalı, diğer bir kasabalıyı tutuklayamaz.</p>

  <p style="text-align: justify;">Eğer bir kasabalı herhangi birine, herhangi bir şeyi kasaba dışında ödünç olarak verir ve geri alamazsa, ödünç alan (söz konusu şeyi) ödünç aldığını kabul ederse iade edecek, aksi halde kasaba mahkemesinde yargılanacaktır.</p>

  <p style="text-align: justify;">Kraliyet tacını ilgilendirenler hariç, tüm dava savunmaları kasabada dinlenerek sonuçlandırılacaktır.</p>

  <p style="text-align: justify;">Eğer bir kasabalı herhangi bir dava nedeniyle savunma yapmak durumunda kalırsa, mahkemeden kaynaklanan bir aksaklık olmadıkça veya dava kraliyeti ilgilendiren bir dava değilse veya (söz konusu kasabalı) önceden aptalca bir cevap vermemişse, bu savunma kasaba mahkemesinde belirli bir tarih ve saatte dinlenecektir.</p>

  <p style="text-align: justify;">Tyne’a gelen bir tekne/gemi yük boşaltmak ister ve boşaltırsa, kasaba halkı istediğini satın alabilecektir. Tüccar ile kasabalı arasında anlaşmazlık çıkarsa, bu anlaşmazlık üçüncü gelgitten önce çözüme kavuşturulmuş olacaktır.</p>

  <p style="text-align: justify;">Bir teknenin/geminin deniz yoluyla getirdiği tüm ticari mallar, tuz ve ringa balığı hariç -çünkü bunlar tekne/gemide satılmak zorundadır- karaya çıkartılacaktır.</p>

  <p style="text-align: justify;">Kasabadaki toprağının en az bir yıl ve bir gündür haklı sahibi olan biri, bu toprak üstünde hak talep edeni, ta ki İngiltere dışından biri veya savunma gücünden yoksun küçük bir çocuk olsun, muhatap almayacaktır.</p>

  <p style="text-align: justify;">Bir kasabalının evinde ve sofrasında bir erkek evlat varsa, bu erkek evlat babasıyla aynı ölçüde özgür olacaktır.</p>

  <p style="text-align: justify;">Kasabaya bir serf olarak gelip en az bir yıl ve bir gün boyunca kasabalı olarak kalırsa ve lorduyla arasında başka bir antlaşma yok ise, kasabada sürekli olarak kalabilir.</p>

  <p style="text-align: justify;">Bir kasabalı, herhangi bir konuda bir diğer kasabalıdan davacı olursa, davalıyla dövüşemez; vatan hainliği ile suçlamadığı sürece -ki, o zaman kendini savunmak için dövüşecektir- davalı savunmasını yemin etmek suretiyle yapar. Bir kasabalı, mülkiyet haklarından vazgeçmediği sürece, bir serf ile dövüşemez.</p>

  <p style="text-align: justify;">Sadece kasabalı tüccarlar kasaba dışından yün veya hayvan postu veya diğer ticari mallar satın alabilir. Kasaba içinde ise sadece kasabalılardan satın alabilir.</p>

  <p style="text-align: justify;">Kazıklayan, dolandırıcılık suçu işleyen bir kasabalı sulh mahkemesine 6 ora<a href="../Text/dip4.xhtml#f105"><sup>105</sup></a>&nbsp;para cezası öder.</p>

  <p style="text-align: justify;">Kasabada merchet<a href="../Text/dip4.xhtml#f106"><sup>106</sup></a>, heriot<a href="../Text/dip4.xhtml#f107"><sup>107</sup></a>, stengesdint<a href="../Text/dip4.xhtml#f108"><sup>108</sup></a>&nbsp;ve ‘kan parası’ yoktur.</p>

  <p style="text-align: justify;">Her kasabalı, kralın fırını hariç, kendine ait bir fırın ve el değirmenine sahip olabilir.</p>

  <p style="text-align: justify;">Eğer bir kadın ekmek veya&nbsp;<span style="font-style: italic;">ale</span><a href="../Text/dip4.xhtml#f109"><sup>109</sup></a>&nbsp;ile ilgili olarak dolandırıcılık yaparsa (bir diğerini kazıklarsa), bu suçla sadece sulh yargıcı ilgilenir. Bu suçu ikinci kez işlerse dolandırdığı oranda para cezasına çarptırılır. Üçüncü kez işlerse mahkemelik olur.</p>

  <p style="text-align: justify;">Kasabalılardan başka kimse boyamak üzere kumaş satın alamaz, aldığı kumaşı biçip dikemez.</p>

  <p style="text-align: justify;">Bir kasabalı kendi mülkiyetindeki toprak üzerinde hak iddia eden yok ise, bu toprağı satıp istediği bir başka yere özgürce gidebilir.</p>

  <h4 id="sigil_toc_id_200" style="text-align: center;"><span style="font-weight: bold; font-style: italic;">Magna Carta*</span></h4>

  <div>
    <sub><span style="text-align: justify; text-indent: 1.2em;">*&nbsp;</span><span style="text-align: justify; text-indent: 1.2em; font-style: italic;">Magna Carta or the Great Charter of King John,</span><span style="text-align: justify; text-indent: 1.2em;">&nbsp;Directors of the Old South Work, 1896.</span></sub><span style="font-weight: bold; font-style: italic;"><br /></span>
  </div>

  <div>
    <span style="text-align: justify; text-indent: 1.2em;"><br /></span>
  </div>

  <p style="text-align: justify;">Tanrı’nın inayetiyle İngiltere Kralı, İrlanda Lordu, Normandiya Dükü ve Anjou Kontu John’dan, Başpiskopos, Piskopos, Başrahip, Kont, Baron, Yargıç, Şerif, Vali, Subay ve tüm resmi nezaretçi ve idarecilere ve sadık tebaama selam.</p>

  <p style="text-align: justify;">Biliniz ki, bizler, Tanrı’nın huzurunda vâris ve atalarımızın ruhlarının selameti, Kutsal Kilisemizin tekamülü, Krallığımızın ıslahı için, muhterem babalarımız Canterbury Başpiskoposu Stephan, Kutsal Roma Kilisesi’nin</p>

  <p style="text-align: justify;">Kardinali ve tüm İngiltere’nin Başpiskoposu’nun (...) nasihat ve tavsiyeleri uyarınca, işbu sözleşmeyle Kilise’yi ilelebet yaşatmak üzere tasdik ve kabul ettik.</p>

  <p style="text-align: justify;">1. &nbsp;&nbsp;&nbsp;İngiltere Kilisesi’nin özgür, hak ve imtiyazları itibariyle dokunulmaz olduğunu teyit ediyoruz. Bu taahhüde öylesine sadık kalınacaktır ki, baronlarla aramızda çıkan ihtilaftan önce ve Efendimiz Papa III. Innocent’ın onayına sunmak suretiyle, özgür irademizle bahşettiğimiz bu sözleşme, İngiltere Kilisesi için birincil önemi haiz ve vazgeçilmez olduğu anlaşılan seçim özgürlüğünün Kilise’nin özgür iradesiyle alındığı intibaını yaratacaktır.</p>

  <p style="text-align: justify;">2. &nbsp;&nbsp;&nbsp;İşbu sözleşmeyle Krallığımızın özgür insanlarına, kendimize, vârislerimize ve onların vârislerine sonsuza dek sahip olacakları şu imtiyazları bahşediyoruz: Kontlarımız, baronlarımız veya diğerlerinden herhangi biri komutamızda askerlik yaptığı süre içinde ölürse ve mirasçısı reşit yaştaysa eski “huzur hakkı” yasasına tabi olacak; bir diğer ifadeyle, kontun vârisi veya vârisleri tüm kontluk süresi için yüz pound, baronun vârisi veya vârisleri tüm baronluk süresi için yüz pound, şövalyenin vârisi veya vârisleri tüm şövalyelik süresi için en çok yüz şilin, borcu daha az olan diğerleri ise (tarafımıza) daha az “huzur hakkı” ödeyeceklerdir.</p>

  <p style="text-align: justify;">3. &nbsp;&nbsp;&nbsp;Söz konusu vâris reşit olmayıp koruma altındaysa, mirası reşit olunca alacak ve “huzur hakkı” ödemeyecektir.</p>

  <p style="text-align: justify;">4. &nbsp;&nbsp;&nbsp;Reşit olmayan mirasçının topraklarıyla ilgilenen vasisi, bu topraklara iyi bakacak; elde edilen ürünlere ve çalışanlara zarar vermeyecek ve bu topraklardan makul oranda yararlanacaktır. Şayet söz konusu toprak tarafımızca bir şerifin veya muhatap olarak kabul edebileceğimiz bir başkasının gözetimine emanet edilecek olursa ve bu şahıs emanete zarar verirse (ondan) zararı tazmin etmesi istenecek ve bu tazminat toprağa nezaret etmek üzere seçtiğimiz (başka) iki dürüst ve basiretli adama verilecektir. Eğer bu gibi arazileri satar veya bir başkasının gözetimine verirsek ve o da toprağa zarar verirse, yukarıda belirtildiği üzere, karşısında muhatap olarak bizi bulacaktır.</p>

  <p style="text-align: justify;">5.Söz konusu vasi arazideki evlere, parklara, ağıllara, göletlere, değirmenlere ve araziyle ilgili tüm diğer şeylere vesayeti süresince ve vesayetin bir parçası olarak iyi bakacak; vasisi olduğu mirasçı reşit olunca, toprağı, pulluk ve ürün nakli için gerekli arabalar ve toprağın kaldırabileceği makûl miktarda araç gereçle birlikte teslim edecektir.</p>

  <p style="text-align: justify;">6. &nbsp;&nbsp;&nbsp;Mirasçının (olası) evliliği aleyhine konuşulmayacak, evlilik küçümsenmeyecek, evlenecek olması halinde, bu durum, evlilik akdi gerçekleşmeden önce mirasçının tüm akrabalarına duyurulmuş olacaktır.</p>

  <p style="text-align: justify;">7. &nbsp;&nbsp;&nbsp;Kocası öldüğü için dul kalan kadın kendisine evlilik nedeniyle düşen mirası gecikmeksizin ve zahmetsiz alacak, kocasının öldüğü gün kocasıyla birlikte sahip olduğu menkul ve gayrimenkul varlığı üzerinden (kraliyete) hiçbir ödeme yapmayacaktır. Dul kadın kocasının malikanesinde, kocasının ölümünü takiben kırk gün süreyle kalabilir. Mirastan kendisine düşen payı bu süre içinde almış olacaktır.</p>

  <p style="text-align: justify;">8. &nbsp;&nbsp;&nbsp;Dul kadın, şayet yeniden evlenmek istemiyorsa, evlenmeye zorlanmayacak; ama evlenmeye niyetlenirse bizim veya güvendiği lordunun veya varsa güvendiği bir başkasının onayını alacağına dair (bize) güvence verecektir.</p>

  <p style="text-align: justify;">9. &nbsp;&nbsp;&nbsp;Borçlunun yeterli menkulü olduğu sürece, borcu karşılığında arazisine veya kira gelirine tarafımızca veya icra memuru tarafından el konmayacak; asıl borçlu borcu ödeyebilecek durumda olduğu sürece verdiği teminat haczedilmeyecektir. Teminatlar, eğer asıl borçlu borcu ödeyebilecek durumda değilse devreye sokulacak, borcu veren bunun yeterli olmaması halinde borçlunun toprağına ve kira gelirine sahip olabilecektir.</p>

  <p style="text-align: justify;">10. &nbsp;&nbsp;&nbsp;Her kim Yahudilerden borç alır ve borcunu ödeyemeden ölürse ve mirasçısı reşit değilse, söz konusu meblağ üzerinden faiz tahakkuk ettirilmeye-cektir. Borç bize ait ise yukarıda ifade edildiği üzere, borçlunun sadece taşınabilir mülküne el konulacaktır.</p>

  <p style="text-align: justify;">11. &nbsp;&nbsp;&nbsp;Bir Yahudi’ye borçlu olan biri borcunu ödemeden ölürse, bu borç miras sahibi karısı tarafından ödenmeyecektir. Ölen kişi ardında reşit olmayan çocuklar bırakmışsa, sahip olduğu taşınmazların kira gelirleriyle önce çocuklarının ihtiyaçları karşılanacak; söz konusu borç, lordun payı hariç, buradan arta kalan miktarla ödenecektir. Bu, alacaklının Yahudi olmadığı durumlar için de geçerlidir.</p>

  <p style="text-align: justify;">12. &nbsp;&nbsp;&nbsp;Fiziksel varlığımızın kefaret ödenmek suretiyle esaretten kurtarılması, en büyük oğlumuzun şövalyeliğe kabul töreni ve en büyük kızımızın ilk evliliği hariç, krallığımızda Genel Meclis onayı olmadıkça şövalyelerimizden askerlik hizmeti karşılığı vergi ya da katkı parası alınmayacak; söz konusu üç durum için sadece makul bir katkı payı talep edilecektir. Londra (şehri) için ödenen paylar da bu çerçevede değerlendirilmelidir.</p>

  <p style="text-align: justify;">13. &nbsp;&nbsp;&nbsp;Londra (şehri) karada ve denizde sahip olduğu tüm imtiyazlara sahip olmaya devam edecektir. Dahası, tüm kentlere, arazilere, çiftliklere ve limanlara da kendilerine has imtiyazlar bahşedilecektir.</p>

  <p style="text-align: justify;">14. &nbsp;&nbsp;&nbsp;Krallığımız Genel Meclisi’nin yukarıda anılan üç durum dışında, şövalyelerimizden askerlik hizmeti karşılığı alınacak olan verginin miktarını belirlemek üzere toplanması gerekirse, meclisin belirli bir gün ve yerde toplanabilmesi için en az kırk gün önceden tüm başpikoposlar, piskoposlar, manastır başrahipleri, kontlar ve büyük baronlar mühürlü mektubumuzla, yüksek mevki sahibi diğer eşhas, şeriflerimiz ve diğer görevlilerimiz aracılığıyla davet edileceklerdir. Söz konusu toplantının gerekçesi söz konusu çağrı mektuplarında açıklanacak; toplantı, çağrılanların hepsi gelmemiş olsa bile, katılanların görüş ve önerileri dikkate alınmak suretiyle gerçekleştirilecektir.</p>

  <p style="text-align: justify;">15. &nbsp;&nbsp;&nbsp;Bundan böyle kimseye oturduğu mülkü kullanma hakkına sahip olan kiracısından<a href="../Text/dip4.xhtml#f110"><sup>110</sup></a>, fiziksel varlığını kefaret ödemek suretiyle kurtarma dışında, en büyük oğlunu şövalye yapmak ve en büyük kızını bir kez evlendirmek üzere ki, kendisine bu amaçla makul bir yardım yapılabilir, (parasal) yardım bahşetmeyeceğiz.</p>

  <p style="text-align: justify;">16. &nbsp;&nbsp;&nbsp;Hiç kimse şövalye ücreti ya da herhangi bir arazinin kirası karşılığında gereğinden fazla hizmet vermeye zorlanamaz.</p>

  <p style="text-align: justify;">17. &nbsp;&nbsp;&nbsp;Medeni hukuk davaları bizim mahkememizde değil, muayyen bir mahkemede görülecektir.</p>

  <p style="text-align: justify;">18. &nbsp;&nbsp;&nbsp;<span style="font-style: italic;">Writs of Novel</span>&nbsp;Disseisin<a href="../Text/dip4.xhtml#f111"><sup>111</sup></a>,&nbsp;<span style="font-style: italic;">Mort d’ancestor</span><a href="../Text/dip4.xhtml#f112"><sup>112</sup></a>&nbsp;ve&nbsp;<span style="font-style: italic;">Darrein Presentment</span><a href="../Text/dip4.xhtml#f113"><sup>113</sup></a>&nbsp;davalarına ilgili ülkelerin mahkemelerinde bakılacaktır. Şöyle ki, eğer biz ülkemiz toprakları dışındaysak, adli yargıdan sorumlu en üst düzey yargıcımız her ülkeye yılda dört kez yargıç gönderecek; bu yargıçlar her ülkenin bu iş için seçilmiş dört şövalyesiyle birlikte bir jüri oluşturacak, yargılamalar o ülkede belirli bir yer ve günde bu jüri tarafından yapılacaktır.</p>

  <p style="text-align: justify;">19. &nbsp;&nbsp;&nbsp;Davayla ilgili olarak belirlenen günde sonuç alınamazsa, söz konusu jüri sonuç alıncaya kadar o ülkede kalacaktır.</p>

  <p style="text-align: justify;">20. &nbsp;&nbsp;&nbsp;Özgür bir insan işlediği küçük bir suç için para cezasına çarptırıla-mayacak, cezası suçun büyüklüğüne göre belirlenecektir. Büyük suç işleyen biri, suçun vahameti (iğrençliği) oranında ve (mevcut) imkânları dikkate alınmak suretiyle büyük para cezasına çarptırılacaktır; tüccar veya esnaf da malları (imkânları) gözetilerek para cezasına çarptırılabilir. Merhametimize mazhar olmuş biri de yol parası hariç, aynı şekilde para cezasına çarptırılabilir. Söz konusu para cezaları, çevredeki dürüst insanlar (sanık lehine) aksi yönde yeminli ifade vermedikçe affedilmeyecektir.</p>

  <p style="text-align: justify;">21. &nbsp;&nbsp;&nbsp;Kontlarla baronlar, suçun vahametine bağlı olarak, sadece kendileriyle eş düzeydeki insanlar tarafından para cezasına çarptırılabilir.</p>

  <p style="text-align: justify;">22. &nbsp;&nbsp;&nbsp;Bir din adamı, ikametgâhı veya sahip olduğu herhangi bir mülk nedeniyle para cezasına çarptırılamaz; işlediği herhangi bir suçun vahametine göre ve bir din adamı olarak değeri gözetilmek suretiyle para cezasına çarptırılabilir.</p>

  <p style="text-align: justify;">23. &nbsp;&nbsp;&nbsp;Bir kasaba veya kasabalının yaptığı köprüler veya başka yatırımlar, haklı bir nedenle zorunlu olmadıkça haczedilemez.</p>

  <p style="text-align: justify;">24. &nbsp;&nbsp;&nbsp;Hiçbir şerif, polis memuru, sorgu yargıcı veya icra memurumuz Taç’tan davacı olamaz.</p>

  <p style="text-align: justify;">25. Tüm ilçeler,&nbsp;<span style="font-style: italic;">hundred’lar, wapentake’ler</span>&nbsp;ve trething<a href="../Text/dip4.xhtml#f114"><sup>114</sup></a>’ler, kraliyete ait araziler dışında, eski kira bedellerini aynen koruyacak, kira artışı yapmayacaklardır.</p>

  <p style="text-align: justify;">26. &nbsp;&nbsp;&nbsp;Ölen birinin bize olan borcunun, şeriflerimiz veya icra memurlarımız tarafından tevsik edilmesi kaydıyla, ölen kişinin mal varlığı itibariyle borçlu hanesine yazılması yasaldır. Söz konusu mal varlığı, borç ödeninceye kadar hukukçuların gözetiminde olduğu gibi korunacak; vasiyet, bu borcun tahsilini takiben kalan mal varlığı üzerinden gerçekleştirilecektir.</p>

  <p style="text-align: justify;">27. &nbsp;&nbsp;&nbsp;Şayet özgür bir insan vasiyetname bırakmadan ölecek olursa, mal varlığı kilise gözetiminde ve borçları dikkate alınmak suretiyle, en yakınları ve dostları tarafından paylaştırılacaktır.</p>

  <p style="text-align: justify;">28. &nbsp;&nbsp;&nbsp;Hiçbir polis veya icra memurumuz, mal sahibinin ödemeyi erteleme yönünde iyi niyetli bir tutum içinde değilse, kimsenin hububatını veya herhangi bir malını parasını ödemeksizin alamaz.</p>

  <p style="text-align: justify;">29. &nbsp;&nbsp;&nbsp;Hiçbir polis memuru, bu işi bizzat kendisi yapmayacak veya becerikli bir diğer adama yatırmayacaksa ki, şu veya bu nedenle yapamayabilir, kale koruculuğu ücretini ödemediği için bir şövalyeyi tutuklayamayacaktır. Şayet (kendisi) tarafımızca askere alınacak olursa, komutamızda olduğu sürece kale koruculuğundan azat edilmiş sayılacaktır.</p>

  <p style="text-align: justify;">30. &nbsp;&nbsp;&nbsp;Hiçbir polis veya icra memurumuz veya bir diğer memur kendi ihtiyacı için özgür bir insanın arabasını veya atını sahibinin onayı olmaksızın almayacaktır.</p>

  <p style="text-align: justify;">31. &nbsp;&nbsp;&nbsp;Ne biz, ne de icra memurları kendi kullanımımız için veya bir başka nedenle, başkasına ait keresteyi sahibinin onayı olmaksızın almayacağız.</p>

  <p style="text-align: justify;">32. &nbsp;&nbsp;&nbsp;Ağır suç nedeniyle hüküm giyenlerin topraklarına tarafımızca, sadece bir yıl ve bir gün süreyle el konacak; bu süre sonunda toprak, ücret karşılığında lorda devredilecektir.</p>

  <p style="text-align: justify;">33. &nbsp;&nbsp;&nbsp;Şimdilik, tüm dalyanlar deniz kıyısında değil, Thames ile Medway ve İngiltere’nin tüm diğer nehirleri üzerine inşa edilecektir.</p>

  <p style="text-align: justify;">34. &nbsp;&nbsp;&nbsp;<span style="font-style: italic;">Proecipe</span>&nbsp;adı verilen ve özgür bir insanın davayı kaybetmesine yol açabilecek ileriye dönük mahkeme ilamları, bundan böyle kimseye verilmeyecektir.</p>

  <p style="text-align: justify;">35. &nbsp;&nbsp;&nbsp;Ülkemizin her yerinde şarap ve&nbsp;<span style="font-style: italic;">ale</span>&nbsp;için tek bir ölçü, hububat için de tek bir ölçü, yani Londra<span style="font-style: italic;">quarter</span><a href="../Text/dip4.xhtml#f115"><sup>115</sup></a><span style="font-style: italic;">’ı</span>&nbsp;kullanılacaktır. Boyalı bez, diyelim kızıl kahve rengi bez için iki arşına tekabül eden ölçü kullanılacak, yani ağırlık kadar uzunluk ölçüleri de kullanılacaktır.</p>

  <p style="text-align: justify;">36. &nbsp;&nbsp;&nbsp;Bundan böyle yaşama veya bedene dair engizisyon ilamı için hiçbir ücret verilmeyecek ve alınmayacak; bu ilam, inkâr edilmeksizin, ücretsiz bahşedilecektir.</p>

  <p style="text-align: justify;">37. &nbsp;&nbsp;&nbsp;Eğer biri bizim desteğimizle derebeylik arazisi üstünde tasarruf hakkına sahipse veya birkaç tür gayrimenkulü varsa ve bir diğer şövalyenin arazisine de bakıyorsa, söz konusu şövalyenin şövalyelik hizmet bedenlinin buradan tahsil ediliyor olması durumu hariç, mirasçısı veya arazisi himayemiz altında olmayacaktır.</p>

  <p style="text-align: justify;">38. &nbsp;&nbsp;&nbsp;Bundan böyle hiçbir icra memuru inandırıcı bir tanık olmaksızın herhangi birini dava edemeyecektir.</p>

  <p style="text-align: justify;">39. &nbsp;&nbsp;&nbsp;Hiç kimse, önce kraliyet yasaları veya lordunun adil yargısına muhatap olmadan tutuklanmayacak, hapse atılmayacak, malına el konmayacak, suçlu ilan edilmeyecek, sürgüne gönderilmeyecek veya herhangi bir başka biçimde helak edilmeyecektir.</p>

  <p style="text-align: justify;">40. &nbsp;&nbsp;&nbsp;Hak ve adalet kimseden esirgenmeyecek, adalet geciktirilmeyecektir.</p>

  <p style="text-align: justify;">41. &nbsp;&nbsp;&nbsp;Tüm tüccarlar ticaret yapmak üzere kara veya deniz yoluyla, güvenli bir şekilde İngiltere dışına çıkabilir, İngiltere’ye girebilir, İngiltere’de vakit geçirebilir veya İngiltere’den transit geçiş yapabilir ve savaş hali veya bizimle savaşan bir ülkenin tüccarı olmadığı sürece, vergilerden muaf olarak yerleşik gelenekler uyarınca alışveriş yapabilir. Bizimle savaşan ülkenin savaş başladığında ülkemizde bulunan tüccarı, İngiltere’nin o ülkedeki tüccarına nasıl muamele edildiği tam olarak öğrenilinceye kadar gözaltına alınıp, can ve mal güvenlikleri sağlanacak; tüccarlarımızın söz konusu ülkede kötü muamele görmediği anlaşılırsa, onlar da ülkemizde kötü muamele görmeyecek, güvende olacaklardır.</p>

  <p style="text-align: justify;">42. &nbsp;&nbsp;&nbsp;Gelecek dönemlerde herkes, bize olan bağlılığını koruması şartıyla, kara veya su yoluyla ve güvenli bir biçimde yurtdışına gidip gelebilecek; bu durum, savaş hali, ülke çıkarlarının söz konusu olduğu kısa süreler, mahkûmlar ve suçlular ve bizimle savaşan ülkenin yurttaşları dışında, herkes için serbest/yasal olacaktır. Tüccarlarla ilgili durum yukarıda açıklanmıştır.</p>

  <p style="text-align: justify;">43. &nbsp;&nbsp;&nbsp;Eğer bir kimse mahlul<a href="../Text/dip4.xhtml#f116"><sup>116</sup></a>&nbsp;sahibiyse ve bu, tıpkı Wallingford, Notting-ham, Boulogne, Lancester ve elimizdeki diğerleri gibi bir baronluksa ve mahlul sahibi bu kişi ölürse, vârisi bize “huzur hakkı” mahiyetinde hiçbir şey ödemeyeceği gibi, barona verdiği hizmetin ötesinde bir hizmette de bulunmayacak ve biz söz konusu mahlule baronun sahip çıktığı gibi sahip çıkacağız.</p>

  <p style="text-align: justify;">44. &nbsp;&nbsp;&nbsp;Ormancı olmayanlar, ormanla ilgili hukuki davalara bakan mahkemelerimize, bundan böyle, sadece çağırılırlarsa veya (kendisiyle ilgili) teminat, kefaret gibi bir durum söz konusuysa katılacaklardır.</p>

  <p style="text-align: justify;">45. &nbsp;&nbsp;&nbsp;Krallığın yasalarını bilmeyen ve bu yasalara tam anlamıyla uyacağı kanısında olmadığımız kişileri yargıç, vali, şerif veya icra memuru olarak atamayacağız.</p>

  <p style="text-align: justify;">46. &nbsp;&nbsp;&nbsp;İngiltere krallarıyla sözleşme yapmak suretiyle veya sahip olageldikleri imtiyazla manastır kurmuş olan tüm baronlarımız, bu manastırları boşken kullanabileceklerdir.</p>

  <p style="text-align: justify;">47. &nbsp;&nbsp;&nbsp;Bizim dönemimizde orman haline getirilmiş olan topraklar, bundan böyle ağaçlandırılmayacak; bizim dönemimizde çit çevrilerek korumaya alınmış olan su havzaları, bundan böyle çitle çevrilmeyecektir.</p>

  <p style="text-align: justify;">48. &nbsp;&nbsp;&nbsp;Bundan böyle eyaletlerdeki ormanlar, ormancılar, avlaklar ve avlak bakıcılar, şerifler ve şeriflerin altında görev yapan memurlar, su havzaları ve su havzası bakıcıları itibariyle kötü alışkanlıklar/uygulamalar (gelenekler), o eyaletin güvenilir insanları tarafından seçilen on iki yeminli şövalye tarafından behemehal tespit edilecek ve bunu takip eden kırk gün içinde, bir daha eski haline dönmeyecek şekilde yürürlükten kaldırılacaktır; ve durum bize, biz yurtdışındaysak yargı makamına bildirilecektir.</p>

  <p style="text-align: justify;">49. &nbsp;&nbsp;&nbsp;Bize İngiliz yurttaşlarımız tarafından teslim edilmiş olan tüm rehinelerin sözleşmelerini, bize sadakatle hizmet etmelerini sağlamak ve barışı korumak için feshedeceğiz.</p>

  <p style="text-align: justify;">50. &nbsp;&nbsp;&nbsp;Gerard de Atheyes’in yetki alanındaki bölgeden akrabalarını çıkartacağız ki, bundan böyle İngiltere’de böyle bir bölge kalmasın. Aynı şekilde, Engelard de Cygony, Andrew, Peter ve Gyon’u Chancery<a href="../Text/dip4.xhtml#f117"><sup>117</sup></a>’deki görevlerinden alacak; Gyon de Cygony, Geofrey de Martyn ile erkek kardeşlerini, Philip Mark ile erkek kardeşi ve kuzeni Geofrey’i beraberindekilerle birlikte işten uzaklaştıracağız.</p>

  <p style="text-align: justify;">51. &nbsp;&nbsp;&nbsp;Ülkemize, tebaamızı taciz etmek üzere, atlı ve silahlı giriş yapmış olan tüm yabancı kökenli şövalyeleri, okçuları, kiralık askerleri ve kölelerini, barış tesis edilir edilmez krallığımızdan kovacağız.</p>

  <p style="text-align: justify;">52. &nbsp;&nbsp;&nbsp;Eğer bir kimse, kendisiyle yasal olarak aynı hak ve imtiyazlara sahip olanlar tarafından toprağından, şatosundan, özgürlüğünden ve haklarından tarafımızca yargılanmaksızın mahrum edilmişse, bu durum derhal düzeltilecek; şayet söz konusu şahsın aklını kurcalayan bir şey kalmışsa veya bir itirazı varsa, konu, bundan böyle “yirmi beşler” olarak anılacak olan yirmi beş baron tarafından çözüme kavuşturulacaktır. Babamız Kral Henry veya kardeşimiz Kral Richard döneminde aynı biçimde haksızlığa uğramış olanların durumunu düzeltmek de bize düşer. Kendimize bu konudaki dilekçeleri incelemek ve soruşturma yapmak üzere haçlı seferine çıkmadan önce haçlı askerlerine tanıdığımız kadar süre tanıyor; eğer haçlı seferine çıkmışsak döner dönmez, çıkmamışsak behemehal adaleti yerine getireceğimizi bildiriyoruz.</p>

  <p style="text-align: justify;">53. &nbsp;&nbsp;&nbsp;Adli tedbirler almak; babamız Henry ve kardeşimiz Richard döneminde orman vasfını kaybeden toprakları ağaçlandırmak veya mevcut ormanlara ağaç dikme işlemini durdurmak; vesayetimize tevdi ettikleri kiralık arazilerin bakımıyla ilgili hususları düzene koymak; lordlar üzerinde hak iddia ettiği için tarafımıza ödenmeyen manastır ücretleri sorununu çözmek için, kendimize yukarıda anılan (aynı) süreyi tanıyoruz. Tüm bu sorunları, eğer haçlı seferine çıkarsak döner dönmez, çıkmazsak behemehal, adil bir biçimde çözümleyeceğiz.</p>

  <p style="text-align: justify;">54. &nbsp;&nbsp;&nbsp;Bir kadın, kocası hariç, hiçbir erkeğin ölümü nedeniyle davacı olamaz.</p>

  <p style="text-align: justify;">55. &nbsp;&nbsp;&nbsp;Tarafımızca uygulanan tüm haksız ve yasadışı para cezaları ile dava kaybedenlere ülke yasalarına uygun olmayan bir biçimde haksız yere verilen para cezaları kaldırılacak veya yukarıda değinilen “yirmi beşlik”lerin veya bunların önemli bir kısmının kararına bırakılacaktır. Bu amaçla yapılacak toplantıya, eğer katılabilirse, Canterbury Başpiskoposu Stephen ile onun uygun buldukları çağrılacak; katılamazsa toplantı onsuz yapılacak; ama söz konusu yirmi beş baronun bir veya birden fazlası görülecek olan davada davacı konumundaysa bunlar devre dışı kalacaktır, dava yeminli olarak diğerlerince görülecektir.</p>

  <p style="text-align: justify;">56. &nbsp;&nbsp;&nbsp;Şayet Galliler, yasal olarak aynı hak ve imtiyazlara sahip olanlar tarafından yargılamaksızın İngiltere ve Galler’de mallarına el koymak suretiyle tarafımızca mülksüzleştirmiş ve imtiyazlarından mahrum edilmişlerse, bu durum derhal düzeltilecektir. Doğabilecek anlaşmazlıklar Marches’de mukim ve yasal olarak aynı hak ve imtiyazlara sahip olanlarca, söz konusu mülk İngiltere’de ise İngiltere yasaları uyarınca, Galler’de ise onların yasaları uyarınca karara bağlanacaktır. Aynı durum tebaamızın Galler’deki benzer davaları için de söz konusudur.</p>

  <p style="text-align: justify;">57. &nbsp;&nbsp;&nbsp;Şayet Galliler, yasal olarak aynı hak ve imtiyazlara sahip olanlar tarafından yargılamaksızın İngiltere ve Galler’de mallarına el koymak suretiyle babamız Kral Henry ve kardeşimiz Kral Richard tarafından mülksüzleş-tirmiş, imtiyazlarından mahrum edilmişse ve söz konusu mallar şayet bizim veya başkalarının elindeyse, bu durumu düzeltmek de bize düşer. Kendimize, bu konudaki dilekçeleri incelemek ve soruşturma yapmak üzere, haçlı seferine çıkmadan önce haçlı askerlerine tanıdığımız kadar süre tanıyor; eğer haçlı seferine çıkmışsak döner dönmez, çıkmamışsak behemehal adaleti yerine getireceğimizi bildiriyoruz.</p>

  <p style="text-align: justify;">58. &nbsp;&nbsp;&nbsp;Llewellin’in oğlunu ve tüm Galli rehineleri behemehal azat edecek; barışı sürdürme amacıyla bizlere verdikleri taahhütleri yok sayacağız.</p>

  <p style="text-align: justify;">59. &nbsp;&nbsp;&nbsp;İskoçya Kralı Alexander ile kız kardeşleri ve rehinelerin iadesi ve kendi hak ve imtiyazlarının İngiltere baronlarına bahşedildiği biçimde ele alınması için, İskoçya’nın müteveffa kralı William’ın bize verdiği imtiyazlara ters düşmemesi halinde, anlaşma yapacağız. Bu konuda karar, yasal olarak kendisiyle aynı hak ve imtiyazlara sahip olanlar tarafından bizim mah-kemelerimizce verilecektir.</p>

  <p style="text-align: justify;">60. &nbsp;&nbsp;&nbsp;Krallığımızda geçerli kılmak üzere bahşettiğimiz yukarıdaki imtiyazlar, gözetilmek ve yerine getirilmek üzere sadece bize değil, meslekten olmayan tüm din adamları dahil, tebaamıza aittir.</p>

  <p style="text-align: justify;">61. &nbsp;&nbsp;&nbsp;Krallığımızın ıslahı, baronlarımızla aramızdaki geçimsizliğin en iyi şekilde giderilmesi ve bunun sağlayacağı güven ve istikrar ortamından tebaamızın ilelebet yararlanabilmesi için, Tanrı’nın rızasıyla, aşağıdaki güvenceleri bahşediyoruz: Krallığımız baronları kendi aralarından uygun gördükleri yirmi beş kişi seçecek ve bu yirmi beş baron, işbu ferman uyarınca barışı sürdürmek ve korumak üzere, tüm güçleriyle kendilerine bahşedilen imtiyazlara riayet edecek ve herkes tarafından riayet edilmesini sağlayacaklardır; bir diğer ifadeyle, eğer biz veya yargıçlarımız veya icra memurlarımız veya diğer memurlarımız veya emrimizdeki herhangi bir kimse, herhangi bir durumda (bu bağlamda) ihmalkâr davranır veya işbu güvenlik ve barış kararlarının herhangi birini ihlal eder ve bu durum söz konusu yirmi beş barondan dördü tarafından tespit edilirse, (şövalyeler) bize gelmek veya yurt-dışında bulunuyorsak başyargıcımıza gitmek suretiyle durumu bildirecek ve behemehal düzeltilmesini talep edeceklerdir. Bu durum kırk gün içinde tarafımızca düzeltilmezse, söz konusu dört baron, vakayı diğer yirmi bir barona götürecek ve “yirmi beşler”, tüm ülkeyi de arkalarına alarak, mağduriyet ortadan kalkıncaya dek bize, kraliçeye ve çocuklarına ve halkımıza zarar vermemek kaydıyla, gerekiyorsa kalelerimizi, topraklarımızı ve mülkümüzü elimizden almak suretiyle bize, baskı dahil, ellerinden geleni yapacaklar; durum düzeltildikten sonra bize karşı yine eskisi gibi davranacaklardır. Her kim söz konusu yirmi beş barona itaat yemini etmek ister ve onlarla birlikte hareket edip kendi gücü oranında hizmet ederse, bunu yapmakta serbesttir ve engellenmeyecektir.</p>

  <p style="text-align: justify;">62. &nbsp;&nbsp;&nbsp;“Yirmi beşler’e katılmak üzere yemin etmek istemeyen tebaamız mensuplarının (söz konusu) ant içmelerini sağlamak üzere yasa çıkaracağız. Yirmi beş barondan biri ölür veya yurtdışına çıkar veya bize karşı söz konusu sorumluluklarını yerine getiremeyecek olursa, “yirmi beşler” onun yerine yeni birini seçerek ant içmesi sağlayacaktır. “Yirmi beşler” yerine getirmekle yükümlü oldukları işleri görüşmek üzere toplandıklarında kendi aralarında anlaşmazlığa düşerlerse ve bazıları çağırıldıkları halde toplantıya katılmaz veya katılamazsa, toplantıya katılanların verdiği karar, hepsi katılmışçasına sağlam ve geçerli addedilecektir. “Yirmi beşler’e bahşedilen ödün ve imtiyazları azaltmak veya geri almak anlamına gelebilecek herhangi bir başka şeye (yönteme) bizzat veya bir başkası aracılığıyla tevessül edilmeyecek; böyle bir şeye tevessül edilmişse onu yok sayıp ondan yararlanmayacağız. Tabiyetimizdeki din adamlarıyla anlaşmazlığa düştüğümüz ilk günden itibaren aramızda gelişen husumet, kin ve garezi tümüyle affediyor; saltanatımızın on altıncı yılının Paskalya gününden barış ve huzuru tesis ettiğimiz bugüne kadar vuku bulan tüm ihlaller için din adamlarını bağışlıyor; bunu teyiden, Canterbury Başpiskoposu Stephen Efendimiz, Dublin Başpiskoposu Lord Henry ve önceden adı geçen piskoposlarımız ile Master Pandulph’a güvence vermek üzere hazırlanan icazet mektupları sunuyoruz.</p>

  <p style="text-align: justify;">63. &nbsp;&nbsp;&nbsp;Binaenaleyh, vasiyetimiz ve buyruğumuz, İngiliz Kilisesi’nin özgür olması, bizlerin ve tebaamızın her yerde ve her konuda yukarıda anılan tüm hak ve imtiyazlara barış içinde, tam anlamıyla, ilelebet sahip olmasıdır. Baronlarımız gibi bizler de işbu Ferman’da anılan hususlara art niyet besle-meksizin, iyi niyetle riayet edeceğimize yemin ettik.</p>

  <p style="text-align: justify;">Saltanatımızın 17. yılında, Haziran’ın 15. gününde, Windsor ve Stains arasında Runingmede adlı çayır, yukarıda anılan ve diğer pek çok tanığın huzurunda tevdi edildi.</p>

  <div style="text-align: justify;">
    <br />
  </div>

  <div>
    <h4 id="sigil_toc_id_201" style="text-align: center;"><span style="font-weight: bold; font-style: italic;">KralX. Louıs Yasaları*</span></h4>

    <div>
      <sub><span style="text-align: justify; text-indent: 1.2em;">* Andre Artonne,&nbsp;</span><span style="text-align: justify; text-indent: 1.2em; font-style: italic;">Le mouvement de 1314 et les chartes provanciales de 1315, pp.171-175,</span><span style="text-align: justify; text-indent: 1.2em;">&nbsp;Paris,</span><span style="text-align: justify; text-indent: 1.2em;">1912.</span></sub><span style="font-weight: bold; font-style: italic;"><br /></span>
    </div>

    <div>
      <span style="text-align: justify; text-indent: 1.2em;"><br /></span>
    </div>

    <p style="text-align: justify;">Louis, Tanrı’nın inayetiyle Fransa ve Navarre<a href="../Text/dip4.xhtml#f118"><sup>118</sup></a>&nbsp;Kralı: Herkes şunu bilsin ki tebaamızın huzur ve barış içinde olmasını, mutlaka olmasını istiyoruz ve istiyoruz ki, onları kötülüklerden, baskıdan ve gereksiz acılardan uzak tutacak, kendilerine tanınmış olan özgürlükleri, yasal imtiyazları ve geçmişte önyargısız biçimde tadını çıkardıkları örf, âdet ve gelenekleri koruyup sürdürecek bir düzen tesis edelim.<a href="../Text/dip4.xhtml#f119"><sup>119</sup></a></p>

    <p style="text-align: justify;">Amiens ve Vermandois bölgelerinin&nbsp;<span style="font-style: italic;">(bailwick)</span>&nbsp;soyluları, Aziz Louis döneminden beri seleflerimizin maiyetinden kötü muamele gördüklerinden şikâyetle, bugün de sıkıntı çektiklerini söylemekte (...) geçmişte tadını çıkardıkları örf, âdet ve geleneklerin yeniden tesisini için ricacı olmaktadırlar. Bize sundukları dilekçe ve yazıları gören sadık dostlarımız, erkek kardeşlerimiz, amcalarımız ve krallığımızın piskoposları ve baronları ve meclislerimiz, Aziz Louis’in tebaaları olarak gerçeği öğrendi ve söz konusu bölgelerde eskiden resmen uygulandığını bildiğimiz yöntemlerin ne kadar iyi olduğunu anladı. Söz konusu soylulara ilan ederiz ki:</p>

    <p style="text-align: justify;">1. &nbsp;&nbsp;&nbsp;Vaki şikâyetlerden hareketle öncelikle teyit ederiz ki, anılan bölgelerin örf, âdet ve geleneksel uygulamaları itibariyle adaleti tesis etme hakkını lord haizdir.&nbsp;<span style="font-style: italic;">Seargenflarımız,</span>&nbsp;belirli davalar için bizden aksi yönde emir almadıkları sürece bu hakka saygı gösterecek, adalet dağıtmaya tevessül etmeyecek; bu emre uymamaları halinde cezalandırılacaklardır. Seargenf la-rımız ayrıca görevlendirilmeksizin, lordun bölgesinde gereğinde dava açma yetkisini haizdir, hatta açmakla yükümlüdür. Tarafların celbi, davanın sonuçlanması gibi şeylere nezaret etmeye devam edecekler. (...) Celbe icabet etmeyenlere mahkemeye olan sorumlulukları oranında ve yukarıda anılan örf, âdet ve gelenekleri dikkate alarak para cezası vereceklerdir. Bunun böyle yapılmasını buyuruyor, böylelikle söz konusu geleneklerin korunmasını istiyoruz. Aksi yönde davrananlar cezalandırılacaktır. Şayet mal ve mülke dair anlaşmazlıkların giderilmesinde yeni şikâyetler söz konusu olursa, bu davalara bizzat lordun bakmasını; bu hakkın kendisine teslim edilmesini ve geçerli bir neden olmaksızın geri alınmamasını emrediyoruz.</p>

    <p style="text-align: justify;">2. &nbsp;&nbsp;&nbsp;Lordun veya tebaasının aleyhine doğrudan veya dolaylı, yeni deliller sunulursa, bunları yargılama hakkının lorda bahşedilmesini emrediyoruz.</p>

    <p style="text-align: justify;">3. &nbsp;&nbsp;&nbsp;Şayet bir lord tebaasını yargılamadan önce ve fakat yargılama niyetiyle tutuklayıp hapse atarsa (...) bu tutukluluk halinin kefalete imkân vermemesi halinde, (tutuklu)&nbsp;<span style="font-style: italic;">provost</span>&nbsp;tarafından lordun elinden alınamaz. Şayet lord adil bir yargılama yapma niyetinde değilse, tutukluyu kefalet karşılığında salıvermekle yükümlüdür.</p>

    <p style="text-align: justify;">4. &nbsp;&nbsp;&nbsp;Söz konusu bölgelerde&nbsp;<span style="font-style: italic;">provost</span>&nbsp;mahkemeleriyle kale/şato mahkemelerine&nbsp;<span style="font-style: italic;">sergeant</span>&nbsp;atama ve bu görevlilerin herkesin önünde yemin etmesini sağlama ve kendilerine itaat edilmesini talep etme hakkı<span style="font-style: italic;">bailijflerindir.</span>&nbsp;Ne var ki, yasalarla öngörülenden daha fazla sayıda&nbsp;<span style="font-style: italic;">sergeant</span>&nbsp;olduğu halde,&nbsp;<span style="font-style: italic;">pro</span>vosf larımız daha fazla sayıda&nbsp;<span style="font-style: italic;">sergeant</span>&nbsp;görevlendirmeye çalışacak ve yine bir sürü değersiz ve güvenilmez insanın kafasının uçurulmasına yol açacaklardır(...)<a href="../Text/dip4.xhtml#f120"><sup>120</sup></a></p>

    <p style="text-align: justify;">5. &nbsp;&nbsp;&nbsp;Şayet&nbsp;<span style="font-style: italic;">bailiff, provost, castellian</span>&nbsp;ve diğer yargıçlarımız adamlarını (yargılayacakları insanları) birleşik mahkemeye çağırır ve bu adamlar haklarındaki yargı kararı açıklanmadan mahkemeden ayrılırlarsa, gıyaben aleyhlerinde verilebilecek olan karar geçerli olacaktır.</p>

    <p style="text-align: justify;">6. &nbsp;&nbsp;&nbsp;Soylularımız,&nbsp;<span style="font-style: italic;">provost</span>&nbsp;olarak iyi insanlar atamamızı,&nbsp;<span style="font-style: italic;">provost</span>&nbsp;makamını satmamamızı, satacak olursak görevin en çok üç yılla sınırlandırılmasını, üç yılın sonunda tekrar aynı insanlara satılmamasını istediklerine göre, her şeyden önce tarafımızca görevlendirilecek olan iki dürüst adamın bölgenin iki dürüst adamıyla birlikte provost’luk müessesine dair tahkikat yapmasını emrediyoruz; çünkü şayet üç yıldır provosfluk yapan biri kayda değer kötülük yaptığı halde, hâlâ bu makamı işgal etmekteyse ki, durumun böyle olduğu iddia edilmektedir, bunun nedeni saygıdeğer insanların şikâyetçi olmamalarıdır. Söz konusu soruşturmanın genel olarak bu ve (diğer) makamları işgal edenler itibariyle de yapılmasını emrediyoruz. Ve bunun, provost’lukları satmaya devam etmemiz halinde yapılmasını; satmamaya karar verirsek, (müessesenin) soyluların dediği gibi yapılandırılmasını buyuruyoruz.</p>

    <p style="text-align: justify;">7. &nbsp;&nbsp;&nbsp;Şayet herhangi bir&nbsp;<span style="font-style: italic;">bailiff, provost</span>&nbsp;veya&nbsp;<span style="font-style: italic;">castellian</span>&nbsp;veya&nbsp;<span style="font-style: italic;">sergeant</span>&nbsp;herhangi bir davada, herhangi birini mal veya mülkünü elinden almak üzere veya husumet beslediği için hapse atar veya hapse atılmasına neden olur ve bu suçu kötü niyetle işlediği tespit edilirse, söz konusu mal veya mülkü iade edecek, hapse attığı insana ve mahkemeye verdiği maddi zararın bedelini ödeyecek ve işlediği suçun vahameti oranında cezaya çarptırılacaktır.</p>

    <p style="text-align: justify;">8. &nbsp;&nbsp;&nbsp;Soylular, yasa bu hakkı tanıdığına göre, insanların bir dava vekiline (avukata) başvurmaksızın dava açabilmesini ve davacı veya davalı olarak kendi savunmasını kendisinin yapabilmesini talep etmektedirler. Yerleşik düzen korunacaktır.</p>

    <p style="text-align: justify;">9. &nbsp;&nbsp;&nbsp;Soylular&nbsp;<span style="font-style: italic;">provost</span>&nbsp;harçlarının çok yüksek olduğundan şikâyetle&nbsp;<span style="font-style: italic;">provost, sergeant</span>&nbsp;ve adli soruşturma yapan diğer görevlilerin hizmet ücretlerinin tarafımızca tarifeye bağlanmasını talep ettiklerine göre, söz konusu bölgelere hükümet temsilcilerinin gönderilmesini emrediyor (...) bunun talep edildiği şekilde yapılmasını buyuruyoruz.</p>

    <p style="text-align: justify;">10. &nbsp;&nbsp;&nbsp;Soylular seleflerimiz tarafından basılan eski paralara el konulmama-sını, yeni paralarla birlikte kullanılmasını talep etmektedirler. Bizim veya seleflerimizin bastığı paralara değer takdir edenlerin kınanmasını emrediyoruz, zira bu aşırılıklarının bedeli halkımızın sırtına yüklenecektir.</p>

    <p style="text-align: justify;">11. &nbsp;&nbsp;&nbsp;Şayet herhangi birinin elinde bizim gönderdiğimiz veya bizim mahkememizce verilmiş bir mahkeme emri varsa, bu emir (uygun/doğru) bir yargılama ortamı tesis edilmeksizin yerine getirilmeyecek; söz konusu mahkeme emrinin gereği aklıselimle yerine getirilecektir.</p>

    <p style="text-align: justify;">12. &nbsp;&nbsp;&nbsp;Kimsenin yatıp kalktığı evin dışında mahkemeye celp edilememesini istiyor; bunu emrediyoruz.</p>

    <p style="text-align: justify;">Yukarıdaki hususların her birinin yazıldığı şekil ve tarzda (...) bizim ve haleflerimiz ve adı geçen soylular ile halefleri, kiliseler ve din adamları ve söz konusu&nbsp;<span style="font-style: italic;">bailiwick</span>&nbsp;sakinleri için tam anlamıyla gözetilmesini, harfiyen uygulamaya konmasını ve sürdürülmesini ve bundan böyle en ufak biçimde yozlaştırılmamasını emrediyoruz. Bugünden itibaren Amiens ile Vermandois&nbsp;<span style="font-style: italic;">bailijflerimize</span>&nbsp;ve bu bölgelerdeki tüm<span style="font-style: italic;">provost’larımız</span>&nbsp;ve diğer memurlarımıza yukarıda yazılı talimatlara kayıtsız şartsız ve etkin biçimde uymalarını; bu konularla ilgileneceklerine ve sorunların üstesinden geleceklerine, diğer sorumlularca da gözetilmesini sağlayacaklarına, haklı şikâyetler söz konusu olunca şikâyetçinin kaybını tazmin edeceklerine ve yol açtıkları tüm hasarın maliyetini ödeme pahasına çalışacaklarına dair, her göreve atandıklarında halkın önünde ant içmelerini emrediyoruz.</p>

    <p style="text-align: justify;">Bu fermanımızı, tüm diğer haklarımız mahfuz kalmak koşulu ve başkalarının haklarını korumak kaydıyla, sorunun sonsuza dek çözüldüğünü teyiden kendi mührümüzle mühürlüyoruz.</p>

    <p style="text-align: justify;">Paris’de, Tanrı’nın 1315 yılının Mayıs ayında.</p>

    <h3 id="sigil_toc_id_202" style="text-align: center;">6. İnsan Aklının Keşfettiği Hakikatler ile Tanrı’nın Gösterdiği Hakikatler Arasında Nasıl Bir İlişki Vardır?</h3>

    <p style="text-align: justify;">Aristo'nun akıllı insanlara cazip gelen yönü, felsefenin teknik nitelikli sorularına verdiği cevapların birbiriyle bağlantılı olmasıydı. Mesela doğaya dair görüşlerini bilim kuramına dayandırmakta, ahlak ve siyaset konularındaki görüşlerini bile mantık ve genel bilim teorisiyle ilişkilendirmekteydi. Aziz Thomas Aquinas, bu sistematik düşünce tarzının, Yeni Ahit'te doğa ve insanoğluna dair ima edilen sonsuz sayıda soruya da uygulanabileceğini gördü ve pagan Aristoculuğu Hıristiyan düşüncesiyle sentezleyerek, bugün Thomizm olarak adlandırılan sistemi geliştirdi.</p>

    <p style="text-align: justify;">Pagan düşüncesini Hıristiyan inancıyla uzlaştırmaya çalışan her Hıristiyan düşünürün karşılaştığı temel sorun, insan aklının keşfettiği hakikatler ile Tanrı'nın gösterdiği hakikatler arasındaki ilişki sorunuydu. Aziz Thomas Aquinas,&nbsp;<span style="font-style: italic;">Summa Contra Gen-tiles</span>&nbsp;adlı eserinden alınan aşağıdaki pasajda bu konuyu irdeler. Çözümü, bilimsel çalışmanın dinen kabul edilir bir uğraş olmasını sağlamıştır.</p>

    <h4 id="sigil_toc_id_203" style="text-align: center;"><span style="font-weight: bold; font-style: italic;">Summa Contra Gentiles*&nbsp;</span></h4>

    <h4 id="sigil_toc_id_204" style="text-align: center;"><span style="font-weight: bold; font-style: italic;">Aziz Thomas Aquinas</span></h4>

    <h5 id="sigil_toc_id_205" style="text-align: justify;"><span style="font-weight: bold;">İlahi Hakikat Hangi Yolla Bilinir, Anlaşılır Hale Gelir</span></h5>

    <p style="text-align: justify;">Hakikatler farklı yöntemlerle bilinir, anlaşılır hale getirildiğine ve&nbsp;<span style="font-style: italic;">eğitimli bir insan her konuda, ancak konunun niteliği izin verdiği ölçüde kanaat geliştirebildiğine</span>&nbsp;göre -Boetius<a href="../Text/dip4.xhtml#f121"><sup>121</sup></a>’un kaydettiği üzere- Filozof’un dediği gibi, söz konusu hakikatlerin bilinir, anlaşılır kılınabilmesi için öncelikle bunun hangi yöntemle yapılabileceğinin tespiti gerekir.</p>

    <p style="text-align: justify;">Şimdi, Tanrı’ya olan inancımız çerçevesinde iki tür hakikat var: Tanrı’nın varlığı ve tek olduğu gibi bazı şeyler doğal mantıkla kavranabiliyor -ki, bunu filozoflar da açıkça kanıtlamıştır- bazı şeyler ise, mesela Tanrı’nın üç ve bir olduğu, insan idrakinin ötesinde.</p>

    <p style="text-align: justify;">Özellikle belirli bir ilahi hakikatin, insanoğlunun zihinsel kapasitesini aştığı çok açık. Aklın şeylere dair edindiği tüm bilgi, ilkesel olarak, o şeyin özünü bildiği/kavradığı anlamına gelir. Filozof&nbsp;<span style="font-style: italic;">bir şeyin ne olduğunun</span>&nbsp;kanıtlanabilmesi gerektiğini söylediğine göre, bir şeyi ne kadar bildiğimiz onun özünü ne kadar kavrayabildiğimizle doğru orantılıdır. Dolayısıyla, şayet insan aklı belirli bir şeyin, mesela bir taşın veya üçgenin özünü kavramışsa, o şeye dair hiçbir hakikat aklın kapasitesi dışında değil demektir. Ne var ki, Tanrı ile ilgili olarak aynı durum söz konusu olamıyor, çünkü insanoğlunun akli kapasitesi, doğası icabı, O’nun özünü kavramakta yetersiz, çünkü bu yaşamda akıl yoluyla edindiğimiz bilgileri, duyularımızla vasıtasıyla ediniyoruz ve duyularla algılanamayan şeylerin ne olduğunu kavrayamıyor, bunları daha akıllı/duyarlı insanlardan öğreniyoruz. Bize Tanrı’nın ve Tanrı’ya dair diğer hakikatlerin ne olduğunu öğretenler, işte bu akıllı/duyarlı insanlardır ki, bu da yukarıda anılan ilkeye atfedilmelidir. Sonuç olarak, insanoğlunun aklı bazı ilahi hakikatleri kavrayabilirken, bazılarını kavrayamaz.<a href="../Text/dip4.xhtml#f122"><sup>122</sup></a></p>

    <p style="text-align: justify;">İnsanların zihinsel kapasitelerinin birbirinden farklı olduğu bir gerçektir. Nitekim zihinsel olarak daha yüksek algılama gücüne sahip olanlar, zihinsel olarak daha az algılama gücü olanların -tıpkı taşradan gelen bir hödüğün felsefeyi kavrayamadığı gibi- asla algılayamadıklarını algılayıp kavrayabilir. Meleklerin akli kapasitesi, insanoğlunun akli kapasitesine kıyasla, en akıllı filozofun, en eğitimsiz insanınkinden yüksek olduğundan da yüksektir. Bir meleğin Tanrı’ya dair bilgisi, çok daha mükemmel bir nedene dayanır, çünkü bu, melek için doğal bir bilgidir. Kapasitesi itibariyle ilahi akıl, me-leksi aklın kapasitesini aşar, çünkü ilahi aklın kapasitesi ilahi olanın özüyle eşdeğerdir. Nitekim Kendi’nin ne olduğunu ve Kendi’ne dair nelerin bilinebileceğini (anlaşılıp kavranabileceğini) en iyi Tanrı bilir. Dolayısıyla, bir melek Tanrı’nın Kendi’ne dair bildiklerini bilemediği, kavrayamadığı gibi, insanoğlu da meleğin bildiklerini bilemez. Bir insan, tezlerini/iddialarını kavrayamadığı bir filozofu yalancı ilan etmek suretiyle nasıl kendini aptal yerine koymuş olursa, Tanrı’nın melekleri aracılığıyla tezahür ettirdiklerinden kuşku duymak suretiyle kendisini bir o kadar aptal yerine koymuş olur, çünkü Tanrı’nın tezahürü aklın ötesinde bir olgudur.</p>

    <p style="text-align: justify;">Öte yandan, ne çok şeyi bilmediğimizi, bildiklerimizin ne kadar yetersiz olduğunu her gün yaşayarak görüyoruz. Duyularımızla algılayabildiğimiz pek çok şeyin özelliklerini bilmiyor, keşfedemiyoruz. Dolayısıyla, insanoğlunun zihinsel kapasitesi ulvi öze dair hakikatleri kavramakta çok yetersiz.</p>

    <p style="text-align: justify;">Filozof da aynı görüşte ve diyor ki, “yarasanın gözlerinin gün ışığı karşısındaki durumu neyse, ruhumuzdaki aklımızın şeyler içinde doğaları gereği en apaçık olanları karşısındaki durumu odur.”<a href="../Text/dip4.xhtml#f123"><sup>123</sup></a></p>

    <p style="text-align: justify;">Bu gerçeğe Kutsal Yazılar da tanıklık eder: Tanrı’nın derin sırlarını anlayabilir misin; Her Şeye Gücü Yeten’in sınırlarına ulaşabilir misin?<a href="../Text/dip4.xhtml#f124"><sup>124</sup></a>&nbsp;Ve Tanrı öyle büyüktür ki, O’nu anlayamayız.<a href="../Text/dip4.xhtml#f125"><sup>125</sup></a>&nbsp;Ve Bilgimiz de, peygamberliğimiz de sınırlıdır.&nbsp;<a href="../Text/dip4.xhtml#f126"><sup>126</sup></a></p>

    <p style="text-align: justify;">Dolayısıyla, aklımız almasa da, Tanrı’ya dair söylenen her şeye, Manichean<a href="../Text/dip4.xhtml#f127"><sup>127</sup></a>’lar ve diğer imansızlar gibi, hemen yalandır dememek gerekir.</p>

    <h5 id="sigil_toc_id_206" style="text-align: justify;"><span style="font-weight: bold;">İlahi Şeylerin Akıl Yoluyla Ulaşılabilecek Gerçeklerinin İnsanoğluna Bir İnanç Unsuru Olarak Sunulmasına Dair</span></h5>

    <p style="text-align: justify;">O halde, Tanrı’ya dair kavranabilir, anlaşılabilir şeyler muzaaftır: Biri akıl yoluyla kavranıp anlaşılabilenler, diğeri her türlü zihinsel kapasitenin ötesinde olup kavranamayanlar ki, her ikisi de birer inanç sorunu olarak insanoğlunun önüne Tanrı tarafından konulmuştur. Ola ki bunu birileri görüyor ve akıl yoluyla erişilebilir olana olağanüstü özellikler atfedip inanç nesnesi yapmanın yararsız olduğunu düşünüyordur, önce akıl yoluyla ulaşılabilir olan hakikatleri göstermeliyiz. Şimdi, hakikati sadece akıl yoluyla araştırmanın sonuçları itibariyle üç sakıncası vardır. Biri, çok az sayıda insanın bu amaca ulaşabilecek olmasıdır, zira titiz ve iyi bir araştırmanın meyvelerini toplamaları üç nedenle engellenir. Bazıları mizaçları elvermediği için, bazıları, hatta çoğu doğuştan hevessizdir ve ne yapsalar insanoğlunun ulaşabileceği en yüksek bilgi seviyesine, yani Tanrı bilgisine ulaşamazlar. Bazıları dünyevi (zamansal) işlerle de meşguldür, oysa düşünsel uğraş adanmayı gerektirir. Bazıları da tembeldir. Oysa aklın izin verdiği oranda Tanrı bilgisine ulaşabilmek için, pek çok şey hakkında önceden bilgi sahibi olmak gerekir. Nitekim neredeyse tümüyle Tanrı’yı anlamaya dönük olan felsefede, ilgi alanı ilahi şeyler olan metafizik, üzerinde çalışılması gereken son konudur. Netice itibariyle söz konusu hakikate ulaşmak zahmetli bir çalışmayı gerektirir ve pek az insan bilgi aşkına ki, bu aşk insanoğlunun zihnine Tanrı tarafından işlenmiştir, buna katlanmaya razıdır.</p>

    <p style="text-align: justify;">İkinci dezavantaj, hakikati keşfetmek üzere çok uzun süre çalıştıktan sonra bile, yapılan keşfin ne denli doğru bir keşif olacağının meçhul olmasıdır. Çünkü bu hakikat öylesine derin bir hakikattir ki, insanoğlu akıl yoluyla bunu ancak uzun bir alıştırma sürecinden sonra kavrayabilir ve yukarıda belirtildiği gibi, bu da çok iyi bir ön hazırlığın yapılmasını gerektirir. Öte yandan, gençken tutkuyla oradan oraya savrulan aklın, böylesi ulvi bir hakikat bilgisini kavramaya uygun olmamasıdır, zira Filozof’un belirtildiği üzere, “ruh doğal sarsıntıdan (sonra) kendine geldiğinden (dinginlik kazandığından) ötürü, kişi ‘düşünceli-aklı başında’ ve ‘bilgili’ olur.”<a href="../Text/dip4.xhtml#f128"><sup>128</sup></a>&nbsp;İlahi hakikate ulaşmanın tek yolu akıl yürütmek olsaydı, insanoğlu karanlıktan çıkamazdı, çünkü insanı mükemmel bir varlık yapan ilahi bilgi, sadece birkaç kişiye, o da çok sonra nasip olurdu.</p>

    <p style="text-align: justify;">Üçüncü dezavantaj insan aklının yaptığı araştırmanın pek çok gerçek dışı (yalan) bilgiye açık olmasıdır. Şu nedenle ki, insan aklı fantezilerden, kuruntulardan muzdariptir; özellikle de bilge olarak vasıflandırılan insanların birbirinden farklı şeyleri savunduklarını duyunca göz önündeki (tezahür etmiş bulunan) gerçeklerden bile kuşku duymaya başlar. Dolayısıyla ilahi şeylere dair hakikat, insanoğluna inanç yoluyla sunulmalıdır.</p>

    <p style="text-align: justify;">Nitekim ilahi akıl, aklın araştırıp bulabileceği şeyler bile birer inanç unsuru olmalıdır ki, Tanrı bilgisi kolayca paylaşılabilsin, kimse şüpheye düşmesin diye buyurur:</p>

    <p style="text-align: justify;">“Bunun için şunu söylüyor ve Rab adına sizi uyarıyorum: Artık öteki uluslar gibi boş düşüncelerle yaşamayın. Onların zihinleri karardı. Bilgisizlikleri ve yüreklerinin duygusuzluğu yüzünden Tanrı’nın yaşamına yabancılaştılar.”<a href="../Text/dip4.xhtml#f129"><sup>129</sup></a></p>

    <h5 id="sigil_toc_id_207" style="text-align: justify;"><span style="font-weight: bold;">Aklın Araştırma Yoluyla Ulaşamayacağı Hakikatlerin Birer İnanç Sorunu Olarak İnsanoğlunun Önüne Tanrı Tarafından Konulmuş Olmasına Dair</span></h5>

    <p style="text-align: justify;">Bazılarımız, aklın keşfedemeyeceği şeylerin insanoğlunun önüne birer inanç unsuru/sorunu olarak, Tanrı tarafından konulmuş olmasını yadırgayabilir, zira ilahi akıl her şeye doğasının kaldırabileceği kadarını verir. Dolayısıyla akıl yoluyla kavrayamadığımız halde, Tanrı’nın bize sunduğu şeyleri birer inanç unsuru olarak kabul etmeliyiz.</p>

    <p style="text-align: justify;">Zira kimse önceden bilmediği bir şeyi öğrenme isteği duymaz. Tanrı insanoğluna insani zaaflarını yenerek, bu yaşamda daha iyiye yönelmeyi buyurduğu içindir ki, bazı şeyleri onun daha üstün bir yaşama heves edip kendini aşabilmesini sağlamak üzere saklar. Bu, ruhsal ve ebedi salah vadeden Hıristiyan dini için özellikle söz konusudur. Nitekim Hıristiyanlık her türlü tahayyülü aşan güzellikler önerirken, eski yasa daha ziyade dünyevi (zamansal) vaatlerde bulunmaktadır. Öte yandan, insanoğlunun dünyevi hazlardan uzaklaşarak erdemli bir yaşama yönelmesi içindir ki, filozoflar duyusal hazdan daha değerli şeylerin olduğunu göstermek üzere kendilerini derin düşünceye adar.</p>

    <p style="text-align: justify;">Bu hakikatin bir inanç unsuru/sorunu olarak insanoğlunun önüne konmuş olması, Tanrı’yı daha iyi tanıması için (de) olsa gerek. Çünkü ilahi özün insanoğlunun doğal bilgi kapasitesi ve tahayyülünün ötesinde olduğunu ancak bu şekilde anlayarak, Tanrı’yı gerçekten tanır ve O’na inanabiliriz.</p>

    <p style="text-align: justify;">Bunun bir diğer avantajı da hatanın müsebbibi olan varsayımların geçerliliğini tartabilmektir. Zira bazı insanlar akıl yoluyla her şeyin doğasını bilebileceklerini öne sürerek gözle görünen şeylerin doğru/gerçek, görmediklerinin yanlış/gerçekdışı olduğunu iddia etmektedir. Tanrı’nın insan aklını aşan hakikatleri birer inanç unsuru/sorunu olarak önümüze koymasının bir diğer nedeni de insan aklının böylesi varsayımlardan kurtulması ve hakikati alçakgönüllülükle araştırabilmesi için olsa gerek.</p>

    <p style="text-align: justify;">Aynı durumun bir başka avantajını da şu sözlerde buluruz. Simonides<a href="../Text/dip4.xhtml#f130"><sup>130</sup></a>&nbsp;adlı biri, “insan insani şeylerin tadını çıkarmalı, ölümlü şeylerin” diyerek, insanoğlunun aklını dünyevi işlere verip Tanrı’ya aldırış etmemesi gerektiğini söyleyince, Filozof karşı çıkar ve der ki, “insan elinden geldiğince ölümsüz ve ilahi olan şeylere adanmalıdır.” Filozof şunları da söyler: “Daha yüksek varlıkları çok az algılayabilsek de onlar algıladığımız kadarıyla bile bizler için daha aşağı varlıklara dair bildiklerimizin tümünden daha değerli ve geçerlidir<a href="../Text/dip4.xhtml#f131"><sup>131</sup></a>; göksel varlıklar hakkındaki sorulara olası çözümlerle kısacık cevaplar verilince, duyanlar he nedense pek sevinir.”<a href="../Text/dip4.xhtml#f132"><sup>132</sup></a>&nbsp;Bütün bunlar şunu gösterir ki, yüksek varlıklar hakkındaki bilgimiz ne kadar yetersiz olsa da, ruha büyük mükemmeliyet kazandırır.</p>

    <p style="text-align: justify;">Nitekim kayıtlıdır ki “Tanrı’nın kendisini sevenler için hazırladıklarını hiçbir göz görmedi, hiçbir kulak durmadı, hiçbir insan yüreği kavramadı.’ Oysa Tanrı Ruh aracılığıyla bunları bize açıkladı, Çünkü Ruh her şeyi, Tanrı’nın derin düşüncelerini bile araştırır. İnsanın düşüncelerini, insanın içindeki ruhundan başka kim bilebilir?”<a href="../Text/dip4.xhtml#f133"><sup>133</sup></a>(...)</p>

    <h5 id="sigil_toc_id_208" style="text-align: justify;"><span style="font-weight: bold;">Aklın Ulaştığı Hakikatin Hıristiyan İnancının Hakikati İle Çelişmediğine Dair</span></h5>

    <p style="text-align: justify;">Hıristiyan inancına dair söz konusu hakikat insanın zihinsel kapasitesini aşar, ama insanoğlunun içine doğal olarak nakşedilmiş olan sağduyu, bu hakikate karşı koyamaz. Doğanın bu hikmeti o kadar sahicidir ki, yanıldığını söylemek imkânsızdır. İnancı yok saymak yasalara da uymaz, çünkü Tanrı tarafından doğrulandığı gayet açıktır.</p>

    <p style="text-align: justify;">Aynı şekilde; müridin aklına hocası tarafından nakşedilmiş olan bilgi, hocanın aklındaki (ilahi) bilgidir, doğru olmadığını iddia etmek bu yüzden yanlıştır. Doğal olarak bilinen ilkeler içimize Tanrı tarafından nakşedilmiştir, çünkü doğanın müellifi Tanrı’nın ta Kendisidir. Bu ilkeler ilahi Aklın da bir parçasıdır. Dolayısıyla, iman yoluyla edinilen şeyler, doğal olarak bildiklerimizle ters düşmez.</p>

    <p style="text-align: justify;">Dahası, karşıt görüşler hakikat bilgisine ulaşma çabamızı örseler. Şayet Tanrı zihnimize birbirine zıt fikirler nakşetmiş olsaydı, hakikat bilgisine ulaşmakta zorlanırdık. Nitekim böyle bir tutum Tanrı’ya atfedilemez.</p>

    <p style="text-align: justify;">Doğal olan şeyler, doğa var olduğu sürece değiştirilemez. Dolayısıyla, Tanrı, insanoğlunun içine doğal bilgiye ters düşen bir fikri veya inancı nakşetmiş olamaz.</p>

    <p style="text-align: justify;">Nitekim Havari şöyle der: “Tanrı sözü sana yakındır, ağzında ve yüreğindedir’ İşte duyurduğumuz iman sözü budur”.<a href="../Text/dip4.xhtml#f134"><sup>134</sup></a></p>

    <p style="text-align: justify;">Bu Augustin tarafından da doğrulanmıştır: “Tezahür eden hakikat, Eski veya Yeni Ahit, kutsal kitaplara asla aykırı olamaz.”</p>

    <p style="text-align: justify;">Bütün bunlardan şu sonuca varabiliriz ki, din öğretisine ters düştüğü iddia edilen argümanlar doğanın apaçık ilkelerini görmezden gelen argümanlardır. Bu argümanların kanıtlanamıyor olması, afakî olduklarına işarettir ve dolayısıyla çürütülebilir.</p>

    <h5 id="sigil_toc_id_209" style="text-align: justify;"><span style="font-weight: bold;">Aklın Dinsel İnançla İlişkisine Dair</span></h5>

    <p style="text-align: justify;">İnsan aklının bilgi kaynağının duyusal olarak algıladığı şeyler olduğunu -ki, bunlar Tanrı’nın izini taşır- tekrar hatırlamakta yarar var. Ne ki, bu bilgi Tanrı’nın özünü açıkça gösteremeyecek kadar yetersizdir ve kusurludur. Tıpkı hareketi bir başka hareketin mümkün kıldığı gibi, sonuçlar biçime/ usule bağlı olarak nedenlerini andırır; ve sonuç her zaman nedenle bire bir benzeşmez. Dolayısıyla,&nbsp;<span style="font-style: italic;">akıl, hakikat bilgisine dinle adapte olur</span>&nbsp;ki bunu en iyi ilahi özü görebilenler bilir, ama onu söz konusu hakikat kanıtlanmışça-sına anlamakta yine de yetersiz kalır. Argümanlar akıl için ne kadar yetersiz olursa olsun, kavradığını iddia etmediği, bundan dolayı kibre düşmediği sürece bunlarla uğraşmasında yarar vardır; zira en yüce şeyleri görebilme kapasitemiz zayıf ve yetersiz olduğuna göre, söylenenlerden hareketle bir an için bile görsek iyidir.</p>

    <p style="text-align: justify;">Nitekim bu görüşü destekle ve söz konusu hakikatle ilgili olarak Hilary<a href="../Text/dip4.xhtml#f135"><sup>135</sup></a>&nbsp;şöyle der: “Bütün bunlara inanarak yola çık, azimle devam et ve aşama kaydet; oraya ulaşamayacağını bildiğim halde, kaydettiğin aşama beni sevindirecektir. Zira kim ki, kendini sonsuzluğa adar, asla bulamayacak olsa da onu zikrederek ilerlemiş olacaktır. O sırra burnunu sokma, sonsuzun doğuşuna dair sırla uğraşma, anlamanın en üst noktası olanı kavradığını sanma, ama bazı şeyleri anlayamayacağını anla.”</p>

    <h3 id="sigil_toc_id_210" style="text-align: center;">7. Devinim Nedir?</h3>

    <p style="text-align: justify;">Bilimsel araştırmanın felsefi temelleri Büyük Albert ile Aziz Thomas Aquinas tarafından atılmış olsa da doğa olaylarına duyulan ilgi çok daha eskilere dayanır. 1000. yıl kuşağının mensuplarından Gerbert (sonradan Papa II. Sylvester) Arap matematiği ve astronomisi öğrenmek için Ispanya'ya gider On İkinci yüzyılda Chartes Katedral Okulu'nun bilim adamları, Yaratılışı daha iyi anlayabilmek için Eflâtun'un<span style="font-style: italic;">Timae</span>us<a href="../Text/dip4.xhtml#f136"><sup>136</sup></a>'unu ve Arapların çalışmalarını incelerler. Yine On İkinci yüzyılda, çok sayıda Yunanca ve Arapça eser, Latinceye çevrilirken, bilim adamları Batı Avrupa'da Latinceye çevrilmemiş kitaplara erişebilmek üzere Sicilya, İspanya ve İstanbul'un yolunu tutar. On Üçüncü yüzyılın başlarında, Yunan düşünürlerinin mantık, fizik, tıp, astronomi ve matematik alanında yaptığı belli başlı iki yüzü aşkın çalışma, Latinceye çevrilmiş durumdadır ve üniversitede okutulmaktadır. Bin yıllık nispi ataletten sonra, Paris ve Oxford üniversiteleri bilimi Antik Çağ'ın bıraktığı yerden alıp doğanın sırlarını keşfetmek üzere, adeta yeni bir saldırı başlatırlar</p>

    <p style="text-align: justify;">Batı tarihinin kaydettiği en büyük başarılarından biri olarak öne çıkan bu girişim, Antik Çağ'da yazılmış eserlerin incelenmesiyle sınırlı kalmayacaktır Bilim adamlarının çoğu, Aristo'nun&nbsp;<span style="font-style: italic;">Fizik'ine</span>&nbsp;eleştiriler yazmakla yetinseler de, özgün çalışmalar da yapılacaktır Nitekim Maricourtlu Peter, On Üçüncü yüzyılda manyetizmaya dair deneye dayalı bir kitap yazmış, aynı yıllarda Freidburglu Dietrich gökkuşağına dair bilimsel değeri haiz bir kuram geliştirmeyi başarmıştır Doğayı keşfetmeye çalışan bu insanlar, bir yandan da kendi bilimsel yöntemlerini geliştirir Bugün "bilimsel yöntem" olarak tanımladığımız ve İngiliz piskopos Robert Grosseteste tarafından geliştirilmiş olan metodoloji, Orta Çağ'ın en büyük bilimsel keşiflerinden biri sayılır Orta Çağ bilim adamları deneyselcilik (ampirisizm) ve özeleştirinin ötesinde, matematik alanında da gelişme kaydeder On Üçüncü yüzyılda Arap rakamları artık epey yaygın biçimde kullanılmaktadır ve hesap yapmak kolaylaşmıştır; özellikle Paris, Oxford ve Cambridge'deki bilim adamları, doğanın görünür gerçeklerini matematiksel terimlerle açıklamaya çalışır.</p>

    <p style="text-align: justify;">On Üçüncü yüzyılın matematiksel fizikçilerinden biri olan John Buridan (12961366) aşağıdaki anlaması zor metinde, Antik ve Orta Çağ fiziğinin geleneksel ilgi alanlarından olan hareket sorununu tartışmaktadır Soruyu gündeme getiren ilk bilgin, aslında Aristo'dur. Aristo'dan sonra gelen âlimler, ya onunla hemfikir olmuş -ki, genellikle böyledir- veya karşıt kuramlar geliştirmişlerdir. Buridan, Aristo ile aynı görüşte olmayanlardandır ve sorunu ele alış tarzıyla, kendisinden dört yüz yıl sonra bu alanda matematiksel formüller geliştirecek olan Newton'a giden yolu açar.</p>

    <h4 id="sigil_toc_id_211" style="text-align: center;"><span style="font-weight: bold; font-style: italic;">Aristo Fiziğinin Sekiz Kitabına Dair Sorular*&nbsp;</span></h4>

    <h4 id="sigil_toc_id_212" style="text-align: center;"><span style="font-weight: bold; font-style: italic;">John Buridan</span></h4>

    <div>
      <sub><span style="text-align: justify; text-indent: 1.2em;">* Marshall Clagett,&nbsp;</span><span style="text-align: justify; text-indent: 1.2em; font-style: italic;">The Science of Mechnics in the Middle Ages,</span><span style="text-align: justify; text-indent: 1.2em;">&nbsp;University of Wisconsin Pres, 1959, pp 532-538.</span></sub><span style="font-weight: bold; font-style: italic;"><br /></span>
    </div>

    <div>
      <span style="text-align: justify; text-indent: 1.2em;"><br /></span>
    </div>

    <p style="text-align: justify;">1. &nbsp;&nbsp;&nbsp;KİTAP VIII, SORU 12. Elin fırlattığı bir cismi, fırlatanın elinden çıktıktan sonra devindiren hava mıdır, değilse nedir diye soruluyor.</p>

    <p style="text-align: justify;">Hava tarafından devindirilmediği, çünkü havanın bölünmek suretiyle devindirmekten ziyade direnç oluşturduğu iddia ediliyor. Cisme ilk hareketi verenin cismin çevresindeki havayı da harekete geçirdiğini, cismin bu sayede belirli bir mesafeyi kat ettiğini, yani devindiricinin hava olduğunu iddia ederseniz, cismin neden bir noktada devinimsiz kaldığını açıklayamazsınız.</p>

    <p style="text-align: justify;">Aristo,&nbsp;<span style="font-style: italic;">Fizik</span>&nbsp;adlı çalışmasının IV. Kitabı’nda bunun tersini iddia ediyor ve diyor ki, “Atılan nesneler atan ona dokunmadığı halde devinmeyi sürdürüyor. Bu ya kimilerinin öne sürdüğü gibi bir tepki yüzünden ya da hava itildiği için atılan cismi kendi doğal yerine götüren devinimden daha hızlı bir devinimle itiyor, bundan.”<a href="../Text/dip4.xhtml#f137"><sup>137</sup></a>&nbsp;Aynı iddia, yedinci ve sekizinci kitaplar ile&nbsp;<span style="font-style: italic;">De</span>&nbsp;caelo’nun (Gökyüzü Üzerine) üçüncü kitabında da var.</p>

    <p style="text-align: justify;">2. &nbsp;&nbsp;&nbsp;Bunun çok zor bir soru olduğunu düşünüyorum ve bana sanki Aristo tarafından da iyi çözümlenmemiş gibi geliyor. Çünkü şu iki fikri öne sürmekte: Bunlardan&nbsp;<span style="font-style: italic;">antiperistatis</span>&nbsp;olarak adlandırdığı birincisi, cismin bulunduğu yerden hızla ayrıldığını ve ardında bıraktığı boşluğu, boşluğa izin vermeyen doğanın aynı hızla havayla doldurduğunu ve cismi bir yerden diğerine bu süreci tekrarlamak suretiyle devindirenin hava olduğunu ima ediyor(...) Ama sorunun çözümü bir yana, bu açıklamayı, birçok deneysel çalışmadan hareketle kayda değer bulmuyorum(...)</p>

    <p style="text-align: justify;">Söz konusu deneylerin ilki&nbsp;<span style="font-style: italic;">smith’s mill</span>&nbsp;ve&nbsp;<span style="font-style: italic;">top’a</span><a href="../Text/dip4.xhtml#f138"><sup>138</sup></a>&nbsp;(örn. tekerlek) dair. Her ikisi de uzun süre döner, ama olduğu yerden ayrılmaz, yani olduğu yerden uzaklaşmaz. Dolayısıyla, bunların hava tarafından devindirildiği söylenemez.</p>

    <p style="text-align: justify;">İkinci deney şöyle: Koni şeklindeki arka ucu önü kadar keskin olan bir mızrak, arka ucu keskin olmasa da atıldığında hızla yol alır. Anlaşılabileceği üzere, havanın mızrağın keskin arka ucunu böylesine hızlı yol alabilecek şekilde itmesi mümkün değildir.</p>

    <p style="text-align: justify;">Üçüncü deney şöyle: Nehrin akıntısına karşı hızla yol alan bir tekne akıntı kesildikten sonra bile hemen durmadığı gibi uzun süre yol almaya devam eder; dahası teknenin üstünde duran bir denizci kendisini arkadan itiliyor gibi hissetmez. Diyelim ki, tekne hububat veya kereste yüklü ve denizciler de bu yükün arka kısmında durmakta. Şayet tekneyi iten, yani hareket ettiren güç hava olsaydı, denizcilerin de söz konusu yüke doğru itilmeleri gerekirdi. Yapılan deneyler, bunun böyle olmadığını göstermekte.</p>

    <p style="text-align: justify;">3. Aristo’nun bir başka görüşü, devindiricinin devindirdiği cisimle birlikte (aynı anda) çevresindeki havayı da harekete geçirdiği ve cismi, onunla birlikte hızla hareket eden bu havanın hareket ettirdiği. Aristo’ya göre cismi atıldığı yerden durduğu yere kadar iten hava aynı hava değildir; cisim yol alırken harekete geçen hava yol boyunca çevresindeki havayı da harekete geçirir ve cisim böylece ilerler. Yani birinci hava cismi ikinci havaya, ikinci hava üçüncüye iter vb. Aristo şunu demek istemektedir: Devindirici tek değildir, birden çoktur; hareket devamlı/kesintisiz değildir, birbirini izleyen veya bitişik etkenlerden oluşur.</p>

    <p style="text-align: justify;">Bu görüş de bana aynı derecede imkânsız görünüyor, çünkü&nbsp;<span style="font-style: italic;">smith’s mill</span>&nbsp;veya top’un onları harekete geçiren el geri çekildikten sonra neden dönmeye devam ettiğini açıklayamıyor.&nbsp;<span style="font-style: italic;">Smith’s mill,</span>&nbsp;çevresindeki havayı, diyelim bir bezle kesseniz bile uzun süre dönüyor. Dolayısıyla, devindiricinin hava olduğunu söyleyemeyiz.</p>

    <p style="text-align: justify;">Aynı şekilde, bir tekne, çekiciler çekmeyi bıraktıktan sonra uzun süre yol almaya devam ediyor. Onu hareket ettiren hava olamaz, çünkü tekneyi bezle sarsanız ve çevresindeki havayı kesseniz bile hareketine devam eder. Hareket ettiren hava olsaydı, teknenin üstündeki yük de öne doğru hareket ederdi. Oysa bunun tersi söz konusu; yük, çevredeki hava direnç gösterdiği için teknenin arka kısmına kayar.</p>

    <p style="text-align: justify;">Aynı şekilde, ne kadar hızlı hareket ederse etsin, hava bölünür/yarılır. Nitekim havanın bir makine veya mancınık tarafından fırlatılan beş yüz kiloluk bir kayayı hareket ettiremeyeceği de açıktır.</p>

    <p style="text-align: justify;">Elinizde bir taş olmasa da, bir el hareketiyle çevredeki havayı belirli bir hızla, belirli bir mesafeye kadar hareket ettirebilirsiniz. Hava kendi vektörel hızı nedeniyle bir taşa hız kazandırabilseydi, o zaman ben, diyelim havayı size doğru hızla itsem, siz de tıpkı bir taş gibi harekete geçebilirdiniz. Ama bu mümkün değil.</p>

    <p style="text-align: justify;">Bu mümkün olsaydı, bir kuş tüyünü bir çakıl taşına kıyasla çok daha uzak bir mesafeye fırlatabilir veya aynı büyüklük ve şekilde olması kaydıy-la, daha hafif olan bir şeyi, daha ağır olandan daha uzağa atabilirdik. Yapılan deneyler bunun böyle olmadığını gösteriyor. Hava hareketinin bir kuş tüyünü, daha ağır bir şeye kıyasla, daha uzak mesafeye taşıyamadığı açık(...)</p>

    <p style="text-align: justify;">4. &nbsp;&nbsp;&nbsp;Dolayısıyla, diyebiliriz ki, taşın veya fırlatılan herhangi bir cismin içinde onun hareket etmesini sağlayan bir başka etken var. Bunu böyle görmenin, cismi havanın hareket ettirdiği görüşüne dönmekten çok daha doğru olduğu kanısındayım, zira hava devindirmekten ziyade, devinime direnç gösterir gibi duruyor. Bana öyle geliyor ki, hareket eden bir cismi hareket ettiren güç, cismin içindeki bir etken veya onu hareket ettiren itici güce bağlı olarak, cismi aşağı yukarı veya bir yandan diğerine veya dairesel olarak hareket ettirebiliyor. Hız, devindirenin gücü ve devinen cismin içindeki itici güce bağlı. Devindirici hareketsiz kalsa bile cismin devinmeye devam etmesinin nedeni, cismin içindeki itici güç. Ne ki, bu itici güç cisim hareket halindeyken hava ve yer çekiminin etkisiyle azalıp hız kesiyor ve cismi öylesine yavaşlatıyor ki, cisim yer çekimine kapılıp düşüyor.</p>

    <p style="text-align: justify;">5. &nbsp;&nbsp;&nbsp;Neden bir taşı, bir kuş tüyünden ya da bir avuç dolusu demiri, bir avuç dolusu yünden daha uzağa fırlatabileceğimi bilmek isteyen varsa, bunun nedeninin maddenin özelliği olduğunu söyleyebilirim. Yapısal olarak yoğun ve ağır bir cismin ivmesi, eşit şartlar altında, yapısal olarak yoğunluğu düşük ve hafif bir cismin ivmesinden daha büyük. Mesela bir kuş tüyünün ivmesi o kadar az ki, yer çekimine yenik düşüyor. Aynı ebat ve biçimdeki bir odun parçası ile demir eşit güçle fırlatıldığında, demir daha uzun bir mesafe kat ediyor, çünkü kütlesi daha yoğun. Benzer bir biçimde, yarım kiloluk veya bir kiloluk bir taş, yüz gramlık bir taştan daha uzak bir mesafeye fırlatılabiliyor, çünkü yüz gramlık taşın kütlesi o kadar küçük ki, kısa sürede yer çekimine yenik düşüyor.</p>

    <p style="text-align: justify;">6. &nbsp;&nbsp;&nbsp;Bu kuram, belirli bir yükseklikten serbestçe aşağıya doğru düşen bir cismin neden hız kazandığını da izah eder. Cisim, daha baştan itibaren sadece yer çekiminin etkisiyle hareket etmektedir. Dolayısıyla, başlangıçta hızı daha düşüktür, ama düştükçe kütlesel özelliği ve yer çekimi gücüyle düşme hızı artar.</p>

    <p style="text-align: justify;">Bu bize uzun mesafe atlamak için neden önce koştuğumuzu da açıklar. Atlamadan önce koşmak suretiyle kazandığımız ivme, daha uzun mesafe atlamamızı sağlar. Nitekim bu süre içinde koşucu, bir itici güç olarak havayı sırtında hissetmediği gibi, bir direnç unsuru olarak göğsünde hisseder.</p>

    <p style="text-align: justify;">İncil, göksel cisimleri aklın hareket ettirdiğini söylemediğine göre, diyebiliriz ki, bu yönde akıl yürütmenin anlamı yoktur, çünkü dünyayı yaratan</p>

    <p style="text-align: justify;">Tanrı, kâinattaki cisimleri/küreleri istediği şekilde yerleştirmiş ve bunu yaparken onlara öyle bir ivme bahşetmiştir ki, ancak birbirleriyle etkileşim yoluyla ve O’nun uygun gördüğü biçimde hareket ederler: “Tanrı yedinci güne gelindiğinde yapmakta olduğu işi bitirdi. Yaptığı işten o gün dinlendi. Yaptığı işi kutsadı ve onu kutsal bir gün olarak belirledi. Tanrı o gün yaptığı, yarattığı bütün işi bitirip dinlendi.”<a href="../Text/dip4.xhtml#f139"><sup>139</sup></a>&nbsp;Ve göksel cisimlere/kürelere verdiği bu ivme sonradan azalmadı, bozulmadı, çünkü buna yol açacak bir eğilim veya karşı duracak bir başka güç yoktu.</p>

    <p style="text-align: justify;">Pek emin değilim, ama ben yine de bu konuda ilahiyatçılara danışıp, bütün bunların nasıl gerçekleştiğini onlardan öğrenmeye çalışacağım. (...)</p>

    <p style="text-align: justify;">(...) Tıpkı bir ışık kaynağından yayılan ışığın engelle karşılaşınca geri yansıması gibi, engelle karşılaşan ivme de geri yansır/tepkir. Ancak daha büyük ve daha uzun süreli tepkimelerin başka nedenlere de bağlı olduğu bir gerçektir. Mesela, elimizle yerde sektirdiğimiz bir top, bir taşa kıyasla, yere çarptıktan sonra daha yükseğe tepkir/zıplar, oysa yüksekten düşen bir taş, topa kıyasla daha hızlı düşer. Bunun nedeni birçok şeyin zorlamayla kıvrılabilir veya içsel olarak sıkıştırılabilir olmasıdır ve bu nedenle, doğal olarak ve hızla başladıkları yere/noktaya dönerler. Bu geri dönüş sırasında, ok ve yay örneğinde olduğu gibi, bitişik oldukları bir başka şeyi (yayı) hızla itebilirler. Sektirme sırasında yere çarpan top da içsel olarak sıkıştığı için tepkir ve tekrar yukarı sıçrar. Yukarıdan aşağı doğru hareket ederken ivme kazanmıştır ve bu ivmeyle yukarı tepkir/sıçrar.</p>

    <p style="text-align: justify;">Aynı şekilde, gergin bir&nbsp;<span style="font-style: italic;">cider</span><a href="../Text/dip4.xhtml#f140"><sup>140</sup></a>&nbsp;teli de perküsyon etkisiyle uzun süre titreşir. Bu şöyle gerçekleşir: Tele hızla ve ardı ardına aynı yönde vurulunca, tel her defasında hızla normal pozisyonuna döner, ama kazandığı ivme nedeniyle normal pozisyonunu geçip ters yöne gider ve yine geri döner ve bunu birçok kez tekrarlar. Bu çıngırak için de söz konusudur.</p>

    <p style="text-align: justify;">O halde, sorunun izahı budur. Daha akla yatkın bir açıklamanın keşfi, beni ancak mutlu edecektir. İşte bu kadar!</p>

    <h4 id="sigil_toc_id_213" style="text-align: center;"><span style="font-weight: bold; font-style: italic;">Summa Theologica*&nbsp;</span></h4>

    <h4 id="sigil_toc_id_214" style="text-align: center;"><span style="font-weight: bold; font-style: italic;">Aziz Thomas Aquinas</span></h4>

    <div>
      <sub><span style="text-align: justify; text-indent: 1.2em;">* St. Thomas Aquinas,&nbsp;</span><span style="text-align: justify; text-indent: 1.2em; font-style: italic;">Summa Theologica,</span><span style="text-align: justify; text-indent: 1.2em;">&nbsp;Benziger Brothers, Inc., Washburn Ltd. 1920.</span></sub><span style="font-weight: bold; font-style: italic;"><br /></span>
    </div>

    <div>
      <span style="text-align: justify; text-indent: 1.2em;"><br /></span>
    </div>

    <p style="text-align: justify;">Tanrı’nın varlığı beş yoldan kanıtlanabilir. Bunlardan ilk ve en belirgin olanı hareketten kaynaklanan yoldur.</p>

    <p style="text-align: justify;">Duyuların doğruladığı üzere dünyada hareket vardır. Oysa hareket halinde olan her şey, başka bir şey tarafından hareket ettirilmiştir: Aslında bir şey ancak yöneldiği şeyin gücü içinde hareket halindedir; buna karşın bir şey eylemde olduğu sürece hareketi sağlar. Hareketlendirmek, aslında bir şeyi güçten eyleme geçirmekten başka bir şey değildir. Ama bir şey güçten eyleme ancak hareket halinde olan bir varlık tarafından geçirilebilir. Oysa aynı şeyin, aynı anda ve aynı ilişki içinde hem eylem hem de güç olması olanaksızdır; bu ancak farklı ilişkiler içinde olanaklıdır; eylemde sıcak olan şey aynı anda güç olarak sıcak olamaz, ama güç olarak soğuk olabilir. O halde, aynı ilişki içinde ve aynı şekilde, bir şeyin hem devindiren hem de devindirilen olması, kendi kendini hareketlendirmesi olanaksızdır. O halde, hareket halindeki her şeyin başka bir şey tarafından hareketlendirilmesi gerekir. Ama burada sonsuza kadar gitmek olanaksızdır; çünkü böylece ilk devindirici güç olmayacaktır ve bundan dolayı başka şeyler de olmayacaktır, çünkü tıpkı bir çubuğun ancak elle hareket ettirildiği zaman hareket etmesi gibi, ikinci devindirici güçler ancak birinci devindirici güç tarafından hare-ketlendirilirse hareket hasıl edeceklerdir. O halde başka hiçbir güç tarafından hareketlendirilmemiş birinci devindirici güce varmak zorunludur ve bu ilk devindirici güç, herkesin anladığı gibi Tanrı’dır.</p>

    <p style="text-align: justify;">İkinci yol etkin neden<a href="../Text/dip4.xhtml#f141"><sup>141</sup></a>&nbsp;kavramından kaynaklanmaktadır. Aslında, bizi çevreleyen duyarlı varlıkların arasında etkin nedenlerin bir düzeni olduğunu görüyoruz; bununla birlikte bir şeyin kendiliğinden etkin neden olduğu görülmemektedir ve bu olanaksızdır. Etkin nedenlerde sonsuza kadar gitmek olanaksızdır; çünkü tüm etkin nedenlerin art arda gelişi içinde, ilk terim aradaki terimin nedenidir ve aradaki terim sondakinin nedenidir. Bu, aradakiler çok da olsa, tek de olsa doğrudur. Oysa nedeni yok edersek, sonucu da yok ederiz: O halde, etkin nedenler silsilesi içinde birinci neden olmasaydı, ne sonuncu terim, ne de aracı terim olmayacaktı. Ancak bu silsile içinde sonsuza kadar gidilirse, ilk etkin neden olmayacaktır ve böylece hem nihai sonuç, hem de aracı etkin nedenler de olmayacaktır. O halde ilk etkin nedeni koymak zorunludur, bu neden herkesin Tanrı olarak adlandırdığıdır.</p>

    <p style="text-align: justify;">Üçüncüsü, olabilirlikten ve zorunluluktan alınmıştır. Gerçekte var olmaları veya var olmamaları mümkün olan bazı şeyler görüyoruz: Bazı şeylerin doğduklarını ve yok olduklarını görmüyor muyuz? O halde var olmaları veya var olmamaları mümkündür. Bu tür şeylerin her zaman var olmaları olanaksızdır; çünkü var olmayabilen şey bazen yoktur. O halde her şey var olmaya-biliyorsa, evrende hiçbir şeyin olmadığı bir an olmuştur; ama bu doğruysa, şu an hiçbir şey var olmayacaktı; çünkü olmayan şey var olmaya ancak var olan bir şey sayesinde başlayabilir. O halde, eğer hiçbir şey var olmadıysa, bir şeyin var olmaya başlaması imkânsızdı ve böylece şimdi hiçbir şey olmayacaktı ki, bu, kuşkusuz yanlıştır. O halde varlıklar yalın olabilirlikler değildirler, evrene gerekli olan bir şeyin var olması zorunludur. Ancak zorunlu olan her şeyin ya kendi dışında bir nedeni vardır ya da bu şey zaten yoktur; oysa tıpkı etkin nedenlerde olduğu gibi, zorunluluklarının bir nedenine sahip olan zorunlu varlıklar arasından sonsuza kadar gitmek olanaksızdır. O halde, kendi kendine zorunlu olan, zorunluluğunun nedeni kendi dışında olmayan, diğerleri için zorunluluk nedeni olan bir varlığı ortaya koymak gereklidir: bu varlığı herkes Tanrı olarak adlandırmaktadır.</p>

    <p style="text-align: justify;">Dördüncü yol, şeylerde bulduğumuz derecelerden alınmıştır. Şeylerin içinde, az iyi veya çok iyi, az doğru veya çok doğru, az saygın veya çok saygın, vb. şeyler bulunur. Ancak “az” veya “çok” sözcükleri, bu niteliklere baskın olarak sahip olan bir şeye farklı biçimlerde yaklaşan, farklı şeyler hakkında kullanılıyor; örneğin, en sıcak olan şey egemen olarak sıcak olan şeye en çok yaklaşan şeydir. O halde egemen olarak doğru olan, egemen olarak iyi olan, egemen olarak asil olan ve bunun sonucu egemen olarak var olan bir şey vardır. Metafizik’in (Aristo) ikinci kitabında söylendiği gibi, baskın olarak doğru olan şey, baskın bir varlığa sahiptir ve bir cinste baskın olarak böyle olduğu söylenen şey, bu cinse ait olan tüm şeylerin nedenidir: Böylece baskın olarak sıcak olan ateş sıcak olan her şeyin nedenidir. O halde, tüm varlıklar için, varlıklarının, iyiliklerinin ve her mükemmelliğin nedeni olan bir varlık vardır ve bu varlığı Tanrı olarak adlandırıyoruz.</p>

    <p style="text-align: justify;">Beşinci yol, şeylerin yönetimiyle ilgilidir. Aslında, doğadaki cisimler gibi bilgi sahibi olmayan varlıklar, amaca yönelik davranırlar. Bu, her zaman veya çoğu zaman, bu cisimlerin en iyi olanı gerçekleştirecek şekilde davranmalarından ileri gelmektedir. Bundan, bu cisimlerin rastlantıyla değil, bir eğilim nedeniyle amaçlarına ulaştığı sonucu çıkmaktadır. Oysa bilgisi olmayan varlıklar, bir amaca ancak bilgili ve zeki bir varlık tarafından yönlendirilirse yönelirler, tıpkı okun okçu tarafından yönlendirilmesi gibi. O halde, tüm doğal şeylerin bir amaç doğrultusunda düzenlenmesini sağlayan akıllı bir varlık var ve biz bu varlığı Tanrı olarak adlandırıyoruz.</p>

    <h3 id="sigil_toc_id_215" style="text-align: center;">8. Tüccar Ne Yapar? Yaptığı İş İlahi Yasayla Ne Ölçüde Uyumludur?</h3>

    <p style="text-align: justify;">500'den 1100'e kadar geçen altı yüz yıl boyunca Avrupa'nın, özellikle de orta ve kuzey İtalya, Renanya<a href="../Text/dip4.xhtml#f142"><sup>142</sup></a>&nbsp;ve Flamanya<a href="../Text/dip4.xhtml#f143"><sup>143</sup></a>'nın ekonomik ve sosyal kurumları, belirgin bir değişime uğradı. Halkın büyük bir çoğunluğu hâlâ kırsalda yaşıyordu, ama artık her yeni kuşak, eski olandan yeninin doğmakta olduğuna, yeni şehir ve kasabaların kurulduğuna şahit olmaktaydı. Şehirlerde yaşayanların sayısı, kırsalda yaşayanlara kıyasla çok azdı, ama zenginleştikçe nüfuz sahibi olmaktaydılar. Söz konusu zenginlik, kaynağı ve boyutları itibariyle, Batı Roma İmparatorluğu ekonomisinin çöküşünden beri Batı dünyasının görmediği ölçüde büyük ve şaşırtıcıydı. Zenginliğin kaynağı, ticari mal üretimi ve bu malların yerli ve yabancı pazarlarda satışı, Hıristiyanlar kadar Müslümanları da kapsayan denizaşırı taşımacılık, sigortacılık ve bankacılık faaliyetleri ve kamu yönetimi ile özel finans arasındaki geniş çaplı ilişki ağıydı. En büyük servet sahipleri, elbette toprakla uğraşanlardı, ama imalat ve ticaretle iştigal edenler de gerek sayısal olarak, gerekse sahip oldukları servetin boyutları itibariyle, bir kuşaktan diğerine belirgin biçimde artıyordu.</p>

    <p style="text-align: justify;">Bu ortam, modern iş dünyasının gereksinim duyduğu iş yönetim biçimleri, kredi enstrümanları, ticaret hukuku, muhasebede çift kayıt sistemi ve akılcı üretim prosedürleri gibi kurumsal ve teknik düzenlemelerin gelişimine yol açtı. Mensuplarının dar görüşlü çoğunluktan çok farklı bir yaşam sürdüğü, uluslararası bir iş dünyasının oluştuğu su götürmez bir gerçekti. Dahası, bu insanlar paraya ve parasal kazanca kuşkuyla bakan Hıristiyan Batı'nın kadim gelenekleriyle uyum içinde olmadıklarını kendileri de biliyorlardı.</p>

    <p style="text-align: justify;">Aşağıdaki üç seçki, Orta Çağ'da ticaret ve ticaret ahlakının bazı yönleri itibariyle nasıl geliştiğini göstermektedir. Bunlardan ilki, Sienalı<a href="../Text/dip4.xhtml#f144"><sup>144</sup></a>&nbsp;bir tüccar - banker şirketinin merkezinden, para ve ticari mal için iyi bir pazar olan Champagne-Fairs'deki temsilcisine/acentasına gönderdiği mektuptur. İkincisi, Aziz Thomas Aquinas'ın&nbsp;<span style="font-style: italic;">Summa Theologica</span>&nbsp;adlı eserinden; üçüncüsü ise dönemin ticaret yaşamına dair az sayıda kitaptan biri olarak, 1450'lerde İtalyan Benedetto Cotrugli tarafından yazılan&nbsp;<span style="font-style: italic;">Ticaret ve Mükemmel Tüccara Dair</span><a href="../Text/dip4.xhtml#f145"><sup>145</sup></a>&nbsp;adlı kitaptan alınmıştır. Cotrugli, bir tür savunma niteliği taşıyan bu kitabını yazmadan çok önce de sorulan bir soru vardır ki, Aziz Thomas Aquinas buna tek bir cevap vermiş; kendisinden öncekiler gibi, kendisinden sonra gelen moralistler (ahlakçılar), bunu yüzleşmek zorunda kaldıkları en can alıcı sorun olarak değerlendirmişlerdir. Çünkü bu sorunun ardında yoksulları fakr-u zaruretin had safhada olduğu zamanlarda bile ezip geçen ve İncil'e göre Hz. İsa Mesih tarafından lanetlenmiş olan zenginlere duyulan, bin yıllık güvensizlik vardır. Soru şudur: Ticaret ve bankacılık sayesinde para bollaştığına göre, toplum zenginlere ne ölçüde değer vermelidir? (FIR.)</p>

    <h4 id="sigil_toc_id_216" style="text-align: center;"><span style="font-weight: bold; font-style: italic;">Tüccar-Bankerden Mektup*</span></h4>

    <div>
      <sub><span style="text-align: justify; text-indent: 1.2em;">*&nbsp;</span><span style="text-align: justify; text-indent: 1.2em; font-style: italic;">Medieval Trade in the Mediterranean World, pp 388-391,</span><span style="text-align: justify; text-indent: 1.2em;">&nbsp;Columbia University Press, 1955.</span></sub><span style="font-weight: bold; font-style: italic;"><br /></span>
    </div>

    <div>
      <span style="text-align: justify; text-indent: 1.2em;"><br /></span>
    </div>

    <p style="text-align: justify;">Siena, 5 Temmuz, 1260</p>

    <p style="text-align: justify;"><br /></p>

    <p style="text-align: justify;">Tanrı adına, Amin. Fransa Province’in 1260 Mayıs Panayırı’ndan ilk kuryenin getirdiği mektuplara cevap.</p>

    <p style="text-align: justify;">Sevgili Giacomo di Guido Cacciaconti:</p>

    <p style="text-align: justify;"><br /></p>

    <p style="text-align: justify;">Giacomo, Giovanni ve diğer ortaklar sana selamlarını gönderiyor ve bu yılın Province Mayıs Panayırı’ndan&nbsp;<span style="font-style: italic;">gild merchant</span><a href="../Text/dip4.xhtml#f146"><sup>146</sup></a>&nbsp;kuryesiyle gönderdiğin mektupları aldığını bildiriyorlar. Verdiğin talimatı mükemmelen anlıyoruz. Burada yapılması gerekenleri yapmak üzere hemen harekete geçeceğiz. Yalvarırız sen de uyanık ol ve yapılması gerekeni yap. Yatırım yapar veya borç verirken lütfen ihtiyatlı ol ki, ihtiyacımız olduğunda veya istediğimiz an paramızı geri alabilelim. Bunu en iyi şekilde yapmak suretiyle saygınlık kazan ki, ortaklığımızın da itibarı artsın. Tanrı seni kutsasın, merhameti üstünde olsun, Amin.</p>

    <p style="text-align: justify;">Biliyorsun ki, Giacomo, sana her şeyi olduğu gibi yazacak; özellikle de açtığın krediler, yaptığın tahsilat ve harcamalarla ilgili olarak her panayırda olduğu gibi, bu panayırda da talimatın doğrultusunda defter tutacak, açtığın kredileri kredilere, yaptığın tahsilatı tahsilata, yaptığın harcamaları harcamalara kaydedeceğiz. Dolayısıyla, eline geçen veya tahsil ettiğin paraları bize mektupla bir kez bildirmen yeter. İkinci bir kez bildirme, çünkü bunları senden haber alır almaz günlük defterden ana deftere geçiriyoruz. Aynı şeyi birden fazla mektupta bildirmen iyi olmaz, çünkü deftere birkaç kez işlemiş oluruz. Dikkat et emi? Buna değinmemizin nedeni, Testa Tebaldi’nin aldığı ve Tegerigo Lei’nin verdiği 3 Pound’luk Provisine.<a href="../Text/dip4.xhtml#f147"><sup>147</sup></a>Onlardan 34 soldi’den 4 denier eksik almıştın, bunu bize birden çok mektupla bildirdin.<a href="../Text/dip4.xhtml#f148"><sup>148</sup></a>&nbsp;Kayda geçirdiğimizi unutmuş olsaydık, ikinci bir kez daha geçirebilirdik. Dolayısıyla, lütfen dikkat et, bize verdiğin talimatları tekrarlama.</p>

    <p style="text-align: justify;">Sana bir başka mektupla da bildirdiğimiz bir hususu şaşırmayasın diye tekrarlamak isteriz. Biz de Provisine sattık ve satmaya devam ediyoruz, çünkü, Giacomo, Floransa ile savaş nedeniyle masraflarımız büyük ve çok hareketli, paraya ihtiyaç var. Bu bakımdan, kaynak yaratabilmenin en avantajlı yolu&nbsp;<span style="font-style: italic;">Provisine</span>satmak. Kredi alın, borç bulun diyebilirsin, ama bu iyi olmaz, çünkü aynı eyalet içinde olsa bile paranın bir tüccardan diğerine maliyeti paund başına 5 ila 6 denier; tüccar olmayanlar için&nbsp;<span style="font-style: italic;">corsa</span><a href="../Text/dip4.xhtml#f149"><sup>149</sup></a><span style="font-style: italic;">’da</span>&nbsp;10 ila 12 denier’ye kadar çıkıyor. Burada şartlar böyle. Dolayısıyla,&nbsp;<span style="font-style: italic;">Provisine</span>&nbsp;sattığımıza üzülme, çünkü burada sterlin satmak veya sterlinle borçlanmaktansa, Fransa’da borçlanalım daha iyi. Zira bugünkü fiyatlarla<span style="font-style: italic;">Provisine</span>&nbsp;almak, sterlinle borçlanmaktan daha kârlı, çünkü İngiltere’de, Fransa’ya kıyasla, daha yüksek faiz alıyoruz. Dolayısıyla, hiç merak etme. Şunu da bilmelisin ki, Giacomo, eğer Fransa’da buraya kıyasla daha fazla kâr edebiliyorsak, her şey yolunda demektir. Elinde çok&nbsp;<span style="font-style: italic;">Provisine</span>&nbsp;olacağına göre istediğin düzenlemeyi yapabilirsin ve orada (Fransa’da) elde edeceğin kârdan, elbet bizler de payımıza düşeni alacağız.</p>

    <p style="text-align: justify;">Mektubundan anlıyoruz ki, Lyons-on-the-Rhone<a href="../Text/dip4.xhtml#f150"><sup>150</sup></a>’daki işle ilgili olarak Saint Etienne de Troyes dekanını görmeye hem tek başına hem de Tolo-meo Pelacane ile birlikte gitmişsin. Ama başpiskopos vekiliyle uzun uzun konuşup tartıştığın halde işimize yarar bir anlaşma yapamadığın gibi, ta ki söz konusu piskopos vekili aleyhine papalık divanından bir mektup temin ederek eline verelim, onu ikna edememişsin. Bu konuda şunu bilmeni isteriz ki, savaş nedeniyle o kadar sıkıntı çektik ve çekmekteyiz ki, söz konusu mektubu temin edecek vaktimiz olmadı. Bu işle nefes alacak zaman bulur bulmaz meşgul olacağımızı ve mektubu temin eder etmez sana göndereceğimizi bilmeni isteriz(...)</p>

    <p style="text-align: justify;">Yine mektubundan anlıyoruz ki, Orlando Bonsignor’a yalvarıp Fransa’daki ortaklarına sana istediğin zaman borç vermeleri için talimat vermesini sağlamamızı istiyor, bunun bizim için müthiş bir çıkış olacağını söylüyorsun. Bu mektubu kaleme aldığımız şu sıralarda, Orlando Bonsignore Siena’da değil, askerle birlikte Montepulciano’da. Döndüğünde kendisiyle temasa geçip söyleriz. İsteğimizi yerine getireceğinden eminiz(...)</p>

    <p style="text-align: justify;">Simsar Giacomo Ubertini’ye 1260 yılının Aziz John Panayırı’nda geri ödenmek üzere 106 Pound’luk<span style="font-style: italic;">Provisine</span>&nbsp;sattığımızı de bilmeni isteriz. Düzinesi s.33’ten sattık ve ödemeyi aldık. Dolayısıyla sen de ne zaman isterse Rimbotto Buonatti’ye ödeme yapacaksın. Ödemeyi yaptığın zaman&nbsp;<span style="font-style: italic;">Lonca’ya</span><a href="../Text/dip4.xhtml#f151"><sup>151</sup></a><span style="font-style: italic;"><font size="2">&nbsp;</font></span>kaydettirmeyi unutma(...)</p>

    <p style="text-align: justify;">Öte yandan, Tuscany’deki gelişmeleri de bilmeni isteriz. Dediğimiz gibi Giacomo, savaş nedeniyle masraflarımız büyük ve çok iş var. Cebimizden çok para çıkacak, ama Floransa’ya öyle bir yenilgi yaşatacağız ki, bir daha korkmamıza gerek kalmayacak. Tanrı Kral Manfred’i kem gözlerden korusun ve ona uzun bir yaşam bahşetsin, Amin(...)</p>

    <h4 id="sigil_toc_id_217" style="text-align: center;"><span style="font-weight: bold; font-style: italic;">Summa Theologica*&nbsp;</span></h4>

    <h4 id="sigil_toc_id_218" style="text-align: center;"><span style="font-weight: bold; font-style: italic;">Aziz Thomas Aquinas</span></h4>

    <div>
      <sub><span style="text-align: justify; text-indent: 1.2em;">* St. Thomas Aquinas,&nbsp;</span><span style="text-align: justify; text-indent: 1.2em; font-style: italic;">Summa Theologica,</span><span style="text-align: justify; text-indent: 1.2em;">&nbsp;Benziger Brothers, Inc., Washburn Ltd. 1920.</span></sub><span style="font-weight: bold; font-style: italic;"><br /></span>
    </div>

    <h5 id="sigil_toc_id_219" style="text-align: justify;"><span style="font-weight: bold;">Ticarette Bir Şeyi Satın Aldığından Daha Fazlasına Satmak Yasaya&nbsp;</span><span style="text-indent: 1.2em;">Uygun Mudur?</span></h5>

    <p style="text-align: justify;">Şimdi dördüncü bölüme geçelim(...)</p>

    <p style="text-align: justify;"><br /></p>

    <p style="text-align: justify;"><span style="font-style: italic;">Karşıt görüş 1</span>: Ticarette bir şeyi satın aldığından fazlasına satmak yasaya aykırı değil gibi görünüyor. Çünkü Chrysostum<a href="../Text/dip4.xhtml#f152"><sup>152</sup></a>&nbsp;der ki, “Bir şeyi kâr yapmak üzere satın alan ve aldığı şekilde koruyarak satana tüccar denir ve Tanrı’nın mabedinden kovulmuştur.” Cassiodorus<a href="../Text/dip4.xhtml#f153"><sup>153</sup></a>&nbsp;da mütalaasında aynı şeyi söyler: “Öğrenmek nedir veya ticaret yapmanın bir başka şekli nedir bilmediğim için, ticaret daha pahalıya satmak üzere ucuza almaktan başka nedir ki,” der ve ekler: “Efendimizin mabetten kovduğu tüccarlar böyle insanlardı. Şimdi, insanlar mabetten sadece günah işledikleri için kovulduklarına göre, bu tür ticaret günahtır.</p>

    <p style="text-align: justify;"><span style="font-style: italic;"><br /></span></p>

    <p style="text-align: justify;"><span style="font-style: italic;">Karşıt görüş 2:</span>&nbsp;Dahası, ticari malları satın alınan fiyatın üstünde satmak yasaya da aykırıdır(...) Şimdi, şayet satın aldığınız bir şeyi, satın aldığınızdan daha yüksek bir fiyata satmışsanız, onu ya gerçek değerinin altında bir fiyata satın almışsınızdır ya da değerinden dazla bir fiyata satmışsınızdır. Bu günah işlemeksizin yapılamaz.</p>

    <p style="text-align: justify;"><span style="font-style: italic;"><br /></span></p>

    <p style="text-align: justify;"><span style="font-style: italic;">Karşıt görüş 3:</span>&nbsp;Jerome der ki, “fakirken zengin olan din adamından ve bir hiçken ünlenenden, vebadan kaçar gibi kaç.” Şimdi, öyle görünüyor ki, günah olması dışında, din adamlarını ticaretten meneden bir şey yok. Dolayısıyla, ucuza alıp pahallıya satmak günahtır.</p>

    <p style="text-align: justify;">Ben diyorum ki, tacirin işi alıp satmak veya değiş tokuştur. Filozof<a href="../Text/dip4.xhtml#f154"><sup>154</sup></a>’a göre takas muzaaftır; biri doğaldır, yani malın gerekli olduğu için bir başka malla takas edilmesi veya yaşamsal bir ihtiyacı karşılamak üzere para karşılığı satın alınmasıdır. Böyle bir takas, aslıda tacirin işi değil, evinin gereksinimlerini karşılamakla yükümlü bir babanın veya devletin yaşamsal ihtiyaçlarının tedarikinden sorumlu bir memurun işidir. Diğer takas türü, yaşamsal ihtiyaçlar için değil, kâr yapmak üzere paraya karşı para veya herhangi bir mala karşı para değiş tokuşudur ki, Filozof’a göre tacirin işidir. Makbûl olan birinci değiş tokuş türüdür, çünkü doğal ihtiyaçları karşılamaya dönüktür, ama ikincisi değil, çünkü sınırsız, sonsuz bir kazanma hırsına, açgözlülüğe hizmet eder. Dolayısıyla, ticaretin itibarına halel getiren bir yönü vardır. Doğası gereği erdemli veya zaruri bir amaca hizmet etmez. Bununla beraber, ticaretin amacı olan kazanç, doğası gereği erdemli ve zaruri bir sonu amaç-lamasa da, aslında bu günahkârlığa ya da ahlaksızlığa delalet etmez; çünkü zaruri, hatta ahlaklı bir amaca hizmet etmek suretiyle yasaya uymaması için bir neden yoktur. Mesela, bir adam evini geçindirmek veya muhtaç olanlara yardım için ticaret yoluyla makul bir kazanç elde etmeyi hedefleyebilir; ya da bir başkası ticareti kamuya hizmet etmek için hedefleyebilir ve kazandığı parayı ülkesinin yaşamsal ihtiyaçlarını karşılamak üzere, mesela istihdam için kullanabilir.</p>

    <p style="text-align: justify;"><span style="font-style: italic;"><br /></span></p>

    <p style="text-align: justify;"><span style="font-style: italic;">Karşıt görüş 1’e cevap:</span>&nbsp;Chrysostom kazancın nihai amaç olduğu bir ticaret türünden bahsediyor. Bu, bir adamın elindeki malı üstünde hiçbir iyileştirme yapmaksızın değerinden daha yüksek fiyata sattığı durum. Malı, üstünde iyileştirme yaptıktan sonra daha yüksek fiyata satacak olsa, elde ettiği kazancı emeğinin karşılığı olarak değerlendirebilecektir. Kazancın (kârın) yasal addedilebilmesi için yegâne amaç olmaması gerekir; ve yukarıda değinildiği üzere, erdemli ve zaruri bir başka amaca da hizmet etmelidir..</p>

    <p style="text-align: justify;"><span style="font-style: italic;"><br /></span></p>

    <p style="text-align: justify;"><span style="font-style: italic;">Karşıt görüş 2’ye cevap:</span>&nbsp;Bir malı satın aldığından daha yüksek fiyata satanların hepsi tüccar değildir. Tüccar, bir malı daha yüksek fiyata satmak üzere alandır. Şayet malı satmak için değil de kendisi için alırsa ve şu veya bu nedenle sonradan satmak ister ve satarsa, bu işlem, adam kar etmiş olsa bile ticari bir işlem sayılmaz. Söz konusu malı iyileştirdiği veya malın değeri zaman ve mekâna bağlı olarak değiştiği veya malı bir yerden diğeri naklederken meydana gelebilecek hasarı göze almadığı veya bir başkası tarafından nakledilmesini istemediği için satmış olabilir. Böyle bir durumda ne satın almış olmak, ne de satmak yasaya aykırıdır.</p>

    <p style="text-align: justify;"><span style="font-style: italic;"><br /></span></p>

    <p style="text-align: justify;"><span style="font-style: italic;">Karşıt görüş 3’e cevap:</span>&nbsp;Din adamları kötü şeylerden imtina etmekle kalmayıp görünüşte kötü olan şeylerden de uzak durmalıdır. Bu ticaret için söz konusudur, çünkü ticaret hem dünyevi kazancı öngörür ki, din adamları buna tenezzül etmemelidir, hem de her türlü kötülüğe açıktır. Bir diğer tehlike, ticaretin kafayı dünyevi kaygılarla meşgul ederek, insanı maneviyattan uzaklaştırmasıdır. Nitekim Havari der ki,&nbsp;<span style="font-style: italic;">“Tanrı’nın askerleri dünyevi işlerle uğraşmaz.”</span>&nbsp;Bununla beraber, din adamlarının yukarıda sözü edilen birinci tür alışverişle iştigal etmeleri yasaldır, çünkü bu tür alışveriş yaşamsal ihtiyaçları karşılamaya dönüktür.</p>

    <h4 id="sigil_toc_id_220" style="text-align: center;"><span style="font-weight: bold; font-style: italic;">Tüccarın Görevi Ve Saygınlığına Dair*&nbsp;</span></h4>

    <h4 id="sigil_toc_id_221" style="text-align: center;"><span style="font-weight: bold; font-style: italic;">Benedetto Cotrugli</span></h4>

    <div>
      <sub><span style="text-align: justify; text-indent: 1.2em;">*&nbsp;</span><span style="text-align: justify; text-indent: 1.2em; font-style: italic;">Medieval Trade in the Mediterranean World,</span><span style="text-align: justify; text-indent: 1.2em;">&nbsp;Columbia University Press 1955.</span></sub><span style="font-weight: bold; font-style: italic;"><br /></span>
    </div>

    <div>
      <span style="text-align: justify; text-indent: 1.2em;"><br /></span>
    </div>

    <p style="text-align: justify;">Tüccarlar yaptıkları iş ve saygınlık itibariyle, özellikle de şu dört nedenle takdir edilmelidir:</p>

    <p style="text-align: justify;"><br /></p>

    <p style="text-align: justify;">Birincisi, kamu yararına çalışıyor olmalıdır. Cicero’nun dediği gibi, halkın refahına hizmet en şerefli iştir ve bu uğruda can verilebilir(...) Cumhuriyetlerin gelişmesine, refah ve huzuruna en büyük katkıyı yapan tüccarlardır; burada kastettiklerimiz, elbet sıradan ve aşağılık tüccarlar değil, saygı duyduğumuz, yücelttiğimiz şerefli tüccarlardır. Ticari faaliyetler için de şunu söyleyebiliriz: Cumhuriyetlerin gelişmesine hizmet eden ve hepimiz için gurur kaynağı olan ticaret sayesindedir ki, verimsiz/kıraç ülkeler gıda ve diğer malzemelere kavuşmakta, ithâlât yoluyla hiç bilmedikleri çeşit çeşit malların keyfini çıkartmaktadırlar. Tüccarlar paranın, değerli taş ve altının, gümüşün ve diğer pek çok değerli madenin de bollaşmasını sağlamakta, bir sürü el yapımı süs eşyası getirmektedir. Nitekim şehirler ve ülkeler toprağı bu sayede işleyebilmekte, sürüler bu sayede büyümekte, kira ücretleri ve gelirler bu sayede artmaktadır. Tüccarların ticari faaliyetleri nedeniyle yoksullar yaşaya kalmakta; ödedikleri vergiler nedeniyle kamu yönetimi desteklenmekte, lortların ve cumhuriyetlerin vergi ve rüsum gelirleri ihracat ve ithalat sayesinde artarak hazineyi doldurmakta ve dolayısıyla, halkın refahı artmaktadır.</p>

    <p style="text-align: justify;">İkincisi, ben, tüccarları, kendi mal varlıklarını saygın bir biçimde yönetiyor olmaları itibariyle de takdir ediyorum. Nitekim tedbirli, itidalli, güvenilir ve dürüst tüccarların hepsi servetlerini büyütmekte, geliştirmektedir. Bu nedenledir ki, tüccarların çok sayıda menkul ve gayrimenkul sahibi olduklarına şahit oluruz. Sahip oldukları servet, evlerinde, ev eşyalarında, aile fertlerinin üst baş ve takılarında, oğullarının başlık, kızlarının çeyiz paralarında ve sonuç olarak kendilerinden daha da zengin ailelerle evlilik yapmalarında yansır... Bu olağanüstü girişim insiyatifine sahip olmayanlar, bu durumun tam tersini yaşamaktadırlar. Nitekim “ticaretle (hiç) iştigal etmemiş olanın vay haline,” der yaşlılarımız, sıkça kullandıkları bir atasö-züdür. Bir çiftçi veya herhangi başka biri mevcut geliriyle yetinip bu geliri artırmak için ticaret yapmazsa, söz konusu gelir büyük de olsa, asla bir tüccarın elinde değerlenebileceği gibi değerlenemez(...) Bu adam kızlarını evlendirmek isteyecek olsa gayrı menkulünü satmak zorunda kalacak veya kendi boğazından kesecektir. Yaşarken servetini ticaretle büyütemeyen bir çiftçinin ardında ölünce ne kalır ki(...) Oğulları yoksullar evine düşmese bile torunları düşecektir.</p>

    <p style="text-align: justify;">Üçüncüsü, tüccarlar hem özel hem kamu ilişkileri itibariyle de takdire şayandır. Özel ilişkilerden kasıt, kendisi ve ailesinin yakın çevreyle olan saygın ve erdemli ilişkileridir. Anlaşılabileceği üzere, gümüş, altın, para ve benzeri değerli şeylere hükmedilen bir ortamda prenslerle, kodamanlarla ve lordlarla birlikte olmayı alışkanlık haline getirmiş işe yaramaz insanlara, çıkarcılara, partizanlara, hırsızlara, kaçaklara ve kumarbazlara yer yoktur(...) Tüccarlar dışarıda kendilerine muhtaç olan zanaatkârlarla, beyefendilerle, lordlarla, prenslerle ve her düzeyden din adamıyla birlikte olur. Bilim adamları da onları sık sık evlerinde ziyaret eder(...) Zira iyi ve eğitimli bir tüccardan başka kimse, para yönetimi konusunda monarşilerin veya devletlerin tutumunu anlayamaz, anlamış değildir(...)</p>

    <p style="text-align: justify;">Dördüncü nedeni tüccarın dini inançları itibariyle saygınlığı konusuna ayırdık(...) Deniyor ki, bugün asıl iman sahibi olanlar tüccar ve askerlerdir(...) Ne krallar, ne prensler, ne de mevki sahibi diğer insanlar, iyi bir tüccar kadar itibarlı ve güvenilir değildir. Nitekim tüccara para kazandıran tam da bu güvenilirlik ve itibardır. Diğerlerinin itibarı ve güvenilirliğinin maliyeti (halka) büyüktür. Bir tüccarın verdiği en basit, en sade alındı makbuzu tanığı olmasa bile geçerliyken, yöneticilerin veya diğerlerininkine, ek bir tedbir almaksızın güvenilemez. Tüccarlar, bütün bu nedenlerden ötürü sahip oldukları saygınlıkla gurur duymalıdır.</p>

    <p style="text-align: justify;">Tüccar, bu saygınlığını korumak için, ruhunu ve bedenini kendisine yakışmayan şeylerden uzak tutmalıdır. Ve tüccarlar davranışları itibariyle ne askerler gibi sert ve kaba saba, ne de soytarılar gibi yumuşak olmalıdır. İster yürürken, ister konuşurken, tüm hareketlerinde ciddiyet olmalı, saygınlıklarını böylece korumalıdırlar...</p>

    <h3 id="sigil_toc_id_222" style="text-align: center;">9. İnsanoğlu Tanrı’ya En İyi Ne Şekilde Hizmet Edebilir?</h3>

    <p style="text-align: justify;">Orta Çağın renkli şahsiyetlerinden biri de Assisili Aziz Francis'dir 1182'de tüccar bir babanın oğlu olarak dünyaya gelmiş, babasıyla birlikte çalıştığı için "dönüşüm"ü kemiklerine kadar, bire bir yaşamıştır. Aziz Francis dünya nimetlerine sırt çevirmek suretiyle, bir yandan bir dilenci misali yoksulluk içinde yaşamış, bir yandan da Tanrı'nın yarattığı her şeye ve insanlığa duyduğu sevgiyle gayet hareketli bir yaşam sürmüştür. On Üçüncü yüzyılın başlarında, Kilise, yaşam biçimleri, vaazları ve müritleri itibariyle tanrısal kurumlardan fiilen uzak duranlara şüpheyle yaklaşırdı. Francis'in ilk vaazları da Papa III. Innocent'ın Güney Fransa'daki kâfirlere karşı savaş çağrılarına denk gelir Buna karşın, Francis'in sadakati kanıtlanmış, yoksulluk, sevgi ve Hıristiyan kardeşliğini temelinde birleşen cemaati 1215'de resmen tanınmıştır Her ne kadar bu cemaatin içinde de küfür sayılan ve ruhban sınıfını hedef alan başkaldırılar olduysa da, Fransiskenlerin hayırseverlik ve sevgi söylemleri Orta Çağ ve sonrasına uzanan süreçte özellikle de kriz dönemlerinde Kilise'ye güç kaynağı oldu. (PR)</p>

    <h4 id="sigil_toc_id_223" style="text-align: center;"><span style="font-weight: bold; font-style: italic;">İbadete Dair*</span></h4>

    <h4 id="sigil_toc_id_224" style="text-align: center;"><span style="font-weight: bold; font-style: italic;">Assisili Aziz Francis</span></h4>

    <div>
      <sub><span style="font-size: 13px; text-align: justify; text-indent: 1.2em;">*</span><span style="font-size: 13px; text-align: justify; text-indent: 1.2em;">The Writing of St. Francis of Asisi,</span><span style="font-size: 13px; text-align: justify; text-indent: 1.2em;">&nbsp;Franciscan Herald Press, 1964.</span></sub>
    </div>

    <div>
      <div>
        <p style="text-align: justify;"><br /></p>

        <p style="text-align: justify;"><br /></p>
      </div>
    </div>

    <p style="text-align: justify;">Birader N’ye(...). Rahip. Tanrı seni kutsasın.</p>

    <p style="text-align: justify;">İçinde bulunduğun ruh haline dair nasihatim şudur: Bana bir iyilik yap ve bunun sorumlusu keşişler veya başka birileri olsa bile, sana fiziksel olarak eziyet çektirecek kadar ileri gitseler bile, Tanrı’yı sevmeni zorlaştıran şeyleri düşün. Böyle olmak istemelisin. Bunu benim ve Tanrı’nın emri telakki edebilirsin. Gerçek itaatin bu olduğundan eminim. Sana karşı böyle davranan insanları sevmeli, onlardan sana Tanrı’nın takdir ettiği şekilde davranmaları dışında hiçbir şey istememelisin. Onlara olan sevgini, daha iyi Hı-ristiyanlar olmalarını dileyerek gösterebilirsin. Bu senin için inzivaya çekilmekten daha iyi olacaktır.</p>

    <p style="text-align: justify;">Tanrı’yı ve hem O’nun hem de senin hizmetkârın olan beni sevdiğini, sana şöyle ispatlamak isterdim: Dünyada hiçbir keşiş günah işlememeli, günah işlemiş olsa bile, gözlerinin içine bakarak af dilerse bağışlanmalıdır. Bağışlanmak istemiyorsa, ona bağışlanmak isteyip istemediğini sormalısın. Önüne bin kere gelmiş olsa bile, onu benden daha çok sevmelisin ki, Tanrı’ya yakınlaşsın. Bu gibi keşişlere acımalısın. Bunu bir kural olarak benimse ve hamilerinin de benimsemesini sağla.</p>

    <p style="text-align: justify;">Hamsin Yortusu toplantısında, Tanrı’nın inayeti ve keşişlerin tavsiyesiyle, Yasa’nın affedilmez günaha dair tüm bölümlerini tek bölüm haline getireceğiz. Şöyle olacak:</p>

    <p style="text-align: justify;">Şayet bir keşiş baştan çıkar ve günah işlerse, hamisine başvurmak zorundadır. Onun günah işlediğini bilen diğer keşişler, hakkında konuşmak suretiyle onu utandırmamalı; ona karşı anlayışlı olmalı ve bu kardeşlerinin içine düştüğü zaafı bir sır olarak saklamalıdır. “Sağlamların değil, hastaların hekime ihtiyacı var.”<a href="../Text/dip4.xhtml#f155"><sup>155</sup></a>&nbsp;Onların görevi, söz konusu keşişi, bir keşiş eşliğinde üstlerine göndermektir. Üstün görevi ona sevgi ve anlayışla yaklaşmaktır, tıpkı onun yerinde olsaydı kendisine davranılmasını isteyebileceği gibi. Şayet bir keşiş affedilebilir nitelikte, küçük bir günah işlemişse, bunu birader rahibe itiraf etmeli; eğer rahip yok ise, kendisini günah çıkarmak suretiyle kutsiyet içinde aklayıp bağışlayacak olan bir rahip buluncaya dek, bir diğer keşişe itiraf etmelidir. Keşişlerin kefaret ödetme yetkisi yoktur, nasihat etmekle yetinmelidirler. “Git artık, bundan sonra günah işleme.”<a href="../Text/dip4.xhtml#f156"><sup>156</sup></a></p>

    <p style="text-align: justify;">Bu mektubu Hamsin Yortusu’na kadar sakla ki, bunlara riayet edebile-sin. Toplantıya diğer keşişlerle birlikte katılacak, Tanrı’nın inayetiyle, bu ve Yasa’da yer almayan diğer hususların gözetilmesini sağlayacaksın.</p>

    <p style="text-align: justify;"><br /></p>

    <p style="text-align: justify;">TANRI’YA ÖVGÜ</p>

    <p style="text-align: justify;"><br /></p>

    <p style="text-align: justify;">Tanrım sen tek ve kutsalsın, yaptıkların harikulade.</p>

    <p style="text-align: justify;">Güçlüsün.</p>

    <p style="text-align: justify;">Büyüksün.</p>

    <p style="text-align: justify;">Ulusun.</p>

    <p style="text-align: justify;">Her şeye kadirsin.</p>

    <p style="text-align: justify;">Sen, Kutsal Babamız,</p>

    <p style="text-align: justify;">Gökyüzünün ve yeryüzünün kralısın. Sen Üç ve Birsin.</p>

    <p style="text-align: justify;">Rab’bim, sen kerimsin.</p>

    <p style="text-align: justify;">Tanrım sen yaşamsın ve hakikatsin. Sen sevgisin.</p>

    <p style="text-align: justify;">Sen bilgeliksin.</p>

    <p style="text-align: justify;">Sen tevazusun.</p>

    <p style="text-align: justify;">Sen sabırsın.</p>

    <p style="text-align: justify;">Sen huzursun.</p>

    <p style="text-align: justify;">Sen barışsın.</p>

    <p style="text-align: justify;">Sen mutluluksun.</p>

    <p style="text-align: justify;">Sen adalet ve itidalsin.</p>

    <p style="text-align: justify;">Sen tüm servetimizin,</p>

    <p style="text-align: justify;">Ve hepimize yetensin.</p>

    <p style="text-align: justify;">Sen güzelliksin.</p>

    <p style="text-align: justify;">Sen koruyucumuzsun.</p>

    <p style="text-align: justify;">Sen hamimiz ve savunucumuzsun. Sen bize cesaret verensin.</p>

    <p style="text-align: justify;">Sen cennetimiz ve umudumuzsun. Sen inacımızsın.</p>

    <p style="text-align: justify;">Sen bizi teselli edensin.</p>

    <p style="text-align: justify;">Sen sonsuz yaşamsın,</p>

    <p style="text-align: justify;">Ulu Tanrım,</p>

    <p style="text-align: justify;">Her şeye kadir Tanrım,</p>

    <p style="text-align: justify;">Merhametli Tanrım,</p>

    <p style="text-align: justify;">Kurtarıcımız.</p>

    <p style="text-align: justify;"><br /></p>

    <p style="text-align: justify;">BİRADER LEO’YA DUA</p>

    <p style="text-align: justify;"><br /></p>

    <p style="text-align: justify;">Tanrı seni sakınsın ve kutsasın.</p>

    <p style="text-align: justify;">Yüzüne gülsün ve sana merhamet etsin.</p>

    <p style="text-align: justify;">Tanrı sana huzur versin.</p>

    <p style="text-align: justify;">Tanrı seni kutsasın, Birader Leo.</p>

    <h3 id="sigil_toc_id_225" style="text-align: center;">10. Orta Çağ Sosyal Adaleti Nasıl Bir Şeydi?</h3>

    <p style="text-align: justify;"><span style="font-style: italic;">Piers Plowman'in</span>&nbsp;yazarı, bazı bilim adamlarının ileri sürdüğü gibi, eserleri beş ayrı insan tarafından kaleme alınmış hayali bir yazar değil, 1332 ila 1400 arasında yaşamış olan William Langland'dir. Langland, İngiltere'nin Great Malvern Manastırı'nda eğitim gördükten sonra muhtelif dini cemaatlere gi rmiş, ama kilise rahipliği yapmamış, bir "din emekçisi" olarak kalmıştır. Yaşamı boyunca Londra şehri ve kırsalının yoksullarıyla ilgilenmiş, ailesini varlıklı kesime dini törenler düzenlemek suretiyle geçindirmiştir.</p>

    <p style="text-align: justify;">Piers Plowman müthiş bir şiirdir ve sadece sergilediği geniş vizyon itibariyle de değil! Her sınıftan kadın ve erkeği son derece canlı bir biçimde tasvir etmesi, insanların geleneksel değerler ve beklentiler itibariyle verdikleri hayat mücadelesini değerlendiriş biçimiyle, şiir, çoğu kez Chaucer'ın&nbsp;<span style="font-style: italic;">Canterbury Hikâyeleri</span>&nbsp;ile kıyaslanır. Langland'in dindar bir insan ve güçlü bir şair olarak Reformasyon'dan yüzyılı aşkın bir süre önce Kilise'yi yüksek sesle eleştirmiş olması önemlidir. Şiirin ilk günden itibaren popüler olması ise sosyal adaletsizlik karşısında dile getirdiklerinin halk tarafından da benimsendiğine işaret eder. Ne var ki, güçlü bir duygudaşlık içinde yoksullara zulmedenleri kınayan bu şiir, devrimci bir belge niteliği taşımaz, çünkü Langland'in toplumsal ayaklanmadan beklentisi, bambaşka bir şeydir.</p>

    <h4 id="sigil_toc_id_226" style="text-align: center;"><span style="font-weight: bold; font-style: italic;">Piers Plowman*&nbsp;</span></h4>

    <h4 id="sigil_toc_id_227" style="text-align: center;"><span style="font-weight: bold; font-style: italic;">William Langland</span></h4>

    <div>
      <sub><span style="text-align: justify; text-indent: 1.2em;">*William Langland,&nbsp;</span><span style="text-align: justify; text-indent: 1.2em; font-style: italic;">The Book Concerning Piers the Plowman,</span><span style="text-align: justify; text-indent: 1.2em;">&nbsp;“Everyman’s Library Edition”, J.M. Dent &amp;&nbsp;Sons, E.P Dutton &amp;&nbsp;Co, 1957.</span></sub><span style="font-weight: bold; font-style: italic;"><br /></span>
    </div>

    <h5 id="sigil_toc_id_228" style="text-align: justify;">ÖNSÖZ</h5>

    <p style="text-align: justify;">Bir yaz mevsimi güneş yumuşacıkken,&nbsp;</p>

    <p style="text-align: justify;">Sırtıma pelerinimi attım, zira çobandım.</p>

    <p style="text-align: justify;">Ve bir keşiş gibi çalışırken, günahkâr,</p>

    <p style="text-align: justify;">Merakla dünyayı duymaya kalktım.</p>

    <p style="text-align: justify;">Ama bir Mayıs sabahı, Malvern Tepeleri’nde,</p>

    <p style="text-align: justify;">Bir mucize oldu, büyüdür dedim kendime.&nbsp;</p>

    <p style="text-align: justify;">Gezinmekten yorgundum, dinlenmeye çekildim,&nbsp;</p>

    <p style="text-align: justify;">Bir derenin yanına, geniş bir bankın altına&nbsp;</p>

    <p style="text-align: justify;">Uzanıp suyun derinliğine daldım.</p>

    <p style="text-align: justify;">Uyumuşum, zira keyif vericiydi sesi.</p>

    <p style="text-align: justify;">Derken bir rüya gördüm, harikuladeydi.</p>

    <p style="text-align: justify;">Hiç görmediğim bakir bir yerdeydim.</p>

    <p style="text-align: justify;">Dönüp doğuya baktım, güneşin tam içine,</p>

    <p style="text-align: justify;">Güzel bir çiftlik evi gördüm, üstünde kule.&nbsp;</p>

    <p style="text-align: justify;">Aşağıda derin bir vadi vardı, sanki zindan,&nbsp;</p>

    <p style="text-align: justify;">Çukurlarla dolu ve karanlık, korkunç bir görüntü.&nbsp;</p>

    <p style="text-align: justify;">Arada bir panayır var, herkes doluşmuş;</p>

    <p style="text-align: justify;">Kadın erkek, zengin fakir, çalışanı, aylağı,</p>

    <p style="text-align: justify;">Bazıları sabanda, ekip dikmekte,</p>

    <p style="text-align: justify;">Pek az eğlenip çok terleyerek.</p>

    <p style="text-align: justify;">Müsrifin tamahla yok ettiğini kazanmakta.&nbsp;</p>

    <p style="text-align: justify;">Bazıları gösterişte, giyinip kuşanmışlar,&nbsp;</p>

    <p style="text-align: justify;">Sergiledikleri giysinin içine saklanmışlar.</p>

    <p style="text-align: justify;">Çoğu ibadete, kefarete vermiş kendini,</p>

    <p style="text-align: justify;">Göksel mutluluk beklentisiyle,</p>

    <p style="text-align: justify;">Tanrı aşkına, ama pek zor şartlar altında.</p>

    <p style="text-align: justify;">Ne gezilecek bir ülke, ne lüks bir yaşam,</p>

    <p style="text-align: justify;">Münzevi bir keşiş gibi hücrelere kapanmışlar.&nbsp;</p>

    <p style="text-align: justify;">Bazısı ticarette, daha iyi geçinmek için,</p>

    <p style="text-align: justify;">Bize öyle geldi ki, zaten buymuş niyeti.</p>

    <p style="text-align: justify;">Bazısı şenlik yapıp halk ozanları bilir,</p>

    <p style="text-align: justify;">Umarım masumiyetle neşe verip altın kazanır.&nbsp;</p>

    <p style="text-align: justify;">Ama Yahuda çocukları, gürültücü soytarılar,&nbsp;</p>

    <p style="text-align: justify;">Halkı aptal yerine koyup onlarla eğlenirler.</p>

    <p style="text-align: justify;">Oysa kıvraktır zekâları, istese çalışırlar.</p>

    <p style="text-align: justify;">Şimdi ispatlayamam, ama Şeytan’ın kıçıdır,</p>

    <p style="text-align: justify;"><span style="font-style: italic;">Ağzı bozuklar.</span><a href="../Text/dip4.xhtml#f157"><sup>157</sup></a></p>

    <p style="text-align: justify;">Berduşlar, dilenciler çevrede hızla dolaşıp&nbsp;</p>

    <p style="text-align: justify;">Çanta ve midelerini ekmekle doldurdular.</p>

    <p style="text-align: justify;">Yemek için dilenip&nbsp;<span style="font-style: italic;">ale</span>&nbsp;için dalaşarak,</p>

    <p style="text-align: justify;">Tanrı bilir, kendilerini yataklarına attılar,</p>

    <p style="text-align: justify;">Acınası bir tembellikle uykudan uyanınca,&nbsp;</p>

    <p style="text-align: justify;">Edepsizce davranıp uşakları soydular!</p>

    <p style="text-align: justify;">Hacılar ve palmiyeciler<a href="../Text/dip4.xhtml#f158"><sup>158</sup></a>&nbsp;söz vermişçesine,&nbsp;</p>

    <p style="text-align: justify;">Roma’daki azizlerle Aziz James’in peşinde.</p>

    <p style="text-align: justify;">Bilge hikâyelerle yola koyularak,</p>

    <p style="text-align: justify;">Hayat boyu yalan söyleme izni aldılar-</p>

    <p style="text-align: justify;">Azizlerin izindeyiz diyenlerini gördüm,</p>

    <p style="text-align: justify;">Ama ağızlarından çıkan her şey&nbsp;</p>

    <p style="text-align: justify;">Doğrudan ziyade yalandı.</p>

    <p style="text-align: justify;">Walsingham’a giden keşişler gördüm,</p>

    <p style="text-align: justify;">Bir yığın boylu poslu aylak.</p>

    <p style="text-align: justify;">Keşiş gibi giyinip rahat etsinler diye,</p>

    <p style="text-align: justify;">Ve fark edilmek için pelerinler içinde,</p>

    <p style="text-align: justify;">Ellerinde kancalı sopa, yanlarında fahişe,</p>

    <p style="text-align: justify;">Rahipler de gördüm, dört ayrı cemaatte;</p>

    <p style="text-align: justify;">İncil’i istedikleri gibi tefsir edip vaaz vererek&nbsp;</p>

    <p style="text-align: justify;">Kendilerine gösterişli üst baş satın alan.</p>

    <p style="text-align: justify;">Kıdemli rahiplerin çoğu istediği gibi giyinir,&nbsp;</p>

    <p style="text-align: justify;">Böylece parayla vaaz birlikte tüketilir.&nbsp;</p>

    <p style="text-align: justify;">Hayırseverlik işportada, lordlar günah çıkarıyor,&nbsp;</p>

    <p style="text-align: justify;">Son birkaç yıldır sanki bir mucize yaşanıyor!&nbsp;</p>

    <p style="text-align: justify;">Kutsal Kilise olmasa, hepsi iyi geçinecek.</p>

    <p style="text-align: justify;">İşte bir af satıcısı<a href="../Text/dip4.xhtml#f159"><sup>159</sup></a>, dersin ki, bir rahip:</p>

    <p style="text-align: justify;">Çıkarmış piskopos mührü taşıyan bir belge,&nbsp;</p>

    <p style="text-align: justify;">Sözünü tutmayana, yalan yere oruç tutana(...)</p>

    <p style="text-align: justify;">Sizi günahlarınızdan arındıracağım diyor herkese.&nbsp;</p>

    <p style="text-align: justify;">Halk ona inanıyor, minnettar,</p>

    <p style="text-align: justify;">Ve önünde diz çökerek elindeki mührü öpüyor.&nbsp;</p>

    <p style="text-align: justify;">Adam elindeki parşömen ve brövesiyle aldatıp&nbsp;</p>

    <p style="text-align: justify;">Parmağında yüzük ve üstünde takılar,</p>

    <p style="text-align: justify;">Gözleri kamaştırıp herkesi kandırıyor.</p>

    <p style="text-align: justify;">Ve halkın altınlarına işte böyle tamah ediyor,&nbsp;</p>

    <p style="text-align: justify;">Hoyratça harcayıp zamparalık yapsın diye.</p>

    <p style="text-align: justify;">Eğer kutsal olsa ve kulakları duysaydı piskoposun&nbsp;</p>

    <p style="text-align: justify;">İnsanları aldatmak için verir miydi mührünü?</p>

    <p style="text-align: justify;">Piskoposa bir sözüm var: Hilekâr vaaz vermez.</p>

    <p style="text-align: justify;">Gümüşü af satıcıları ile kilise rahipleri paylaşır,</p>

    <p style="text-align: justify;">Oysa o para yoksul rahiplerin hakkıdır.</p>

    <p style="text-align: justify;">Vaizler ve kilise rahipleri yakınmış piskoposa&nbsp;</p>

    <p style="text-align: justify;">Cemaatin salgından<a href="../Text/dip4.xhtml#f160"><sup>160</sup></a>&nbsp;beri yoksul düştüğünden.</p>

    <p style="text-align: justify;">Ve Londra’da yaşamak için izin istemişler ki,</p>

    <p style="text-align: justify;">Geçim için&nbsp;<span style="font-style: italic;">ağıt</span><a href="../Text/dip4.xhtml#f161"><sup>161</sup></a>&nbsp;yakarak tatlı para kazansınlar.<a href="../Text/dip4.xhtml#f162"><sup>162</sup></a>&nbsp;</p>

    <p style="text-align: justify;">Hz. İsa Mesih’in yolunda görevlendirilmiş olan&nbsp;</p>

    <p style="text-align: justify;">Piskoposlar ve okumuşlar, hem üstat hem tabip olanlar,</p>

    <p style="text-align: justify;">Saçını tıraş<a href="../Text/dip4.xhtml#f163"><sup>163</sup></a>&nbsp;etme hakkı bahşedilip günah çıkarmak,</p>

    <p style="text-align: justify;">Vaaz vermek, dua etmek, fakiri doyurmak zorunda olanlar,</p>

    <p style="text-align: justify;">Londra’da, Lent’e ikamet edip krala hizmetle para sayıyorlar;</p>

    <p style="text-align: justify;">Chequer ve Chancery<a href="../Text/dip4.xhtml#f164"><sup>164</sup></a>’in semt mahkemelerinde&nbsp;</p>

    <p style="text-align: justify;">Kimsesiz veya evden kaçan çocukların paralarının&nbsp;</p>

    <p style="text-align: justify;">Üstünde hak iddia ediyorlar.</p>

    <p style="text-align: justify;">Bazıları da lortların, leydilerin hizmetinde,</p>

    <p style="text-align: justify;">Adli duruşmalarda idare memurunun yerine oturuyor.</p>

    <p style="text-align: justify;">Yaptıkları ayinlerin Kilise yasalarına uygun olmadığı,</p>

    <p style="text-align: justify;">Sabah saatlerinin layıkıyla değerlendirilmediği söyleniyor.</p>

    <p style="text-align: justify;">Korkarım Hz. İsa Mesih’in laneti hepsinin üstünde olacak...</p>

    <div>
      <p style="text-align: justify;"><br /></p>
    </div>

    <p style="text-align: justify;"><span style="font-weight: bold;">Batı’ya Yön Verenler</span></p>

    <p style="text-align: justify;">Abraham Lincoln&nbsp;</p>

    <p style="text-align: justify;">Adam Smith&nbsp;</p>

    <p style="text-align: justify;">Adolf Hitler&nbsp;</p>

    <p style="text-align: justify;">Aelius Aristides&nbsp;</p>

    <p style="text-align: justify;">Albert Camus&nbsp;</p>

    <p style="text-align: justify;">Alexander II&nbsp;</p>

    <p style="text-align: justify;">Alexis de Tocqueville&nbsp;</p>

    <p style="text-align: justify;">Alfred North Whitehead&nbsp;</p>

    <p style="text-align: justify;">Alfred Rosenberg&nbsp;</p>

    <p style="text-align: justify;">Alfred Russel Wallace&nbsp;</p>

    <p style="text-align: justify;">Alfredo Rocco&nbsp;</p>

    <p style="text-align: justify;">Antoine de Montchretien&nbsp;</p>

    <p style="text-align: justify;">Aristo</p>

    <p style="text-align: justify;">Arnold Toynbee&nbsp;</p>

    <p style="text-align: justify;">Arthur Koestler&nbsp;</p>

    <p style="text-align: justify;">Arthur M. Schlesinger, Jr.&nbsp;</p>

    <p style="text-align: justify;">Auguste Comte&nbsp;</p>

    <p style="text-align: justify;">Aziz Asisili Francis&nbsp;</p>

    <p style="text-align: justify;">Aziz Augustine&nbsp;</p>

    <p style="text-align: justify;">Aziz Gregory&nbsp;</p>

    <p style="text-align: justify;">Aziz Ignatius Loyola&nbsp;</p>

    <p style="text-align: justify;">Aziz Thomas&nbsp;</p>

    <p style="text-align: justify;">Aquinas&nbsp;</p>

    <p style="text-align: justify;">Baron D’Holbach&nbsp;</p>

    <p style="text-align: justify;">Baron de Montesquieu&nbsp;</p>

    <p style="text-align: justify;">Bart Kosko</p>

    <p style="text-align: justify;">Bartolome de las Casas&nbsp;</p>

    <p style="text-align: justify;">Basil Willey Benedetto Cotrugli&nbsp;</p>

    <p style="text-align: justify;"><span style="text-indent: 1.2em;">Benedict de Spinoza&nbsp;</span></p>

    <p style="text-align: justify;"><span style="text-indent: 1.2em;">Benito Mussolini&nbsp;</span></p>

    <p style="text-align: justify;"><span style="text-indent: 1.2em;">Bishop Eossuet&nbsp;</span></p>

    <p style="text-align: justify;"><span style="text-indent: 1.2em;">Bishop Otto of Freising&nbsp;</span></p>

    <p style="text-align: justify;"><span style="text-indent: 1.2em;">Bishop Sprat&nbsp;</span></p>

    <p style="text-align: justify;"><span style="text-indent: 1.2em;">Blaise Pascal C. E. M. Joad</span><br /></p>

    <p style="text-align: justify;">C. Wright Mills&nbsp;</p>

    <p style="text-align: justify;">C.F! Snow&nbsp;</p>

    <p style="text-align: justify;">C.Virgil Gheorghiu&nbsp;</p>

    <p style="text-align: justify;">Carl Jung</p>

    <p style="text-align: justify;">Cesare de Beccaria</p>

    <p style="text-align: justify;">Charles Darwin</p>

    <p style="text-align: justify;">Charles Fourier</p>

    <p style="text-align: justify;">Charles Kingsley</p>

    <p style="text-align: justify;">Charles Secondat de Mon<span style="text-indent: 1.2em;">tesquieu</span></p>

    <p style="text-align: justify;">Cicero</p>

    <p style="text-align: justify;">Claude-Adrien Helvetius</p>

    <p style="text-align: justify;">Coluccio Salutati</p>

    <p style="text-align: justify;">Cyprian</p>

    <p style="text-align: justify;">Czeslaw Milosz</p>

    <p style="text-align: justify;">Dante Alighieri</p>

    <p style="text-align: justify;">David Friedrich Strauss</p>

    <p style="text-align: justify;">David Hume</p>

    <p style="text-align: justify;">David Ricardo</p>

    <p style="text-align: justify;">Denis Diderot</p>

    <p style="text-align: justify;">Desiderius Erasmus</p>

    <p style="text-align: justify;">Dupont de Nemours</p>

    <p style="text-align: justify;">Edmund Burke</p>

    <p style="text-align: justify;">Eduard Bernstein</p>

    <p style="text-align: justify;">Eflâtun</p>

    <p style="text-align: justify;">Erich Fromm</p>

    <p style="text-align: justify;">Ernst Cassirer</p>

    <p style="text-align: justify;">Ernst Haeckel</p>

    <p style="text-align: justify;">Fontenelle</p>

    <p style="text-align: justify;">Francesco Petrarch</p>

    <p style="text-align: justify;">Francis Bacon</p>

    <p style="text-align: justify;">François de Chateaubriand</p>

    <p style="text-align: justify;">Franklin D. Roosevelt</p>

    <p style="text-align: justify;">Franz Alexander</p>

    <p style="text-align: justify;">Frederic Bastiat</p>

    <p style="text-align: justify;">Fredrick II&nbsp;</p>

    <p style="text-align: justify;">Friedrich A. Hayek&nbsp;</p>

    <p style="text-align: justify;">Friedrich Engels&nbsp;</p>

    <p style="text-align: justify;">Friedrich Karl von Savigny&nbsp;</p>

    <p style="text-align: justify;">Friedrich List&nbsp;</p>

    <p style="text-align: justify;">Friedrich Nietzsche&nbsp;</p>

    <p style="text-align: justify;">Friedrich Schleiermacher&nbsp;</p>

    <p style="text-align: justify;">Friedrich von Bernhardi&nbsp;</p>

    <p style="text-align: justify;">Fyodor Dostoyevski</p>

    <p style="text-align: justify;">G. &nbsp;&nbsp;&nbsp;H. Lewes&nbsp;</p>

    <p style="text-align: justify;">Gaius</p>

    <p style="text-align: justify;">Galileo&nbsp;</p>

    <p style="text-align: justify;">Galilei</p>

    <p style="text-align: justify;">Georg Wilhelm Friedrich&nbsp;<span style="text-indent: 1.2em;">Hegel</span></p>

    <p style="text-align: justify;">Georges Sorel&nbsp;</p>

    <p style="text-align: justify;">Giorgio Vasari&nbsp;</p>

    <p style="text-align: justify;">Giovanni Battista Vico&nbsp;</p>

    <p style="text-align: justify;">Gomes Eannes de Azurara&nbsp;</p>

    <p style="text-align: justify;">Gotthold Ephraim Lessing</p>

    <p style="text-align: justify;">H.G. &nbsp;&nbsp;&nbsp;Wells</p>

    <p style="text-align: justify;">Heinrich von Treitschke</p>

    <p style="text-align: justify;">Henri Bergson</p>

    <p style="text-align: justify;">Henry Peacham</p>

    <p style="text-align: justify;">Herbert Spencer</p>

    <p style="text-align: justify;">Houston Stewart Chamber<span style="text-indent: 1.2em;">lain</span></p>

    <p style="text-align: justify;">Ignatius Loyola&nbsp;</p>

    <p style="text-align: justify;">Immanuel Kant&nbsp;</p>

    <p style="text-align: justify;">J.S.Haldane</p>

    <p style="text-align: justify;">Jacques Benigne Bossuet&nbsp;</p>

    <p style="text-align: justify;">Jacques Maritain&nbsp;</p>

    <p style="text-align: justify;">James Fitzjames Stephen Jean Bodin</p>

    <p style="text-align: justify;">Jean Jacques Rousseau&nbsp;</p>

    <p style="text-align: justify;">Jean-Paul Sartre</p>

    <p style="text-align: justify;">Jeremy Bentham</p>

    <p style="text-align: justify;">Johann Wolfgang von Go<span style="text-indent: 1.2em;">ethe</span></p>

    <p style="text-align: justify;">John Adams&nbsp;</p>

    <p style="text-align: justify;">John Buridan&nbsp;</p>

    <p style="text-align: justify;">John Calvin&nbsp;</p>

    <p style="text-align: justify;">John Henry Newman J</p>

    <p style="text-align: justify;">ohn Locke&nbsp;</p>

    <p style="text-align: justify;">John Maynard Keynes&nbsp;</p>

    <p style="text-align: justify;">John Milton&nbsp;</p>

    <p style="text-align: justify;">John Strachey&nbsp;</p>

    <p style="text-align: justify;">John Stuart Mill&nbsp;</p>

    <p style="text-align: justify;">Joseph de Maistre&nbsp;</p>

    <p style="text-align: justify;">Joseph Glanville&nbsp;</p>

    <p style="text-align: justify;">Joseph Mazini&nbsp;</p>

    <p style="text-align: justify;">Joseph Priestley&nbsp;</p>

    <p style="text-align: justify;">Joseph Stalin&nbsp;</p>

    <p style="text-align: justify;">Julien Benda&nbsp;</p>

    <p style="text-align: justify;">Karl Earth&nbsp;</p>

    <p style="text-align: justify;">Karl Jaspers&nbsp;</p>

    <p style="text-align: justify;">Karl Marx</p>

    <p style="text-align: justify;">Karl Pearson&nbsp;</p>

    <p style="text-align: justify;">Klemens Metternich&nbsp;</p>

    <p style="text-align: justify;">L.T. Hobhouse&nbsp;</p>

    <p style="text-align: justify;">L<span style="text-indent: 1.2em;">a Chalotais&nbsp;</span></p>

    <p style="text-align: justify;"><span style="text-indent: 1.2em;">Leo Battista Alberti&nbsp;</span></p>

    <p style="text-align: justify;"><span style="text-indent: 1.2em;">Leonard Busker&nbsp;</span></p>

    <p style="text-align: justify;"><span style="text-indent: 1.2em;">Leonardo da Vinci&nbsp;</span></p>

    <p style="text-align: justify;"><span style="text-indent: 1.2em;">Lionardo Bruni&nbsp;</span></p>

    <p style="text-align: justify;"><span style="text-indent: 1.2em;">Lorenzo Valla&nbsp;</span></p>

    <p style="text-align: justify;"><span style="text-indent: 1.2em;">Ludwig Feuerbach&nbsp;</span></p>

    <p style="text-align: justify;"><span style="text-indent: 1.2em;">Madame de Stael&nbsp;</span></p>

    <p style="text-align: justify;"><span style="text-indent: 1.2em;">Magna Carta&nbsp;</span></p>

    <p style="text-align: justify;"><span style="text-indent: 1.2em;">Marie Jean de Condorcet&nbsp;</span></p>

    <p style="text-align: justify;"><span style="text-indent: 1.2em;">Marquis de Condorcet&nbsp;</span></p>

    <p style="text-align: justify;"><span style="text-indent: 1.2em;">Martin Luther&nbsp;</span></p>

    <p style="text-align: justify;"><span style="text-indent: 1.2em;">Matthew Arnold&nbsp;</span></p>

    <p style="text-align: justify;"><span style="text-indent: 1.2em;">Max Planck&nbsp;</span></p>

    <p style="text-align: justify;"><span style="text-indent: 1.2em;">Michel de Montaigne&nbsp;</span></p>

    <p style="text-align: justify;"><span style="text-indent: 1.2em;">Milovan Djilas&nbsp;</span></p>

    <p style="text-align: justify;"><span style="text-indent: 1.2em;">Niccolo Machiavelli&nbsp;</span></p>

    <p style="text-align: justify;"><span style="text-indent: 1.2em;">Nicholas Copernicus&nbsp;</span></p>

    <p style="text-align: justify;"><span style="text-indent: 1.2em;">Nicolas Berdyaev Novalis</span></p>

    <p style="text-align: justify;">Ortega y Gasset&nbsp;</p>

    <p style="text-align: justify;">Oswald Spengler&nbsp;</p>

    <p style="text-align: justify;">Papa Alexander&nbsp;</p>

    <p style="text-align: justify;">Papa Boniface VIII&nbsp;</p>

    <p style="text-align: justify;">Papa Innocent III&nbsp;</p>

    <p style="text-align: justify;">Papa Julius&nbsp;</p>

    <p style="text-align: justify;">Papa Leo XIII&nbsp;</p>

    <p style="text-align: justify;">Papa Paul III&nbsp;</p>

    <p style="text-align: justify;">Papa Pius IX&nbsp;</p>

    <p style="text-align: justify;">Paul Tillich&nbsp;</p>

    <p style="text-align: justify;">Percy Bysshe Shelley&nbsp;</p>

    <p style="text-align: justify;">Peter Paul Vergerio&nbsp;</p>

    <p style="text-align: justify;">Philip Melanchthon&nbsp;</p>

    <p style="text-align: justify;">Philipp Frank&nbsp;</p>

    <p style="text-align: justify;">Pico della Mirandola&nbsp;</p>

    <p style="text-align: justify;">Pierre Bayle Pliny the Younger&nbsp;</p>

    <p style="text-align: justify;">Plotinus Polybius</p>

    <p style="text-align: justify;">Pseudo-Areopagite Dionysius</p>

    <p style="text-align: justify;">Ralph Waldo Emerson&nbsp;</p>

    <p style="text-align: justify;">Ramon Lull&nbsp;</p>

    <p style="text-align: justify;">Rene Descartes&nbsp;</p>

    <p style="text-align: justify;">Richard Baxter&nbsp;</p>

    <p style="text-align: justify;">Richard Cobden&nbsp;</p>

    <p style="text-align: justify;">Richard Hooker&nbsp;</p>

    <p style="text-align: justify;">R<span style="text-indent: 1.2em;">obert Barclay&nbsp;</span></p>

    <p style="text-align: justify;"><span style="text-indent: 1.2em;">Robert Boyle&nbsp;</span></p>

    <p style="text-align: justify;"><span style="text-indent: 1.2em;">Robert Michels&nbsp;</span></p>

    <p style="text-align: justify;"><span style="text-indent: 1.2em;">Robert Owen&nbsp;</span></p>

    <p style="text-align: justify;"><span style="text-indent: 1.2em;">Roger Bacon&nbsp;</span></p>

    <p style="text-align: justify;"><span style="text-indent: 1.2em;">Roger Cotes&nbsp;</span></p>

    <p style="text-align: justify;"><span style="text-indent: 1.2em;">Salisburyli John&nbsp;</span></p>

    <p style="text-align: justify;"><span style="text-indent: 1.2em;">S</span><span style="text-indent: 1.2em;">amuel Smiles&nbsp;</span></p>

    <p style="text-align: justify;"><span style="text-indent: 1.2em;">Samuel Wilberforce&nbsp;</span></p>

    <p style="text-align: justify;"><span style="text-indent: 1.2em;">Seneca Sidney Webb&nbsp;</span></p>

    <p style="text-align: justify;"><span style="text-indent: 1.2em;">Sigmund Freud&nbsp;</span></p>

    <p style="text-align: justify;"><span style="text-indent: 1.2em;">Sire de Joinville&nbsp;</span></p>

    <p style="text-align: justify;"><span style="text-indent: 1.2em;">Sör Francis Bacon&nbsp;</span></p>

    <p style="text-align: justify;"><span style="text-indent: 1.2em;">Sör Humphrey Gilbert&nbsp;</span></p>

    <p style="text-align: justify;"><span style="text-indent: 1.2em;">Sör Isaac Newton&nbsp;</span></p>

    <p style="text-align: justify;"><span style="text-indent: 1.2em;">Sör James Jeans</span></p>

    <p style="text-align: justify;">Sör Joshua Reynolds&nbsp;</p>

    <p style="text-align: justify;">Sör Leslie Stephen&nbsp;</p>

    <p style="text-align: justify;">Sör Thomas Elyot&nbsp;</p>

    <p style="text-align: justify;">Sör Walter Raleigh&nbsp;</p>

    <p style="text-align: justify;">Sör William Harvey&nbsp;</p>

    <p style="text-align: justify;">Sör William Petty Tacitus</p>

    <p style="text-align: justify;">Teilhard de Chardin</p>

    <p style="text-align: justify;">Tertullian</p>

    <p style="text-align: justify;">Tevrat</p>

    <p style="text-align: justify;">Theodore Beza</p>

    <p style="text-align: justify;">Thomas Babington Maca<span style="text-indent: 1.2em;">ulay</span></p>

    <p style="text-align: justify;">Thomas Carlyle&nbsp;</p>

    <p style="text-align: justify;">Thomas Henry Huxley&nbsp;</p>

    <p style="text-align: justify;">Thomas Hobbes&nbsp;</p>

    <p style="text-align: justify;">Thomas Malthus&nbsp;</p>

    <p style="text-align: justify;">Thomas Paine&nbsp;</p>

    <p style="text-align: justify;">Thomas Sprat&nbsp;</p>

    <p style="text-align: justify;">Thomas Wilson&nbsp;</p>

    <p style="text-align: justify;">Thucydides&nbsp;</p>

    <p style="text-align: justify;">Vespasiano da Bisticci&nbsp;</p>

    <p style="text-align: justify;">Viconte de Chateaubriand&nbsp;</p>

    <p style="text-align: justify;">Vladimir Lenin&nbsp;</p>

    <p style="text-align: justify;">Voltaire W.R.Inge&nbsp;</p>

    <p style="text-align: justify;">Walter Bagehot&nbsp;</p>

    <p style="text-align: justify;">Walter Travers&nbsp;</p>

    <p style="text-align: justify;">William Blake&nbsp;</p>

    <p style="text-align: justify;">William Durandus&nbsp;</p>

    <p style="text-align: justify;">William Harvey&nbsp;</p>

    <p style="text-align: justify;">William Langland&nbsp;</p>

    <p style="text-align: justify;">William Lecky&nbsp;</p>

    <p style="text-align: justify;">William Shakespeare&nbsp;</p>

    <p style="text-align: justify;">William Wordsworth&nbsp;</p>

    <p style="text-align: justify;">Winston S. Churchill Zebur</p>
  </div>
</body>
</html>
