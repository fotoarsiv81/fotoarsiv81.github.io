<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.9" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <h1 class="p2"><span class="t8">Be</span><span class="t4">ş</span><span class="t4">inci Bölüm</span></h1>

  <p class="p30">-&mdash; ... Ve Sayın Bayanlar, Baylar, işte içinde bulunduğumuz durum bu, diyerek Komodor Hansteen sözünü tamamladı. Aslında çok büyük bir tehlikenin içinde değiliz ve hiç şüphem yok, bizi kısa zamanda bu durumdan kurtaracaklardır. Fakat <span class="t6">o</span> an gelene kadar, elimizden gelen en iyi şeyleri yapmaya çalışmalıyız.</p>

  <p class="p30">Sustu ve endişe ile dinlemekte olan yüzleri inceledi. Mümkün olan huzur bozucu faktörleri hissedebiliyordu. Örneğin, şu, suratını ekşiterek, elindeki mendili çekiştirip duran yaşlı hanım, ya da şu sinirli yüz mimikleri ile yaşlı adam, bir huzursuzluğun sebebi olabilirlerdi.</p>

  <p class="p30"><span class="t5">—</span> Kaptan Harris kumandayı yürüten kişidir ve ben onun yardımcısıyım. Beraberce bir plan hazırladık. Yemekler son derece basit, fakat sizleri kuvvetten düşürmeyecek kadar da yeterli olacaktır. Birkaç hanımdan, Bayan Wilkins'e bu hususta yardımcı olmalarını rica ediyoruz, yapacağı çok iş ve desteğe ihtiyacı var. Bu durumda en büyük derdimiz, can sıkıntısı. Yanında kitapları olanlar var mı?</p>

  <p class="p31">&nbsp;</p>

  <p class="p0">* * *</p>

  <p class="p31">&nbsp;</p>

  <p class="p30">Çantalar, torbalar karıştırılmaya başlanmıştı. Bir dizi ay broşürleri, altı adet resmi cep kitabı, -Portakal ve Elma isminde, İngiliz Kralı İkinci Karl&rsquo;ın metresi Nell Gwynn ile Sir Isaac Newton arasındaki beraberlikten bahseden, romantik bir Bestseller, August Comtes&rsquo;den «Arkadaşım Shane» ve ayrıca New York Times&rsquo;in eski sayıları ortaya çıkarıldı.</p>

  <p class="p30">Yeterli zenginlikte bir kitaplık değildi ellerindeki ama yine de bir müddet için durumu idare ederdi.</p>

  <p class="p30"><span class="t5">—</span> Zannederim ki, zamanımızı renklendirecek birtakım olayları ve imkânları bulup çıkarmak bizim elimizde.</p>

  <p class="p32">Şimdi durumu bildiğinize göre, sormak istediğiniz bir şey var mı? Biraz önce içtiği çayı metheden İngiliz sordu:</p>

  <p class="p33"><span class="t5">—</span> Size bazı sorularım var efendim. Tekrar yüzeye çıkabilmemiz için şansımız var mı? Demek istiyorum ki, mademki bu toz, suya bu kadar benziyor, er ya da geç biz de bir mantar gibi bunun yüzeyine çıkamaz mıyız?</p>

  <p class="p5">Komodor bu soru karşısında acizdi. Pat&rsquo;a baktı:</p>

  <p class="p33"><span class="t5">—</span> Bu soru sizin bilgileriniz içinde Bay Harris, bu soruda bir mantık var mı?</p>

  <p class="p5">Pat kafasını olumsuzca salladı:</p>

  <p class="p33">-&mdash; Korkarım ki yok, dedi. Havanın gemimizi hafifleteceği ve taşınır hale getireceği mümkün olsa bile, şu toz yığınının öylesine bir direnme gücü vardır ki, buna karşı gelinemez. Bu durumda, belki birkaç bin yıl sonra, tekrar yüzeye çıkmamız mümkün olabilir.</p>

  <p class="p5">Anlaşılan İngiliz yenilgiyi kolayca kabul etmeyecekti.</p>

  <p class="p33"><span class="t5">—</span> Görüyorum ki hava bölmesinde bir uzay elbisesi var. Peki birisi bunu giyip gemiyi terketse ve yüzerek tepeye çıkmaya çalışsa. Hiç olmazsa böylece araştırma ekibi, bizim nerede olduğumuzu görebilir.</p>

  <p class="p33"><span class="t5">—</span> Bunun kesinlikle imkânsız olduğunu söyleyebilirim, dedi Kaptan Harris. Ne yazık ki, kişi, tozun bu olağanüstü gücünü yenebilse dahi, tamamen kör hale gelir. Yüzeyin nerede olduğunu nasıl bilebilsin? Üstelik de onun ardından dış kapılar bir daha nasıl kapanacak? Toz bir kez içeri hücuma başladı mıydı, ondan hiçbir şekilde kurtulamayız.</p>

  <p class="p33">Daha fazla konuşabilirdi ama susması gerektiğini hissetti. Belki de bir hafta sonunda hiçbir yardım gelmezse bu yola başvurmaları gerekecekti. Fakat bu korkulu rüya ile şimdiden moraller bozulmamalıydı.</p>

  <p class="p33"><span class="t5">—</span> Başka sorunuz yoksa dedi Hansteen, birbirimizi tanımayı teklif ediyorum. İstesek de, istemesek de, birbirimize alışmak, kim olduklarımızı bilmek zorundayız. Kabin boyunca giderek, ilk sıradan başlamak istiyorum. Lütfen bizlere, isimlerinizi, mesleğinizi, geldiğiniz yeri açıklayabilir misiniz? İlk önce siz efendim.</p>

  <p class="p30"><span class="t5">—</span> Robert Bryan, emekli mühendis, Jamaika, Kingston'dan.</p>

  <p class="p34"><span class="t5">—</span> Irving Sehuster, Şikago&rsquo;da avukat, bu da eşim Myra.</p>

  <p class="p30"><span class="t5">—</span> Nihal Jayawardene, Peradeniya&rsquo;dan, Seylan Üniversitesi&rsquo;nde Zooloji profesörü.</p>

  <p class="p35">Tanışmalar devam ederken, Pat Harris, şu durumda ne kadar şanslı olduklarını düşünüyordu. Komodor Hansteen gibi, doğuştan lider, bilgi ve tecrübe sahibi bir insanın olması, gerçekten büyük bir şanstı. Şu anda da, kabiliyeti ile kişileri bir araya toplamaya, bir ekip kurmaya başlamıştı bile. Haftalarca Planetler arasındaki boşluklarda kalmanın ve korkunç can sıkıntısını giderme yollarını aramanın sonuçları idi bu bilgelik. Pat Harris ise, otuz yaş daha genç, üstelik Dünya ve Ay Sisteminin dışına çıkmamış, bu durumlarda oldukça kabiliyetsiz hissediyordu kendini.</p>

  <h1 class="p2 sigil_not_in_toc"><span class="t8">—</span><a id="a4"></a> Dancan McKenzie. Canberra'da Mount Stromlo <span class="t8">ara</span><span class="t8">ş</span><span class="t8">t</span><span class="t8">ı</span><span class="t8">rma merkezinde fizikçi.</span></h1>

  <p class="p9"><span class="t5">—</span> Pierre Blanchard. Clavius City'de muhasebeci.</p>

  <p class="p9"><span class="t5">—</span> Plıyllis Morley, Londra'da gazeteci.</p>

  <p class="p35"><span class="t5">—</span> Kari Johannsen, ayın arka yüzündeki Tsiolkovski&rsquo; de, nükleer üs&rsquo;de mühendis.</p>

  <p class="p35">Hepsi kendilerini tanıtmışlardı. Anlaşılıyordu ki, ayda bulunan bütün bu insanlar birtakım özelliklere sahiptiler, bu sadece para olsa bile. Fakat Harıis&rsquo;e öyle geliyordu ki, Selene&rsquo;de toplanan bu insanlar, üstlerinde tüm beceri ve tecrübeleri taşısalar bile bu, içlerinde oldukları durumun tatsızlığını hafifletemezdi.</p>

  <p class="p35">Bu düşüncesinde biraz olsun yanıldığını anladı. Komodor Hansteen öylesine bir insandı ki, değil korku ile, can sıkıntısı ile de savaşmaya başlamıştı. Yolcular öyle bir atmosfere girmişlerdi ki, dışardaki insanlıkla ilgilerini kesmişler, taş devri insanları gibi sıfırdan başlarcasına, radyo, televizyon, telefaks, gazete, film, telefon onlar için adeta bilinmeyen maddeler haline gelmişlerdi. Pluto&rsquo;ya uçuşta bile kendini bu kadar yalnız hissetmemişti Hansteen. Son derece zengin kitaplık ve diğer Planetlerle konuşabilme olanağı vardı orada. Ama Selene&rsquo;de değil bunlar, oyun kâğıtları bile yoktu.</p>

  <p class="p9">Parlak bir fikir.</p>

  <p class="p35"><span class="t5">—</span> Bayan Morley bir gazeteci olarak, not defteriniz vardır muhakkak.</p>

  <p class="p9"><span class="t5">—</span> Evet, neden Komodor?</p>

  <p class="p9"><span class="t5">—</span> Defterinizde elliiki sayfa var mı acaba?</p>

  <p class="p9"><span class="t5">—</span> Zannederim.</p>

  <p class="p36"><span class="t5">—</span> Sizden ricam, bu sayfaları harcamanız. Kâğıtları keserek herbirinden bir oyun kartı yapabilir misiniz? Kusursuz olması gerekmez, yalnız sayıların, kâğıdın arkasından görünmemeleri gerekli.</p>

  <p class="p36"><span class="t5">—</span> Peki ama incecik kâğıttan yapılacak bu kartları nasıl karıştıracağız?</p>

  <p class="p36"><span class="t5">—</span> Bunun için de, bu konuda bilgisi olan birini rica edeceğiz?</p>

  <p class="p36"><span class="t5">—</span> Ben eskiden sahnedeydim, diye çekingen lafa karıştı Myra Schuster. Bu açıklamadan kocası hiç de memnun görünmüyordu ama Komodor çok ilgilenmişti.</p>

  <p class="p36"><span class="t5">—</span> Mükemmel! Her ne kadar burası oldukça darsa da, bir oyun ortaya koymamız için yeterli yer var sanırım.</p>

  <p class="p36">Bayan Schuster de şimdi kocası gibi mutsuz bir şekilde bakıyordu.</p>

  <p class="p36"><span class="t5">—</span> Tabii aradan çok zaman geçti, üstelik öyle büyük gösterilerde rol almamıştım.</p>

  <p class="p36">Etraftan, zorla bastırılan gülme sesleri geliyordu. Komodor bile gülmemek için kendisini zor tutuyordu. Bugün onu elli yaşının ve yüz kilonun üstünde görünce, bir zamanlar bir revü yıldızı olduğunu düşünmek çok güçleşiyordu hayallerde.</p>

  <p class="p37"><span class="t5">—</span> Hiçbir zararı yok, dedi Hansteen, yeter ki isteyelim. Bayan Schuster&rsquo;e kim yardımcı olacak?</p>

  <p class="p37"><span class="t5">—</span> Ben sahneye birkaç eser koymuştum, diye lafa karıştı Jayawardene. Ana konular Brecht ve Ibsen den...</p>

  <p class="p37">Kadının zor durumda olduğunu anlamış ve böylece kolay bir oyunun sahnelenmesi fikrini ileri sürmüştü.</p>

  <p class="p37">Aralarında başka bir istekli çıkmayınca da Komodor, Schuster ve profesör bir araya gelip bir oyun planı yapmaya başladılar. Ortaya çıkacak oyunun öyle şahane bir şey olmayacağı kesindi ama istenilen, eğlenceli bir şeyler bulmaktı.</p>

  <p class="p37"><span class="t5">—</span> Şimdilik bu kadarla yetinelim. Aklınıza yeni buluşlar gelirse, bunu da komiteye ulaştırırsınız. Yalnız sizden ricam bacaklarınızı biraz çevirerek birbirinize yaklaşmanız. Hepiniz mesleklerinizi, nereden geldiklerinizi, kendinizi tanıttınız. Aralarınızda muhakkak birbirleriyle ortak konularda entereseleri olanlar vardır. Sohbet için yeterli malzemenizin olduğu şüphesiz, dedi Hansteen. Bir yandan da «yeterli de zamanımız var.» diye düşünüyordu.</p>

  <p class="p37">Pat ile pilot bölümüne geçmişlerdi ki, AvustralyalI fizikçi Dr. McKenzie, oldukça endişeli bir yüzle yanlarına geldi:</p>

  <p class="p37"><span class="t5">—</span> Komodor, size bir şey söylemem gerekiyor. Eğer yanılmıyorsam, yedi günlük oksijenin bizim için hiçbir faydası yok. Başka ve daha büyük bir tehlike içindeyiz.</p>

  <p class="p38"><span class="t5">—</span> Bu sözlerle neyi kastediyorsunuz?</p>

  <p class="p37"><span class="t5">—</span> Konu sıcaklık, diyerek pencereleri gösterdi Avusturyalı doktor. Şu çevremizi kaplayan toz, aslında iyi bir ısıtıcı vazifesini görmektedir. Yüzeyde olsaydık, bu sıcaklık araçlar tarafından dışa atılacaktı, fakat burada tamamen sıkışıp kalmış durumdayız. Bu demektir ki, kabinin içi gittikçe sıcaklaşacak, öylesine sıcak olacak ki bizler de boğulup gideceğiz.</p>

  <p class="p37"><span class="t5">—</span> Allah&rsquo;ım, dedi Komodor, işte bunu hiç düşünmemiştim. Bu ne kadar sürer, söyleyebilir misiniz?</p>

  <p class="p39"><span class="t5">—</span> Bana yarım saat zaman verin, size kesin bir bilgi vereceğim, ama zannediyorum ki, süre bir günden daha uzun olamaz.</p>

  <p class="p39">Komodor ümitsizce etrafına bakındı. Eğer bu değerlendirme gerçekse, yaşamak için hiç ümit yok demekti. Kurtarılacakları kesindi ve bu bir haftalık zamanda pek çok şey olabilirdi. Fakat verilen bu bir günlük yaşam şansında, her şey olanaksızdı. Onları bulsalar bile, çok geç olacaktı.</p>

  <p class="p39"><span class="t5">—</span> Kabin sıcaklığını kontrol ederseniz, bu bize bir bilgi verebilir, dedi McKenzie.</p>

  <p class="p39">Hansteen, teçhizat tablosuna yaklaşarak, dereceye bir göz attı.</p>

  <p class="p39"><span class="t5">—</span> Korkarım haklısınız, ısı halen iki derece Fahrenheit yükselmiş.</p>

  <p class="p39"><span class="t5">—</span> Bu demektir ki, saatte bir derece. Bunu düşünmüştüm.</p>

  <p class="p40">Komodor, Harris&rsquo;e dönerek:</p>

  <p class="p39"><span class="t5">—</span> Serinliği güçlendirmek için, hiçbir şey yapamaz mıyız? diye sordu. Belki soğutucudaki son yedekleri kullanabiliriz.</p>

  <p class="p41">Harris cevap vermeden fizikçi atıldı:</p>

  <p class="p39"><span class="t5">—</span> Bunun hiç yardımı olmaz, dedi sabırsızca. Normal zamanda soğutucu, kabindeki fazla ısıyı dışarı pompalar, fakat geminin etrafındaki toz yığını şimdi buna da imkân vermez artık. Eğer soğutucuyu daha kuvvetle çalıştırırsak, daha fena sonuçlar doğacaktır.</p>

  <p class="p41">Aralarına çöken sıkıntılı sessizliği Komodor bozdu:</p>

  <p class="p39"><span class="t5">—</span> Lütfen ısı hesaplarınızı yaparak, bize kesin sonucu kısa zamanda bildirin ve hiç kimsenin, bu olayı öğrenmemesi için gayret gösterin.</p>

  <p class="p42">Kendisini birden oldukça yaşlı hissetti. Az daha idarecilik fikri hoşuna gitmeye başlayacaktı ki, şimdi bunun çok kısa süren bir şey olacağını hissediyordu...</p>

  <p class="p42">&nbsp;</p>

  <p class="p43">* * *</p>

  <p class="p4">O saniyelerde içerdeki hiç kimsenin haberi olmaksızın bir toz kızağı, batan geminin üstünden geçiyordu. Selene&rsquo; ye benzeyen bir tarafı yoktu, çünkü bu araç turistler için değil, özellikle hız, amaç ve rantabilite ön planda tutularak inşa edilmişti. Üstünde, uzay giysileri ile pilot ve bir yolcu için yer vardı, ayrıca güneşten koruyucu bir gölgelik bulunuyordu. Bir teçhizat tablosu, motor, arkada çift pervane ve diğer gereçler için bir bölüm. Bu kadar. Üstlerine başka bir ağırlık yüklenmeksizin, böyle sefere çıkarılıyorlardı.</p>

  <p class="p4">Kızak, denizin yaklaşık birkaç yüz metrekaresini araştırmış fakat bir şey bulamamıştı.</p>

  <p class="p4">Uzay giysileri içindeki pilot konuşma aracı yardımcılığı ile yanındakiyle konuşuyordu.</p>

  <p class="p4"><span class="t5">—</span> Bunlara ne olmuştur ki George? Burada bir yerde olabileceklerini zannetmiyorum.</p>

  <p class="p4"><span class="t5">—</span> Peki başka nerede olabilirler ki? Yine de üs ile irtibata geçmeliyiz. Bize ayrılan bölgede bir şeye rastlamadık. İşe yeniden başlamanın bir âlemi yok. En azından güneş doğuşundan önce. Sonra belki bir şans doğabilir. Bu Allah&rsquo;ın cezası dünya ışığı, beni deli ediyor.</p>

  <p class="p44">Yayın aracını işletip, kendilerini tanıttı.</p>

  <p class="p4"><span class="t5">—</span> Toz kızağı 2, kontrol kulesini arıyor. Lütfen cevap verin!</p>

  <p class="p4"><span class="t5">—</span> Burası Port Roris kontrol kulesi. Bir şey buldunuz mu?</p>

  <p class="p44"><span class="t5">—</span> Hiçbir iz yok. Sizde bir yeni bir şey var mı?</p>

  <p class="p4"><span class="t5">—</span> Selene&rsquo;nin denizde olacağına inanmıyoruz. Şef mühendis sizinle konuşmak istiyor.</p>

  <p class="p44"><span class="t5">—</span> Tamam.</p>

  <p class="p30"><span class="t5">—</span> Dikkat, Toz Kızağı 2, ben Lawrence. Pluto araştırma merkezi, az önce, Geçilmez Dağların yakınında bir deprem olduğunu haber verdi. Zamanı, ondokuzu otuzbeş geçe. Bu zaman, Selene&rsquo;nin Yanardağ Gölü&rsquo;nde olduğu ana rastlıyor. Zannediliyor ki, o bölgede bir toprak kayması olmuştur. Dağlara doğru gidip, bunun gerçek olup olmadığını araştırın.</p>

  <p class="p34"><span class="t5">—</span> Yeni bir deprem olma ihtimali var mı?</p>

  <p class="p30"><span class="t5">—</span> Merkezin fikrine göre hemen hemen yok. Bir ikinci sarsıntı ancak binlerce yıl sonra olabilir, deniliyor.</p>

  <p class="p30"><span class="t5">—</span> Ümit edelim ki doğrudur. Öyleyse yirmi dakika sonra, Yanardağ Gölü&rsquo;nden arayacağım.</p>

  <p class="p30">Fakat çeyrek saat sonra, Toz Kızağı 2, verdikleri haberle, kontrol kulesindekilerin tüm ümitlerini de söndürmüşlerdi.</p>

  <p class="p30"><span class="t5">—</span> Burası Kızak 2... Korkarız ki kaza burada olmuş. Yanardağ Gölü&rsquo;ne henüz ulaşmadık, halen yamaçlardayız. Merkez haklı. Bulunduğumuz bölgede dağ kaymaları meydana gelmiş ve bu yığınların altına girmenin imkânı yok. Yalnız bulunduğumuz yerdeki kayaların ağırlıkları onbinlerce tonu geçiyor. Eğer Selene bunların arasında kaldıysa, onu bulmaya asla imkân yok.</p>

  <p class="p30">Kontrol kulesindeki sessizlik o kadar uzamıştı ki, toz kızağı yine seslendi:</p>

  <p class="p30">&mdash;Evet, anlaşıldı, diye yorgun bir şekilde cevap verdi şef mühendis. Lütfen, geride kalan bir şeyleri bulmaya çalışın. Yardımınıza Kızak l&rsquo;i de göndereceğim. Gerçekten hiçbir ümit olmadığından emin misiniz?</p>

  <p class="p30"><span class="t5">—</span> Onları bulsak bile, bu haftalar sürer. Dağ kaymalarını gördüm, en azından üçyüz kilometre uzunluğunda. Onları oynatmaya başlarsak, arkasından yeni kaya parçalarının düşmeye başlayacağı kesin.</p>

  <p class="p30"><span class="t5">—</span> Dikkatli olun ve bir şey bulsanız da, bulmasanız da, her onbeş dakikada bir durumunuzu bildirin.</p>

  <p class="p34">Lawrence mikrofonu yerine koyarak, bitkin bir şekilde pencereye döndü. Orak şeklindeki dünyaya bakmaya başladı. Gözlerinde derin bir üzüntü vardı.</p>

  <p class="p45">Onun, daima gökyüzünün güneyinde, uzaya bu kadar yakın, asılı durması inanılması güç bir olaydı aslında.</p>

  <p class="p45">Lawrence düşüncelerine öylesine dalmıştı ki, uzun zamandır yanında durup, dikkatini çelmeye çalışan sinyal memurunu ancak farkedebildi.</p>

  <p class="p45"><span class="t5">—</span> Özür dilerim efendim. Kızak I&rsquo;e henüz bir haber ulaştırmadınız. Bağlantıyı kurabilir miyim?</p>

  <p class="p45"><span class="t5">—</span> Ne? Haa, evet, tabii. Onu da Yanardağ Gölü&rsquo;ne, Kızak 2&rsquo;ye yardımcı olması için gönderin ve <span class="t6">Susuz Deniz&rsquo;</span> de bir araştırmaya giriştiğimizi de kendilerine bildirin.</p>

  <p class="p45">&nbsp;</p>

  <h1 class="p2" id="sigil_toc_id_4"><span class="t8">Alt</span><span class="t4">ı</span><span class="t4">nc</span><span class="t4">ı</span> <span class="t4">Bölüm</span></h1>

  <p class="p47">TOM RAWSON, bitkin bir halde, kanlanmış gözleri ile yüz santimetrelik teleskopunda, son değişiklikleri incelerken, araştırmanın kesildiği haberi de Lagrange 2&rsquo;ye ulaştı. Adeta zamana karşı gelen bir yarışçı gibi çalışmıştı ama anlaşılıyordu ki bütün emekler boşa gitmişti. Selene&rsquo;nin <span class="t6">Susuz Deniz</span>'de olmadığı kesinleşmişti. Gemi öyle bir yerde gözden kaybolmuştu ki, anlaşılan Krater Gölü&rsquo;nün etrafındaki tonlarca ağırlıkta kaya parçalarının altına gömülmüştü. Tom&rsquo;un gösterdiği ilk reaksiyon, olaya duyduğu üzüntü değil, boşuna geçen zaman ve çalışmalar içindi. -Genç Astronot kayıp turistleri buldu- başlıkları ile tüm yaşanan dünyalarda yayınlanacak televizyon haberleri, onun için hayal olmuştu böylece. Üstelik iş arkadaşları da, onun bu başarısı karşısında nasıl da şaşıracaklardı. Kızgınlıkla, diğer bölümlerden rica ile topladığı, ödünç aldığı araçları yeniden sökmeye başladı.</p>

  <p class="p47">Aslında, sonucun başarılı olacağından emindi. Çünkü izlediği teori, yüzyıllık tecrübesi olan bir yoldu. Bu İnfrarot tekniği ile yola çıkıldığında, ikinci Dünya Savaşı artıklarına kadar dahi inilmesi mümkün olmuştu. O zamanlar yerle bir olmuş fabrikaları, orada önceden istihsal edilen ısdarından keşfetmek fikri de gerçekleşmişti.</p>

  <p class="p47">Selene arkasında hiçbir iz bırakmamış olsaydı bile, en azından infrarot izine rastlamak büyük bir olasılıktı. Pervanelerinden fışkıran oldukça ılık tozlar, o hızla otuz santimetreye kadar yükselir ve daha soğuk hava tabakasına karışırdı. Bir infrarot göz ile bu ışını saatlerce sonra izlemek mümkündü. Tom da güneş doğmadan, bu soğuk ay gecesinde, bu izleri bulabileceği kadar bol zamanının olduğunu planlamıştı.</p>

  <p class="p47">Fakat şimdi görüyordu ki, işe devam etmek boştu. İşin iyi tarafı, Selene&rsquo;de kimse Susuz Deniz&rsquo;deki araştırmanın kesildiğini, toz kızaklarının arama hedeflerini Yanardağ Gölü&rsquo;ne çevirdiklerini bilmiyordu ve yine kimsenin, McKenzie&rsquo;nin ileri sürdüğü tahminden de haberi yoktu.</p>

  <p class="p47">Fizikçi, tahmin edilen ısı yüksekliğinin grafiğini, bir kâğıt parçasına çizmişti. Saatte bir de, ortaya çıkan grafikle, kabinin ısı derecesini mukayese ediyordu. Sonuç şaşırtacak kadar tıpa tipti. Yirmi saat içinde böyle giderse, ısı kırk derece Fahrenheit&rsquo;e kadar çıkacaktı ve böylece de sıcaklıkla savaşın ilk perdesi açılacaktı. Ne yönden bakılırsa bakılsın, sıcağa dayanarak yaşayabilmeleri için sadece bir günleri vardı. Bu durumda da Komodor Hansteen&rsquo; in tüm çabaları komik denecek kadar boşunaydı. Birgün sonra, toplumu idaresinde başarılı olsun, olmasın hiçbir şey farketmeyecekti.</p>

  <p>Fakat bu gerçekten doğru muydu? İnsan ya da hayvanlar gibi ölmek seçimi şansına sahip olsalar bile, haklarında bir karar verilmiş ve kesinleşmişti. Mantıki ve rasyonel düşüncelere, burada artık yer yoktu.</p>

  <p>Komodor Hansteen, önlerinde az kalan bu zaman içinde, planını yaparken son derece emindi. Bandırası Centaurus&rsquo;un köprüsünü terkettiğinden bu yana, kendisini yine esas branşı içinde görmeye başlamıştı.</p>

  <p>Yaptıkları iş onları ilgilendirdiği sürece, kişilerin ne ile meşgul oldukları önemli değildi. Muhasebeci, mühendis ve New York&rsquo;lu iki direktör, büyük bir heyecanla poker oynuyorlardı. Görülüyordu ki hiçbir şeyi dert edinmiyordu bu dört kişi.</p>

  <p>Yolcuların büyük bir kısmı, küçük gruplara ayrılmış sohbet ediyorlardı. Konuşmalar son derece ateşli ve enteresandı. Bayan Schuster, kocasının tepkilerine rağmen, Revue Girl iken yaptığı çalışmaları etrafındakilere anlatıyor, Profesör Jayawardene her zamanki gibi birtakım notlar alıp duruyordu. İçlerinde tek kişi, diğerlerinden uzakta kalıp, büyük bir ciddiyetle, günlük defterini itina ile dolduran Bayan Morley&rsquo;di. Belli ki genç gazeteci, günlük defterine, içinde bulundukları maceralı anları geçiriyordu. Komodor Hansteen&rsquo;in korkusu ise bunun pek uzun süremeyeceği idi. İnsanın yüzüne söylenebilecekten de daha az ümit vardı.</p>

  <p class="p48">Saatine baktığında, ne kadar da geç olduğunu farkederek şaşırdı. Şu anda çoktan ayın öte tarafındaki Clavius şehrinde olması gerekiyordu. Lunar Hilton da öğle yemeği için randevusu vardı. Fakat bütün bunları düşünmek çok saçmaydı şimdi. Gelemeyecek olan bir geleceği düşünmek komikti üstelik.</p>

  <p>En iyisi, ısı dayanılamayacak kadar yükselmeden biraz uyumalıydı. Selene&rsquo;nin şimdi, uyunabilecek bir hale getirilmesi gerekiyordu. Turist resmi dairelerinin öz malı olan bu gemiye biraz zarar vermeden önce düşünmek lazımdı. Kaptan Harris&rsquo;le kısa süren bir görüşmeden sonra, yolculara döndü:</p>

  <p><span class="t5">—</span> Sayın Bayanlar, Baylar, hepimiz, hiç de kolay geçmemiş bir günü arkamızda bıraktık. İçinizden pek çoğunuz belki uyumak isteyecektir. Bu da kolay bir iş değil, fakat anladığım kadarı ile, oturulan yerlerdeki kolları çıkardığımız takdirde, on kişi koltukların üstünde yatabilir. Diğerleri de yer döşemesi üzerinde uzanmak zorunda kalacaklardır.</p>

  <p>Bir şey daha var. Farkettiniz herhalde, burası oldukça ısındı. Size şunu teklif etmek istiyorum. Rahatlığınız için, tüm utanma duygularını atın üzerinizden ve mümkün olduğunca soyunup, öyle uzanın.</p>

  <p>Ana lambaları söndürüp, bir iki küçüğü yanar bırakacağız, devamlı olarak pilot kabininde nöbet tutacağız. İçinizde soruları ya da başka fikirleri olan var mı?</p>

  <p>Hiç kimseden ses çıkmadı ve Komodor derin bir nefes aldı. Birilerinin çıkıp da, ısının neden yükseldiğini sormalarından ve bunu cevapsız bırakacağından korkmuştu. Ote yandan da, yolcuların dertsiz bir şekilde uyumalarını istemişti, çünkü eğer bir mucize olmazsa, bu, onların son uykuları olacaktı.</p>

  <p class="p49">Bayan Wilkins de gittikçe artan ısının farkında, bir iki yolcuya içecek bir şeyler getirmişti. Yolcuların çoğu üstlerindeki eşyalarını çıkarmaya başlamışlar, daha utangaç olanlar, ışıkların sönmesini bekliyordu. Nihayet Selene&rsquo;de sadece küçük ihtiyat lambaları yandığında, geminin içi, kırmızı, olağanüstü bir manzaraya bürünmüştü. Yirmiiki kadın ve erkek, çoğu sadece iç çamaşırları ile, koltuklara ya da yere uzanmışlar, birkaç şanslı daha şimdiden horuldamaya başlamıştı ama çoğunluk bir türlü uykuyu tutturamamıştı.</p>

  <p class="p49">Kaptan Harris kendine geminin arkasında bir yer bulmuştu. Buradan, yolcuları gözlemek daha kolaydı. Üniformasını yastık yapıp başının altına koymuş, sert döşemeye uzanmıştı. Altı saat boyunca nöbette durmadan önce, biraz uyuması gerekiyordu.</p>

  <p class="p49">Uyku! Hayatının son saatlerini yaşarken, bundan daha iyi yapabileceği hiçbir şey yoktu ne yazık ki. Ölüme mahkûm bir kişinin, darağacına gitmeden önce iyi uyuması nasıl beklenebilirdi?</p>

  <p class="p50">O kadar yorgun haldeydi ki, bu düşünce onu pek etkileyemedi. Uykuya dalmadan en son gördüğü, Dr. McKenzie&rsquo;nin termometreyi okuması ve sonucu grafiğine geçirmesiydi. Tıpkı bir astroloğun horoskobunu hazırlaması gibi.</p>

  <p class="p51">* * *</p>

  <p class="p49">Onbeş metre yüksekliklerinde, -ki aydaki düşük ağır çekim ile bu yükseklik bir adımda aşılabilirdi- gün doğmaya başlamıştı. Güneş, dünyadan görülmesi mümkün olmayan, bir zodiak ışık piramidini andıran haşmeti ile kendini göstermeye başlamıştı. Sonsuz bir yavaşlıkla, uzayın üzerinden yükseliyor ve gün doğumu yaklaştıkça, daha parlak bir hale geliyordu.</p>

  <p>Ayın açıklıklarında şimdi tarif edilemez bir renk kaynaşması oluşmuştu, milyonlarca defa parıltılı, ince bantlar şeklinde, alevleri andıran tablolar çıkmıştı ortaya. Güneş, onbeş günlük bir karanlıktan sonra yine çıkıvermişti işte. Yavaşça etrafında dönerek, gökyüzünde yükselmesi bir saatten de uzun bir zaman alacaktı ama nihayet gece sona ermişti.</p>

  <p>Bu ince ışık kaynağı, yavaşça <span class="t6">Susuz Deniz</span> üzerinde de görünmeye başladı. Şimdi, bu upuzun, monoton denizin yüzeyinde de birtakım kıpırtılar oluşacaktı. Güneş ışınları. Satıhta herhangi bir şey olsa, gölgesi yüzlerce metre büyüklüğünde görünürdü ki, bunun da araştırmacılar tarafından görülmemesi olanaksızdı.</p>

  <p>Fakat burada hiçbir araştırmacı yoktu. Bir ve İki şu anda onbeş kilometre uzaktaki Yanardağ Gölü&rsquo;nde çalışmalarına devam ediyorlardı. Henüz karanlıktaydılar. Güneş ışığının buralara ulaşması için daha iki gün gerekliydi. Saatler geçip gittiğinde, ışık ve gölgenin birbirinden katı bir şekilde ayrıldığı yer, güneş ışınlarının yanardağın içine düştüğü noktaya kadar devam edip gidiyordu.</p>

  <p>Şu anda burada yapma bir ışık sistemi vardı. Kızak personeli, dağ kaymasının olduğu bölgede, her noktanın resmini çekiyordu. Bunu takip eden bir saat içinde bu resimler, dünyanın da eline geçecek, iki saat içinde ise, diğer yaşanan dünyalardaki herkesin, bu olaydan haberleri olacaktı.</p>

  <p class="p5">Turistik firmalar için büyük şanssızlık.</p>

  <p>Kaptan Harris uyandığında, ortalık daha da ısınmıştı. Fakat bu çok rahatsızlık veren bir sıcaklık değildi ve kendisine nöbet sırası gelene kadar, derin bir şekilde uyumuştu.</p>

  <p>Her ne kadar bugüne değin Selene&rsquo;de bir gece geçirmemişse de her sesi, her tıkırtıyı çok iyi tanırdı. Motorlar işlemediğinde gemi tamamen sessiz dururdu. Bu durumda havalandırma ve soğutucuların sesleri bile duyulurdu. Bunlarda hiçbir değişiklik yoktu.</p>

  <p class="p33">Hemen hemen çok zor duyulan bir fısıltı geldi kulağına. Öylesine zayıf bir sesti ki bu, önce ona öyle geliyor zannetti.</p>

  <p class="p33">Fakat birden, kendisini uyandıran şeyin bu ses olduğunu anladı, saniyeden de kısa zamanda uykulu hali geçivermiş, kendine gelmişti. Acele ile doğruldu ve kulağını, bu gizlilik dolu, garip sesin geldiği hava eklüzii kapısına dayadı.</p>

  <p class="p33">Şimdi onu hâlâ zayıf fakat kesin olarak duymaktaydı. Sırtının adeta diklendiğini, tüylerinin ürperdiğini hissetti. Hiç şüphe yoktu ki, sayısız toz zerrecikleri Selene&rsquo;nin dış duvarlarında hayaletler gibi, fısıldaşarak, kum fırtınasını andırır bir şekilde uçuşuyorlardı. Neydi bunun anlamı? Deniz yine mi huzursuzlaşmıştı acaba? Yoksa Selene&rsquo;yi daha da derinliklerine mi gömecekti? Fakat kruvazör yerinden kıpırdamamıştı. Sadece dış dünyaydı harekette olan.</p>

  <p class="p33">Pat ayaklarının ucuna basarak, yarı karartılmış kabinde, etrafını gözleyen Dr. McKenzie&rsquo;ye yaklaştı. Bilgin, pilot koltuğunda oturmuş, bir kör gibi görünen pencereye bakıyordu. Pat yanma yaklaştığında, döndü ve fısıldayarak:</p>

  <p class="p5"><span class="t5">—</span> Ne oldu, bir şey mi var? diye sordu.</p>

  <p class="p5"><span class="t5">—</span> Kesin olarak bilmiyorum. Benimle gelir misiniz?</p>

  <p class="p5">İkisi de kulaklarını garip sesin geldiği yere yapıştırdılar.</p>

  <p class="p52">Sonunda McKenzie:</p>

  <p class="p33"><span class="t5">—</span> Toz hareket ediyor ama neden? Şimdi kafalarımızı patlatacağımız bir konu daha çıktı, dedi.</p>

  <p class="p5"><span class="t5">—</span> Bir konu daha mı?</p>

  <p class="p33"><span class="t5">—</span> Evet, temparatura ne olduğunu bilmiyorum. Yükselmeye devam ediyor ama tahmin ettiğim hızla değil.</p>

  <p class="p33">Fizikçi, elde ettiği sonuçların gerçek olmayışına adeta kızmış gibiydi, fakat bu haber Pat için felâketin başladığından beri duyduğu en iyi haberdi.</p>

  <p class="p5"><span class="t5">—</span> Kızmak için hiçbir sebep yok. Herkes hata yapabilir. Üstelik bu, bizlerin hayatını birkaç gün daha uzatacaksa, yaptığınız bu hatayı ben sevinçle karşılarım.</p>

  <p class="p53"><span class="t5">—</span> Fakat herhangi bir hata yapmış olmam imkânsız. Çünkü hesaplama son derece basit. Yirmiiki kişinin ne denli bir ısı ortaya çıkaracağını biliyoruz.</p>

  <p class="p53"><span class="t5">—</span> Evet ama, uykuda oldukları müddetçe vücutlar, normalin altında ısı sarfederler. Bu da belki yeterli bir açıklamadır.</p>

  <p class="p53"><span class="t9">;</span>&mdash; Herhalde benim bunu unuttuğumu düşünmüyorsunuzdur, diye bilgin kızgın bir şekilde karşı çıktı. Şu kadar, ya da bu kadar bir şey değiştirmez. Hayır, bunun başka bir açıklaması olsa gerek.</p>

  <p class="p53"><span class="t5">—</span> Bunu en basit şekli ile kabul edelim ve durumumuzdan memnun olalım. Peki bu gürültü nereden geliyor?</p>

  <p class="p53">Pek de istemediğini açıkça belirterek, McKenzie bu yeni problemle ilgilenmeye başladı.</p>

  <p class="p53"><span class="t5">—</span> Toz hareket halinde fakat Selene değil. O zaman bunun sadece bölgesel bir sebebi olmalı. Üstelik ses sadece kabinin arka tarafından geliyor. Acaba bunda bir özellik var mı? Arkada ne var?</p>

  <p class="p54"><span class="t5">—</span> Motorlar, oksijen deposu ve soğutucu.</p>

  <p class="p53"><span class="t5">—</span> Soğutucu cihazları! Tabii! Daha ilk gemiye ayak attığımda bu dikkatimi çekmişti. Soğutucu vantilatörler o kadar ısındılar ki, tozu da herhangi bir akıcı madde gibi ısıttılar. Şu anda dışarda öylesine bir toz fıskiyesi oluştu ki, bu gemideki fazla ısıyı da beraberinde alıp götürüyor. Biraz şansımız varsa, bu sayede ısı sabit kalır. Tabii yine de sıcaklık pek rahat vermez fakat bizleri de öldürmez.</p>

  <p class="p54">Ümitle birbirlerine baktılar, sonra Pat yavaşça:</p>

  <p class="p53"><span class="t5">—</span> Eminim ki yapılacak tek açıklama budur, dedi. Belki de bundan böyle her şey iyiye dönüşecek!</p>

  <p class="p54">Saatine bakarak kısa bir hesap yaptı.</p>

  <p class="p53"><span class="t5">—</span> Güneş şu anda denizin üstüne doğmuş olmalı. Üs, toz kızaklarını, bulunduğumuzu tahmin ettikleri bölgeye gönderecektir. On&rsquo;a bir bahse girerim ki, bizi birkaç saat içinde bulacaklardır.</p>

  <p class="p5"><span class="t5">—</span> Komodora haber verelim mi?</p>

  <p><span class="t5">—</span> Hayır, bırakın uyusun. Oldukça zor bir gün geçirdi. Haber yarına kadar bekleyebilir.</p>

  <p>McKenzie tekrar yerine döndüğünde, Pat biraz daha uyumayı denedi fakat beceremedi. Açıkgözlerle, şu son anda ortaya çıkan garip değişikliği düşünüyordu. Onları önce içine yutan, sonra da yakıp kül etmekle tehdit eden toz, şimdi ise imdatlarına yetişen bir kurtarıcı rolüne bürünmüştü. Yakında tamamen doğacak olan güneş denizi tüm aydınlatmadan, bu fazla sıcaklığın dışarda meydana getirdiği kaynayış, yüzeye kadar ulaşabilecek miydi, işte bunu bilemiyordu.</p>

  <p>Dışardaki toz, fısıldayışlarına devam ederken, Pat gayriihtiyari, küçükken kendisine verilen kum saatini hatırladı. Çevrildiğinde, kum bir bölümden diğerine akıyor ve bu akış, zamanı belirtiyordu.</p>

  <p>Saatin keşfinden önce insanlar zaman ve günlerini bu düşen toz tanecikleri ile ayarlayabiliyorlardı. Fakat şimdiye kadar hiç kimse, yaşam sınırını, bu fıskiye gibi yükselen tozlar ile ölçmemişti herhalde.</p>

  <h1 class="p2 sigil_not_in_toc"><span class="t8">&nbsp;</span></h1>

  <h1 class="p2" id="sigil_toc_id_5"><span class="t8">Yedinci Bölüm</span></h1>

  <p class="p48">DİREKTÖR Olsen ve Davis, Clavius şehrinde, Hukuk Bölümü ile yaptıkları konuşmayı bitirmişlerdi. Bu konuşmada, sevindirici olmanın dışındaki her şey mevcuttu. Daha ziyade, kayıp turistlerin, Selene&rsquo;ye binmeden, onaylayıp, imzaladıkları, sorumluluktan yoksun olma konusu üzerinde tartışılmıştı. Davis buna başından beri karşı çıkmıştı ama avukatlar, böyle olması gerektiğinde ısrar etmişlerdi. Şimdi sevinsinlerdi bakalım.</p>

  <p class="p48">Roris Limanındaki resmi dairelerin iyi bir çalışma yaptıklarından dolayı memnundu. Önünde, yolcuların imzaları olan tam bir liste duruyordu. Burada yalnız bir eksiklik vardı ki, bu konuda avukatlar da henüz bir karara varamamışlardı. R. S. Hanson ismi altında seyahat eden Komodor&rsquo;un imzası. İmza öylesine okunaksızdı ki, bısııu Hansteen olarak da kabul etmek mümkündü ve bu konu üzerinde bir türlü kesin sonuca varılamamıştı. Aslında bu, o kadar da önemli değildi. Mademki Komodor, resmi bir anlaşma ile seyahat ediyordu, resmi makamların da sorumluluğu kabul etmeleri gerekirdi. Kanuni olmasa da diğer yolcular içinde bu sorumluluk geçerliydi aslında.</p>

  <p>Böylece, yolcuların bulunması ve hiç olmazsa normal bir şekilde gömülmeleri için araştırma yapılması gerekiyordu. Bu problemi de oradakiler, halen Roris Limanında bulunan Lawrenee&rsquo;in üstüne atıvermişlerdi.</p>

  <p>Lawrence&rsquo;in aldığı herhangi bir işi isteksizce yaptığına ender rastlanırdı. Yolcuları bulmak şansı tamamen yok olmamışken, tüm gücünü kullanarak araştırmaya katılmış ve gemiye ulaşabilmeye çalışmıştı. Fakat şimdi madem ki hiçbir ümit yoktu, sırf cesetleri bulabilmek için, başka insanları da ölüm tehlikesine atmayı son derece saçma buluyordu.</p>

  <p class="p30">Onların ölmüş olduklarından emindi. Çünkü bunun için çok sebepleri vardı. Ay depremi, Selene tam Krater Gölü&rsquo;nü terkederken olmuştu ve bu sarsıntı bölgeyi öylesine tahrip etmişti ki, düşen en küçük boydaki bir kaya parçası bile, Selene&rsquo;yi bir oyuncak gibi ezip parçalayabilirdi. Ama şans eseri kurtulmuş olsaydılar, o zaman da haber sinyalleri ulaşacaktı.</p>

  <p class="p30">Önce enkazı bulmak gerekiyordu. Milyonlarca ton taşın altında olsa bile, onu bulmak için muhakkak daha kolay yollar olmalıydı. Bu garip problemler için metal dedektöıler vardı. Herhangi bir gövde parçalandığında, ayın bir vakumu andıran havasında iz bırakırdı. Saatlerce sonra bile, oksijen ve karbondioksit izlerine rastlamak gerekirdi ve bu da bir gaz ölçme aleti ile saptanabilirdi. Toz kızakları, dinlenme ve yedeklerini almak için üs noktasına döndüklerinde, Lawrence onları bu yeni gereçlerle donatıp tekrar araştırmaya gönderecekti.</p>

  <p class="p30">Hayır, enkazı olduğu yerden çıkarmak imkânsız olduğu halde onu bulmak pek de zor değildi. Fakat çıkarma işinin yüzlerce milyona mal olmayacağını da garanti edemezdi. Üstelik bu parayı duyduğunda şef direktörün yüzünün ne hale geleceğini şimdiden görür gibiydi. Teknik açıdan, ağır araçların bu bölgeye getirilmesi olanaksızdı. Küçücük toz kızakları zaten yardım edemezlerdi. Bu kaya parçalarını kaldırabilmek için, <span class="t6">Susuz Deniz&rsquo;e,</span> patlayıcı maddelerle doldurulmuş buldozerleri getirmek gerekiyordu. Bütün bu fikirler boş şeylerdi. Üstelik de çalışmaktan yorgun düşmüş adamlarını bu çeşit saçmalıklarla rahatsız etmek istemiyordu.</p>

  <p class="p30">Elinden geldiğince nazik bir şekilde raporunu hazırlamaya başladı. Sırası ile şöyle yazabilirdi: A/ 'Vazifenin pratik yönden çözülmesine imkân yoktur. B/ Eğer bir başarı söz konusu olsa da, bu milyonlara mal olacaktır ve üstelik diğer insanların da hayatları tehlikeye girecektir. C/ Ayrıca da bütün bunların hiçbir anlamı yoktur.</p>

  <p class="p30">Fakat öylesine açık bir şekilde konuyu yazmaktan hoşlanmadığı için de, sonuçta raporu üçbin kelimenin üstüne çıktı.</p>

  <p class="p30">Yazısını bitirdiğinde, gerekli ekleri de yaptı: Şef direktöre, ay şef mühendisine, arka taraf kontrol kulesi idarecisine, turist daireleri idarecisine ve merkez arşivine kopyaları gönderilecektir. Özel olarak!</p>

  <p class="p30">Bir düğmeye bastı, yirmi saniye içinde, yazdığı oniki sayfalık raporu, Telefaks tarafından alınmış, düzenlenmiş ve orijinali tekrar dışarı gönderilmişti. Buna rağmen Lawrence yazdıklarını bir daha okudu.</p>

  <p class="p34">Tam işi bitiyordu ki telefon çaldı.</p>

  <p class="p30"><span class="t5">—</span> Lagrange 2 devrede efendim. Bir Doktor Rawson sizinle konuşmak istiyor.</p>

  <p class="p30">Rawson? Allah&rsquo;ın cezası, bu da kimdi şimdi? Derken hatırladı. Bu, <span class="t6">Susuz Deniz'</span><span class="t6">ı</span> teleskopu ile inceleyen astronottu. Fakat ona da muhakkak, bu işin ümitsiz olduğunu bildirmişlerdi.</p>

  <p class="p30">Şef mühendis, Dr. Rawson&rsquo;u tanımak için hiçbir istek duymamıştı bugüne kadar. Onun olağanüstü zeki, bu olayda karar verici ve son derece inatçı genç bir adam olduğunu bilmiyordu.</p>

  <p class="p30">Rawson, İnfrarot gözü sökmeye başladığında, içinden gelen sese uyarak, vazgeçmiş ve Allah&rsquo;ın cezası aleti tekrardan kurmaya karar vermişti, bunu başarı ile tamamlayıp, biraz da gururla, yeniden deneyine başladı. Astronomların gerçekte sadece matematikçiler olduğu, ellerinden böyle şeylerin gelmediği düşünülürse, Rawson&rsquo;un yaptığı bu işle, gerçekten de gururlanması gerekiyordu.</p>

  <p class="p30">Kendini, inatçılığından dolayı o kadar yorgun hissetti ki ,ilk denemesinde alet çalışmasaydı, rahat her şeyi bırakıp, uyumaya gidecekti.</p>

  <p class="p30">Ama olmuştu işte, sadece bir iki düzeltme yapması gerekiyordu ve az sonra <span class="t6">Susuz Deniz</span> ekrana yansıyacaktı.</p>

  <p class="p34">Tıpkı eski moda televizyonlarda olduğu gibi, görüntü bölüm bölüm gelmeye başladı, İnfrarot dedektör, ay yüzeyinde dolaştıkça, açık renkli noktalar, ılık bölgelerle soğuk sahaları gösteriyordu. Doğmakta olan güneşin göndermeye başladığı, parlak ışık hüzmeleri haricinde, <span class="t4">Susuz Deniz&rsquo;in</span> tamamı karanlıktaydı. Fakat bu karanlıkta, Tom birkaç belirsiz, zayıfça parıldayan izleri farketti.</p>

  <p class="p30">Hiç şüphesiz bu, Selene&rsquo;nin sarfettiği sıcaklığın meydana getirdiği kuyruk gibi bir izdi. Ayrıca hâlâ Selene'yi aramakta olan toz kızaklarının bıraktığı zikzak izlere de rastlanıyordu. Bütün bunlar, Geçilmez Dağlar&rsquo;a doğru ilerliyor ve sonra gözden kayboluyordu.</p>

  <p class="p30">Yorgunluğu öylesine artmıştı ki, gereğince incelemeleri artık yapamıyordu. Üstelik de diğerleri ne öğrenmişlerse onu kabul ediyorlardı. Tek memnuniyeti, kendi başına monte ettiği aracın çalışması idi. Arşiv için gerekli fotoğrafı çekti ve sonra adeta yatağına doğru sürüklenerek, saatlerdir özlemini duyduğu uykuya daldı.</p>

  <p class="p30">Üç saat sonra içinde büyük bir huzursuzlukla uyandı. Kendini hâlâ son derece yorgun hissediyordu ama bilemediği bir his onu daha fazla uyumaya bırakmamıştı. Tıpkı Pat Harris&rsquo;i uyandıran garip toz fısıltıları gibi, ellibin kilometre uzaklıktaki Tom Rawson&rsquo;u da birtakım garip duygular uyandırmıştı.</p>

  <p class="p30">Tom Rawson, Lagrange 2'deki küçük, özel kabinini terkederek, gelen asma hat çemberine asıldı ve araştırma merkezinin girişine ulaştı. Tatsız bir yüzle, içerdeki iş arkadaşlarını selamladı ve hemen aletlerin başına çöktü.</p>

  <p class="p30">Fotoğrafı kameradan çıkarıp ilk kez dikkatli olarak inceledi ve nihayet, <span class="t4">Susuz Deniz</span>&rsquo;in bitip Geçilmez Dağlar&rsquo;ın başladığı noktada bir iz gördü.</p>

  <p class="p30">Bu noktayı dün gece de televizyon ekranına baktığında görmüş olması gerekirdi. Bir bilim adamı olarak, bu dikkatsizlik affedilecek gibi değildi.</p>

  <p class="p30">Peki manası neydi bu izin? Bölgeye bir büyüteçle baktı. İz, çapı tahminen ikiyüz metre olan yuvarlak bir noktada sona eriyordu. Öyle görünüyordu ki, Selene dağlardan çıktığında, sanki bir uzay gemisi gibi, buradan uçmuştu.</p>

  <p>Tom önceleri, geminin infilak ederek gerisinde bu sıcak lekeyi bırakmış olabileceğini düşündüyse de, bu olaydan sonra geride, hafiflikleri nedeniyle toz denizi üstünde kalabilen enkaz parçalarının olması gerektiğini de hatırladı. Oysa toz kızakları, bütün bu bölgeleri incelemiş ve hiçbir şey bulamamışlardı.</p>

  <p>Alternativler boş gibi görünse de, bunun başka açıklamaları olması gerekirdi. Selene gibi büyük bir cismin, gerisinde hiç iz bırakmadan kaybolmasının sebebi, <span class="t4">Susuz Deniz&rsquo;de,</span> ay depremi olduğu zaman, batması olabilirdi. Fakat sonuçta, ayı inceleyip de, elindeki tek fotoğrafı delil olarak gösterip, «yanlış yerde araştırma yapıyorsunuz» demesi biraz garip olacaktı. Her ne kadar diğerlerinin düşündükleri onun için bir şey ifade etmiyorsa da, yine de kendisini gülünç duruma düşürmekten korkardı. Bu mükemmel teoriyi iletmeden önce, başka deliller de toplaması gerekiyordu. Teleskopla bakıldığında deniz, düz ve donuk bir ışık denizi gibi görünüyordu. Bu durumda İnfrarot göz&rsquo;ün yardım etmesi de olanaksızdı. Sıcak izler de, güneşin saatler önce doğması ile kaybolmuşlardı.</p>

  <p>Tom, aleti en hassas noktasına getirerek, bölgeyi, izin son bulduğu yeri görebilmek amacı iler araştırmaya başladı. Belki de güneşe rağmen, sıcak ışınların izlerine rastlayabilirdi. Çünkü güneş henüz alçakta sayılırdı, öğlene doğru ise öldürücü bir güçle sıcak ışıklarını yaymaya başlayacaktı.</p>

  <p>Yoksa bu sadece bir hayal gücü müydü? Kuvvetlendirici aleti sonuna kadar açarak, izin kaybolduğu yerde, küçücük bir sıcaklık zerresinin varlığını tanıdığına iyice inanmaya başladı.</p>

  <p>Yine de bu, bir bilim adamının inandıklarını diğerlerine açıklaması için yeterli delil değildi. Susarsa, hiç kimse bir şey öğrenemezdi ama o da tüm yaşamı boyunca bu şüphenin içinde kalacaktı. Öte yandan açıklama yaparsa, sırf şahsi görüşleri ile başkaları üzerinde yanlış ümit ve değerlendirmelere sebep olacak, belki de gülünç, hatta suçlu durumuna düşecekti.</p>

  <p class="p57">Fakat kesin bir sonuca varması gerekiyordu ve kararsızlıkla telefonu kaldırarak:</p>

  <p class="p58"><span class="t10">—</span> Ben Rawson, dedi. Bana Roris Limanını bağlayın. Yıldırım konuşma.</p>

  <h1 class="p2" id="sigil_toc_id_6"><span class="t8">&nbsp;</span> <span class="t8">Sekizinci Bölüm</span></h1>

  <p class="p59">&nbsp;</p>

  <p class="p34">SELENE&rsquo;de kahvaltı pek de iştah açıcı değildi ama yeterliydi. Birkaç yolcu, hayal ettikleri kek ve salamların yerine karşılarına çıkan biraz bal ve ılık bir bardak su karşısında şikâyet etmekten kendilerini alamadılar. Fakat Komodor son derece katı bir şekilde buna karşı geldi:</p>

  <p class="p34"><span class="t10">—</span> Burada daha ne kadar kalacağımızı ve elimizdeki malzemelerin bu zaman içinde yetip yetmeyeceğini bilmiyoruz. Bunun için, korkarım ki sıcak ve zengin yemekleri unutmamız gerekiyor. Üstelik kabinin içi de sıcak yemeği istetmeyecek kadar ısınmış durumda. Beni affedin, ama bundan böyle çay ve kahveye de paydos. Açıkça söylemek gerekirse, birkaç günlük diyet hiçbirimize zarar vermez.</p>

  <p class="p34">Derken gözü Bayan Schuster&rsquo;e ilişti. İnşallah kadıncağız bu konuşmaları üzerine alıp da gücenmemişti, zira şu haliyle birbuçuk kişilik koltuğu kaplamış, iyi huylu bir nehir gergedanına benziyordu.</p>

  <p class="p34"><span class="t10">—</span> Güneş doğmuş bulunuyor. Araştırmacılar yola çıkmış olsalar gerek, bizi bulmaları sadece zamana kalmış bir şey. Bunun üzerine bahse girmek istiyoruz. Bayan Morley, bahis paralarını toplayacaktır.</p>

  <p class="p34">Şimdi sıra günün programında. Profesör Jayawardene, bizlere, eğlence komitesinin hazırladığı planı iletir misiniz?</p>

  <p class="p34">Profesör küçük ve ince yapılı bir adamdı. Koyu renkli, yumuşak bakışlı çok iri gözleri vardı. Ona verilen bu ödevi öylesine ciddiye almıştı ki, bu nazik ve yanık renkli elleriyle kalın not defteri sayfalarını sıkı sıkı kavramış olmasından anlaşılıyordu.</p>

  <p class="p34"><span class="t10">—</span> Bildiğiniz gibi tiyatro benim özelliğim, fakat bununla, burada pek bir şeylere ulaşabileceğimizi sanmıyorum. Bir parça okuyabilseydik çok iyi olurdu, üstelik birkaç rol de dağıtabilirdik. Fakat ne yazık ki bunun için yeterli kâğıdımız yok.</p>

  <p class="p30">Gemide okunabilecek fazla bir şey yok. Elimizde sadece, klasik bir western olan «Arkadaşım Shane» ve yeni romantik, tarihsel «Portakal ve Elma». Teklifim bu romanları okumanız. Başka daha parlak bir fikri olan var mı?</p>

  <p class="p34"><span class="t10">—</span> Biz poker oynamak istiyoruz, diye bir ses araya girdi.</p>

  <p class="p30"><span class="t10">—</span> Fakat bütün bir zaman boyunca hep poker oynanmaz ki.</p>

  <p class="p34">Komodor yardıma yetişti.</p>

  <p class="p30"><span class="t10">—</span> Her ikisi de bir arada gider pekâlâ. Fakat oyunculara tavsiyem, arada bir oyunu kesmeleri. Çünkü elinizdeki kâğıtların çok uzun ömürlü olacağını zannetmiyorum. Okumamıza hangi kitapla başlayalım ve okuyacak bir gönüllü var mı? Ben bir başlangıç yapabilirim ama arada değişik seslere ihtiyacımız var.</p>

  <p class="p30"><span class="t10">—</span> Ben aslında zamanımızı bu Portakal ve Elma isimli değersiz avam romanı ile boşa harcamamızın karşısındayım diye, Bayan Morley söze karıştı.</p>

  <p class="p34"><span class="t10">—</span> Değersiz ve zaman zaman da açık saçık.</p>

  <p class="p30">Bir gün önce çayı öven İngiliz: Bunu nereden biliyorsunuz?» diye sordu.</p>

  <p class="p30">Bayan Morley sadece burun kıvırmakla yetindi, profesör mutsuz bir yüzle Komodor&rsquo;a yardım istercesine baktı, Hansteen ise sanki hiçbir şeyin farkında değilmiş pozunu takınmıştı. Yolcuların her seferinde ondan yardım istemeleri, ilerde tehlikeli olabilirdi. Kendi problemlerini kendileri halletmesini bilmeliydiler.</p>

  <p class="p30"><span class="t10">—</span> Tamam, o zaman işe «Arkadaşım Shane» ile başlıyoruz, dedi profesör.</p>

  <p class="p30">Arkadan birkaç protesto sesi yükseldiğinde ise şaşırıp kaldı.</p>

  <p class="p60"><span class="t10">—</span> Ama biz «Portakal ve Elma»yı istiyoruz.</p>

  <p class="p34">&mdash;Bu oldukça uzun bir roman, belki de kurtuluş anımıza kadar bitiremeyeceğiz, dedi ve bu fikrinde sabit kalarak, kitabı, derin ve anlam dolu sesi ile okumaya başladı.</p>

  <p class="p30"><span class="t10">—</span> Başlangıç: Vahşi bir western romanı; zaman, uzay yolculuklarının başlangıcı; yazan, Şikago üniversitesi profesörlerinden Cari Adams.</p>

  <p class="p30">Poker oyuncuları gittikçe daha tedirgin görünüyorlardı; içlerinden biri, yavaş yavaş kullanılmaz hale gelmeye başlayan, incecik kâğıtları incelemeye başlamıştı. Diğer yolcuların bir kısmı sükûnetle, bir kısmı şimdiden sıkılmış; yerlerine rahatça yerleşmişler, melodi dolu bu sesi dinliyorlardı.</p>

  <p class="p30">«Durum şimdilik iyi» diye düşündü Komodor: «Hiç olmazsa bir saatlik bir eğlence çıktı. Profesör J. bu arada başlangıcı bitirip romana başlayacak, belki bu arada enteresan bir şey çıkacak ortaya, ya da romanın heyecanlı bir yerinde kalınırsa, devamı istenecek.</p>

  <p class="p30">Evet, toz altındaki ikinci gün şimdilik iyi başlamıştı. Ama bu daha kaç gün böyle sürüp gidecekti?..</p>

  <p class="p30">Bu sorunun cevabı, birbirlerinden ellibin kilometre uzaklıkta olsalar bile, birbirlerine karşı antipati ve nefrete benzer hisler duyan iki adamın ağzındaydı. Şef mühendis, Dr. Rawson&rsquo;un raporunu incelerken, çapraşık birtakım hislere kapılmıştı. Astronot insanlarla ilişkilerinde pek de başarılı sayılmazdı. Lawrence başlangıçta, eğlenceli bir şekilde «bu adam benimle, konuların en basit bir şekilde anlatılması gereken, geri zekâlı bir çocukmuşum gibi konuşuyor,» diye düşündü.</p>

  <p class="p30">Rawson&rsquo;un konuşması sona erdiğinde, Lawrence birkaç saniye cevap vermedi. Konuşma sırasında, Telefaks aracılığı ile eline ulaşan resimleri incelemişti. İlk resim, güneş doğuşundan önce alınmıştı ve birtakım belirtileri gösteriyordu ama yine de Rawson&rsquo;un teorisini kanıtlayacak kadar açık seçik değildi. Gün doğuşundan sonra çekilen film ise hiçbir şey göstermiyordu. Belki orijinalinde bir şeyler görülebilirdi ama Lawrence, bu can sıkıcı genç adama fazla önem vermek de istemiyordu.</p>

  <p class="p30"><span class="t10">—</span> Oldukça enteresan fakat ne yazık ki bu incelemelerinizi devam ettirmemişsiniz. Belki ancak o zaman kesin bir sonuç alınabilirdi.</p>

  <p class="p34">Tom, yapılan bu kritiğe öfkelenmiş bir şekilde:</p>

  <p class="p30"><span class="t10">—</span> Bunu bir başkasının benden daha iyi yapacağına inanıyorsanız... diyerek homurdanacak oldu.</p>

  <p class="p30"><span class="t10">—</span> Yok canım, ben öyle söylemedim. Fakat şimdi ne yapmak istiyoruz? Tarafınızdan belirtilen bölge, oldukça küçük sayılabilir ama yine de en azından beşyüz metrelik bir alan olduğu da düşünülebilir. Üst yüzeyde, gün ışığında göze çarpan bir şey yok. Buraları daha kesin olarak belirtmenin imkânı yok mu acaba?</p>

  <p class="p30"><span class="t10">—</span> Bunun için bir metot var tabii. Aynı teknikle yer ve bölge belirlenip, İnfrarot gözle araştırılabilinir. Böylece her ısı noktasını, derece çok az yüksek olsa bile, tanımak mümkündür.</p>

  <p class="p30"><span class="t10">—</span> İyi fikir. Ne yapabileceğini görmek istiyorum. Başka enformasyona ihtiyaç olunca, size tekrar telefon edeceğim. Çok teşekkürler Doktor.</p>

  <p class="p30">Telefonu hemen kapatıp alnını sildi ve ardından derhal Sateliti aradı:</p>

  <p class="p30"><span class="t10">—</span> Lagrange 2 mi? Ben müfettiş Lawrence. Müdürü verebilir misiniz, dedi. Biraz bekledikten sonra konuşmasını sürdürdü:</p>

  <p class="p30"><span class="t10">—</span> Profesör Kotelnikow? Ben Lawrence. Teşekkür ederim, iyi, biraz önce doktorunuzla konuştum. Sinirlerime dokunmasının haricinde, başka bir zararı olmadı. Kayıp kruvazörümüzü araştırıyor ve onu bulduğuna inanıyor. Sizden bilmek istediğim, bu kişiye ne derece bir güven duyulabilir.</p>

  <p class="p30">Bundan sonraki beş dakika içinde, şef mühendis, genç Dr. Rawson hakkındaki pek çok şeyi öğrenmişti. Hatta istediğinden de fazla. Profesör Katelnikow&rsquo;un nefes almak için duraklamasından istifade ile sözü kaparak:</p>

  <p class="p30"><span class="t10">—</span> Ona neden değer verdiğinizi şimdi anlıyorum. Zavallı çocuk. Öksüz evlerinin yüzyıllar önce kaldırılmış olduğunu zannederdim. Bunun da yanması iyi olmuş. Doktor&rsquo;un yangına sebep olup olmadığına ne dersiniz? Yok yok, herhangi bir cevap beklemiyorum. Onun bir numaralı bilim adamı olduğunu bana söylemeniz yeter. Ben de sadece bunu bilmek istiyordum. Teşekkürler. Belki bir kez aşağıda buluşabiliriz, ne dersiniz?</p>

  <p class="p30">Bundan sonraki yarım saat içinde, Lawrence, aydaki çok sayıda resmi bürolarla konuşup, bir sürü bilgiler edindi. Şimdi artık harekete geçme zamanı gelmişti...</p>

  <p class="p30">Plato araştırma merkezinde ise, Papaz Ferraro, konuyu çok daha akla yatkın bir yönden düşünüyordu. Depremin esas meydana geldiği yerin Geçilmez Dağlar değil, <span class="t4">Susuz Deniz</span> olduğunu zannediyordu. Çünkü deniz, tüm vibrasyonları bastırabilirdi. Üstelik eko&rsquo;ya göre derinlik ölçme âletleri ile komple bir araştırma yapılmamıştı bile. Kendisi daha önce, teleskop çubukları dibe değmişlerdi. Böylece denizin ortalama derinliğini on metre olarak düşünüyordu. Deniz kenarları daha da sığ olmalıydı. İnfrarot göz&rsquo;ü yoktu ama ay&rsquo;ın arka tarafındaki astronomların, kendisine yardımcı olacaklarından emindi.</p>

  <p class="p30"><span class="t10">—</span> Ne yazık ki üssümüz Dostojewskij&rsquo;de İnfrarot göz yok. Biz sadece ultraviyole ışınlarla çalışıyoruz. Ama bir de Verne'ye sorun.</p>

  <p class="p30"><span class="t10">—</span> Oo, evet, uzun zaman infrarot bölgesinde çalıştık. Fakat sonra bu branş Lagrange&rsquo;ye devredildi. Siz oradan bir bilgi alın.</p>

  <p class="p30">Bu noktada, Lavrence, Kontrol Kulesini arayarak, ay ve dünya arasındaki ulaştırma planını öğrenmişti. Aklındaki plan oldukça pahalıya mal olacaktı ama, para konusunda yeterli söz söyleme hakkı da vardı.</p>

  <p class="p34">Olsen&rsquo;in de bazı tipik özellikleri vardı. Teknikerleri ile anlamadığı bir konuda tartışmaya katiyen girişmezdi. Lawrence&rsquo;in hikâyesini dinlediğinde, derhal karar noktasına vardı:</p>

  <p class="p30"><span class="t10">—</span> Eğer bu teori tutarsa, gemidekilerin halen hayatta oldukları varsayımını düşünebiliriz.</p>

  <p class="p30"><span class="t10">—</span> Şanstan da daha fazla. Bana sorarsanız kesin. Denizin sığ olduğunu biliyoruz. Bu demektir ki, çok derinlere batmış olmaları imkânsız, gövdeye olan baskı da çok yüksek olmasa gerek. Belki de hiçbir zarara uğramamışlardır.</p>

  <p class="p30"><span class="t10">—</span> Demek ki, Rawson&rsquo;un size bu araştırmada yardımcı olmasını istiyorsunuz.</p>

  <p class="p30"><span class="t10">—</span> Rawson, yardımını isteyeceğim son adamdır, fakat korkarım ki ona ihtiyacımız var.</p>

  <p class="p30">&nbsp;</p>

  <h1 class="p2" id="sigil_toc_id_7"><span class="t8">Dokuzuncu Bölüm</span></h1>

  <p>YÜK gemisi Auriga'nın kaptan ve personeli, kızgınlıktan adeta yerlerinde zıplayıp duruyorlardı ama bunun bir işe yaramayacağı kesindi. Dünya&rsquo;dan kalkışlarından on saat sonra ve ay&rsquo;a varışlarından beş saat önce aldıkları bir emirde, Lagrange 2&rsquo;ye uğramaları, buradaki çalışmalara yardımcı olmaları gerektiğini öğrenmişlerdi. İşin en kötü yanı, Clavius City ile, ayın arka yüzündeki şu tüyler ürpertici can sıkıntısı Port Roris&rsquo;ten idare edileceklerini bilmekti.</p>

  <p>Auriga, satelitin yüz kilometre ötesinde durduğunda, ayın lekeli, gümüş bir disk&rsquo;i andıran görüntüsü, Lagrange 2&rsquo;nin arkasında parıldayan bir fon meydana getiriyordu. Uzay gemilerinin daha yakına gelmeleri yasaktı, çünkü son derece hassas ölçü aletleri, bu olağanüstü güçteki ışın yayınlayan jetlerden zarar görebilirdi. Sadece kimyasal roketlerin Lagrange 2&rsquo;nin yanına yaklaşmalarına izin vardı. Bu plazmatik cihazlar ve nüve birleştirici tesisler, adeta birer tabu idiler.</p>

  <p>Yük gemisinin varmasından yirmi dakika sonra, Tom Rawson elinde iki bavulla güverteye ayak bastı. Bu yeni yolcu son derece soğuk bir şekilde karşdandı. Vazifesinin önemi bilinseydi, bu karşdamanın değişik olacağı şüphesizdi. Kayıp yolcuların yakınlarının boşuna ümide kapılmamaları için, direktör, bu araştırma harekâtının gizli olarak devam etmesini istemişti. Her ne kadar, Davis, işin açığa vurulmasını teklif etmişse de, Olsen fikrinde inat etmişti.</p>

  <p><span class="t10">—</span> Bir başarı elde edene kadar sabredin. Eğer ümitlerimiz boşa gitmezse, o zaman haber alma ajansındaki arkadaşlarınıza da duyurursunuz.</p>

  <p class="p62">Bu emir biraz geç gelmişti. Clavius Şehri&rsquo;ndeki görevini devir almak için yola çıkan, İnterplanet News&rsquo;un muhabiri Maurice Spencer, Auriga&rsquo;daki yolculardan biriydi. Bir önceki çalışma yeri Pekin&rsquo;den buraya gönderilmesinin, basit bir nakil mi yoksa bir cezalandırma mı olduğunu kestirememişse de durumun enteresanlığını hissediyordu.</p>

  <p>Diğer yolcuların aksine, rota değişikliği onu endişelendirmedi. Nasılsa meydana gelecek gecikme ve zarar işverenin cebinden çıkacaktı. Üstelik tecrübeli bir gazeteci olarak, bu olağanüstü durum ilgisini çekmeye başlamıştı. Durum gerçekten enteresandı. Belli bir hattı olan bu uzay gemisinin, zaman ve büyük bir enerji sarfı ile, Lagrange 2&rsquo;ye, sırf elinde iki bavulu olan bu genç adam almak için yaklaşması oldukça garipti. Üstelik Clavius&rsquo;a gitmek için, Roris Limanına uğramak ne demek oluyordu? Kaptan, yolcularına hiçbir bilgisi olmadığını, bunun sadece yüksek bir makamdan verilen emir olduğunu açıklamakla yetinmişti. Bütün bunlar bilmece gibiydi ve Spencer&rsquo;in branşı da bilmeceleri çözmek değil miydi? Ve daha ilk düşünceli ile isabetli bir sonuca vardı.</p>

  <p>Bütün bu olaylar, heyecanlar yaratan kayıp kruvazörün bulunması içindi, başka bir şey olamazdı. Lagrange 2&rsquo;den bilim adamının gelişinin sebebi, ya yardımcı bilgiler vermek veya aramada yardımcı olmaktı. Fakat bu gizlilik nedendi? Belki de ay yöneticileri herhangi bir skandaldan korkuyorlardı.</p>

  <p>Uçuş boyunca Rawson&rsquo;la konuşmaktan kaçındı. Ayrıca genç bilim adamının kendisi ile konuşma teşebbüsünde bulunanları nasıl geri çevirdiğini, adeta eğlenerek izledi. Başarılı bir adım için, en doğru anı seçmeye karar vermişti ki bu da yere inişlerinden otuz dakika önce geldi.</p>

  <p>Kemerlerin bağlanması anons edildiğinde, Rawson&rsquo;un yanına oturması bir tesadüf değildi tabii. Diğer onbeş yolcu ile küçük, penceresiz bir kabinde oturuyorlar ve gittikçe yaklaşan ay&rsquo;ı izliyorlardı. Resim, uzay gemisinin dış tarafında bulunan bir objektif aracılığı ile televizyon ekranına iletiliyordu.</p>

  <p class="p30">Önlerinde uzanan toprağın, olağanüstü ve unutulmaz bir görüntüsü vardı ama Spencer bunun ancak bir kısmını görebiliyordu. Tüm dikkatini, yanında oturan adama vermişti.</p>

  <p class="p30"><span class="t10">—</span> Aşağıda turistlerle birlikte bir toz kruvazörünün kaybolduğu doğru mu? diye pek de umursamazmış gibi sordu.</p>

  <p class="p34">Epey bir tereddütten sonra:</p>

  <p class="p34"><span class="t10">—</span> Evet, diye cevap verdi Tom.</p>

  <p class="p30"><span class="t10">—</span> Ben ay&rsquo;ı pek tanımam, biliyor musunuz olay nerede olmuş?</p>

  <p class="p30">Spencer, birçok örneklerle, uzun zamandan beri şunu öğrenmişti, en yaklaşılmaz gibi görünen insanlardan dahi, onların psikolojilerine göre hareket edilip soru yöneltildiğinde, gerekli bilgileri koparıp almak mümkündü. Her zamanki gibi, şimdi de hilesi başarılı olmuştu.</p>

  <p class="p34">Tom Rawson ekranın ortasını işaret ederek:</p>

  <p class="p30"><span class="t10">—</span> İşte burada, aşağıdalar, dedi. <span class="t4">Susuz Deniz'le</span> birleşen Geçilmez Dağlar&rsquo;ın bölgesinde. Bakın, bakın! Korkunç değil mi?</p>

  <p class="p30">Spencer hiç de yapmacık olmayan bir korku içinde, sanki üstlerine saldıracakmış gibi keskin bir şekilde yükselen dağlara bakıyordu. İnşallah pilot güvenilir bir adamdı, gemi sanki ay üst düzeyinde kontrolsüz uçuyormuş gibi geliyordu ona. Derken resmin sol tarafında daha düz bir bölge dikkatini çekti. Dağlar ve garip gri alan sağ tarafa kaymıştı.</p>

  <p class="p34">Tom birden :</p>

  <p class="p30">&mdash;Roris Limanı, dedi, fark edilemeyecek kadar renksiz duran koyu bir lekeyi işaret ederek; işte oraya iniş yapacağız.</p>

  <p class="p30"><span class="t10">—</span> Bu dağlarda hiç de aşağılara inmek istemezdim doğrusu. Zavallı insanlar, eğer bu vahşiliğin içinde saklıysalar, asla bulunamazlar. Ayrıca, bir dağ kayması sonucu kayalar altında gömülmüş olamazlar mı?</p>

  <p class="p63">Tom, düşünceli bir tebessümle:</p>

  <p class="p63"><span class="t10">—</span> Sözde, dedi.</p>

  <p class="p63"><span class="t10">—</span> Ne demek, kesin değil mi?</p>

  <p class="p63"><span class="t10">—</span> Size daha fazlasını söyleyemem.</p>

  <p class="p64">Spencer konuyu orada kesti. Bir sonuca ulaşabilmek için gerekli olanı öğrenmişti zaten.</p>

  <p class="p64">Clavius City&rsquo;nin acelesi yoktu. İlk önce, Port Roris&rsquo;teki olaylara kendini konsantre etmeliydi.</p>

  <p class="p65">Bundan sonraki üç dakika içinde, Dr. Rawson&rsquo;un tüm kontrol noktaları tarafından arandığına dikkat edince, şüphesinde haklı olduğunu kesinlikle kabul etti.</p>

  <p class="p66">* * *</p>

  <p class="p64">Eğer birisi Selene&rsquo;yi dinleyebilseydi, büyük şaşkınlığa düşerdi. Kabinde yirmibir kişilik bir koro, «Mutlu Yaşgünleri» şarkısını söylüyordu.</p>

  <p class="p63">Şarkı bittiğinde Komodor Hansteen seslendi:</p>

  <p class="p64"><span class="t10">—</span> Aramızda, Bayan Villiams&rsquo;dan başka yaş günü olan var mı? Tabii biliyoruz, bazı hanımlar belli bir yaştan sonra, artık yaş günü kutlamaz ama...</p>

  <p class="p64">Kimseden ses çıkmadı. Gülüşmeler arasında David McKenzie sesini yükselterek:</p>

  <p class="p64"><span class="t10">—</span> Enteresan bir konu bu yaşgünü. Partilerde daima, yapılan bahisleri kazanmışımdır. Bildiğiniz gibi bir yılda üçyüzaltmışbeş gün vardır. Bana söyleyebilir misiniz, acaba, yüzde elli bir şansla, aynı günde doğan iki kişilerden oluşan bir grubun toplamı ne kadar olabilir?</p>

  <p class="p67">Kısa bir düşünmeden sonra birisi:</p>

  <p class="p68"><span class="t10">—</span> Tahminen, üçyüzaltmışbeş&rsquo;in yarısı, dedi.</p>

  <p class="p64"><span class="t10">—</span> Bu en çok verilen bir cevap fakat tamamen yanlış. Eğer yirmidört kişiden fazla bir grubu ele alırsak, büyük bir olasılıkla, içlerinden ikisi aynı günde dünyaya gelmişlerdir.</p>

  <p class="p4"><span class="t10">—</span> Saçmalık! Üçyiizaltmışbeş günden yirmidört gün, asla böyle yüksek bir olasılık doğuramaz.</p>

  <p class="p4"><span class="t10">—</span> Özür dilerim ama bu bir gerçek ve eğer kırk kişiden fazla bir grupsa bu, on olay içinde dokuzunda, aynı günde iki yaş gününe rastlanır. Üstelik bu, yirmiiki kişi içinde de denenebilir. Ne dersiniz Komodor?</p>

  <p class="p44"><span class="t10">—</span> Tamam, ben dolaşıp herkesin yaşgününü sorayım.</p>

  <p class="p4"><span class="t10">—</span> Yoo, hayır. Siz sorarsanız, bazen doğru cevap alamazsınız. Kimsenin bir diğerini bilmemesi için, tarihler bir kâğıda yazılıp toplanmalıdır.</p>

  <p class="p4">Bir broşürün hemen hemen boş bir sayfasını bu amaçla yirmiikiye böldüler. Kâğıtlar toplanıp karıştırıldığında, McKenzie&rsquo;nin sevincine ve diğerlerinin şaşkınlığına sebep olan bir sonuç çıktı ortaya. Pat Harris ile Robert Brian, yirmiüç mayısta, yani aynı günde doğmuşlardı.</p>

  <p class="p44">Şüphecinin biri:</p>

  <p class="p4"><span class="t10">—</span> Tamamen tesadüf, dedi ve yarım düzine erkek yolcuyu matematiksel bir oturum yapmaya çağırdı. Hanımlar ya matematiğe, ya da yaşgünlerine ilgisizlikten olacak, olayla ilgilenmediler.</p>

  <p class="p4">Komodor konunun oldukça uzandığına ve değiştirilmesi gerektiğine karar vererek, sözü aldı.</p>

  <p class="p4"><span class="t10">—</span> Bayanlar, Baylar, şimdi diğer programımıza geçiyoruz. Bayan Schuster ve Profesör J.&rsquo;den meydana getirilen eğlence komitesi bir karar almış bulunuyor. Tekliflerine göre, bir mahkeme kurulmasını öngörüyorlar. Sıra ile karşılarına çıkacak kişilerden, soracakları soruya cevap verilmesini istiyorlar. Soru şu: Neden ay&rsquo;a geldiniz? Tabii içinizde belki bunun cevabını vermek istemeyen çıkabilir. Belki bir kısmınız polisten, ya da karılarınızdan kaçıyorsunuzdur. Bu durumda cevap verip vermemekte serbestsiniz. Şimdi söyleyin, bu fikir hakkında ne düşünüyorsunuz? Bir kısmı merak, bir kısmı can sıkıntısı ile, fakat genelde olumlu puan vererek, oyunu kabul ettiler. Komodor&rsquo;u da mahkemeye şeref avukatı olarak seçtiler.</p>

  <p>Ön koltukları çevirerek, gerçek bir mahkeme salonu oluşturmaya çalıştılar. Bir tarafta mahkeme üyeleri, karşılarında da dinleyiciler yerlerini aldılar. Mahkeme sekreteri Pat Harris ortalığı sessizliğe çağırdıktan sonra, Başkan ,ciddiliğini korumaya çalışarak, kısa bir konuşma ile söze başladı.</p>

  <p><span class="t10">—</span> Şimdilik hiçbir ceza müeyyidesi tatbik etmiyoruz. Mahkememiz sadece bir soruşturma mahkemesidir. Eğer şahitlerden biri, kıymetli arkadaşlarım tarafından tesir ya da tehdit altında bırakıldıkları düşüncesine kapılırlarsa, bu şikâyetlerini mahkemeye iletmelerini rica edeceğiz. Sekreter Bey, lütfen şimdi ilk şahidi çağırır mısınız.</p>

  <p class="p5"><span class="t10">—</span> Ah, yaa, evet. Sayın baylar ilk şahit kim acaba?</p>

  <p>Unutulan bu konuya karar vermek için de, başkan, şeref avukatı ve gönüllü halk grubu arasında on dakikalık bir diskusyon yapıldı. Sonuçta isim belli olmuştu: David Barrett.</p>

  <p class="p5">Tanık gülümseyerek hakim masasına yaklaştı:</p>

  <p>Sadece bir yelek ve iç çamaşırı içinde, Irving Schuster&rsquo; in pek de öyle saygı uyandıracak bir hakime benzer tarafı yoktu ama o, işinin verdiği ciddiyetle sorularına başladı.</p>

  <p class="p5"><span class="t10">—</span> İsminiz David Barrett?</p>

  <p class="p5"><span class="t10">—</span> Doğru.</p>

  <p class="p5"><span class="t10">—</span> Mesleğiniz?</p>

  <p class="p5"><span class="t10">—</span> Emekli mühendis.</p>

  <p><span class="t10">—</span> Bay Barrett, mahkememize söyleyebilir misiniz acaba, neden ay&rsquo;a geldiniz?</p>

  <p><span class="t10">—</span> Sadece merakımdan. Üstelik yeterli param ve zamanım vardı.</p>

  <p>Irving Schuster tanığa kalın gözlükleri altında baktı. Bu şekilde insan çoğu kez sinirlendirilebilinirdi. Aslında bu zamanda artık gözlük takmak, doktorlara ve kanun adamlarına has bir durumdu. Sadece onlar bu alışkanlıklarından vazgeçmemişlerdi.</p>

  <p class="p64"><span class="t10">—</span> Demek ki merak etmiştiniz. Bu bir açıklama değil. Neden meraklandınız peki?</p>

  <p class="p64"><span class="t10">—</span> Zannıma göre, bu soru oldukça manasız. Buna cevap vermemeyi tercih ederim. İnsan bir şeyi neden yapar?</p>

  <p class="p64">Komodor Hansteen, memnun, gülümsedi. İstediği buydu işte. Yolcuların gerektiğinde ciddi olarak tartışmaları.</p>

  <p class="p64"><span class="t10">—</span> Kabul ediyorum ki sorum daha açık olabilirdi. Onu daha başka bir şekilde sormaya çalışacağım.</p>

  <p class="p64">Bir an düşünerek, elindeki yapraklan karıştırdı. Bunlar, broşürlerden kesilmiş sayfalardı ama o mahkemeye, elinde bir şey olmadan çıkmayı sevmezdi.</p>

  <p class="p64"><span class="t10">—</span> Biraz daha imtiyazlı söylemek gerekirse, diyebilir miyiz ki, sizi buraya çeken, ayın tabiat güzellikleriydi?</p>

  <p class="p64"><span class="t10">—</span> Evet. İşte bu, sebeplerden biri. Tabii ki broşürler okudum, filmler seyrettim. Çoğu kez de kendime sordum, acaba gerçek de bu reklamlar gibi mi?</p>

  <p class="p63"><span class="t10">—</span> Ve sebep buydu.</p>

  <p class="p64"><span class="t10">—</span> Öyle söyleyebilirim. Beklediklerim de fazlası ile gerçekleşmiş bulunuyor.</p>

  <p class="p64">Dinleyiciler arasında bir kahkaha koptu. Komodor, koltuğunun arkasına vurarak:</p>

  <p class="p64"><span class="t10">—</span> Sakin olun, diye bağırdı, mahkemeyi rahatsız ederseniz, salonu boşaltının.</p>

  <p class="p64">Bunun üzerine gülüşmeler daha da çoğalmıştı. Tekrar sessizlik sağlandığında, Schuster konuşmasına devam etti:</p>

  <p class="p64"><span class="t10">—</span> Bu çok enteresan Bay Barrett. Demek ki, oldukça fazla bir paraya mal olan bu seyahati, sadece ay&rsquo;daki tabiat manzaralanm görmek için yaptınız. Peki söyleyin bakalım, hiç Grand Canyon&rsquo;u gördünüz mü?</p>

  <p class="p63"><span class="t10">—</span> Hayır, ya siz?</p>

  <p class="p34"><span class="t10">—</span> Sayın Baylar, tanık birtakım zorluklar çıkarıyor. Hansteen, Barrett&rsquo;e kızgın bir şekilde bakarak:</p>

  <p class="p34"><span class="t10">—</span> Burada soruşturmayı yürüten siz değilsiniz Bay Barrett, vazifeniz sadece sorulan sorulara cevap vermektir, soru sormak değil.</p>

  <p class="p34"><span class="t10">—</span> Mahkemeden özür dilerim Mylord.</p>

  <p class="p34"><span class="t10">—</span> Aha, ben mi Lord?</p>

  <p class="p34"><span class="t10">—</span> Her tanığın, kendi ülkesinde alıştığı konuşma tarzını burada sürdürmesini kabul edebiliriz. Mahkemeye gerekli saygı gösterildiği müddetçe, bir problem yoktur.</p>

  <p class="p34"><span class="t10">—</span> Gayet güzel, devam edebilirsiniz.</p>

  <p class="p34">Schuster tekrar tanığa döndü:</p>

  <p class="p34"><span class="t10">—</span> Bilmek istediğim şu, Bay Barrett. Dünyada görülmeye değer yerleri görmediğiniz halde, nasıl oldu da gelip buraları görmeyi daha önemli buldunuz? Bu mantıksız hareket için bize mantıklı bir sebep gösterebilir misiniz acaba?</p>

  <p class="p34">Soru gayet başarılı yöneltilmişti bu kez ve neredeyse herkesin ilgisini çekmişti. Barrett şimdi samimi bir cevap şekli arıyordu. Tipik İngiliz aksam ile konuşmaya başladı.</p>

  <p class="p34"><span class="t10">—</span> Dünyada pekçok yerleri gezip gördüm. Everest Otel&rsquo; de yaşadım, her iki Kutuba gittim, hatta deniz diplerine kadar indim. Uydumuzun büyük bir kısmım tanıyorum. Bunu başka türlü formüle edersek, dünya, beni şaşırtıcı özelliğini kaybetti. Ay ise yepyeni, bambaşka bir dünya, üstelik uzaklığı yiı-midört saat bile tutmuyor. Bu yeniliğin içimde yarattığı heyecana karşı gelemedim.</p>

  <p class="p34">Hansteen bütün bu konuşmaları yarım kulakla dinliyordu. Dikkatini dinleyiciler üzerinde toplamış ve Selene&rsquo;nin personeli ile yolcularının üzerinde birtakım fikirlere sahip olmaya başlamıştı. Şimdi kime güvenebileceğini, ciddi bir durumda ise kimden birtakım zorluklar gelebileceğini iyi-kötü biliyordu.</p>

  <p class="p34">İşin anahtarı tabii ki de Kaptan Harris&rsquo;ti. Komodor bu tipleri iyi tanırdı. Kabiliyetli fakat haris olmayan, teknikten anlayan, nazik ve kendinden bekleneni verebilen, kendine uygun böyle bir işi bulduğu için de şanslı sayılan genç bir adam.</p>

  <p>Doğrucu, gerçekçi, hayallere dalmadan ödevini yerine getirir, sonunda da histeriye kapılmadan ölebilirdi. Bu, normal vazifelerini yapan ama ekstra bir beş gün daha ortaya çıktığında paniğe kapılabilen pek çok erkeğin sahip olamadığı bir meziyetti.</p>

  <p>Bayan Wilkins; hostes de, kaptanla hemen hemen aynı benzerlikteydi. Belki alışılagelmiş bir hostes tipi değildi. Dış görünüşü ile, tatsız bir cazibesi ve sabit gülüşü haricinde verebileceği başka bir şey yoktu, fakat karakter sahibi ve son derece iyi yetişmiş, bilgili bir hostesti.</p>

  <p>Evet, personel bakımından şansı vardı. Peki yolcularla durum nasıldı? Pek çoğu, orta halli olmanın çok üstündeydiler, aksi takdirde burada olamazlardı. Fakat içinde bulundukları durumun gerektirdiği, ne zekâ, ne teknik bilgi, ne de mali durumdu. İhtiyaç duyulan, karakter, ruh sağlamlığı ve açıkçası cesaretti.</p>

  <p>Bu çağda cesaret, pek de öyle aranan bir özellik değildi artık. Doğumundan ölümüne kadar insanoğlu, ciddi bir tehlike ile karşılaşmadan yaşayabilme şansına sahipti. Selene&rsquo;de toplanan kadın ve erkekler de bu özellikten yoksundular, buna; hazırlanmamışlardı. Onun için, onları daha ne kadar oyun ve eğlence ile oyalayabileceği de başlı başına bir sorundu.</p>

  <p>Gelecek oniki saat içinde, her an bir şey patlak verebilirdi. O zaman da araştırmaya ara verildiği anlaşılacak ve belki de, kruvazörü bulsalar dahi çok geç olacaktı.</p>

  <p>Komodor Hansteen etrafına bakındı. Gerçekte, üstlerindeki az bir eşya parçalarına ve garip görünüşlerine rağmen, yirmibir kadın ve erkek yine de mantıklı ve soğukkanlı yaratıklardı.</p>

  <p class="p5">Peki, acaba içlerinden hangisi ilk isyan eden olacaktı?</p>

  <p class="p5">&nbsp;</p>
</body>
</html>
