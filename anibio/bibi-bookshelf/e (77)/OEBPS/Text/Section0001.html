<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.9" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <h1 class="p2" id="sigil_toc_id_8"><span class="t8">Onuncu Bölüm</span></h1>

  <p class="p4">ŞEF Mühendis Lawrence&rsquo;in fikrine göre Dr. Tom Rawson, eski bir atasözü olan «her şeyi bilmek, her şeyi affetmek demektir» sözcüğünün dışında kalan bir tipti. Astronomun sevgiden yoksun, zor bir çocukluk devresi geçirdiğini, insanlığa özgü kaliteye sadece üstün ve parlak zekâsı sayesinde eriştiğini bilmek onu anlayabilmeyi mümkün kılıyordu ama bu ona karşı bir sempati duyulması gerektiği <span class="t11">anlam</span><span class="t11">ı</span><span class="t11">na</span> gelmezdi. <span class="t11">300.000</span> kilometrelik bir bölge içinde, infrarot göze sahip olan ve onu kullanmasını bilen tek ilim adamının o olması Lawrence&rsquo;e göre büyük bir şanssızlıktı.</p>

  <p class="p4">Şu anda Toz Kızağı 2&rsquo;nin gözleyici koltuğunda oturuyor, en son çabalan olan bu basit fakat etkili olabilecek araştırma şeklinin hazırlıklarını takip ediyordu. Kızağın tepesine bir kamera sehpası konmuş ve İnfrarot göz, serbestçe hareket edebilmesi için, bunun üzerine monte edilmişti. Sanki her şey yolunda gidecekmiş gibi görünüyordu. Deneye daha başlanmamıştı, esas test <span class="t4">Susuz Deniz'de</span> gerçekleştirilecekti.</p>

  <p class="p4"><span class="t10">—</span> Her şey hazır, dedi Rawson, sadece, kızağı idare edecek görevliyle konuşmak istiyorum.</p>

  <p class="p4">Lawrence Tom&rsquo;a düşünceli bir şekilde baktı. Tasarılarına karşı lehte ve aleyhte tartışmalar olmuştu ama şimdi burada kişisel hislere yer yoktu. Durum oldukça ciddiydi.</p>

  <p class="p44"><span class="t10">—</span> Uzay elbisesi giyebilirsiniz değil mi?</p>

  <p class="p4"><span class="t10">—</span> Şimdiye kadar böyle bir şey giymedim. Üstelik buna da ihtiyacım olacağını zannetmiyorum. Dışan çıkmak gerektiğinde belki ama bu da teknisyenlerin işi.</p>

  <p class="p4"><span class="t10">—</span> Şimdi bir şeyler öğrenmenin zamanı, dedi Lawrence, Tom&rsquo;un alaylı cevabını farketmemiş görünerek, kızakta yolculuk etmek, pek bir şey bilmeyi gerektirmez aslında, çünkü siz gözleyici koltuğunda oturacaksınız. Regülatör ise oksijen sistemini, temparatür&rsquo;ü ve diğerlerini otomatik olarak ayarlar. Sadece bir problem var...</p>

  <p class="p38"><span class="t10">—</span> Nedir?</p>

  <p class="p38"><span class="t10">—</span> O da agorafobi, bu sizde ne durumda?</p>

  <p class="p37">Tom zayıf noktalarım açığa vurmaktan hiç hoşlanmazdı. Bunun için de cevap vermekte tereddüt etti. Yola çıkmadan, bir test&rsquo;e tabi tutulmuş ve psikoanalizi ucu ucuna başarmıştı. Bu meydan korkusu da çok yüksek olmasa gerekti, aksi takdirde bir uzay gemisine ayak basması mümkün olamazdı ama bir uzay gemisi ile uzay elbisesi arasında da büyük fark vardı.</p>

  <p class="p38"><span class="t10">—</span> Onu da beceririm, dedi yine de.</p>

  <p class="p37"><span class="t10">—</span> Bu işi yapabileceğimizden emin değilseniz, kendinizi zorlamayın. Sizin de, bizimle beraber olmanız taraftarıyım ama burası sahte kahramanlıkların yeri değil. Sizden, hangarı terketmeden, tekrar düşünmenizi istiyorum. Çünkü Deniz&rsquo;e çıktığımızda artık geç olacaktır.</p>

  <p class="p37">Tom dudaklarını ısırarak kızağa baktı, bu kırılacak kadar ince yapılı araçlarla toz denizi üzerinde gidileceğini düşünmek bile delilikti ama bu adamlar bu işi hergün yapıyorlardı. Üstelik İnfrarot göz&rsquo;de bir aksaklık olursa, onu tamir ederek, yardımcı da olabilirdi.</p>

  <p class="p37"><span class="t10">—</span> Burada size uygun bir elbise var. Bir giyin bakalım, içinde kendinizi nasıl hissedeceksiniz, bu da sizin karar vermenize etken olacaktır.</p>

  <p class="p37">Tom kendisini zorlayarak elbisenin içine girdi, fermuarı çekti, arkasındaki oksijen tüpü gülünç derecede küçüktü. Lawrence onun şüpheli bakışlarını farkederek:</p>

  <p class="p37"><span class="t10">—</span> Kendinize hiç dert etmeyin. Arkanızdaki bu tüp sadece dört saat içindir. Fakat ona ihtiyacınız olmayacaktır çünkü esas kaynak kızaktan gelecektir. Burnunuza dikkat edin, başlığı yerleştirirken.</p>

  <p class="p37">Yüzünün aldığı şekilden, Tom&rsquo;un neler hissettiğini çok iyi anlayabiliyordu. Bu öylesine bir andı ki, adeta, çocukluktan erkekliğe geçiş kadar önemliydi. Başlık geçirilene kadar, kişi, hâlâ içinden geldiği çevreye aitti aına onu başına geçirdiği anda ufacık, mekanik bir dünyanın içinde yalnızdı artık. Birkaç santimetre ötesinde diğerleri duruyor olsa bile, ancak onlara bu kalın plastik çerçeve içinden bakıp, telsiz yolu ile konuşabilirdi. Heryerini kaplayan bu yalancı deri üzerinden, hiçbir şeyi, varlığını hissederek tutmak bile mümkün değildi. Bir zamanlar birisi, uzay elbiseleri içinde ölmek kadar daha yalnız bir ölüm olamaz diye yazmıştı. Tom şimdi bu yazının gerçekliğini hissediyordu.</p>

  <p class="p30">Birden, uzay başlığının iki yanındaki hoparlörden, şef mühendisin sesi duyuldu:</p>

  <p class="p30"><span class="t10">—</span> Dikkat etmeniz gereken tek şey, regülatördür. Bu, kızakla haberleşmeyi sağlayan soldaki küçük tahta. Her ikiniz de kızak içinde olduğunuz müddetçe birbirinizle rahatlıkla konuşabilirsiniz fakat diğer hallerde, haberleşme telsizine ihtiyacınız var. Şimdi üstünde «Nakil» yazısı olan düğmeye basıp cevap verin.</p>

  <p class="p34">İstenileni yaptıktan sonra:</p>

  <p class="p30"><span class="t10">—</span> Buradaki kırmızı düğmenin fonksiyonu nedir peki? diye sordu.</p>

  <p class="p30"><span class="t10">—</span> Ona ümit edelim ki hiç ihtiyacımz olmasın. Bu düğme ile, başınıza bir şey geldiğinde, sizi tekrar bulana kadar tehlike sinyali verebilirsiniz. Gerekli emri almadan bu düğmelerden hiçbirine dokunmayın, hele şu kırmızıya...</p>

  <p class="p34"><span class="t10">—</span> Anlaşıldı. Hazırız.</p>

  <p class="p30">Pek de yakışıklı olmayan adımlarla, Toz Kızağı 2&rsquo;ye giderek izleyici koltuğuna yerleşti. Elbisesini, oksijen deposuna, haberleşme ve jeneratöre bağlayan, bir tek tel parçasıydı. Bütün bunlar, herhangi bir kazaya uğramada, üç-dört gün yaşayabilme şansı veriyordu.</p>

  <p class="p30">Her iki kızak için de pek büyük sayılmayan hangardaki havayı pompalarla boşaltmak bir iki dakika sürmüştü.</p>

  <p class="p62">Giysileri gittikçe daralmaya başladıkça Tom, bir paniğin içine düşüyordu. Şef mühendis ve pilotlar da bunun farkındaydılar. Fakat hayatında ilk kez, havası boşaltılmış bir odaya sokulan bir insandan da başka şeyler hissetmesi beklenemezdi.</p>

  <p class="p48">Midye şeklindeki kapılar açılmıştı. Sihirli bir parmak sanki elbisesini çekiştirip, içindeki son hava kalıntıcıklarını da boşaltıyordu. Derken önünde, ufuğa kadar uzanan boş, gri bir deniz beliriverdi.</p>

  <p class="p48">Bir an için, şu birkaç metre ötede önünde uzanan görüntü ile Lagrange 2&rsquo;de ekranlardan izlediği görüntü arasında inanılmaz bir fark olduğu bilincine vardı. Burası, elektroniklerin televizyona ulaştırdığı gibi değildi, burası bir realiteydi. Öyle bir realite ki yirmiiki kadın ve erkeği içine yutuvermişti ve şimdi Tom Rawson bunun üzerinde küçücük kızağı ile dolaşmaya başlayacaktı.</p>

  <p class="p48">Daha fazla düşünmeye zamanı yoktu. Birden altındaki kızağın titrediğini, pervanelerin işlemeye başladığım hissetti, derken Kızak l&rsquo;in ardından, ayın yüzeyinde kaymaya başladılar.</p>

  <p class="p48">Tesisat binasını terk ettiklerinde, güneşin yakıcı ışınları ile karşılaştılar. Kızaktaki otomatik koruyucu filtreye rağmen gökyüzünün doğusundaki bu mavi-beyaz aleve bakmak son derece tehlikeliydi. Tom, «hayır» diye kendi kendine yanlışını düzeltti. «Burası dünya değil, burada güneş batıdan doğar.»</p>

  <p class="p48">Roris Limanının alçak kubbeleri ufkun altında yavaşça kaybolurken, hızlarının ne denli yüksek olduğunu hissetmeye başlamıştı. Birkaç dakika içinde şehir tamamen görüntüden silinince, kendini korkunç bir sonsuzluğun içinde buldu. Sessizlik öylesine büyüktü ki, pervanelerin sesi ve havaya fışkırttıkları toz fıskiyeleri bile bu monotonluğu değiştiremiyordu. Bu hızın, kendilerini birkaç saat içinde denizin öte yanma ulaştıracağını ve böylece tüm yardımlardan yoksun olacaklarını bilmenin korkusu ile savaşmaya başlamıştı. Şu anda biraz geç de olsa, beraber çalıştığı şu iki insan için, büyük bir saygı duyuyordu.</p>

  <p>Artık araçlardan birini deneyebilirdi. İnfrarotgözü çalıştırıp, döndürmeye başladı. Gözden yayılan ışınların, denizin karanlık sathını nasıl da parlattığını memnuniyetle izledi. Aslında bu çocukça bir deneydi. Çünkü gün ışığının sıcaklığında, Selene&rsquo;nin meydana getirdiği ısı izlerini fark etmek, pek de öyle kolay olmayacaktı.</p>

  <p class="p5">Diğer kızaktan onu izlemekte olan Lawrence sordu:</p>

  <p class="p5"><span class="t10">—</span> Nasıl, işliyor mu?</p>

  <p class="p5"><span class="t10">—</span> Alet görevini yerine getireceğe benziyor.</p>

  <p>Gözü, orak şeklindeki Dünya&rsquo;ya çevirmişti. Soğuk uzay gecesinde dünya yumuşak sıcaklığını yayıyordu.</p>

  <p>İşte sonunda, infrarot resme de aktarılmıştı bu görüntü. Nadir ve şaşırtıcı. Derken, bu sınırlandırılmış, mükemmel bir geometrik şekil olarak görünen orak, şeklini değiştirerek, kökü taa ekvatora kadar uzanan bir mantar görünümünü aldı.</p>

  <p>Tom bu görüntüyü iyice anlayabilmek için birkaç saniye düşünmek zorunda kaldı. Her iki kutup da sanki yokolmuş gibiydiler. Bunun sebebi de soğuktu tabii, fakat nasıl oluyor da, dünyanın karanlıkta olan yüzü böylesine belirli görünüyordu. Derken bunun sıcak tropik okyanusun görüntüsü olduğunu fark etti. İnfrarot aracında, bir ekvator gecesi, bir kutup gündüzünden daha da parlak ekrana yansıyordu.</p>

  <p>Bu, insan aklının, evreni ancak kısmen hatta çok eksik bir şekilde idrak edebildiğinin bir belirtisiydi. Platos&rsquo; un, zincire vurulmuş esirlerin, zindan duvarlarında oynaşan gölgelerini, dış dünya gerçeklerine benzettiklerini, müşahade ettiğini Tom hiç okumamıştı. Hakikatte hangi Dünya gerçekti? Şu gözle görünen orak şeklindeki mi, İnfrarotta parıldayan kızıl mantar mı, yoksa hiçbiri mi?..</p>

  <p>Roris Limanındaki büro oldukça küçük bir yerdi. Burasını sadece aktarma ve <span class="t4">Susuz Deniz'e</span> çıkmak isteyen turistler için çıkış istasyonu olarak kullanıyorlardı.</p>

  <p>Her ne kadar uzun bir müddet devam etmeyeceğini biliyorsa da Maurice Spencer, şu anda içinde bulunduğu bu tek kubbeli şehrin sessizliğinden son derece memnundu.</p>

  <p>Evet, Clavius Şehrindeki iş arkadaşları, bir I. N. büro şefinin açıklama yapmaksızın, 50.000 nüfuslu bir şehrin parıldayan ışıkları yerine, bu ıssız bölgeyi tercih etmesinde bir maksat olacağını farkettikleri anda, bu sakin atmosfer, daha uzun devam edemeyecekti. Dünyadaki amirlerine kısa ve anlamlı bir telgraf göndermişti. Herhalde onun nasıl bir hikâye peşinde olduğunu anlayacaklardı. Tabii rakipleri de havadaki kokuyu alacaklardı ama o an&rsquo;a kadar da o gereken ilerlemeleri yapabilecekti.</p>

  <p>Konuştuğu tek insan, Auriga&rsquo;nın hâlâ yüzü gülmeyen kaptanıydı. Bir saattir Clavius Şehri ile telefonda konuşmuş, gemisini yola devam ettirebilme iznini koparmaya uğraşmıştı. Fakat firma, buna yaklaşmamış ve Auriga&rsquo;nın daha bir müddet Port Roris&rsquo;te kalmasında ısrar etmişti.</p>

  <p><span class="t10">—</span> Kaptan Anson ikinci viskiden sonra biraz daha yumuşar gibi oldu. Port Roris gibi bir yerde böylesine bir içkiyi içebilen kişi ile tanışmak da bir başka şerefti adeta. Spencer&rsquo;den, elde ettiği kaynakları öğrenmeye çalışıyordu.</p>

  <p><span class="t10">—</span> Spencer ise gülümseyerek:</p>

  <p><span class="t10">—</span> Basının kudreti, dedi. Bir gazeteci sahip olduğu bilgileri asla bir başkasına aktarmaz. Aksi halde işi başında kalması imkânsızdır. Çantasını açıp içinden fotoğraflar ve haritalar çıkardı.</p>

  <p><span class="t10">—</span> Buraya kadar gelip, başarılı bir sonuca varmak için bir uğraşı verdim, daha da vereceğim. Onun için sizden ricam hiç kimseye bu hususta bir tek söz etmemeniz. Hiç olmazsa şu anda durum son derece gizlilik içinde kalmalı.</p>

  <p class="p5"><span class="t10">—</span> Gayet tabii. Konu nedir, Selene mi?</p>

  <p class="p70"><span class="t10">—</span> Siz de anladınız demek! Belki hiçbir sonuç alınamayacak ama ben yine de işin içine girmek istiyorum.</p>

  <p class="p70">Masanın ortasına resimlerden birini koydu. Bu <span class="t4">Susuz Deniz</span>&rsquo;in kuşbakışı çekilmiş bir görüntüsüydü. Her ne kadar gölgelerin duruşlarına göre resmin bir öğle sonrası çekildiği anlaşılıyorsa da, gerçekte bunları Spencer, yere inmeden kısa bir süre önce, Auriga&rsquo;dan çekmişti.</p>

  <p class="p70">&mdash; Şuradaki, Geçilmez Dağlar. Dümdüz yükselen sırtları ile denizden hemen hemen ikibin metre yüksekliğe kadar uzanıyorlar. Şu karanlık oval ise Yanardağ Gölü.</p>

  <p class="p34"><span class="t10">—</span> Selene&rsquo;nin koybolduğu yer değil mi?</p>

  <p class="p70"><span class="t10">—</span> Evet ama şimdi bir inanca birtakım şüpheler düştü. Lagrange 2&rsquo;deki genç arkadaş, geminin gerçekte <span class="t4">Susuz Deniz</span>&rsquo;de kaybolduğunu kanıtladı. Aşağı yukarı şu bölgede. Bu durumda turistler hayatta olmaklar ve bu kesinleştiği anda, şuradan yüz kilometre ilerde büyük bir kurtarma aksiyonuna girişilecek. Böylece Roris Limanı, tüm güneş sistemi içinde en büyük haber merkezi olacak.</p>

  <p class="p34"><span class="t10">—</span> Beni ne ilgilendirir, bu sizin işiniz.</p>

  <p class="p34">Spencer parmağını resimdeki bir noktaya bastırarak:</p>

  <p class="p70"><span class="t10">—</span> Sizin işiniz de burada Kaptan, dedi. Geminizi kullanmak istiyorum. Bir kameraman ve ikiyüz kiloluk televizyon çekim cihazları ile beni Geçilmez Dağlar&rsquo;ın batı bölgesindeki noktaya ulaştırmanızı istiyorum.</p>

  <p class="p71">*&nbsp; *&nbsp; *</p>

  <p class="p70"><span class="t10">—</span> Başka sorum yok, saygıdeğer Beyler, diyerek Schuster yerine oturdu.</p>

  <p class="p70"><span class="t10">—</span> Anlaşılmıştır, dedi Komodor. Tanık mahkeme selâhiyetinin sınırı dışına çıkmamalıdır.</p>

  <p class="p70">Gülüşmeler arasında David Barrett yerine döndü. Gayet başarılı olmuştu. Her ne kadar sorulara samimi ve düşünceli cevaplar vermişse de, bunların etrafın ilgisini çekecek kadar esprili olmalarına bilhassa dikkat etmişti. Eğer diğer tanıklar da bu kadar başarılı olabilirlerse, bu gerçekten de amacına ulaşmış bir eğlence programı olacaktı.</p>

  <p class="p39">Hansteen saatine bir göz attı. Öğle yemeğine daha bir saatleri vardı. «Arkadaşım Shane» okunmaya başlanabilir ya da Bayan Morley&rsquo;e aldırılmaksızın, tarihsel romanın okunmasına devam edilebilinirdi ama şu anda oyun öylesine bir atmosferdeydi ki bozmak yazık olurdu.</p>

  <p class="p39"><span class="t10">—</span> Hepiniz aynı fikirde iseniz, ikinci tanığı çağırıyorum.</p>

  <p class="p39">Barrett oturduğu yerden derhal lehte oyunu verdi. Pokerciler dahi oyunun devam etmesi taraftarıydılar. Böylece sekreter çanaktan bir diğer tanık ismi çekti.</p>

  <p class="p39">Fakat tanığı çağırmadan, kâğıtta yazılı isme şaşkınlıkla bakakalmıştı.</p>

  <p class="p72"><span class="t10">—</span> Ne var, ne oluyor? Yoksa sırada olan siz misiniz?</p>

  <p class="p39"><span class="t10">—</span> Yoo, hayır, hayır, diyen sekreter, avukata biraz da alaycı bir bakışla, ikinci tanığı çağırdı:</p>

  <p class="p72"><span class="t10">—</span> Bayan Myra Schuster!..</p>

  <p class="p39">Bu arada bir iki kilo verdiği halde görünüşünden yine de bir şey kaybetmemiş olan Bayan Schuster tüm iriliği ile yerinden yavaşça doğrularak:</p>

  <p class="p73"><span class="t10">—</span> Protesto ediyorum efendim, dedi. (Notları arasında adeta kaybolmaya çalışırcasına saklanmış hakimi göstererek) onun tarafından sorguya çekilmem hiç de hoş bir şey değil!</p>

  <p class="p74">Hakim Irving Schuster derhal söze karıştı:</p>

  <p class="p64">İtiraz kabul edilmiştir, geçici olarak görevimden çekilmeye hazırım.</p>

  <p class="p64">Gereğinde sorguyu ben de üstlenebilirim, dedi Komodor, ama aranızda bu görevi yapmak isteyen bir başkası var mı?</p>

  <p class="p64">Bir sessizlikten sonra, Komodor&rsquo;un şaşkınlığı arasında poker oyuncularından biri yerinden kalktı:</p>

  <p class="p64">Her ne kadar hukuk ile bir ilişkim olmadıysa da, mahkemeler hakkında bazı tecrübelerim vardır. Bu görevi severek kabul edebilirim.</p>

  <p class="p63"><span class="t10">—</span> Çok güzel Bay Harding, öyleyse başlayın.</p>

  <p class="p64">Harding kabinin ön tarafında, Schuster&rsquo;in yerini alarak, dinleyicilere baktı. Son derece kuvvetli ve sert görünüşü ile onun sadece bir banka direktörü olduğuna inanmak biraz güçtü doğrusu.</p>

  <p class="p63"><span class="t10">—</span> İsminiz Myra Schuster, değil mi?</p>

  <p class="p63"><span class="t10">—</span> Evet.</p>

  <p class="p63"><span class="t10">—</span> Ay&rsquo;da ne yapıyorsunuz Bayan Schuster?</p>

  <p class="p63">Tanık gülümsedi:</p>

  <p class="p64"><span class="t10">—</span> Buna cevap vermek son derece basit. Bana, gelmeden önce, burada sadece yirmi kilo çekeceğimi söylemişlerdi, ,işte onun için geldim!</p>

  <p class="p64"><span class="t10">—</span> Sadece konunun açıklanması için soruyorum. Peki neden yirmi kilo gelmek istiyorsunuz?</p>

  <p class="p64">Bayan Schuster, Harding&rsquo;e, çok aptalca bir soru sormuşçasına baktı:</p>

  <p class="p64"><span class="t10">—</span> Bir zamanlar dansözdüm ama tabii Irving ile evlenince, mesleğimi terkettim.</p>

  <p class="p63"><span class="t10">—</span> Peki neden &ndash;tabii Bayan Schuster?</p>

  <p class="p63">Tanık kocasına bir göz atarak, devam etti:</p>

  <p class="p64"><span class="t10">—</span> Onca bu, pek de hoş bir şey değildi. Aslında hakkı da vardı çünkü tatbik ettiğim dans şekli gerçekten de evli bir kadına yakışan bir şey değildi.</p>

  <p class="p64">Artık bu kadarı fazlaydı ama. Bay Schuster yerinden fırlayarak protestoya başladı:</p>

  <p class="p64"><span class="t10">—</span> Biliyor musun Myra, bu kadar açıklama çok, ama çok manasız!</p>

  <p class="p64"><span class="t10">—</span> Sinirlenme Irving! Bunun ne önemi var ki şimdi. Burada rol oynamaya ihtiyacımız yok. Gerçeklerden konuşuyoruz. Gerçekte bir gece kulübünde dans ettiğimi, bir polis baskını sırasında senin beni kurtardığını buradakiler bilmişler bilmemişler ne farkeder?</p>

  <p class="p63">Dinleyiciler bu konuşmayı çılgınca alkışlarken, Irving kıpkırmızı olmuş bir yüzle tekrar yerine çöktü. Mahkemeden hiçbir itiraz gelmedi. İnsanlar güldükleri ve eğlendikleri nispette, korkunun gelmesi de o kadar gecikirdi.</p>

  <p>Hansteen, Bay Harding&rsquo;i düşünmeye başlamıştı. Yürüttüğü son derece zeki sorgulama şekli ile etrafta neşeli bir atmosfer yaratmıştı. Hukukla hiç ilgisi olmayan bir insanın bu derece başarılı olması tebrike şayandı doğrusu. Ama esas şenlik, Schuster tekrar hakim koltuğuna döndüğünde, Harding&rsquo;i tanık olarak dinlemesine sıra gelince kopacaktı herhalde.</p>

  <p>&nbsp;</p>

  <h1 class="p2" id="sigil_toc_id_9"><span class="t8">Onbirinci Bölüm</span></h1>

  <p>NİHAYET <span class="t4">Susuz Deniz&rsquo;in</span> o monoton görüntüsü biraz olsun yumuşamaya başlamıştı. Çok küçük fakat oldukça parlak bir ışık hüzmesi, kızaklar o yöne doğru yol alırken, ufuktan göğe doğru yükselmeye başlamıştı. Bunu bir ikinci, üçüncü parıltı takip etti. Şu görünenler, ancak birkaç adım uzaklıktaki, ya da ayın milyonlarca kilometre dışındaki kaya çıkıntıları, belki de ay&rsquo;a ait olmayan başka bir dünya olabilirdi. Her ne ise, kızaklar bu görünen şekle yarım saat içinde ulaşacaklardı.</p>

  <p>Tom Rawson bu değişikliği memnuniyetle seyrediyordu. En azından ortaya meşgul olabileceği bir yenilik çıkmıştı. Bu sonsuz monotonlukta gidiş biraz daha uzasaydı, aklını kaçırabilirdi. Bu mantıksızlığa kendi de kızıyordu ama elinde değildi. Gerçekte ufkun yakında olduğunu ve şu bitmez gibi görünen denizin, ay sathının ancak ufacık bir parçasını teşkil ettiğini biliyordu ama uzay giysileri içinde böylesine oturmak ona, hep sonu gelmeyen bir noktada duruyorlarmış hissini veriyordu. Sık sık gördüğü rüyalarında olduğu gibi, burada da aym duygulara kapılmıştı. Büyük bir tehlike içinde olduğunu bildiği halde, sanki yerinde çivilenmiş gibi, hareket edemeyen aciz bir insan...</p>

  <p>Fakat şimdi görüyordu ki ilerliyorlardı ve uzun siyah gölgeleri onları takip ediyordu. İnfrarotgöz&rsquo;ü dağların zirvelerine doğru çevirerek incelemeye başladı. Düşündüğü gibi, güneşin üstlerine vurduğu kaya uçları kaynama noktasında idiler. Bu, deniz yüzeyinin henüz daha serinliğini koruduğuna işaretti. Burada da güneşin en sıcak noktasına erişmesi için daha yedi güne gerek vardı. Böylece gün başladığı halde, burada çalışabilme ve zayıf da olsa bir ısı kaynağı bulabilme şansı yüksekti.</p>

  <p class="p30">Yirmi dakika sonra gökyüzüne dağlar hâkim olmaya başlamıştı. Kızaklar hızlanın kestiler.</p>

  <p class="p30"><span class="t10">—</span> Elde ettiğiniz izi kaybetmek istemiyoruz, diye Lawrence&rsquo;in sesi yükseldi. Dikkatli bakarsanız, ikiz zirvelerin hemen altında karanlık dikey bir çizgi göreceksiniz, gördünüz mü?</p>

  <p class="p34"><span class="t10">—</span> Evet.</p>

  <p class="p30"><span class="t10">—</span> İşte orası Yanardağ Gölü&rsquo;ne inen dar boğazdır. Keşfettiğiniz ısı lekesi buradan üç kilometre batıda bulunuyor, halen ufkun altında ve görüntümüzün dışında. Oraya hangi yönden gitmek istiyorsunuz?</p>

  <p class="p30">Rawson düşündü. Sadece kuzey ya da güney söz konusu olabilirdi. Batıdan başlarsa alevli yamaçlarla karşılaşacaklardı, doğudan yola çıkarlarsa batıda güneşin kendisi vardı zaten.</p>

  <p class="p30"><span class="t10">—</span> Kuzeye doğru yol alın ve bana keşfettiğiniz yere üç kilometre kala da haber verin.</p>

  <p class="p30">Kızaklar tekrar hızlandılar. Tom pek de ümitli olmamakla beraber, İııfrarotgöz&rsquo;le denizin üst tabakasını araştırmaya başladı. Bu aslında bir esasa dayanıyordu. Normal koşullarda, toz tabakasının üst yüzeyindeki ısı hep aynı derecede kalırdı. Bu ısı ancak bir insanın etkisi ile değişebilirdi. Peki, ya bu esas doğru değilse? Evet, Tom bu düşüncesinde yanılmıştı. Ekranda, denizin yüzeyinde ışık ve gölge belirtileri görünüyordu, bu termal kaos içinde bir ısı kaynağını keşfetmek olanaksızdı. Tom bu acizlik içinde, ekranda görünen toz denizini incelemeye devam etti. Gözle bakınca görünen, sadece, dümdüz hareketsiz bir saha idi, İnfrarotgözle bakılınca ise bu toz denizi, dünyadaki bulutlu bir havada, denizlerdeki ışık ve gölge oyunlarını andıran bir manzaraya bürünüyordu.</p>

  <p class="p30">Fakat burada gölgelere sebep olacak bulutlar yoktu. Peki deniz yüzeyindeki bu gölgeler neydi? Bunların bir sebebi olsa gerekti. Tom artık düşünme kabiliyetini kaybetmiş, kendini bitkin hissediyordu. Bilimsel bir araştırmaya devam edecek gücü bulamıyordu kendinde, Ay&rsquo;a ulaşmak için uzun bir yolculuk yapmış, hayatım tehlikeye atmış ve şimdi tabiatın küçücük bir cilvesi karşısında çaresiz kalıvermişti. Bu büyük bir şanssızlıktı.</p>

  <p class="p76">Şu anda duyduğu tek şey, kendisine ve Selene&rsquo;deki yolculara acımaktan başka bir his değildi.</p>

  <p class="p77">* * *</p>

  <p class="p49"><span class="t10">—</span> Demek öyle, dedi Kaptan Anson, sizi Geçilmez Dağlara götürmemi istiyorsunuz. Çok enteresan.</p>

  <p class="p49">Spencer, bu teklifini Anson&rsquo;un hiç de ciddiye almadığını farketmişti. Herhalde karşısında içkiyi kaçırmış, neden bahsettiğini bile bilmeyen bir gazeteci var sanıyordu. Daha oniki saat önce bu planın, hiçbir kökeni olmadan kafasında yürütürken, belki gerçekle bir ilgisi olmayabilirdi ama şimdi ne yaptığını çok iyi biliyordu.</p>

  <p class="p49"><span class="t10">—</span> Uzay geminizi daha şirin bir yerde yerleştirmek sizin de istediğiniz şeydi, değil mi Kaptan?</p>

  <p class="p49"><span class="t10">—</span> Orası doğru. Amaç, elektronik sayaçlardan biraz olsun korunmak.</p>

  <p class="p44"><span class="t10">—</span> Bu da bana yeter. Şimdi şu resimlere bir bakın hele.</p>

  <p class="p44"><span class="t10">—</span> Bu da ne demek oluyor?</p>

  <p class="p49"><span class="t10">—</span> Çekim pek de o kadar başarılı olmadı ama dağların batı yamaçlarını büyütülmüş bir şekilde ve oldukça açık görmek mümkün. Birkaç saat içinde daha iyi resimler elde edeceğim. Ama şunlardan da anlaşılabildiğine göre, şurada en azından bir düzine geminin yanaşabilmesi için yeterli yer var. Bölge oldukça düz, anlayacağınız sizin için buraya yanaşmak bir problem değil.</p>

  <p class="p49"><span class="t10">—</span> Belki teknik açıdan. Ama galiba sizin, bunun neye mal olacağına dair ufacık bir fikriniz yok.</p>

  <p class="p49"><span class="t10">—</span> O benim problemim Kaptan, daha doğrusu iş verenimin. Eğer düşüncelerimde yanılmıyorsam, ortaya çıkacak başarı her şeyin çok üstünde olacaktır.</p>

  <p class="p30"><span class="t10">—</span> Problem yanlız para sorunu değil. Geminin sahibi bu konuya itiraz etmese bile aydaki uzay kontrol dairesinden özel izin alınması gerekiyor.</p>

  <p class="p34"><span class="t10">—</span> Biliyorum, o iş de halloldu.</p>

  <p class="p30"><span class="t10">—</span> Peki sigortadan ne haber? Böylesine özel uçuşlar ayrı sigortalanma gerektirir.</p>

  <p class="p34">Spencer öne doğru eğilerek:</p>

  <p class="p30"><span class="t10">—</span> Kaptan, dedi yavaşça, Interplanet News geminizin sigorta bedeli olan rakamı kabul etmeye hazır. Yani altı milyon dörtyüzyirmibeş bin elli Sterling Dolar.</p>

  <p class="p30">Kaptan Anson bardağını tekrar doldururken Spencer'e düşünceli bir şekilde baktı.</p>

  <p class="p78"><span class="t10">—</span> Bu yaşta dağ tırmanıcılığına başlayacağımı hiç düşünmemiştim doğrusu ama siz mademki altı milyon Stollar&rsquo;ı bu şekilde harcamaya razı olacak kadar enayisiniz, ben de bu işe varım.</p>

  <p class="p79">* * *</p>

  <p class="p30">Bayan Schuster'in soruşturması, öğle yemeği nedeni ile yarıda kesilmiş, tabii buna en çok sevinen de kocası olmuştu. Yaşlı yolcular duruşma boyunca doksanların en sevilen melodilerini hatırlamışlar, hatta mahkemenin de kabulü ile Schuster&rsquo;le birlikte birkaç parça söylemişlerdi. Şişmanlığı bir yana, Schuster&rsquo;in ses inceliği gerçekten de saygıya değerdi.</p>

  <p class="p30">Yemekten sonra bazılarının arzusu ile yarım saatlik bir dinlenme verilmiş sonra, tekrar kitaplara dönülmüştü. Bir İngiliz romanı olan «Portakal ve Elma»nın okunması için de Bay Barrett çağırıldı. Tüm karşı gelmeleri cevapsız bırakılmış ve sonunda o da kitabı okumaya razı olmuştu.</p>

  <p class="p30"><span class="t10">—</span> Madem öyle istiyorsunuz başlayalım o zaman... Bölüm bir, Londra, Druruy Lane. Yıl 1665...</p>

  <p class="p34">Yazar hiç de vakit kaybetmemişti. Üç sayfa sonra Sir Isaac Newton, güzel Nell Gwynn&rsquo;e ilanı aşkta bulunuyor ve ilk ret cevabını alıyordu. Pat Harris için romanın gidişi oldukça ilgi çekiciydi ama ödevi onu çağırıyordu. Eğlence yolcular içindi, personel ise çalışıyordu.</p>

  <p class="p80">Kabin kapısı kapanınca Bayan Wilkins Pat&rsquo;a bilgi vermeye başladı.</p>

  <p class="p80"><span class="t10">—</span> Dolaplardan birini daha hiç açmadım, kek ve marmelatlar bitmek üzere, fakat et daha bir müddet yeter.</p>

  <p class="p80"><span class="t10">—</span> Hiç şaşmamak gerek, bu kadar yiyici varken. Bana şu envanter listesini verir misiniz? İşe şu kutudan başlayalım, içinde ne var?</p>

  <p class="p81"><span class="t10">—</span> Sabun ve kâğıt mendiller.</p>

  <p class="p81"><span class="t10">—</span> Bununla işe başlayamayız, ya peki ötekinde?</p>

  <p class="p80"><span class="t10">—</span> Tatlı çeşitleri. Bizi bulduklarında onları kutlama için saklıyordum.</p>

  <p class="p80"><span class="t10">—</span> İyi fikir ama bu akşam bunlardan birazcık dağıtabiliriz. Peki ya şunda?</p>

  <p class="p81"><span class="t10">—</span> Bin adet sigara.</p>

  <p class="p80"><span class="t10">—</span> Kutuyu derhal ortadan kaybedin. Bana da söylemeseydiniz daha iyi olurdu, gülümseyerek işine devam etti. Besin işinin bir problem olacağı yoktu ama yine de muhasebesini yapmak gerekiyordu. Kurtarıldıktan soma gemiye memurların gelip her şeyi kontrol edecekleri kesindi.</p>

  <p class="p80">Kurtulduktan sonra? Buna gerçekten de inanıyor muydu, İki günü aşkın bir zamandan beri kayıptılar ve arandıklarına dair en ufak bir işaret bile yoktu şimdiye kadar. İşaret sözü ile ne demek istediğini kendi de bilmiyordu ama bir şeyler bekliyordu işte.</p>

  <p class="p80">Düşüncelerine o kadar dalmıştı ki, Sue endişeli bir şekilde sordu:</p>

  <p class="p81"><span class="t10">—</span> Pat, bir şeyiniz mi var?</p>

  <p class="p80"><span class="t10">—</span> Ah, tam aksi, diye Pat alaylı bir sesle cevap verdi, her şey yolunda, beş dakika sonra evlerimizde olacağız. Yolculuk son derece rahat geçti, siz de öyle bulmuyor musunuz?</p>

  <p>Sue inanmaz bakışlarla bakakalmıştı, sonra Pat&rsquo;ın alaycılığım farkedip yüzü kızardı ve gözleri yaşlarla doldu. Bunu gören Pat kendini suçlu hissederek:</p>

  <p>&mdash; Beni affedin, öyle söylemek istemedim, diye mırıldandı. Bu durum ikimiz için de çok zor ve sizin işi ne büyük bir bilinçle yürüttüğünüzü görüyorum. Siz olmasaydınız ne yapardım bilmiyorum Sue.</p>

  <p class="p5">Sue burnunu mendili ile silerek gülümsedi:</p>

  <p><span class="t10">—</span> Tamam tamam, her şey yolunda, sizi çok iyi anlıyorum. Buradan dışarı çıkabileceğimize gerçekten inanıyor musunuz?</p>

  <p><span class="t10">—</span> Kim verebilir ki bunun cevabını? Fakat her şeyden önce, yolcuların bunu bilmemeleri gerekir. Dışarda muhakkak büyük bir arama ekibi işin başındadır. Bu işin daha fazla uzamayacağına inanıyorum.</p>

  <p><span class="t10">—</span> Farzedin ki bizi buldular, peki nasıl dışarı çıkaracaklar?</p>

  <p>Pat&rsquo;ın bakışları, bir iki santim uzaktaki dış kapının hava eklüzlerine takıldı. Bulunduğu yerden onlara dokunabilir hatta açabilirdi de, fakat ince metal tabakanın gerisinde, sayısız tonlarca ağırlıkta toz, batan bir gemiye hücum eden sular gibi içeri dolmayacak mıydı? Felaketin olduğu andan beri hep bu soru ile kafasını çatlatıp durmuştu ama cevabı bulmaya imkân yoktu.</p>

  <p>Sue&rsquo;nun sorusunu da cevaplandırması olanaksızdı. Onları bulsalar dahi, oldukları yerden çıkarmak bambaşka bir sorundu. Tabii bunların hepsi istekler, düşüncelerdi, mantıkla alakaları yoktu. Bugüne kadar insan geçmişinde, yüzlerce kez buna benzer olaylar meydana gelmiş ama kurtarma işlerinde pek de başarıya ulaşılamamıştı.</p>

  <p>Pat bu tür düşünceleri kafasından uzaklaştırmaya çalıştı. Ümit asla yok olmamalıydı.</p>

  <p>&mdash; Acele edelim, dedi Sue&rsquo;ya, Nell Gwynn ile Sir Isaac arasında neler olduğunu duymak istiyorum.</p>

  <p class="p5">İnsan, üstünde hemen hemen hiçbir şeyi olmayan bir genç kızın yanında, bundan başka bir düşünceye kapılamazdı elbet. Bu tip olaylarda kadınlar, erkeklerden daha üstün durumdaydılar. Sue&rsquo;da her ne kadar sıcaktan korunmak için üstünde çok az bir şey bırakmışsa da yüzü olanca ciddiyetini koruyordu. Pat ise diğer erkekler gibi, üç günlük sakalı ile kendini hiç de kıvamında hissetmiyordu.</p>

  <p class="p30">Pat en sonunda «bırak işi, iş de kalsın» felsefesi ile yanına yaklaşıp ona dokunmaya çalıştığında, Sue hiç istifini bozmadan öylesine durdu. Bunun böyle olacağını önceden bilircesine, yarı boşalmış dolabın hemen yanında hareketsiz duruyordu. Bu garip hissizlik karşısında Pat, bozguna uğramışçasına geri çekildi.</p>

  <p class="p30"><span class="t10">—</span> Beni şimdi bir avcı olarak görüyorsunuz değil mi? Her fırsattan istifade etmek isteyen bir avcı.</p>

  <p class="p30"><span class="t10">—</span> Hiç de değil, diye gülerek karşılık verdi Sue: Hiçbir genç kız kendine yaklaşmaya cesaret eden erkeğe karşı gelmeyi düşünmez. Ne var ki, erkek gerektiği yerde durmasını bilmiyorsa, iş kızışabilir.</p>

  <p class="p34"><span class="t10">—</span> Peki ben de şimdi durmalı mıyım?</p>

  <p class="p30"><span class="t10">—</span> Biz halen birbirimizi sevmiyoruz Pat. Bu ise, şu anda dahi benim için çok önemli bir nokta.</p>

  <p class="p30"><span class="t10">—</span> Peki buradan bir daha çıkamayacağımızı kesinlikle bilseydik, yine aynı şekilde mi düşünecektiniz?</p>

  <p class="p30">&mdash; Kesin bilemiyorum ama siz de söylediniz ya, kurtulacağımıza inanmak zorundayız. Aksi takdirde bütün bu uğraşılardan vazgeçip işin şimdiden sonuna gelebilirdik.</p>

  <p class="p30"><span class="t10">—</span> Özür dilerim. Şu durumda böyle şeyler düşünmeyelim en iyisi. Kötü bir son düşünemeyecek kadar sizden hoşlanıyorum.</p>

  <p class="p30"><span class="t10">—</span> Teşekkür ederim Pat. Biliyorsunuz ki sizinle beraber çalışmaktan ben de büyük zevk duyuyorum. Aslında her an başka bir iş bulabilirdim ama ben hep burasını tercih ettim.</p>

  <p class="p82"><span class="t10">—</span> Şanssızlık, başka bir işi denemeye kalkışmamış olmanız.</p>

  <p class="p82">&mdash;Bakın şimdi yine karamsarsınız işte. Bu zaten sizin en büyük zayıflığınız. Sizi rahatça elleri altına alıp emir vermelerine öylesine rahatlıkla izin veriyorsunuz ki...</p>

  <p class="p82"><span class="t10">—</span> Benim ruh dünyamın bile içine kadar girmiş olduğunuzu, bugüne kadar hissetmemiştim doğrusu.</p>

  <p class="p82"><span class="t10">—</span> Yoo, öyle bir şey yapmadım. Ama mademki benim ilgimi çekiyorsunuz ve bunca zamandır beraber çalışıyoruz, sizi iyice tanımış olmam, hiç de şaşılacak bir şey değil.</p>

  <p class="p82"><span class="t10">—</span> Evet ama insanların beni idare edebilecekleri tezini kabul etmiyorum.</p>

  <p class="p83"><span class="t10">—</span> Öyle mi? Peki şimdi burada emirleri kim veriyor?</p>

  <p class="p82"><span class="t10">—</span> Bu sözle Komodor&rsquo;u kastediyorsanız, o iş başka. Her şeyden önce Komodor benden binlerce kat daha tecrübeli ve bu işin adamı. Üstelik şimdiye kadar alınan her kararda son derece doğru hareket etti ve her seferinde benim de onayımı aldı.</p>

  <p class="p82"><span class="t10">—</span> Ama artık değil. Üstelik konu da bu değil. Gerçekte kumandayı onun ele aldığına sevinmiyor musunuz?</p>

  <p class="p82"><span class="t10">—</span> Belki haklısınız. Bugüne kadar kendimi önemli biriymiş gibi göstermekten hiç hoşlanmamışımdır. Sahip olduğum otoritenin üstüne çıkıp kendimi göstermek, büyüklüğümü ispat etmek gibi birtakım düşüncelerim hiç olmamıştır. Onun için de zaten bir uzay gemisi kaptanı değil, sadece bir ay otobüs şoförü olarak kaldım. Bunu değiştirmek için de artık çok geç.</p>

  <p class="p83"><span class="t10">—</span> O neden? Daha otuz yaşında bile değilsiniz.</p>

  <p class="p82">&mdash; Çiçekler için teşekkürler ama ben otuziki yaşındayım. Harris ailesinin bireyleri daima daha genç gösterirler. Bu da bizim tek özelliğimiz zannedersem.</p>

  <p class="p83"><span class="t10">—</span> Otuziki yaşında ve hâlâ belli bir kız arkadaşı yok!</p>

  <p class="p83">«Aba», diye düşündü Pat. «Anlaşılan hakkımda her şeyi bilmiyorsun.» Ama şimdi oturup da ona Clarissa&rsquo;dan ve Coparnicus City&rsquo;deki küçük apartman katından bahsetmenin âlemi yoktu. Clarissa acaba ne düşünüyordu şimdi, kendini kimlerle avutuyordu kim bilir. Sue belki de haklıydı.</p>

  <p class="p5">&mdash; Her şeyin sırası gelecek.</p>

  <p><span class="t10">—</span> Belki bunu kırkınıza geldiğinizde de tekrarlayacaksınız, belki de ellisinde. Uzay adamlarında bu hep böyledir zaten, bir türlü huzurlu bir yaşantıları olamaz. Komodor&rsquo;a bakın.</p>

  <p class="p5"><span class="t10">—</span> Ona ne olmuş?</p>

  <p><span class="t10">—</span> Tüm yaşamını uzayda geçirmiş. Ne ailesi var, ne çocukları. Yeryüzü onun için tüm anlamını kaybetmiş artık. Emekli olduğunda kendini kim bilir nasıl yalnız hissetmiştir. Şu kaza aslında onun için büyük bir şans, kendini yeniden eski dünyasının içinde buluverdi.</p>

  <p><span class="t10">—</span> Evet ama bunu da haketti. Ben onun yaşma geldiğimde, şu anda onun ortaya koyduğu çalışmanın onda birini yapabüecek güce sahip olursam ne mutlu bana.</p>

  <p>Pat hâlâ envanter defterini elinde tuttuğunu farkedince, yine gerçeğe dönüverdi.</p>

  <p class="p5"><span class="t10">—</span> Haydi tekrar işe. Yolcuları düşünmeliyiz.</p>

  <p><span class="t10">—</span> Burada biraz daha kalırsak, yolcular bizi düşünmeye başlayacaklar.</p>

  <p>Böylece Sue tahmin ettiğinden de daha çok gerçeğe yaklaşmıştı.</p>

  <p>&nbsp;</p>

  <p class="p84"><a id="a5"></a><span class="t4">Onikinci Bölüm</span></p>

  <p class="p37">Dr RAWSON&rsquo;un suskunluğu o kadar uzamıştı ki, şef mühendis onunla tekrar temasa geçmeye karar verdi. Dostça bir sesle telsize konuştu:</p>

  <p class="p38"><span class="t10">—</span> Her şey yolunda mı Doktor?</p>

  <p class="p37">Cevap olarak kısa bir kızgınlık dolu bir hırıltı geldi kulağına. Ama bu şiddetin kendi şahsına olmadığı belliydi.</p>

  <p class="p37"><span class="t10">—</span> Hiçbir şey çalışmıyor. Isı resmi öylesine komplikeli, düzinelerle sıcaklık lekeleri görmek mümkün. Ama benim aradığımı bulmanın imkânı yok!</p>

  <p class="p37"><span class="t10">—</span> Kızağınızın durdurulmasını söyleyin, yanınıza gelip bu gelişmeleri ben de görmek istiyorum.</p>

  <p class="p37">Kızak 2 durdu ve l&rsquo;in yanına yaklaşması ile, üzerindeki uzay elbisesine rağmen Lawrence büyük bir çeviklikle diğerine atladı. Rawson&rsquo;un yanına gelerek, İnfrarotgöz aracılığı ile elde edilen resmi incelemeye koyuldu.</p>

  <p class="p37"><span class="t10">—</span> Ne demek istediğinizi şimdi anlıyorum. Büyük bir karışıklık. Fakat neden öteki resimlerinizde görüntü başka şekildeydi?</p>

  <p class="p37"><span class="t10">—</span> Bunun sebebi güneşin doğuşunda olmalı. Deniz daha da ısınmış ve herhangi bir sebeple derece yükselmesi sathın her tarafında aynı değil.</p>

  <p class="p37"><span class="t10">—</span> Belki bu örnekten, daha başka şeyler de çıkarabiliriz. Şuradaki parlak bölge örneğin, bunun bir açıklaması olsa gerek.</p>

  <p class="p37">Tom biraz kendine gelmeye çalışıyordu, o kadar yorgundu ki:</p>

  <p class="p37"><span class="t10">—</span> Bunun bir düzine açıklaması olabilir. Toz her yerde aynı fakat bazı bölgelerde birtakım fiziksel değişiklikler oluşabilir. Deniz her yerde aynı derinlikte olmadığı için, bu da değişik ısı kaynaklarına sebep olabilir.</p>

  <p class="p70"><span class="t10">—</span> Bir dakika, işte bu sonuncusu daha mantıklı. Şu noktada denizin derinliği ne kadar?</p>

  <p class="p70"><span class="t10">—</span> Bunu kimse bilemez. Buralarda sistematik bir Ekolotung şimdiye kadar tatbik edilmedi. Fakat şurası belli ki sığ, kuzey kıyısına oldukça yakınız. Bu bölgede pervanelerden birinin kayaya çarpıp kopması bile mümkün.</p>

  <p class="p70"><span class="t10">—</span> Böylesine sığ demek! Cevap da böylece açık! Madem ki üst yüzeyin sadece birkaç santimetre altında kayalıklar var, o zaman ısı dağılımı elbetteki her yerde bir olamaz. Daha derinlere gittiğimizde eminim ki elde edilen resimler de daha belirli olacaktır.</p>

  <p class="p70"><span class="t10">—</span> Belki haklısınız. Eğer Selene dibe gömüldüyse, bu çok derin bir yerde olmalı. Buranın ne kadar sığ olduğunu nasıl bilebiliriz?</p>

  <p class="p70"><span class="t10">—</span> Bunu ölçmek çok basit. Kızağımda yirmi metrelik bir sondam var.</p>

  <p class="p70">Aslında bir tek teleskop çubuğu dahi yeterliydi. Lawrence onu toza batırdığında, çubuk iki metre sonra bir engele çarpmıştı bile.</p>

  <p class="p34"><span class="t10">—</span> Yedekte ne kadar pervanemiz var?</p>

  <p class="p70"><span class="t10">—</span> Dört adet, diye cevap verdi pilot. Eğer bir kayaya çarparsak, bu sadece emniyet cıvatalarını kırabilir ama pervanelere genellikle bir şey olmaz, üstelik plastikten yapılmışlardır. Geçen yıl ben bütün bütün üç tane kaybettim.</p>

  <p class="p70"><span class="t10">—</span> İyi o halde, gitmeye devam edin. Dar boğaza doğru yol alın, öyle zannediyorum ki Selene tozun çok derin olduğu bölgede gömülmüş vaziyette. Oraya ulaşınca, Infrarotgözün de bize büyük faydası olacak.</p>

  <p class="p70">Tom pek de ümitli olmaksızın, ekrandaki ışık ve gölge görüntülerini izliyordu. Kızaklar yavaşça ilerlerken, o da durumu analiz edebilmek için zaman buluyordu. İki kilometre sonra ise Lawrence düşüncelerinde haklı çıkmıştı.</p>

  <p class="p70">Lekeler ortadan yok olmuş, sıcaklık ve soğukluğun birbirine karıştırıp altüst ettiği denizin görüntüsü, birden yine eski monotonluğuna kavuşmuştu. Infrarotgöz&rsquo;ün ilettiği resimde şimdi ısı değişikliği kaybolmuş, aynı grilikte bir deniz görünüyordu. Belli ki burada derinlik oldukça fazlaydı.</p>

  <p class="p30">Tom, âletinin tekrar işlemeye ve yararlı olmaya başlaması üzerine, içinde bir sevinç ve güven hissi belirirken, bunun hiç de yeri olmadığını hatırladı. Şu anda derinliğini bile bilmedikleri bir toz dünyası üzerinde, ufacık kızaklara binmiş giderlerken, nasıl olur da içinde sevinç duyabilirdi. Tıpkı Selene&rsquo;ye olduğu gibi; belki yine bu esner gibi açılacak gırtlak onları da içine alıp yutacaktı.</p>

  <p class="p30">Kendisini, sonsuz bir kum çölü içinde, daracık bir patika bulmak için, bir uçurumun üzerindeki incecik bir telde yürüyen cambaza benzetiyordu. Tüm hayatı boyunca güvensizlik hisleri içinde yaşamıştı. Emniyet ve güveni ancak kendi kabiliyeti ile kazanabilmişti, insanlarla olan ilişkilerinden değil.</p>

  <p class="p30">İki kilometre ilerde, sonsuza doğru dümdüz yükselen dağlar görünüyordu. Şimdi tüm kalbi ile Lawrence&rsquo;in bu toz okyanusunu terk edip tekrar karaya dönmelerini diliyordu. Farkında olmadan:</p>

  <p class="p34"><span class="t10">—</span> Dağlara, dağlara diye fısıldadı.</p>

  <p class="p30">Ama telsizler işlediği müddetçe, insan uzay elbisesi içinde yalnız değildi, onun da bu fısıldayışını Lawrence elli metre öteden duymuş ve ne manaya geldiğini derhal anlamıştı.</p>

  <p class="p30">«Galiba üzerime büyük bir risk yüklendim,» diye düşündü Lawrence. «Ve öyle görünüyor ki bunda da yanlış hesap yaptım. Ama ne olursa olsun bu işten geri dönmeyeceğiz, aklını iyice yitirmeden belki de bize bir faydası dokunabilir.»</p>

  <p class="p30">Korkulu rüyasının içinde öylesine kaybolmuştu ki, Tom Rawson yanına yaklaşmakta olan diğer kızağı fark etmedi bile. Fakat birden sarsılıp alnını başlığa hızla çarptığında, acıdan gözlerinden yaşlar geldi ve o kızgınlıkla ama aynı zamanda da rahatlama ile dönüp, Lawrence&rsquo;e baktı.</p>

  <p class="p85">Şimdi başlığının içinde gök gürültüsü gibi bir ses duyuyordu:</p>

  <p class="p37"><span class="t10">—</span> Bu kadar saçmalık yeter artık, sizden ricam uzay elbisesinin üstünü kirletip mahvetmeyin. Temizlenmesi her seferinde beşyüz dolara maloluyor, üstelik sonra da onu kimse bir daha giymek istemiyor,</p>

  <p class="p37"><span class="t10">—</span> Ama ben fena değdim ki, diye mırıldandı Tom, sonra gerçekte çok daha kötü olduğunu far ketti. Lawrence&rsquo;in bu şekilde bir giriş yapmış olması onu bir felâketten kurtarmıştı. Mühendis, sert fakat arkadaşça konuşmasına devam etti:</p>

  <p class="p37"><span class="t10">—</span> Bizi hiç kimse duyamaz Tom, giysilerin mikrofonundan konuşuyorum. Dikkat edin ve öfkeye kapılmayın. Hakkınızda çok şey biliyorum; hayat size pek çok tatsız anlar yaşatmış. Fakat son derece zeki, akıllı bir insansınız. Mantık ve anlayışınızı böyle kolaylıkla yitirip, korkutulan bir çocuk gibi paniğe kapılmayın. İnsanın zaman zaman bu gibi duygulara kapılabileceğini kabul ediyorum ama burası bu tür duyguların yeri değil. Yirmiiki insanın hayatı sizin ellerinizde, beş dakika içinde bu probleme şöyle ya da böyle, nasıl olsa bir çözüm bulunacak. Tüm dikkatinizi Infrarotgöz'e verip, onun dışındaki her şeyi unutun. Sizi buradan tekrar sağ salim çıkaracağıma söz veriyorum, inanın bana!</p>

  <p class="p37">Bu konuşması boyunca gözlerini Tom&rsquo;un üstüne dikerek, yüz ifadelerini incelemişti. Sonunda genç adamın gevşeyerek, eski soğukkanlı haline döndüğünü ve iradesine yeniden kavuştuğunu anladı.</p>

  <p class="p37">Astronot bir müddet hareketsiz yerinde kaldı, belli ki içinden yükselen sesleri dinliyordu şu anda. Peki neler söylüyorlardı ona acaba? Her ne kadar insanlık onu daha küçücükken bir öksüzler evine kapatmışsa da, belki yine de o insanlığa ait olduğunu ve belki de günün birinde, dünyanın bir köşesinde, ona yardım elini uzatacak bir insanın var olabileceğini...</p>

  <p class="p37">Kızaklar birlikte yol alıyorlardı şimdi. Pilotlar, birtakım alışılmamış olayların meydana gelmekte olduğunu fark etmişler, fakat ne olabileceğini kestirememişlerdi. Bunu kimsenin de öğrenmesine imkân yoktu çünkü ne Tom, ne de Lawrence bir daha bu bahsi açacaklardı.</p>

  <p>Şimdi tüm dikkatlerini tamamen başka konulara yöneltmişlerdi, çünkü tüm dikkatlerin üstünde toplanması gereken an gelmişti artık.</p>

  <p class="p86">Infrarotgöz, uzun zamandır aramakta ve bir ara bulmaktan ümitlerini dahi kestikleri heyecanla beklenen görüntüyü vermeye başlamıştı.</p>

  <p class="p79">* * *</p>

  <p>Pat ve Sue, aynı zamanda mutfak olarak kullanılan hava eklüzünde tüm incelemelerini bitirip tekrar kabine döndüklerinde, yolcular Barrett&rsquo;in tipik İngiliz aksam ile okumakta olduğu tarihsel romanı büyük bir ilgi ile dinliyorlardı.</p>

  <p>«Gerçekte, Sir Isaac, siz çok bilgili bir insansınız. Buna rağmen bir kadının da size bir şeyler öğretebileceğim inanıyor ve bundan gurur duyuyorum.</p>

  <p class="p5"><span class="t10">—</span> Ne demek istiyorsunuz güzel bakirem?</p>

  <p class="p5">Nell Gwynn kızararak:</p>

  <p><span class="t10">—</span> &nbsp; Korkarım ki, yaşamını dine vakfetmiş bir insansınız. Hayatta ise sırf ruhlardan değil, yaşayan vücutlardan da bazen ilgi çekici bilgiler alınabileceğini unutmuş görünüyorsunuz.</p>

  <p class="p5">Bilgin pek de yakışıksızca onun bluzunu okşamaya başlayarak:</p>

  <p class="p5">Haklısınız, diye fısıldadı.</p>

  <p class="p5">Yoo, burada sarayda olmaz. Her an kral çıkıp gelebilir.</p>

  <p class="p5">Korkmayınız şirin mahlûk, Charles bir tüy hafifliğinde yürüse bile yeterli gürültüyü çıkarır. Bizi bu gece rahatsız edemeyecektir...»</p>

  <p class="p5">«Eğer buradan sağ salim çıkabilirsek» diye düşündü Pat. «Bizi böylesine heyecanlandırdığı için, şu henüz on yedi yaşındaki kıza bir teşekkür mektubu yazıp göndermek gerek.» Herkesi böylesine bir atmosfer içine sokup, yaptığı çılgınlıkları dinletmek, her genç kızın becereceği işlerden değildi.</p>

  <p class="p5">Fakat bu heyecanlı topluluk içinde hiç mi hiç eğlenemeyen birisi vardı. Bayan Morley&rsquo;in gözleri ile kendisini takip ettiğini ve ısrarla ona bakmasını beklediğini hissetti. Kaptanlık görevini hatırlayarak, saygıda kusur etmemesi gerektiği bilincinde başını çevirip, kadına gülümseyerek selam verdi.</p>

  <p class="p5">Oysa buna bir karşılık alamadı. Bayan Morley bakışlarını önce Sue Wilkins&rsquo;e sonra tekrar ona doğru çevirerek, hiçbir şev söylemeye gerek duymaksızın ne düşündüğünü ifade etmişti bile: «Arkada neler yaptığınızı çok iyi biliyorum!»</p>

  <p class="p5">Pat tüm kanının yüzüne hücum ettiğini hissetti. Bir an kıpırdamaksızın yerinde kalakaldı, sonra da kimsenin duyamayacağı bir sesle mırıldandı:</p>

  <p class="p5"><span class="t10">—</span> Şimdi görürsün...</p>

  <p class="p5">Morley&rsquo;e adeta zehirleyici bir gülümseme ile bakarken Pat bu kez herkesin duyabileceği bir sesle:</p>

  <p class="p5"><span class="t10">—</span> Bayan Wilkins, galiba bir şeyler unuttuk, lütfen benimle mutfağa kadar gelebilir misiniz! diye seslendi.</p>

  <p class="p5">Kapıyı arkalarından kapattığında, Sue Pat&rsquo;a şaşkın şaşkın bakıyordu.</p>

  <p class="p5"><span class="t10">—</span> Farkına vardınız mı?</p>

  <p class="p5"><span class="t10">—</span> Neyin?</p>

  <p class="p5"><span class="t10">—</span> Bayan Morley...</p>

  <p class="p5"><span class="t10">—</span> Ooo, diye sözünü kesti Sue, aldırmayın böyle şeylere, o zavallı bir yaratık. Yolculuğun başından beri size bakıp duruyor. Bunun ne demek olduğunu siz de anlarsınız herhalde...</p>

  <p class="p87">On dakika önce şurada, ciddi konuları konuşmuşlar, Pat içindeki istekleri bastırmayı başarmıştı ama şimdi, Bayan Morley&rsquo;in çirkin hareketi ve romandaki Nell Gwynn&rsquo;ın da etkisi de artık kendisine hâkim olamayacağını biliyordu. Kısa bir an, hareketsiz birbirlerine bakıştılar ve sonra Pat onu kollarının arasına aldı.</p>

  <p class="p87">Dudakları, dudaklarına değerken Sue ancak birkaç kelime fısıldayabildi:</p>

  <p class="p88"><span class="t10">—</span> Burada, sarayda olmaz!..</p>

  <p class="p59">&nbsp;</p>

  <h1 class="p2" id="sigil_toc_id_10"><span class="t8">On üçüncü Bölüm</span></h1>

  <p>ŞEF mühendis Lawrence olanca dikkatini ekranın üzerinde toplamış, görüntülerden bir anlam çıkarmaya çalışıyordu.</p>

  <p>Bulundukları yerden 200 metre ilerde, Infrarotgöz pek de kuvvetli olmayan bir ısı lekesi gösteriyordu şimdi. Hemen hemen tamamen izole edilmiş daire şeklinde bir lekeydi bu. Her ne kadar Rawson&rsquo;un Lagrange 2&rsquo;den çektiği resimlerden anlaşılan bölgede değilse bile, tahminlere çok yakındı.</p>

  <p>Bu aslında yeterli bir delil değildi onlar için. Gördükleri, sadece denizin üst sathına kadar yükselmiş bir kayanın tepesi de olabilirdi.</p>

  <p class="p5">Bunu anlayabilmek için ise tek bir yol vardı.</p>

  <p><span class="t10">—</span> Siz burada kalın, dedi Lawrence, ben Kızak 1 ile yola devam edeceğim. Lekenin ortasına ulaştığımda bana haber verin.</p>

  <p class="p5"><span class="t10">—</span> Bu iş çok mu tehlikeli?</p>

  <p><span class="t10">—</span> Yoo o kadar da değil ama ikimizin birden bu rizikoya atılmasında da hiçbir anlam yok.</p>

  <p>Kızak 1, bu esrarengiz bir şekilde parıldayan bölgeye doğru kayarken, Tom da onu yönlendirmeye çalışıyordu.</p>

  <p><span class="t10">—</span> Biraz daha sola, bir iki metre daha gidin, şimdi tam yerindesiniz, durun!</p>

  <p>Lavvrence, kızağının altındaki gri toza baktı. İlk bakışta herhangi bir değişiklik göze çarpmıyordu, fakat daha da yakından baktığında sırtından soğuk bir terin boşaldığını hissetti. Toz son derece mükemmel bir tuz-biber örneği gösteriyordu ve bu örnek hareket halindeydi.</p>

  <p>Lawrence endişelenmeye başlamıştı. Ay&rsquo;da insanlara, bilinmeyen ve açıklanamayan olaylara karşı daima dikkatli olmaları öğretilirdi.</p>

  <p><span class="t10">—</span> Uzakta durun, diye Kızak 2&rsquo;ye kumanda verdi. Burada son derece garip bir durum var. Rawson&rsquo;a gördüklerini nakletti. Fıskiyeye benziyor, evet evet, öyle. Tıpkı bir fıskiye. Şimdi burada sıcak bir kaynağın olduğunu biliyoruz ve bu öylesine kuvvetli ki adeta bir akıntı gibi.</p>

  <p class="p5"><span class="t10">—</span> Ama bunun sebebi Selene olamaz.</p>

  <p>Kendisini son derece yanılmış ve şaşkın hissediyordu. Anlaşılan bir fantomun arkasından koşturmuşlardı, sıcak gaz ve ışınlar, ellerindeki aletleri de şaşırtmıştı. Buradan ne kadar çabuk kaçarlarsa, o kadar hayırlı olacaktı çünkü durum her an daha tehlikeli bir hal alabilirdi. Bütün bunlara rağmen yine de kafasını işletmeye devam ediyordu.</p>

  <p><span class="t10">—</span> Bir dakika. Birçok makineler ve yirmiiki kişi ile dolu olan bir araç, elbetteki yüksek oranda sıcaklık meydana getirir. En azından üç-dört kilowat. Eğer bu tozlar, önceden aynı ağırlıkta idiyseler, şimdi sarfedilen bu ısı ile, bir akıntı halinde hareket etmeleri normaldir.</p>

  <p>Lawrence, Dr. Rawson&rsquo;un bu açıklamasını pek mantıki karşılamamıştı ama, tutunacak bir dal arıyordu. Onun için metal sondasını, tozun derinliklerine soktu. Önceleri sopa rahatlıkla dibe inmeye devam etti ama yirmi metreden sonra epey bir kuvvet sarfı gerektirmeye başlamıştı.</p>

  <p>Sonunda sondanın başı da toz içinde kayboldu. Lawrence zaten başka türlü olacağını beklememişti, ilk denemede sonuca ulaşmak pek nadir bir olaydı.</p>

  <p class="p5">Bu araştırmaya sistematik bir şekilde devam etmeliydi.</p>

  <p>Kızağı bir iki dakika boyunca oraya buraya sürdürerek, toz sathının her beş metresine kâğıttan bir çubuk bıraktı, tıpkı patates ürününü toparlayan bir çiftçi gibi. Sonra da her çubuğa gelindiğinde sondasını toza batırıyor ve gidebildiği kadar derinlere gömüyordu. Tabii bu oldukça zor ve zaman alan bir çalışmayı gerektiriyordu.</p>

  <p class="p90">On dakika sonra, artık kuvveti kalmamış ve dikkati dağılmış bir şekilde, sondayı her iki eliyle, olanca gücünü sarfederek toza gömdü ve eğilerek ucundan bastırmaya başladı. Kızağın kenarından sarkmış bir vaziyette tüm kuvvetini çubuğa vermesi, ona dengesini kaybettirmiş ve tepe üstü tozun içine yuvarlanmıştı.</p>

  <p class="p91">* * *</p>

  <p>Pat tekrar kabine girdiğinde, ortalığın atmosferinin bir anda değişmiş olduğunu farketti. «Portakal ve Elma» nın deneme okunması çoktan bitmiş, millet ateşli bir konuşmaya dalmıştı. Kabine girdiğinde sesler birden kesiliverdi. Bazıları onu görmemezlikten gelmişlerse de, birkaç yolcu onun tarafında olduklarını hissettiriyorlardı.</p>

  <p class="p5"><span class="t10">—</span> Ee Komodor, ne var?</p>

  <p><span class="t10">—</span> Bizim, gerekli imkânları kullanıp, buradan çıkmaya çalışmadığımız inancında genel bir fikir birliği var. Ben ise, beklemekten başka yapılacak bir şeyin olmadığını anlatmaya çalıştım ama bunu hepsine kabul ettiremiyorıım.</p>

  <p>Pat, «işte sonunda ergeç bu noktaya gelinecekti,» diye düşündü. Sessizce oturup ölümü beklemek tabii ki insan tabiatına aykırıydı. Yorgun bir halde:</p>

  <p><span class="t10">—</span> Bu konu üzerinde sık sık konuştuk, en azından on metre derinlikte gömülmüş vaziyetteyiz. Hava eklüzünü açsak bile, içimizden hiçbirimiz yukarı çıkabilme savaşını kazanamayız, dedi.</p>

  <p class="p92"><span class="t10">—</span> Bu düşüncenizde emin misiniz, diye birisi sordu.</p>

  <p><span class="t10">—</span> Hem de kesinlikle. Ayrıca siz hiç kumda yüzmeyi denediniz mi? Deneseniz bile alacağınız mesafe gülünç denecek kadar az olacaktır.</p>

  <p class="p93"><span class="t10">—</span> Peki bu deneyi neden motorlarla tatbik etmiyoruz?</p>

  <p><span class="t10">—</span> Onların bizi sadece bir iki santimetre ilerletebileceğinden eminim, daha fazla değil. Üstelik iyi bir sonuç alabilsek de bu, yukarı değil, öne doğru bir gidiş olacaktır.</p>

  <p class="p33"><span class="t10">—</span> Eğer hepimiz gemini kuyruğunda toplanır ağırlığı oraya verirsek belki de yükselmemiz mümkün olabilir!</p>

  <p class="p33"><span class="t10">—</span> Bunun da, gemiye sadece zarar vermekten başka bir işe yaramayacağı kanısındayım. Bu durumda motorları işletsem bile, alacağımız sonuç, beton bir duvara çarpmış gibi olmaktan farksız olacaktır ve bunun doğuracağı tehlikeleri düşünmek bile korkutucu.</p>

  <p class="p33"><span class="t10">—</span> Ama yine de bir şans var denilebilir. Bu riski göze almaya değmez mi?</p>

  <p class="p33">Pat, Komodor&rsquo;a yardım istermişçesine baktı. Hansteen&rsquo; in işe karışmaması onu kızdırıyordu ama sonuçta kendi güç ve becerisi ile ayakları üstünde durabileceğini ispat etmesi gerekiyordu, hiç olmazsa kendisine.</p>

  <p class="p33"><span class="t10">—</span> Bu denemede tehlike çok büyük. Şu anda en azından daha dört gün emniyet içindeyiz. Bu zaman içinde de bizi muhakkak bulacaklardır. Eğer bu düşündüğünüz son şansımız olsaydı, denemeyi belki de kabul ederdim ama şimdilik reddetmek zorundayım.</p>

  <p class="p33">Kabinin içindekilere, her türlü karşı gelmeyi engelleyen bir şekilde baktı fakat yine de Bayan Morley&rsquo;in bakışları ile karşılaşmaktan kurtaramadı kendini.</p>

  <p class="p33"><span class="t10">—</span> Anlaşılan Kaptan&rsquo;ın buradan bir an önce kurtulmaya pek isteği yok. Onu ve Bayan Wilkins&rsquo;i uzun zamandır aramızda göremiyoruz.</p>

  <p class="p33">«İşte bu kadarı da fazla,» diye düşündü Pat. «Şimdiye kadar bir erkek bulamadı diye!..»</p>

  <p class="p5"><span class="t10">—</span> Durun Harris! Bu durumu ben halledeceğim.</p>

  <p class="p5">İlk kez Hansteen otoritesini böylesine sert bir şekilde gösteriyordu:</p>

  <p class="p33"><span class="t10">—</span> Bayan Morley, bu son derece budalaca ve manasız bir fikir. Hepimizin, olaylardan ötürü hassaslaştığımız göz önüne alınırsa ancak bir özür şekli bulunabilir. Sizin de Kaptan&rsquo;dan özür dileyeceğiniz kanısındayım.</p>

  <p class="p33"><span class="t10">—</span> Ama söylediğim doğru, bunun aksini ispat etsin bakalım.</p>

  <p class="p5">Şu son otuz yıl içinde Komodor Hansteen, asla kendine hâkimiyetini kaybetmemişti; şimdi de buna niyeti yoktu ama birazcık köpürmenin zamanı gelmiş gibiydi. Yalnızca Bayan Morley&rsquo;e değil, Pat&rsquo;a da kızgınlık duyuyordu. Tabii bu Morley&rsquo;in terbiyesizliğini hafifletmezdi ama Pat ve Sue da mutfakta gerektiğinden fazla oyalanmışlardı, bu da pek doğru değildi.</p>

  <p class="p5"><span class="t10">—</span> Benim için hiçbir şey ifade etmez, diye bağırdı Bayan Wilkins ile Kaptan arasında ne gibi bir ilişki olduğu. Bu onların özel sorunları. İkisi de görevlerini tam olarak yaptıkları müddetçe, özel hayatlarına burunlarımızı sokmaya asla hakkımız yoktur. Yani siz şimdi Kaptan Harris&rsquo;in üstlendiği görevini tam olarak yapmadığı kanısında mısınız?</p>

  <p class="p5"><span class="t10">—</span> Yoo, bunu söyleyemem.</p>

  <p class="p5"><span class="t10">—</span> Madem öyle, hiçbir şey söylemeyin lütfen. Zaten yeterince problem içindeyiz.</p>

  <p class="p5">Diğer yolcular bu tatsız konuşmaları biraz da heyecanla izliyorlardı. Her ne kadar tartışmaya karışmamışlarsa da bu durum hepsini etkilemişti. Çünkü böylece Selene&rsquo;de şimdiye kadar süregelen disiplin havası biraz gevşemiş gibi görünüyordu.</p>

  <p class="p5">Anlaşılan Bayan Morley, son derece nörotik, evde kalmış bir kızdı ama aynı zamanda da kararlı ve inatçıydı. Komodor onun tekrar aksi bir karşılık vermeye hazırlandığını farketti.</p>

  <p class="p94">Fakat hiç kimse, kadının ne demek istediğini öğrenemedi, çünkü o anda herkes, Bayan Schuster&rsquo;in attığı keskin bir çığlıkla adeta yerlerinden fırlamışlardı.</p>

  <p class="p91">* * *</p>

  <p class="p5">Eğer bir insan ay&rsquo;da düşerse, kötü bir düşüşü önleyebilmek ve hatta mantığı ile düşünebilmek için yeterli zamanı bulabilirdi. Çünkü yerçekiminin azlığı, bu düşüş hareketinin çok yavaş bir şekilde olmasını sağlardı. Fakat Lawrence&rsquo;ın düşüşü çok kısa bir mesafede ve o kadar ani olmuştu ki, kendini toparlamaya vakit bulamadan, saniyeden de kısa bir zaman içinde, kendini karanlıkların içinde buluvermişti. Uzay elbisesinin parıltılı görüntüsü haricinde hiçbir şeyi göremez olmuştu. Tüm dikkatini sarfederek, bu yarı akıcı ve direnç gücü çok yüksek toz tabakasından çıkabilmek için tutunacak bir şeyler aradı, ama hepsi boşunaydı, üstelik ne kadar dipte olduğunu da bilmiyordu. Bu umutsuzluk son gücünü de ondan alacağa benziyor, kalbi deliler gibi çarpıyordu. Bir an aklını kaçıracağını sandı.</p>

  <p class="p87">Fakat düşünme yeteneğini henüz kaybetmemişti. Birkaç dakika önce Rawson&rsquo;un da aynı hislerle savaştığını hatırlayınca, kaderin bu benzerliğine şaşmaktan kendini alamadı. Hiç de hoş olmayan sonuçlar doğuracak bu ruh haletine yuvarlanmadan, tüm gücü ile kendine hâkim olması gerekiyordu.</p>

  <p class="p87">Derken başlığındaki hoparlörden beklenmedik bir ses duyduğunda içine düştüğü panikten kurtuluverdi. Tom kahkahalarla gülüyordu. Sonra derhal özür diledi:</p>

  <p class="p87"><span class="t10">—</span> Beni affedin Bay Lawrence ama bu elimde değildi. Çırpınan bacaklarınızla öylesine komik bir görüntünüz vardı ki...</p>

  <p class="p87">Şef mühendisin tüm korkusu kaybolmuş; yerini hiddete bırakmıştı. Rawson&rsquo;a son derece kızmıştı, ama kendisine de. Aslında büyük bir tehlike içinde değildi, çünkü üstündeki uzay elbisesi ile derinlere gömülmesi imkânsızdı. Fakat yine de elinde olmadan paniğe kapılmıştı işte.</p>

  <p class="p87">Elleriyle çırpınarak yerinde doğruldu ve başını tozlar içinden çıkarabildi. Şimdi nerede olduğunu görebiliyordu. Toz&rsquo;un sadece on santim derinliğine düşmüştü, üstelik kızak da hemen yanıbaşında duruyordu.</p>

  <p class="p87">Kendini tekrar kızağın içine çektiğinde konuşamayacak kadar nefessizdi, üstelik sesinden, kimsenin paniğe kapıldığını anlamasın istemiyordu. Hâlâ kızgındı. Bunca yıllık çalışmalarında, başına hiç böylesine aptalca bir şey gelmemişti.</p>

  <p class="p95">Sondası ile yine derinlikleri araştırmaya başladığında bu kızgınlığı da geçmeye yüz tuttu. Hatta Rawson&rsquo;la şu son yarım saat içinde ne kadar yakınlaştıklarını düşünmeye başlamıştı. Evet astronot ona gülmüştü ama onun da herhalde gerçekten komik bir görüntüsü olsa gerekti. Üstelik Rawson hemen ardından özür dilemişti. Oysa bu genç adam için birkaç saat önce, gülmek de, özür dilemek de düşünülmesi imkânsız şeylerdi.</p>

  <p class="p5">Derken Lawrence lıerşeyi unutuverdi. Sondası onbeş metre derinlikte bir engele çarpmıştı.</p>

  <h1 class="p2 sigil_not_in_toc"><span class="t8">&nbsp;</span></h1>

  <h1 class="p2" id="sigil_toc_id_11"><span class="t8">Ondördüncü Bölüm</span></h1>

  <p class="p30">BAYAN SCHUSTER çığlığı atınca, Komodor Hansteen önce, bunun bir histeri krizi olabileceğini düşünmüştü. Fakat aradan yarım saat geçtiği halde, hâlâ kadın kendine gelememişti.</p>

  <p class="p30">Üç günden beridir sadece tozların fısıldaştığı dışarda şimdi bir başka gürültü duyulmaya başlanmıştı. Sanki metal bir cisim geminin tavanına çarpıp duruyordu.</p>

  <p class="p30">Yolcular büyük bir sevinçle ellerini çarpmaya başladılar. Bütün bu gürültü arasında, Hansteen sesi zorlukla duyabiliyordu:</p>

  <p class="p30"><span class="t10">—</span> Bizi buldular ama bu takıldıkları cismin gemimiz olduğunu belki bilmiyorlardır bile. Eğer hep beraber uğraşırsak, belki başarabiliriz. Pat siz telsizi işletin, sizler de duvarları yumruklamaya başlayın, eski mors alfabesini kullanarak, dit-dit-dit-dah, haydi hep beraber.</p>

  <p class="p30">Bu büyük gürültüden sonra birden öldürücü bir sessizlik çökmüştü ortalığa. Pat oksijen pompalarını da durdurduğunda, Selene&rsquo;de sadece yirmiiki insanın kalp atışları duyulabiliyordu.</p>

  <p class="p30">Sessizlik sonsuza kadar sürecek gibiydi, acaba araştırmayı yeniden kesmişler miydi?</p>

  <p class="p30">Derken yine bir eşeleme sesi geldi. Hansteen bu kez sevinç çığlıklarını bastırmaya çalışarak:</p>

  <p class="p30"><span class="t10">—</span> Allahaşkına sakinleşin, belki bu seslerden bir anlam çıkarabiliriz, dedi.</p>

  <p class="p30">Fakat bu da birkaç saniye sürmüştü, yeniden sessizlik çöktü ortaya. Birisi sessizce:</p>

  <p class="p30"><span class="t10">—</span> Bu sanki bir tele benziyor, belki de denizi bir şalü ile tarıyorlar.</p>

  <p class="p64">Bu imkânsız, diye itiraz etti Pat, tozların direnme gücü, hele bu derinlikte o kadar fazladır ki. Bu olsa olsa bir sondadır gibi geliyor bana.</p>

  <p class="p64"><span class="t10">—</span> Her ne ise araştırmacılar sadece birkaç metre uzağımızda olsalar gerek, haydi yeniden vurmaya başlayalım. Hep beraber...</p>

  <p class="p63">Dit-dit-dit-dah... dit-dit-dit-dah.</p>

  <p class="p64">Selene&rsquo;nin çift katlı duvarlarından, tozlarla örtülü dış âleme yüzyıl öncesi Avrupa&rsquo;sının çok iyi bildiği, Beşinci Senfoni&rsquo;nin kaderi zorlayıcı girişini andıran bir melodi çınlıyordu, Pat Harris de koltuğunda oturmuş, hâlâ tel sizi deneyip duruyordu:</p>

  <p class="p64"><span class="t10">—</span> Dikkat, burası Selene, beni duyuyor musunuz?.. Cevap verin!..</p>

  <p class="p97">Ardından onbeş saniye bekliyor, yeniden telsizi işletiyordu. Fakat haberleşme aracı, tozun onları yuttuğu andan beri sürdüre geldiği inadı ile susuyordu...</p>

  <p class="p98">* * *</p>

  <p class="p63">Murice Spencer Auriga&rsquo;da saatine bakıp duruyordu.</p>

  <p class="p64"><span class="t10">—</span> Allah&rsquo;ın cezası şu kızakların çoktan burada olmaları gerekiyordu. Son haber ne zaman geldi?</p>

  <p class="p63">Geminin telsizcisi cevap verdi:</p>

  <p class="p64"><span class="t10">—</span> Yirmibeş dakika önce. Her yarım saatte bir gönderdikleri habere az bir zaman kaldı. Belki o zaman bir şeyler bulup bulmadıklarını öğreneceğiz.</p>

  <p class="p64"><span class="t10">—</span> Kesinlikle, doğru frekansta olduğunuzu biliyor musunuz?</p>

  <p class="p63"><span class="t10">—</span> Herkesin kendi işi ile meşgul olması taraftarıyımdır.</p>

  <p class="p63"><span class="t10">—</span> Özür dilerim biraz sinirliyim de.</p>

  <p class="p64">Yerinden kalkarak Auriga&rsquo;nın içinde bir aşağı, bir yukarı dolaşmaya başlamıştı. O hızla bir teçhizat tablosuna çarpmak onu biraz olsun kendine getirmişti.</p>

  <p class="p64">İşte bu da görevinin en tatsız yönüydü. Daima beklemek, taa ki balık eline geçene kadar, sonuç olumsuz da olsa yine öğrenene kadar beklemek zorundaydı. Sebep olduğu mali zarar şimdiden epey bir yükseklere çıkmıştı ama ya bir de sonunda başarıya ulaşırsa!..</p>

  <p class="p39"><span class="t10">—</span> İşte telsiz başladı, hem de iki dakika önce. Bir şeyler olmalı.</p>

  <p class="p72">Lawrence heyecanlı konuşuyordu:</p>

  <p class="p72"><span class="t10">—</span> Bir şeylere çarptım ama ne olduğunu bilmiyorum!</p>

  <p class="p72">Rawson, diğer iki pilotla aynı anda sordu:</p>

  <p class="p72"><span class="t10">—</span> Ne kadar derinlikte?</p>

  <p class="p39"><span class="t10">—</span> Aşağı yukarı onbeş metre, iki metre sağa lütfen, bir daha denemek istiyorum...</p>

  <p class="p39">Kızak istediği yere geldiğinde sondasını tekrar derinliğe soktu.</p>

  <p class="p72"><span class="t10">—</span> Hâlâ orada, aynı derinlikte. İki metre daha ilerleyin.</p>

  <p class="p72">Engel yok olmuştu şimdi, ya da sondanın ulaşamadığı derinliklerdeydi.</p>

  <p class="p72"><span class="t10">—</span> Burada bir şey yok. Geri gitmemiz lazım.</p>

  <p class="p39">Bu sabır isteyen bir işti. Yüzyıllar önce dünyada, insanlar deniz diplerine dalarak, bilinmezlikleri keşfedebilmişlerdi. Burada ise, bu kadar derinlikte Ekolot&rsquo;u kullanmak bile imkânsızdı.</p>

  <p class="p39">Bunu çoktan düşünmüş olması gerekirdi. Tabii ki Selene&rsquo;nin gönderdiği sinyalleri alamamışlardı. Toz, geminin her noktasını örtmüştü. Peki, ya şu anda kruvazörün hemen üstündeyseler... Belki?</p>

  <p class="p39">Katastrof frekansını işletti ve işte tehlike sinyalini almaya başlamıştı bile. Hem de öylesine güçlü ki... Bunu Roris Limanından duymak bile mümkündü. Derken, hâlâ Selene&rsquo;nin üstünde durmakta olan sondasını hatırladı. Metal çubuk, ses dalgalarının deniz sathına daha kuvvetli olarak çıkmasını sağlamıştı.</p>

  <p class="p39">Bir ikinci adımı atmak için cesaret bulana değin, gelen sesleri dinledi. Gerçekte, asla bir şeyler beklememişti, şu anda ulaştıklarım sandıkları, ümit verici durum da, belki bomboş bir çabaydı. Duyduğu, Selene&rsquo;nin içindekiler çoktan ölmüş olsalar bile, bir mezardan gelen ses gibi, günlerdir kendi kendine işlemekte olan otomatik sinyaller de olabilirdi.</p>

  <p>Sonunda Lawrence, belki de kaderi çizecek olan son bir hareketle Selene&rsquo;ye bağlı frekansı işletmeye başladı ve kulaklarında Pat Harris&rsquo;in gür sesi çınladı:</p>

  <p><span class="t5">—</span> Dikkat, burası Selene. Beni duyuyor musunuz? Lütfen cevap verin!</p>

  <p><span class="t5">—</span> Burası Toz Kızağı 1. Ben şef mühendis Lawrence. Onbeş metre üstünüzde bulunuyorum şu anda. Herkes sıhhatte mi? Tamam.</p>

  <p>Cevabı alana kadar uzun bir müddet geçmişti, çünkü yolcuların alkışları ve sevinç çığlıkları her şeyi bastırmıştı. Onları duyan da hepsinin sarhoş olduklarına inanacaktı. Gösterdikleri sevinç, bulunmuş ve gerçek âlemle tekrar temasa geçebilmiş olmalarının sevinci idi ve böylece bütün dertlerden kurtulduklarını zannediyorlardı.</p>

  <p>Lawrence aşağıdaki şamatanın biraz yatışmasını beklerken, kontrol kulesi ile konuşmuştu:</p>

  <p><span class="t5">—</span> Kızak 1, Port Roris Kontrol Kulesini arıyor. Selene&rsquo;yi bulduk ve haberleşmeyi sağladık. Aşağıdan gelen seslerden anladığım kadarı ile her şey yolunda. Yüzeyden onbeş metre derinlikte bulunuyorlar. Kesinlikle, Dr. Rawson&rsquo;un tahmin ettiği yerde. Birkaç dakika içinde tekrar arayacağım. Tamam.</p>

  <p>Bu mutlu haber, şimdi ışık hızı ile her yere ulaştırılacak, ay&rsquo;da, dünya&rsquo;da ve diğer uydulardaki milyarlarca insanı neşeye boğacaktı. Sokaklarda, elektrikli döner yollarda, otobüs ve uzay gemilerinde insanlar şimdi birbirlerine dönüp soracaklardı.</p>

  <p class="p5"><span class="t5">—</span> Duydunuz mu? Selene bulundu!..</p>

  <p>Bu mutluluğu ve sevinci henüz kalbinin derinliklerinde duyamayan bir adam vardı oysa. Şef mühendis Lawrenee, kızağına oturmuş, derinliklerden gelen sevinç çığlıklarını dinliyor ve kendini şu aşağıda kapanda kıstırılmış kadın ve erkeklerden de daha çaresiz hissediyordu. Onu beklemekte olan görevin ne denli güç olduğunun bilincindeydi.</p>

  <p>&nbsp;</p>
</body>
</html>
