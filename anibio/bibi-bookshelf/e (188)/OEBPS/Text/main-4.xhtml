<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre1" style="text-align: right;"><a id="bookmark0"></a><span class="calibre2">14</span></p>

  <h1 class="calibre1" style="text-align: right;"><a id="bookmark1"></a><span class="calibre2">YEDİ KIZ ÇOCUĞU</span></h1>

  <p class="calibre1"><span class="calibre2">Bugün yaşayan insanlarla üst paleolitik dönemin avcı insanları arasındaki genetik sürekliliği Cheddar Geçidi'ndeki kalıntılarla kanıtlamıştık. Artık, DNA'nın doğru ve güvenilir bir şekilde kaydettiği bu sağlam ve kopmayan bağın tarihten önceki zamanlara, demir, bronz ve bakır çağlarından da öncesine, eski buzul, orman ve tundra dünyasına kadar uzandığını biliyorduk. Yavaş ilerleyen moleküler saat, Çedar Adam'ın DNA'sıyla bütünüyle çağdaş olan iki insanın, Adrian Targett ve kâhya Cuthbert'in DNA'ları arasındaki farktan sorumluydu. Yaşamakta olan binlerce Avrupalının DNA'sıyla yaptığımız evrimsel yapılaşma deneyleri bizi bu sonuca götürmüş ve nihayet bunun fiziksel kanıtını da bulmuştuk. Şimdi, tamamen farklı bir genetik sistemden, Y kromozomundan, genetik köklerimizin paleolitiğin derinliklerine kadar uzandığını onaylayan bir teyit almıştık.</span></p>

  <p class="calibre1"><span class="calibre2">Avrupalılar arasında başlıca yedi genetik küme bulmuştuk. Bu kümeler içerdikleri DNA baz sırası bakımından birbirinden farklıydı. Aynı kümede olan DNA moleküllerinin baz sıraları birbirine tamamen eşitti veya çok benziyordu. Çağdaş</span></p>

  <p class="calibre1"><span class="calibre2">Avrupa halkının yüzde 95'i yedi kümeden birine dahildi. Tarih öncesi Avrupa ve paleolitik avcı-toplayıcı insanlar konusundaki yorumlarımız bu kümelerin yaşlarına dayanıyordu. Her kümenin yaşını, o kümeye dahil olan çağdaş insanların DNA'sında bulunan mutasyon sayısının ortalamasına bakarak tahmin ettik. Mutasyonlar bize, o kümede moleküler saatin kaç kere çaldığını belirtiyordu. Saatin tıklama hızını bildiğimiz için bu kümelerin yaşını tahmin edebiliyorduk. Geçen binlerce yıl içinde, eski kümeler daha çok değişikliğe uğramıştı. Moleküler saat yavaş ilerlese bile, bu kadar uzun zamanda daha fazla çalmış oluyordu. Genç kümelerde fazla değişiklik olmadığı için, genç bir kümenin elemanlarının DNA baz sırası da birbirine daha çok benziyordu.</span></p>

  <p class="calibre1"><span class="calibre2">Yedi kümenin yaşları 45 bin ile 10 bin arasında değişiyordu. Aslında yaş tahminleri bir kümedeki temel baz sıralamasında oluşan mutasyonların tümü ortaya çıkıncaya kadar geçen zamanı gösterir. Bundan çıkarılacak kaçınılmaz ve nefes kesici mantıksal sonuç, her bir kümenin temelinde</span> <span class="calibre7">yalnız bir kadın</span> <span class="calibre2">olduğudur. Diğer bir deyişle, her kümenin yaşı, o kümeye giren insanların tek ortak analarının yaşıdır. Artık, onları yaşama döndürmek için hepsine birer isim vermem gerekiyordu. Böylece herkes onların yaşamıyla ilgilenecek ve onları tıpkı benim gibi merak edecekti. Ursula, Xenia, Helena, Velda, Tara, Katrine ve Jasmine gerçek insanlara dönüştüler. Bu isimleri, Antonio Torroni'nin alfabetik sınıflama sistemiyle kümelere verdiğimiz baş harflerden yola çıkarak seçtim. Ursula U kümesinin kabile annesiydi. H kümesinin kökünde Helena duruyordu. Jasmine J kümesinin ortak annesiydi vs. Onlar artık istatistik ve bilgisayar algoritimlerinin anlamayı zorlaştırdığı kuramsal kavramlar değil, gerçek kadınlardı. Peki ama hemen hemen tüm Avrupalıların, geçmişin derinliklerine uzanan ve kopmayan bir göbek bağı ile bağlı olduğu bu kadınlar nasıl insanlardı?</span></p>

  <p class="calibre1"><span class="calibre2">Bir kabile annesi olabilmek için bazı vasıflara sahip olmak gereklidir. Öncelikle, kız evlat doğurmak gerekir. İzlediğimiz gen olan mitokondriyal DNA anneden kıza geçtiği için, bunun nedeni çok açıktır. Yalnızca erkek çocuk doğurmuş bir kadın kabile annesi olamaz, çünkü erkek çocuklar annelerinden almış oldukları mitokondriyal DNA'yı kendi çocuklarına aktaramazlar. Bu ilk kuraldır. İkinci kural ise, kabile annesinin en az</span> <span class="calibre7">iki kızının olması</span> <span class="calibre2">gereğidir. Geriye dönüp baktığımızda bunun nedenini daha iyi anlayabiliriz. Bir kabilenin üyelerinin tümünün ortak ninesi olan</span> <span class="calibre7">en son</span> <span class="calibre2">nine kabile annesidir. On milyon üyesi hayatta olan bir kabile düşünelim ve bunların on milyonunun da birbirleriyle akrabalığını doğum, evlilik ve ölüm kayıtlarından kesin olarak bildiğimizi varsayalım. Nesilden nesle geriye doğru gittiğimizde, anneler kanalıyla oluşan çizgilerin yavaş yavaş birleştiğini görürüz. Erkek ve kız kardeşlerin çizgileri bir nesil geriye gidildiğinde annelerinde birleşir. İkinci nesilde kuzenlerin çizgileri anneannelerinde birleşir. Üçüncü nesilde de ikinci göbekten kuzen olanların çizgileri büyük büyük anneannelerinde birleşecektir. Bu böyle sürüp gider. Nesiller geriye gittikçe, halen hayatta olan kabile üyeleri arasında anneanneleri hayatta olanların sayısı giderek azalır. Yüzlerce ya da binlerce nesil önceye bakarsanız, kabile içinde 21. yüzyılda yaşayan bir ninesi olduğunu öne sürebilecek yalnızca iki kadın olacaktır. Daha da gerilere bakıldığında, bu iki kadının nineleri kanalıyla uzayan çizgiler tek bir kadında birleşecektir; o da gerçek kabile annesidir. Demek ki, bir kadının gerçek kabile annesi olabilmesi için</span> <span class="calibre7">iki</span> <span class="calibre2">kızı olması şarttır.</span></p>

  <p class="calibre1"><span class="calibre2">Şekil 5'de, hayatta olan on beş kadının anneler tarafından gelen sanal şeceresi verilmektedir. Sağda görülen beyaz daireler bu on beş kadını göstermektedir. Okla gösterilen kadın, on beşinin paylaştığı</span> <span class="calibre7">en son</span> <span class="calibre2">ortak ninedir. Onun annesi de bütün bu kadınların ortak ninesi olur. Fakat, o paylaştıkları</span> <span class="calibre7">en son</span></p>

  <div class="calibre3">
    <p class="calibre1"><img alt="hava10" src="../Images/hava10.JPG" /><br />
    <br /></p>
  </div>

  <p class="calibre1"><span class="calibre2">nine değil, ondan bir önceki ninedir. Eli son ninenin yıldız işaretiyle gösterilen kızlarından her ikisi de, hayatta olan bu on beş kadının annelerinin soyundan olmakla beraber, bunlardan hiçbiri on beş kadından hepsinin ortak ninesi değildir. Buna bir kabile dersek, okla gösterilen kadın kabile annesidir. Bir kabiledeki kadın sayısı, ister on beş, ister on beş bin, isterse on beş milyon olsun hiçbir şey fark etmez; aynı ilke hepsinde geçerlidir. Her zaman tek bir kabile annesi mevcuttur.</span></p>

  <p class="calibre1"><span class="calibre2">Kabile annesinin, kendi döneminde yaşayan tek kadın olması gerekmez. Muhakkak başka kadınlar da vardı. Fakat yalnızca bu kabile annesi, kabiledeki kadınlarla kopmaz ve annelerle kızları arasında uzayıp zamanımıza kadar gelen bir bağ ile bağlıdır. Onunla aynı devirde yaşamış ve bir çoğu kız çocuk ve kız torun sahibi olmuş kadınlar, bu kabilenin anneleri değildir. Onların kız çocuk ve kız torunlarının ya hep oğulları olmuş ya da hiç çocukları olmamıştır. Böylece onların annelerle bağı kopmuştur. Tabii, elimizdeki kayıtlar birkaç</span> <span style="font-weight: bold; text-indent: 1.5em; font-size: 1em; line-height: 1.2;">yüzyıldan daha geriye gitmediği için kusursuz, mükemmel ve gerçek bir şecere elde etmek hiçbir zaman mümkün olamayacaktır. Bununla birlikte, insanlar kümesinin her birinin tek bir annesi olduğu mantığa uygun bir gerçektir. Bu sonuçtan kaçınılamaz.</span></p>

  <p class="calibre1"><span class="calibre2">Bu yedi kadının tam olarak ne zaman ve nerede yaşadıkları konusu ise tartışmaya açıktır. Ben şahsen, her kabilenin içinde birikmiş olan mutasyonlara bakarak bunu hesapladım. Onların nerelerde yaşamış olduklarını da günümüzdeki coğrafi dağılımlara bakarak tahmin etmeye çalıştım.</span></p>

  <p class="calibre1"><span class="calibre2">Kabilenin geldiği coğrafi bölge, genellikle günümüzde bulunduğu yer değil, DNA'sının en çok değişime uğradığı yerdir. Örneğin, Polinezya'da en çok görülen kabile halkının kaynağı Polinezya değildir. Bu insanlar bugün orada çoğunlukta olmalarına rağmen, DNA baz sıralarında çok az değişiklik olmuştur. Çağdaş Polinezyalıların DNA baz sırası aynıdır. Bunların kökeninin, genetik kurallara göre daha batıda, Endonezya adalarındaki Moluccas yörelerinde olması ihtimali çok daha fazladır. Kabile üyeleri bugün Moluccas'ta çok yaygın olmamakla beraberi onların DNA'larında Polinezya'dakilere göre daha çok değişiklik görülmektedir. Kabilenin bir bölümü sonradan Polinezya'ya göç etmiştir. Tayvan yerlilerinde ise, Moluccas'ta olduğu gibi yaygın olmamakla beraber, kabile içinde DNA baz sırasında daha fazla değişiklik vardır. Buna dayanarak, Tayvan'ın, Polinezya kabilesinin Moluccas'tan da daha eski bir kaynağı olduğu söylenebilir. Farklı ada halkları üzerinde araştırma yapmak daha kolay olsa da, Avrupa söz konusu olduğunda da aynı durum geçerlidir. Kabilelerin kaynağı, bugün kabile halkının DNA'sında en çok değişiklik görülen bölgelerdir. Yine de bu kuramsal görüşe gerçeği de katmak gerekir. 20 bin yıllık bir kabilenin annesi, kabile içinde en çok değişim orada görülse bile, İskoçya'da yaşamış olamaz. O zamanlar İskoçya'nın buzullarla kaplı olduğu bilinmektedir.</span></p>

  <p class="calibre1"><span class="calibre2">Aslında, yedi kadının nerelerde yaşadığı konusunun bir hayli belirsiz olduğunu açıkça itiraf edebilirim. Genetiğin dayandığı kesin bilimsel temelde de benzer bir belirsizlik olsa paniğe kapılırdım. Yine de, bu yedi insanın yaşamlarının gizemli olması bence konuyu daha ilginç kılmaktadır.</span></p>

  <p class="calibre1"><span class="calibre2">Bu yedi kadına kendimi kaptırdıkça yaşamlarını hayal etmeye başladım. Nasıl bir hayat sürdüklerini gerçekten çok merak ediyordum. Genetiğin yardımıyla onların yaşamış olabilecekleri zamana ve yerlere dönüp, arkeolojik bulgular ve iklimsel koşullar hakkındaki bilgilerimi tazeledim. Geçmiş zamanların sıcaklık ölçüleri kutuplardaki buzulların içinde kayıtlıdır. Yüksek veya gömülü sahiller son 50 bin yıl içinde deniz seviyesinde görülen değişimleri belirtmektedir. Bitkilerin izi çiçekten çıktıktan sonra binlerce yıl yaşayan çiçek tozlarıdır. Kazılardan çıkan taş ve kemikten yapılmış aletlerin yapım tarzı, yaşanan teknik gelişmeleri ve bunların yayılışını göstermektedir. Yine kazılarda bulunan hayvan ve balık kemikleri, atalarımızın besinleri hakkında fikir edinmemizi sağlar. Bütün bu bilgileri genetik bulgularla birleştirerek, bu yedi kadının; Ursula, Xenia, Helena, Velda, Tara, Katrine ve Jasmine'in yaşam koşullarını tahmin etmek mümkündür. Onlar, kendi soylarından gelen bizlerle hemen hemen aynı genetiğe sahip, fakat çok farklı koşullar altında yaşamış gerçek insanlardır. Ne yaşamlar sürmüşlerdir kimbilir!</span></p>

  <p class="calibre1"><span class="calibre2">Şimdi gelin birlikte geçmişin derinliklerine uzanan bir yolculuk yapalım. Bizi atalarımıza bağlayan ve hiç kopmayan genetik bağın öncülüğünde, tarihten önceki bir zamana, buz ve kar, çıplak dağlar ve sonsuz düzlükler dünyasına gidip bu olağanüstü kadınlarla, Havva'nın Yedi Kızı'yla tanışalım.</span></p>

  <p class="calibre1" style="text-align: right;"><a id="bookmark2"></a><span class="calibre2">15</span></p>

  <h1 class="calibre1" id="sigil_toc_id_13" style="text-align: right;"><a id="bookmark3"></a><span class="calibre2">URSULA</span></h1>

  <p class="calibre1"><span class="calibre2">Ursula bizim dünyamızdan çok farklı bir dünyada doğmuştu. 45 bin yıl önce hava bugünkünden çok daha soğuktu, sonraki binlerce yıl içinde giderek daha da soğuyacak ve büyük buzul devri başlayacaktı. Ursula, Antik Yunan'ın klasikleşen kenti Delphi'nin kurulduğu bölgeye yakın, bugün Parnassus olarak bilinendağınyamaçlarındaki bir mağarada dünyaya gelmişti. Mağaranın girişinden üç yüz metre aşağıda, güney yönünde, otuz kilometre ötedeki denize kadar uzanan geniş bir düzlük vardı. O zamanlar dağların yamaçlarına kadar seyrek ormanlarla ve bunların ötesinde geniş otlaklarla kaplı bu bölge, bugün eski zeytinliklerin koyu yeşil rengiyle örtülüdür. Deniz kıyısı, mağaradan günümüze göre üç-dört kilometre uzaktaydı. O devirlerde okyanus sularının büyük bir kısmı, buzullar ve karlar tarafından zaptedildiği ve dağlar arasındaki vadiler buzullarla kaplı olduğu için deniz suyu seviyesi daha düşüktü. İklim şartlarının en az 400 bin yıldır süregelen normal devrine bakılırsa, gelecek 25 bin yıl boyunca sıcaklıklar giderek daha da azalacak ve bu böyle sürüp gidecekti.</span></p>

  <p class="calibre1"><span class="calibre2">Ursula uzun dönemde gerçekleşecek bu değişikliklerden</span></p>

  <p class="calibre1"><span class="calibre2">bihaberdi elbette; tıpkı bizim günlük yaşantımızda bu tip şeylerden bihaber olduğumuz gibi. O ve yirmi beş kişilik kabilesi için önemli olan tek şey günlük yaşamlarıydı. Ursula annesinin ikinci çocuğuydu. İlk çocuk, karanlık bir gecede göçebe çadırlarına saldıran leopar sürüsündeki bir leopar tarafından, henüz iki yaşındayken kapıp götürülmüştü. Bu çok dramatik bir olaydı, ancak Ursula'nın dünyasında sıradan bir vakaydı. Çocukların birçoğu ve bazen de büyükler, aslanlar, leoparlar ve çakallar tarafından avlanıp yem olurlardı. Tek evladını kaybetmek Ursula'nın annesi için çok acı olsa da, bir yandan da tekrar hamile kalacağı anlamına geliyordu. Oğlunu emzirirken âdetten kesildiği için yumurtlayamıyor ve bu nedenle hamile kalamıyordu. Bu, doğacak çocukların yaş aralarını açmak için doğanın öngördüğü evrimsel bir olaydı. Bir çocuk, kabilenin mevsimsel göçlerine ayak uydurabilecek kadar yürüyebildiğinde annesi tekrar hamile kalabiliyordu. Bu da üç veya dört yıl sürüyordu. Böylece, annesi oğlunu kaybettikten bir yıl sonra Ursula'yı dünyaya getirdi.</span></p>

  <p class="calibre1"><span class="calibre2">Aylardan marttı, günler uzamaktaydı ve kabile kış aylarını geçirdiği kıyı bölgesinden yükseklere göç etmişti. Yılın iyi bir zamanıydı; Ursula'nın annesi ilkbaharın gelmesini hep dört gözle beklerdi. Kışın kıyılar çok nemli ve sefil oluyordu. Sığmacak mağara yoktu ve kaba odundan veya hayvan postlarından yaptıkları barınaklarda elden geldiğince düzgün bir yaşam sürdürmeye çalışıyordu. Bu barınakların eve benzer bir tarafı yoktu; içlerinde yaşamak çok zor ve rahatsızdı. Fakat dağlardan aşağıya inmek zorundaydılar; yüksekler çok soğuktu ve karınlarını doyurmak için avlayacakları hayvanların hepsi kıyılara iniyordu. Orada da bir sürü avlanacak hayvan olmasına rağmen yakalaması çok zordu. Ursula'nın annesi, yılın o aylarında sürüler halinde düzlüklere gelen bizonları çok seviyordu. Fakat bunları uçsuz bucaksız düzlüklerde yaya olarak avlamak neredeyse olanaksızdı. Bu çok güç ve tehlikeli bir işti. Bizonlar ihtiyatlı, aç ve huysuz oluyordu. Daha bir yıl önce, gruptan iki kişi, kaçışan bir sürü tarafından çiğnenip ölmüştü. Bu olaydan sonra herkes, bizon avının çok riskli olduğuna karar vermiş ve bunun üzerine kışın bizon avından vazgeçilmişti. Küçücük bir kabilenin iki avcısını kaybetmesi çok önemliydi, zira bunların geride kalan kadınlarına ve çocuklarına bakmak gerekiyordu. Kabile dayanışma halinde geçinip gitmekteydi ve geride kalanlar kaderlerine terk edilemezdi.</span></p>

  <p class="calibre1"><span class="calibre2">Bizon avından vazgeçtikten sonra, yiyecek sağlamak için hayvan leşi bulmak veya biraz yükseklerde yaşayan kırmızı geyikleri avlamak gerekiyordu. Leş bulup bunun etini koparmak avcılar için çok moral bozucu ve tehlikeli bir işti. Aslan veya leoparların öldürdüğü hayvanların leşlerini bulmak için kilometrelerce yürümek gerekiyordu. Hava açık olduğu zamanlar, tepede daireler çizen çaylaklara bakarak yön bulmak daha kolaydı. Fakat çoğunlukla leşlere doğru yönelen çakalların sesini dinlemek ve buna göre yön belirlemek gerekiyordu. Çakallara karşı koyabilmek için en az beş kişi gerekliydi. Bu beş kişi, mümkün olduğu kadar yüksek sesle bağırarak, çakallar neye uğradığını anlamadan, leşe doğru koşuyorlardı. Aralarından iki tanesi leşin etlerini ve ilikçe zengin olan kaburga kemiklerini koparıp alırken, diğerleri bağırarak ve taş atarak çakalları uzak tutmaya çalışıyordu. Bundan sonra önemli olan, çok çabuk ve muntazam bir şekilde geri çekilmekti ve bu da daha çok bağırmayı ve taşlamayı gerektiriyordu. Önemli olan leşin üstünde biraz et bırakmaktı. O zaman çakallar buna saldırıyor ve kaçıp kurtulması kolay oluyordu. Kısacası, bu çok sefil ve onur kırıcı bir işti. Çakallar, ağızlarından akan salyalar ve ürkütücü ulumalarıyla korkunç hayvanlardı. Bu şekilde bir yaşam sürdürmenin hiçbir asil tarafı yoktu ve herkes bu ıslak düzlüklerden mümkün olduğunca çabuk kurtulup, en azından daha iyi avlanabildikleri dağlara geri dönmek istiyordu.</span></p>

  <p class="calibre1"><span class="calibre2">Afrika'da kışı geçirip dönen kırlangıçlar gökte görnnür görünmez göç işareti veriliyor ve kabile kuzeydeki dağlara doğru yola çıkıyordu. Bizonlar yazın otladıkları Parnassus'uıı düzlüklerine varmadan önce dağlara çıkmak gerekiyordu; o zaman onları mağaralarının aşağısındaki iki yanı dik yamaçlı vadiden geçerken tuzağa düşürüp yakalama şansı oluyordu. Fakat bü bile kolay bir iş değildi. Açık alanda bizonların iki kişiyi ezip öldürdüğü düşünüldüğünde, sürünün on metre genişlikteki dar bir alanda ne kadar tehlikeli olabileceği kolayca anlaşılır. Her zaman olduğu gibi, kabile üyeleri bunun da en iyi şekilde nasıl başarılabileceğini tartışıp dururlardı. Bu durum böyle sürüp giderdi. Bazıları, vadinin ağzına barikat kurup tıkamayı ve bizonları bu şekilde bir yere sıkıştırıp taşlayarak veya mızrakla avlamayı önerirdi. Bunun tehlikeli olan tarafı, bizonlardan bazılarının olayı sezip sıkıştırıldıklarını anlayınca geri dönüp saldırmasıydı. Bir ton ağırlığında saldıran kas ve boynuzlar düşünün. İnsanlar buna karşı koyamaz, hepsi yamaçlardaki kayalara yapışıp kalırlardı. Kaçmaya çalışan hayvan soluyup terleyerek sürüye geri döndüğünde diğer hayvanları da ürkütür ve hepsi birden korkunç bir hızla vadinin ucuna doğru hücuma geçerdi. Daha az cüretkâr olanlarsa böyle bir yöntemin tehlikelerine işaret eder ve sürü vadiden geçtikten sonra sürüden ayrılanları avlamayı önerirlerdi. Pek kahramanca bir yaklaşım olmasa da, bu yöntem çoğu zaman işe yarardı. Geride kalıp sürüden ayrılan bizonlar genellikle yaşlı da olsa, etlerinin tadı çakalların elinden alınan hayvan leşlerinden çok daha lezzetliydi.</span></p>

  <p class="calibre1"><span class="calibre2">Bu tartışmalar sürüp giderken Ursula'nın annesi mağaradaki ilkbahar kampına sığınmıştı. Kabile göç halindeyken çocuk doğurmak olağandışı bir durum değilse de, yerleşik durumdayken doğum yapmak çok daha rahat oluyordu. Mağaranı n içi kuruydu ve güneş yükseldikçe daha da çok ısınıyordu. Doğumdan önce buraya geldiğine çok seviniyordu.</span></p>

  <p class="calibre1"><span class="calibre2">Derinliklerden gelen kokuya bakılırsa, burası kışın ayı ini olarak kullanılıyordu. Alaska'nın büyük boz ayılarından bile daha iri olan bu kocaman ve korkunç yaratıklar kabile için son derece tehlikeliydi. Çoğu kez avcılara saldıran bu ayıları öldürmek çok özel bir olaydı. Fakat, Ursula'nın içinde doğduğu mağarada kışın yaşamış olan ayı burayı çoktan terk etmişti ve sonbahara kadar geri dönme tehlikesi yoktu.</span></p>

  <p class="calibre1"><span class="calibre2">Ursula'nın doğumu sorunsuz olmuştu ve annesinin en büyük ablasının yardımıyla gerçekleşmişti. Teyzesi, çakmaktaşından yapılmış olan keskin bir bıçakla Ursula'nın göbek kordonunu kesip bağlamıştı. Ondan önce doğmuş olan ve sonra doğacak olan tüm bebekler gibi, Ursula da ciğerlerine giren ilk havayla birlikte büyük bir yaygara atarak dünyaya gelişini ilan etmişti. Birkaç saniye içinde kanı tarafından cınilen taze oksijen beyin ve kaslarına gitmiş ve göbek kordonunun görevini üstlenmişti. Derhal annesinin memesini emmeye ve anne sütünün doğal besinini almaya başlamıştı. Annesinin sütünde, bağışıklık sistemi gelişinceye kadar onu bulaşıcı hastalıklardan koruyacak olan antikorlar vardı. Kabiledeki bazı doğumlarda olduğu gibi zor bir doğum olsaydı ve annesi ölseydi, bu, Ursula'nın da ölmesi anlamına gelecekti, zira o zamanlar anne sütü yerine geçip bebeği besleyebilecek hayvan sütünden yoksunlardı.</span></p>

  <p class="calibre1"><span class="calibre2">Annesi birkaç gün Ursula ile birlikte mağarada kaldıktan sonra kabile içindeki esas görevine geri döndü: yeterli miktarda yiyecek sağlamak. İlkbahar kampının yeri dikkatle seçilmişti; aşağıda, tepelerdeki yazlık otlaklara giden bizonların geçtiği vadiye yakın ormanlık yamaçlar vardı. Burayı, daha doğuda bulunan yerlerden avlanmak için gelen bir avcı kafilesi birkaç bahar önce keşfetmişti. Avcılar buraya geldiklerinde tamamen farklı bir insan türü olan Neandertallerden oluşan küçük bir grupla karşılaşmışlar ve bu insanlardan kaçınmaya çalışmışlardı. Bunlar çok güçlü, bodur ve soğuğa dayanıklı yaratıklardı; fakat gelenlere karşı bir saldırganlık göstermemişlerdi.</span></p>

  <p class="calibre1"><span class="calibre2">Ursula'nın kabilesi bir sene sonra aynı yere geldiğinde Neandertallerin burayı terk ettiğini gördü. Sanki bir yıl önce gelen avcı grubundan korkmuşlar ve onlarla savaşacak güçte olmalarına rağmen karşılarındakilerin ne kadar kuvvetli olduğunu anlayıp, mücadele etmektense daha yükseklere gidip yerleşmeyi tercih etmişlerdi. Ursula'nın kabilesinin mitolojisinde, kış aylarında kamp ateşi etrafında anlatılan Neandertallere ait birçok hikâye vardı. Bugün çok az rastladığımız bu hikâyeler, bir zamanlar ortalıkta epey dolaşmış olmalı. Kabile, Neandertallerin terk ettiği eski mağaraların hemen hepsinde onların başlıca aleti olan ağır baltalar buldu. Ursula'nın kabilesindekilere göre bu aletler kaba ve eskiydi; onlar da Neandertallerin kullandığı taşlardan aletler yapıyorlardı, fakat bunlar çok daha fazla işe yarıyordu. Örneğin, çakmaktaşından ince parçalar kıyıyor ve bunların' kaba kenarlarını törpüleyerek düzleştiriyorlardı. Her erkek çakmaktaşından kendi bıçak ve törpüsünü yapmayı öğrenmek zorundaydı. Tabii bazıları bunda daha usta oluyordu. Bunlar, öncelikle uygun çakmaktaşını bulmayı bilen veya taşın neresinden en iyi alet yapılabileceğini kestiren kişilerdi. Geride bıraktıkları taşlara bakılırsa Neandertaller bu alanda hiç başarılı olamamışlardı. Neandertaller garip yaratıklardı ve onlar da, Ursula'nın kabilesindekiler de birbirlerinden kaçmayı tercih ediyorlardı. Neandertallerin avlandığına ilişkin kanıtlar gün gibi ortadaydı. Eski mağaraları at ve bizon kemikleriyle doluydu ve daha kuzeyde bir yerde yabani hayvan kemikleriyle dolu bir uçurum vardı. Besbelli bu hayvanlar uçurumdan aşağı yuvarlanmış ve burada kesilmişti. Avcılar ara sıra, ormanlarda veya daha uzaklardaki yamaçlarda küçük gruplar halinde dolaşan Neandertallere rastlıyorlardı. Bunlar çok çekingenlerdi ve avcılarla karşılaşmamak için ağaçların arkasına saklanıyorlardı.</span></p>

  <p class="calibre1"><span class="calibre2">Avcılar da hiçbir zaman Neandertallere saldırmıyorlardı. Bazıları nadiren yiyecek olarak bunları avlamaya kalkışmış olsa bile, insana benzeyen yaratıkların avlanmasının itici bir yanı vardı; âdeta bir tabuydu.</span></p>

  <p class="calibre1"><span class="calibre2">Ursula doğduğunda etrafta çok az Neandertal kalmıştı. Ursula'nın ataları onun doğumundan çok önceleri, yavaş yavaş Yakındoğu'dan çıkarak Türkiye üzerinden buralara gelmişlerdi. Gelirken, kuzeyde günümüzde Karadeniz'i oluşturan büyük tatlı su gölünü güneyde Ege Denizi'nden ayıran boğazdan geçmişlerdi. Eski zamanlarda şartlar değişip havalar soğudukça, kabileler Ortadoğu'ya doğru geriler, Neandertaller de işgal edilen topraklarını geri alına fırsatını elde ederlerdi. Fakat Ursula'nın kabilesi Avrupa'nın çok içerlerine kadar ilerlemişti; bu nedenle ataları gibi Ortadoğu'ya dönmediler.</span></p>

  <p class="calibre1"><span class="calibre2">Ursula ve kabilesi Neandertallerden çok farklıydılar. Ortadoğu ve Afrika'nın ısıyı depolamak yerine dağıtmayı gerektiren sıcak iklimine ihanet ederek, biraz daha uzun fakat çok daha ince bir yapıya sahiptiler. Neandertaller, Avrupa'nın soğuk havalarına dayanabilmek için 250 bin yıllık süreç içinde ısı kaybını azaltan kuvvetli ve sağlam bir yapıya sahip olmuşlardı. Yüzleri de farklıydı; alınları geriye doğruydu ve kaşlarının üstünde çıkık kemikleri vardı. Çeneleri ise yok gibiydi. Diğer taraftan, Neandertallerin, soğuk havanın ciğerlerine ulaşmadan ısınmasını sağlamak istercesine çok büyük ve çıkık olan burunlarına karşın, Ursula'nın kabilesindeki insanların ufak ve göze çarpmayan burunları vardı.</span></p>

  <p class="calibre1"><span class="calibre2">Bu fiziksel özellikler, Neandertallerin yavaş yavaş yok olmasının ve bunların Avrupa'daki yerlerinin Ursula'nın kabilesi ve diğer çağdaş insanlar tarafından istila edilmesinin nedenlerini açıklamaya yetmez. Neandertallerin yok olma süreci, bunların en sonuncusu İspanya'da ölünceye dek, 15 bin yıl sürmüştür. Bu süreç içerisinde bilindiği kadarıyla, savaşlar veya Avrupa'da yakın çağlarda gelişen sömürge hareketleri gibi, "ilk ulus" olan Neandcrtalleri ortadan kaldırmaya yönelik çabalar yer almamaktadır. Bunun öncelikli nedeni, bunları gerçekleştirebilmek için gerekli olan politik örgütlenmelerin Ursula'nın devrinde mevcut olmayışıdır. Onlarınki, daha çok toprağa veya silaha sahip olmak isteyen bir devlet değildi; sadece günden güne yaşamlarını sürdürmeye çalışan insanlardan oluşan bir gruptu. Neandertallere üstün gelerek hâkimiyet kazanmalarının nedeni, çakmaktaşı sanatında ileri olmaları da değildi. Ursula'nın kabilesinin yaşamını başarıyla sürdürebilmesinin tek sebebi, bu insanların sahip olduğu ileri iletişim ve sosyal örgütlenme yeteneğiydi.</span></p>

  <p class="calibre1"><span class="calibre2">Ursula, doğumunu takip eden birinci yılı yiyecek bulmak için dolaşan annesinin kucağında, çoğunlukla ilkbahar kamplarına yakın ormanlarda geçirdi. İlkbahar zor yiyecek bulunan bir aydı; ağaçlarda henüz meyve olmadığı için kabilenin tek yiyecek kaynağı, erkeklerin avladığı birkaç geyik ve bazen de bizon olurdu. Ursula yürümeye başlar başlamaz annesine ormanda yardım etmek zorunda kaldı. Dere kenarlarında yakalanacak kurbağalar, çalılıkların arasında bulunacak kuş yumurtaları, bir değnekle kazıp çıkarılacak bitki kökleri ve sapları veya bir karaca boynuzu parçası olabilirdi. Ormanın en iyi mevsimi sonbahardı: Ağaçlarda fındık, yerlerde mantar türleri ve çalılarda böğürtlenler bulunurdu. Mevsimler değiştikçe kabile de bir kamptan diğerine taşınırdı. Yazlar, dağlarda yabani tavşan ve geyik; sonbaharlar ise meşe ormanlarında ve vadilerde dönen sürüleri avlayarak geçerdi. Kışın, ilkbahar yeniden gelinceye kadar, düzlüklere inilirdi. Bu düzen yıllar boyunca böyle devam etti. Bazı yıllar daha iyi geçer, av daha çok olur ve daha az çocuk yaşamını yitirirdi. Bazılarıysa bu kadar şanslı geçmez ve uzun süren kış aylarında birçok yaşlı ve çocuk açlıktan ölürdü. Yaşam çok zordu; güçlü bir bünye ve oldukça fazla şans isterdi.</span></p>

  <p class="calibre1"><span class="calibre2">Ursula şanslı olanlardan biriydi ve yaşadı. Annesi yirmi dokuzunda, Ursula henüz on iki yaşındayken öldü. Ölmeden önce bazı dişleri dökülmüş ve bacağını düşüp fena halde kırmıştı. Yarası iltihaplandı ve bundan altı hafta sonra kan zehirlenmesinden öldü. Annesinin genç yaşta ölmesi Ursula'nın yaşamını fazla etkilemedi. Neredeyse tamamen olgun bir insan olmuştu ve kendi iki çocuğu daha çok küçük olduğu için günlük yaşamında yardıma ihtiyacı olan teyzelerinden biri tarafından evlat edinildi. Ursula'nın esmer güzelliği ve gelişmekte olan vücudu kısa zamanda genç erkekleri etkilemeye başladı. Bunlar birbirleriyle yarış ederek veya kavgaya tutuşarak Ursula'nın dikkatini çekmeye çalışırlardı. Bir tanesi geyik boynuzu yontup at yelesinin tellerine dizerek bir kolye yapıp Ursula'ya hediye etmişti. Bir diğeriyse, çakmaktaşından ustaca yapılmış bir bıçak vermişti. Bıçak o kadar güzeldi ki ancak süs olarak kullanılabilirdi. Gençlerden biri de her av dönüşü Ursula'yı ziyaret eder ve avladığı şeyler arasında öncelikle onun seçim yapmasını isterdi. Bunların hepsi kendilerince Ursula için rekabet ediyor ve ona yararlı bir eş ve çocuklarına iyi bir baba olacaklarını kanıtlamaya çalışıyorlardı. Hayranları arasından birini seçmeye zorlanan Ursula, teyzesinin getirdiklerinden memnun olduğu için üzerinde ısrar ettiği avcı genç yerine, kolye getireni seçti.</span></p>

  <p class="calibre1"><span class="calibre2">Ursula, tıpkı annesi gibi on beş yaşındayken, ilkbaharda kızını doğurdu. Ormanda yiyecek peşinde koşarken onu sırtında taşıdı ve emzirdi. Dört yıl sonra bir kızı daha oldu. Kızların ikisi de kuvvetli ve sağlıklı bir şekilde büyüdüler ve Ursula, her biri ona bir kız torun verinceye kadar yaşadı. Torunları doğduktan birkaç yıl sonra, olgun bir yaş sayılan otuz yedisinde iken öldü. Dişlerini kaybetmeye başladıktan sonra yemekleri çiğneyemediği için giderek zayıf düşmüştü. Kabile kışı geçirmek için dağlardan inmeye hazırlanırken onlarla gidemeyeceğini anlamış, kendinin ve çocuklarının doğmuş olduğu mağarada kalıp ölümü beklemek istemişti. Ailesi onu bırakmak istemese de, kıyıya kadar inen yolculukta kabilenin onu taşıyamayacağını da biliyorlardı. İki kızı onu ayı postuna sarıp mümkün olduğu kadar rahat etmesini sağladılar ve gözleri dolu dolu olarak onu son kez öpüp kabileyle birlikte yola çıktılar. Ursula mağaranın kapısına oturup aşağıdaki uçsuz bucaksız düzlüklere bakarken kabiledekilerin ufak noktalar halinde göründüğünü düşünüyordu. Belki de uyumak üzereyken gördüğü bir hayaldi bu. Sabah olduğunda bu dünyadan göçüp gitmişti. Üzerindeki yırtık ve kanlı ayı postu, hızlı ve vahşi ölümünün tek tanığıydı. Ayı geri dönmüştü.</span></p>

  <p class="calibre1"><span class="calibre2">Ursula'nın, her iki kızının da çocukları ve torunları kanalıyla günümüze dek uzanacak bir anneler sülalesi oluşturacağından pek tabii ki haberi yoktu. O zamanın tek kabile annesi olacağını bilemezdi elbet. Bugün, Ursula'nın kabilesinden gelen herkesin arkasında, ona kadar uzanan doğrudan ve kesintisiz bir çizgi bulunur. Ursula'nın kabilesindekiler Avrupa'yı kolonileştiren ilk çağdaş insanlar olmuşlardır. Bunlar çok kısa bir zaman içinde Avrupa kıtasının tümüne yayılmış ve Neandertalleri ortadan kaldırmışlardır. Bugün Avrupa halkının yüzde ll'i doğrudan Ursula'nın soyundan gelmektedir. Avrupa'nın ■ dört bir yanına yayılmış olmakla beraber, daha çok Batı İngiltere ve İskandinavya'da yaşarlar. Çedar Adam belki de, onların eski üyeleri arasında en çok bilinenidir.</span></p>

  <p class="calibre1" style="text-align: right;"><a id="bookmark4"></a><span class="calibre2">16</span></p>

  <h1 class="calibre1" id="sigil_toc_id_14" style="text-align: right;"><a id="bookmark5"></a><span class="calibre2">XENIA</span></h1>

  <p class="calibre1"><span class="calibre2">Ursula'nın ölümünün üzerinden 20 bin yıl geçmişti. Artık, zamanımızdan 25 bin yıl öncesindeydik ve dünya daha da soğuktu. Neandertaller yok olmuştu ve çağdaş insanlar Avrupa'yı ele geçirmişlerdi. Batıda İngiltere'nin ovalarından doğuda Kazakistan'a uzanan sonsuz düzlüklerde, güney sınırlarındaki birkaç huş ve bodur söğüt ağaçları dışında hiç ağaç yoktu. Bu çıplak ve fırtınalı yörede, geniş kutup bölgesinden esen rüzgârlar, sıcaklığı günlerce ve haftalarca sıfırın altında yirmilere düşürürdü. Hiç de konuksever olmayan soğuk Avrupa tundralarında, yine de canlı kalmak ve yemek için bir şeyler bulunuyordu. Büyük bizon ve rengeyiği sürüleri düzlüklerde ağır ağır dolaşır ve zengin otlaklarda beslenirdi. Ayrıca, avlanacak yabani at ve eşekler vardı. Fakat, korkacağı hiçbir düşmanı olmayan en üstün hayvanlar, tüylü dev mamutlardı. İnsanoğlu gelinceye dek hiçbir doğal düşmanları yoktu.</span></p>

  <p class="calibre1"><span class="calibre2">Xenia, ilkbaharın sonuna doğru rüzgârlı ve karlı bir günde doğdu. Aylardan nisan olmasına rağmen, kışın yerleri örtmüş olan kar, alçak yerlerin dışında henüz erimemişti ve kampın etrafı kalın bir sulu çamur tabakasıyla kaplıydı. Xenia, yaklaşık üç metre çapında ve iskeletinin hemen hemen tamamı mamut kemiklerinden yapılmış yuvarlakbir kulübede dünyaya geldi. Kulübenin kapısını dev boyutlarda iki sivri hayvan dişi oluşturuyordu. İçerisini soğuktan korumak için kapı üç kat bizon derisiyle örtülmüştü. Kemiklerin arasındaki boşluklar yosun ve toprakla doldurulmuş, kulübenin damı ise söğüt dallarından oluşturulan bir kafes tezekle örtülmüştü. Kulübenin ortasındaki ocakta yanan ateşten yayılan kırmızı ışık iç duvarları aydınlatmaktaydı. Ateşte odun yoktu; çevredeki bütün ağaçlar aylar önce ateş yakmak için kullanılmıştı. Xenia'nın burnuna gelen ilk koku, ocakta yanan kemiklerin unutulmaz kokusuydu. Tundra; rengi atmış bizon ve mamut kemikleri çöplüğüydü âdeta. Bu kemikler, istenmeyen ve hoş olmayan bir yakıt kaynağıydı; yine de, soğuktan donmaktansa bu leş gibi kokuyu çekmek yeğdi.</span></p>

  <p class="calibre1"><span class="calibre2">Kamp, ağır ağır akan kocaman bir nehirden yaklaşık bir buçuk kilometre kadar uzakta, hafif yüksek bir alanda kurulmuştu. Yazlık otlaklarına gidip gelen bizon sürüleri yıllar bolunca bu nehirden geçmişti. Tıpkı Ursula'nın kampının bizonların göç güzergâhına yakın oluşu gibi, Xenia'nınki de bu emin yiyecek kaynağından yararlanmak için tam bu bölgede kurulmuştu. Ursula'nın zamanından sonra teknolojide bazı ilerlemeler olmuştu. Ucu çakmaktaşından yapılan mızrak sanatı gelişmişti. Mızrağı fırlatmak için kullanılan ve kısa kemiklerden ya da odundan yapılan parçalar da geliştirildiğinden, mızraklar daha uzaklara fırlatılabiliyor ve hedeflerini daha iyi buluyordu. Farklı kabileler, nehirleri geçerken veya yaz aylarının sonuna doğru tundralarda avlanırlarken birbirleriyle karşılaştıklarında, bu tür yenilikler ve buluşlar da yayılmaya başladı.</span></p>

  <p class="calibre1"><span class="calibre2">Bizonlar, her yıl aynı noktadan, nehrin kıvrıldığı yerden geçer ve oluşturdukları büyük dalgalar kıyıya ıslak toprak ve çakıl yığarciı. Göç eden sürüler nehir kıyısında kendilerine bir yol açmışlardı, fakat kıyı her yıl biraz daha yükselmekte ve bizonların sudan çıkmasını zorlaştırmaktaydı. Bu hayvanların kafaları çalışsaydı kendilerine daha emin bir geçiş noktası seçerlerdi; ama hiç öyle olmadı, aynı güzergah asırlar boyunca kullanıldı ve asla değişmedi. Bizonların, insanların aksine, körü körüne inat etmesi ve çevre şartlarına uyum sağlayamaması Xenia'nın kabilesinin işine geliyordu. Yorgun bizonlar, nehirden çıkmak için çabalayıp ayaklarının altında çöken ıslak toprakta sendelerken, mızraklar hedeflerini kolayca buluyordu. Avcılar, sürüye görünüp hayvanları ürkütmemek için, kendilerine mamut kemiklerinden ve derisinden saklanacak bir yer de yapmışlardı.</span></p>

  <p class="calibre1"><span class="calibre2">Bizon sürüleri nehri her yıl aynı yerden ve aynı zamanda geçiyorlardı. Kabiledekiler, uzayan günlere ve güneyden göç eden kazlara bakarak bizonların ne zaman geleceğini biliyorlardı. Bu zamanlarda avcılar siperlerin arkasında yerlerini almak üzere hemen nehre yönelirlerdi. Bizonlar geldiklerinde çok hızlı hareket ederlerdi. Bunların nehri tümüyle geçmelerini beklemek doğru olmazdı. Onlardan önce yerleşmek gerekirdi. Yaklaştıklarının ilk işareti, güneydoğu yönünden gelen, uzaktan gök gürültüsüne benzeyen ve rüzgârlara etrafa dağılan bir uğultu olurdu. Giderek yaklaşan bu sesle adrenalin çoğalır ve avcılar mızraklarını kontrol ederlerdi. Davul gibi gümbürdeyen binlerce ayak sesi giderek yükselirdi. Derken, kulağa gelen ilk su sesi, önde giden bizonların, gözle görülmemekle beraber, nehrin karşı kıyısından suya daldıklarının haberini verirdi. Avcılar siperlerinin arkasında yere çöker ve hayvanlar nehri geçinceye kadar, iki-üç dakika süren bekleyiş onlara sonsuza dek sürecekmiş gibi gelirdi.</span></p>

  <p class="calibre1"><span class="calibre2">Sonunda, sırılsıklam ıslanmış olmalarına rağmen yollarına devam etmeye kararlı görünen öncü hayvanlar sendeleyerek kıyıya çıkarlardı. Bu dev cüsseli, kızıl kahve renkli canavarlar ayaklarının gömüldüğü toprakta dengelerini bulmaya çalışırken, diğerleri arkalarından gelip onları ittikçe paniğe kapılır, fakat sonunda büyük bir hızla, çömelip pusuya yatmış olan avcıların bir-iki metre yakınından geçerlerdi. Ancak avcılar hayvanların nehirden uzaklaşma çabaları yavaşlayıncaya kadar beklerdi. İşte ondan sonra, saklandıkları hayvan postlarının arasından bizonların böğrüne doğru mızraklar uçuşurdu. Genellikle boyun ve göğse nişan alınırdı. Mızrakların jilet gibi keskin uçları bizonların böğürlerinin derinliklerine dalardı. Yaralı hayvanların gözleri yuvaları içinde döner ve acıyla âdeta kükrerlerdi. Bir bizonun hemen ölmesi nadiren gerçekleşirdi; bunun için mızrağın bir damara isabet etmesi veya hayvanın ciğerini parçalaması gerekirdi. Avcılar, acı içinde tundraya doğru koşan yaralı hayvanların peşinden gider ve şansları varsa kısa bir süre sonra düşenleri, mızraklarını kalplerine batırmak suretiyle öldürürlerdi. Yaraları çok derin olmayan bizonlar ise tundrada kilometrelerce yol gittikten sonra düşüp ölürdü.</span></p>

  <p class="calibre1"><span class="calibre2">Bizon kan kaybına veya nefes darlığına yenik düşerken, avcılar onu öldürmek için yaklaşır, hayvanın gözleri puslanıp da dili dışarı çıkıp ölünceye kadar mızraklarını göğsüne batırırlardı. Daha sonra, çakmaktaşından yapılmış olan bıçaklarıyla hızla derisini yüzer, etini keser ve genellikle epey uzakta kalmış olan kamplarına götürürlerdi. Çok bizon avladıklarında yalnızca but ve omuzların en iyi kısımlarını, ciğer, kalp ve böbrekleri alır, diğer yerleri bırakırlardı. Milyonlarca yıl sonra arkeologlar, bu hayvanların nasıl öldüğünü, ancak boyunlarına batıp kalmış mızrak uçlarından anlayacaklardı.</span></p>

  <p class="calibre1"><span class="calibre2">Bizon avının etiyle birkaç hafta idare edilir; bu arada tundrada son karlar erir ve günler uzardı. Bu süreç içinde, güneydeki kışlık yerlerinden tundraya göç eden kaz, ördek ve çaylaklar, tundrada ot ve yosunların arasında yuva kurardı. Bizon avından sonra birkaç hafta rahat yaşam süren avcılar ise, bu sefer kuş sürülerini takip etmek için kuzeye doğru yol almaya başlarlardı. Xenia ve kabilesindekilerin ömrü bir kamptan ötekine göç etmekle geçerdi. Önemli olan, kıraç kış ayları için gerekli olan yiyecek ihtiyacını yazın sağlayabilmekti. Xenia'nın kabilesi bu konuda tamamen göçmen kuşlara bağlı olduğu için, onları yaz ayları boyunca takip etmek zorundaydı. Tekerlekli araçları, hatta kızakları bile olmadığı için her şeyi taşımak zorundaydılar. Mamut kemiklerinden yapılan çerçeveler ertesi yıl tekrar kullanılmak üzere oldukları yerde bırakılabilirdi, fakat hayvan postlarından yapılan örtülerin ömrü yalnızca bir yıldı. Yedek malzeme kıt olduğu için, bu uzun yürüyüşlere katılamayacak olan hasta, ihtiyar ve güçsüzler oldukları yerde ölüme terk edilirdi. Anneler, ancak çocukları kabileyle birlikte yürüyebilecek duruma gelince tekrar hamile kalırlardı.</span></p>

  <p class="calibre1"><span class="calibre2">Erken gelişen bir kız olan Xenia, sarı saçlarını ve gri mavi gözlerini babasından almıştı. O da kabilenin diğer çocukları gibi kampta sağa sola koşarak annesine yardım ediyordu. Yazın, babası yabani eşek avlamaya giderken bazen onunla birlikte gitmesine izin veriliyordu. Babası bir av yakaladığında, Xenia da derisini yüzmek veya etini kesmekte ona yardım ediyordu. Böyle zamanlarda, ara sıra başka kabilelerden insanlarla karşılaşıyorlardı. Çoğunlukla bu karşılaşmalar dostça olur ve insanlar birbirlerini tanımaya ve daha önce karşılaştıkları insanları hatırlamaya başlarlardı. Birbirlerine, öncelikle hava ve avcılıkla ilgili olarak, arada sırada da aileleri hakkında bilgiler verirlerdi. Bu insanlar mükemmel bir dil konuşmasalar da, temel konularda anlaşabiliyorlardı. Bazen gençlerden biri diğer kabileye gider ve hatta onlara bir mevsim boyunca misafir olurdu. Bu şekilde aralarındaki iletişim artan insanlar, geniş, soğuk ve uçsuz bucaksız tundrada yayılmayı sürdürürlerdi.</span></p>

  <p class="calibre1"><span class="calibre2">Günün birinde Xenia hamile kaldı. Hamileliği çok zor geçti; sonlarına doğru güçlükle hareket edebilir hale gelmişti. Güçlü kuvvetli bir kız olmasına rağmen karnı büyüdükçe yürüyemez oldu. Önce annesi, daha sonra kabilenin diğer kadınları onun için endişelenmeye başladılar. Neyse ki yazlık kamplarındaydılar, yiyecek boldu ve daha birkaç hafta göç etmek zorunda değillerdi. Kadınlar, yer değiştirmek konusunda değil, Xenia'nın yakında bir değil iki bebek doğuracak olmasından ötürü endişeleniyorlardı. Başa gelebilecek en kötü şeylerden biriydi bu. Bir annenin iki bebeği birden emzirip taşıması mümkün değildi. Bu yüzdendir ki doğa, bebeği bü-yüyünceye kadar annenin yeniden hamile kalmasını önlüyordu. Kadınlık hormonu da buna uyum sağlamıştı. Yine de, doğumların yüzde 1'inde, Xenia'nın durumunda olduğu gibi, ikiz bebekler oluyordu. Daha önce de ikiz doğumlar olmuştu; böyle durumlarda, kabilenin kurallarına göre, bebeklerden küçük olanın derhal öldürülmesi gerekiyordu. Ancak, bebeğini kaybeden ve hâlâ sütü olan bir kadın varsa ikizlerden birini onun emzirmesine izin veriliyordu. Fakat o yıl doğan bebeklerin hepsi yaşamıştı.</span></p>

  <p class="calibre1"><span class="calibre2">Xenia, bu son derece zalim fakat zorunlu gelenekten bihaberdi; ikiz doğumlarda bebeklerden biri derhal öldürülüp gömüldüğünden, bir batında iki bebek doğabileceğinden bile haberi yoktu. Xenia yakında ikiz doğuracağının farkında olmasa da, annesi bundan emindi. Endişelerini Xenia'nın babasına açtı; bu olağandışı bir olaydı, zira kadınlar doğum ve çocuk yetiştirme konusunda hiç konuşmazlardı. Babasının da ikizler konusundaki gelenekten haberi yoktu, fakat anlatılınca durumu kabullendi; ayrıca, Xenia doğumda ölürse diye de endişelenmeye başladı. Yine olağandışı olarak, Xenia'nın babası konuyu tundrada karşılaştığı ve Xenia'nın yaşında bir kızı olduğunu önceki karşılaşmalarından bildiği diğer bir avcıya açtı. Tesadüfen onun kızının da kısa süre önce bir oğlu olmuştu. Fakat bebek çok ufak ve sağlıksız olduğu için yaşaması beklenmiyordu. O akşam Xenia'nın annesiyle babası bir plan yaptılar. İkizlerden birini kaçırıp bu dostlarına vermeyi başarırlarsa, o da bebeği ölecek olduğunda kızına verebilirdi. Aslında, önceden anlaşmaya varma imkânı olmadığı için bu plan son derece tehlikeliydi.</span></p>

  <p class="calibre1"><span class="calibre2">O akşam geç vakit Xenia'nın ikiz kızları doğdu. Xenia ikisini kısa bir süre emzirdikten sonra, annesi ani bir kararla bebeklerden birini alıp dışarı çıktı. Onu yumuşak bir tavşan postuna sardı ve Xenia'nın babasına verdi. Babası derhal, diğer kabilenin yaklaşık otuz kilometre doğudaki kampına yöneldi. Oraya vardığında sabah olmuştu, onu arkadaşı karşıladı. Evet, kızının oğlu iki gün önce ölmüştü. Xenia'nın babası bebeği ona uzattı ve kararını bekledi. Kabul etmeseydi, bebeği öldürmekten başka bir çaresi olmayacaktı. Kızının, oğlunu kaybettikten sonra çektiği acıyı düşünen ve onun yerine bir kız evlat kabul edip edemeyeceğini bilemeyen dostu, sonunda aç bebeği almaya karar verdi ve kızına götürdü.</span></p>

  <p class="calibre1"><span class="calibre2">Xeniu, ikizlerinden diğerine ne olduğunu hiçbir zaman öğrenemedi. Tıpkı, bir kabile annesi olduğundan hiç haberi olmadığı gibi... Onda kalan kızı, bugün Avrupa'da hâlâ devam etmekte olan ve Avrupa'nın günümüzdeki nüfusunun yüzde 6'sını oluşturan uzun bir soyu başlattı. Evlat edinilen diğer kız bebek de yaşadı. Onun içinde büyüdüğü kabile ise, nesiller boyunca Orta Asya ve Sibirya'nın uçsuz bucaksız tundralarını aşarak daha doğuya göç etti ve sonunda Amerika kıtasına ulaştı. Bugün yerli Amerikalıların yüzde l'i doğrudan Xenia'nın soyundan gelmektedir. Avrupa'da Xenia'nın soyundan olup kıtaya yelpaze şeklinde dağılan üç dal vardır. Bunlardan biri halen çoğunlukla kıtanın doğusunda, diğer ikisi ise daha batıda olup Orta Avrupa ve Fransa ile İngiltere'ye kadar uzanmaktadırlar.</span></p>

  <p class="calibre1" style="text-align: right;"><a id="bookmark6"></a><span class="calibre2">17</span></p>

  <h1 class="calibre1" id="sigil_toc_id_15" style="text-align: right;"><a id="bookmark7"></a><span class="calibre2">HELENA</span></h1>

  <p class="calibre1"><span class="calibre2">Helena, 20 bin yıl önce, son buzul devrinin en haşin zamanında yaşadı. İskandinavya ve güney şehirlerinden Berlin ve Varşova'ya kadar uzanan bölgenin tümü buzullarla kaplıydı. Baltık Denizi ve Danimarka'dan Humber'a kadar Kuzey Denizi tamamen donmuştu. Kışın, Atlantik Okyanusu da donuyor ve güneyde Bordeaux'ya kadar buzullar oluyordu. O zamanlar, Avrupa kıtasına karadan bağlı olan İngiltere ve Galler'in orta bölümleri ve Güney İrlanda buzlar altındaydı. Tundra denilen ve kalıcı buzların üzerindeki ince bir toprak tabakası ve cılız bitkilerden başka bir şey olmayan çıplak alan yıldan yıla güneye ilerleyerek Akdeniz'e yaklaşacaktı. Dondurucu soğuklar ve yoğun kar yağışı nedeniyle kışın tundrada yaşamak olanaksız olduğundan, Kuzey Avrupa'nın birçok yerinde dolaşan avcı kabileler giderek Pirene ve Alp Dağları'na yönelmek zorunda kaldılar. Birçoğu, Rhone Nehri'nin geniş vadisine inerek Akdeniz sahillerine ulaştı. Akdeniz sahillerinde bugünkü gibi birçok lagün olmakla beraber, kıyı şimdikinden çok daha uzaktaydı. Sular kocaman buz tabakaları tarafından tutulduğundan, deniz seviyesi bugünküne oranla en az yüz metre daha alçaktı.</span></p>

  <p class="calibre1"><span class="calibre2">İnsanlar, kıyıda ve arkasındaki ormanlık bölgelerde makul bir yaşam sürebiliyorlardı. Helena'nın çocukluğu buralarda, annesiyle ormanlarda çeşitli mantarlar ya da suları hafif tuzlu olan lagünlerde istiridye toplayarak geçti. Babası ormanda tek başına dolaşır, küçük geyikleri ya da diğer hayvanları avlardı. Ancak yaz mevsiminin sonunda bataklıkların üstünü sabahın pusu kaplamaya başlayınca, kabile yine göç etmek üzere toplanmaya başlardı.</span></p>

  <p class="calibre1"><span class="calibre2">Bu mevsimde eşyalarını toplayan kabile, içerilere, dağlık bölgelere doğru yol alırdı. Fazla yük taşınmaz, yalnızca çok gerekli eşyalar alınırdı. Yolculukları sırasında bazen aynı yönde ilerleyen başka kabilelere de rastlarlardı. Aralarında hiçbir sorun çıkmaz; beraber yol alırlarken heyecanlarını ve beklentilerini paylaşırlardı. Bir süre sonra ormanlar azalmaya başlar ve tundra bölgesine erişirlerdi. Buraya gelinceye kadar nice tepeler, düz platolar ve nehir vadileri aşmış olurlardı. İşte, Helena'nın kabilesi de altı hafta yol gittikten sonra, hedefi olan Dordogne Vadisi'ne ulaşmıştı. Sarı gri kireçtaşından oluşan yüksek ve sarp kayalıkların arasından nehrin yeşil suları usul usul akıyordu.</span></p>

  <p class="calibre1"><span class="calibre2">Kabile, derinliklerinde bir mağara bulunan geniş bir kayayı kamp alanı olarak kullanacaktı. Önce erkekler mağaranın içlerine doğru gidebildiklere yere kadar gidip, boş olup olmadığını kontrol ettiler. Bu iş daima tehlikeli ve korkutucu bir görevdi. Mağaralarda çakal, aslan ve dev ayılar yuvalardı. Böyle bir durumda derhal orayı terk etmek veya ölüme boyun eğmek gerekirdi. Fakat bu yıl şansları vardı; mağara boştu. Kamplarını mağaranın yakınında kurdular. Uzun yolculuk sona ermişti. Helena ve beraberindekiler artık güneşin sıcaklığını hissederek, otuz metre aşağıda yavaş yavaş akmakta olan nehri seyrederek dinlenebileceklerdi. Manzara çok güzeldi. Yakındaki diğer bütün mağaralar ve kaya barınakları, birkaç gün içinde çevreden gelen diğer kabilelerle doldu. Bu insanların hepsi, tıpkı ataları gibi, yazın Güney Fransa'nın ortasında bulunan Massif Central bölgesindeki yüksek otlaklarda otlayıp, kışın aşağıdaki düzlüklere inen rengeyiklerini avlamak için buralara gelmişlerdi. Hayvanlar, gittiklere yere ulaşmak için Dordogne'u ve vadiyi geçmek zorundaydılar. Helena'nın kabilesi de onları bekleyecekti.</span></p>

  <p class="calibre1"><span class="calibre2">Herkesi ilgilendiren bu olayın gerçekleşmesine daha birkaç hafta vardı ve o zamana kadar pek çok hazırlık yapmak gerekiyordu. Helena'nın babası, o yılın başlarında öğrendiği bir sanatla, ince damarlı çakmaktaşının çekirdek kısmından yeni aletler yapmaya koyuldu. Bu yolla çok kaliteli, düzgün, hiçbir çatiağı veya başka herhangi bir kusuru olmayan aletler yapılabiliyordu. Helena'nın babası çok usta bir alet yapımcısıydı ve bu değerli taşla yapamayacağı şey yoktu. Neye ihtiyaç duyuluyorsa yapabilirdi. Bu sene, rengeyiklerini avlama zamanı gelince kullanacağı en sevdiği mızrağının kemik uçlarını yenilemeye karar verdi ve bu işe girişmek üzere mağaranın kapısına yakın bir yere oturdu. Taşın ortası, ufak bir peynir büyüklüğünde sert bir silindir şeklindeydi. Önce, yılların tecrübesiyle gelişen içgüdüsel bir hesaplama yaparak döndüre döndüre taşın ucundan iyi bir parça koparmak için neresine vuracağım hesapladı. Elindeki bu değerli taşın iç yapısını, moleküler bağların en zayıf düzlemini hissediyor gibiydi. Nihayet noktayı seçti. Taşı sol eline aldı, nehirde bulduğu ve sağ elinde tuttuğu büyük bir çakıl taşıyla kuvvetle vurdu. Taş bölündü ve kenarından, tıpkı beklediği gibi, uzun ve yaprak inceliğinde bir parça koptu. İşin havasına girmişken ve her şey yolunda giderken, taşı cebine koymadan önce aynı şekilde beş parça daha yaptı. Yaklaşık sekiz santimetre uzunluğunda ve iki buçuk santimetre kalınlığında olan bu parçalar son derece kullanışlıydı. Üzerlerinde biraz daha çalışmak suretiyle bıçak, kazıma aleti, mızrak ucu veya d Ha az işlevsel olarak kemik veya boynuz için kullanılabilecek birtakım aletler yapılabiliyordu. Elde ettiği bu parçaları dikkatle inceledikten sonra, üç tanesini mızrak ucu yapmak, bir tanesini rengeyiği postunu kazıyıp temizlemek ve ikisini de kemik işlerinde kullanmak üzere ayırdı. Taşların herhangi biri bu işler için kullanılabilir gibi görünmesine rağmen, o, tecrübesine dayanarak neyin nerede daha uygun olacağını biliyordu.</span></p>

  <p class="calibre1"><span class="calibre2">Bugün, mızrağının ucu için kemikten yeni bir takım ve Helena'nın annesi için de yeni dikiş iğneleri yapacaktı. Hâlâ geçen yıldan kalma mızrak uçları olmasına rağmen, zamanı olduğu takdirde, her av mevsimi yenilerini yapmayı tercih ederdi. Bu amaçla, on beş santimetre uzunluğunda ve gayet düzgün bir rengeyiği boynuzu seçti. Yazın başında rengeyiklerinin boynuzları dökülür ve yerine yenileri çıkardı. Bu yüzden boynuz bulmak kolaydı. Fakat, boynuzların bulunduğu yer yazın yerleştikleri bölgenin arkasındaki tepelerdeydi ve oraya ancak bir haftada gidilebiliyordu. Bir önceki sonbahar avda elde ettiği boynuzlardan bir miktar saklayabilirdi ve bazen böyle yaptığı olurdu. Fakat, yaz başında tepelere gitmekten çok zevk alıyordu. Bu bir aile geleneği haline gelmişti. Dedesi, babası yedi yaşına geldikten sonra her yıl onu da yanında götürmüştü ve babası da Helena'nın ağabeyine aynı şeyi yapmıştı. Babasının her zaman bu yolculuklardan kalma yedek geyik boynuzları olurdu. Bulduğu boynuzların sivri uçlarıyla işe yarayacağını düşündüğü diğer kısımlarını koparıp alır, gerisini bulduğu yerde bırakırdı. Kabileden biriyle bir anlaşma yapmıştı; severek işlediği boynuz eserler ün salmıştı, bunları taş örnekleriyle değiş tokuş edecekti. Oyularak işlenebilen iyi taşları bulmak için çok uzaklara gitmek gerekiyordu ve kendisi boynuz toplarken bir başkasının farklı bir yöne giderek taş toplaması çok mantıklıydı. Helena'ın babası bu anlaşmadan memnun bir şekilde mağaranın girişinde oturmuş, aşağıda akan nehri ve karşı yamaçtaki tepeleri seyrediyordu. O zaman sekiz yaşında olan Helena da babasının yanına gelip oturmuş, ona yardım ediyordu. Babasının el becerisi ona da geçmişti; bu yüzden babasına yardımcı olacak bir şeyler yapmak istiyordu.</span></p>

  <p class="calibre1"><span class="calibre2">İlk. iş, çakmaktaşını oymak için kullanılan aleti yapmaktı. Halı kesmek için kullanılan bıçak gibi kenarı düz olan bu alet kullanılarak, boynuz birbirine paralel çizgiler halinde kesilirdi. Helena'nın babası önce, yaptığı aleti yakından inceledi. Sonra bunun bir kenarını yere koydu, diğer kenarın üzerine de boynuzu yerleştirdi. Bunu, bıçak tam kemiğin kesmek istediği yerinin üstüne gelecek şekilde çok dikkatle ayarladı. Daha sonra çakıl taşıyla hızlı bir şekilde vurdu ve bıçak öbür taraftan çıktı. Her zaman başarılı olamasa da, bu kez sonuç mükemmeldi. Bu şekilde boynuzu beş eşit parçaya böldü. Bu eşitliği yakalamak bayağı zordu, ancak yaptığı kesme aleti o kadar başarılıydı ki, parçalar gerçekten tamamen birbirinin aynı olmuştu. Tek bir boynuz parçası bile israf edilmemişti.</span></p>

  <p class="calibre1"><span class="calibre2">Sonra, parçaları kemiğin ortasına kadar oymak gerekiyordu. Bu işlem en az bir saat sürdü. Sonunda kemiğin orta kısmına yaklaşınca oyma aletiyle iyice bastırıp büktü. Kemik biraz eğildi ve boylu boyunca çatırdayıp koptu. Babası on beş santimetre uzunluğunda ve iki buçuk santimetre eninde olan üçgene benzeyen bu parçayı dikkatle yerinden çıkardı. Evet, bu parça işlendikten sonra çok iyi bir mızrak ucu olmaya adaydı. Diğer parçalara da aynı işlemi uyguladı. Fakat bu kez bir terslik olmuş ve parçalardan biri sadece yarısına kadar kopmuştu; bundan yalnızca bir iğne yapılabilirdi. Babası bunu, oyma aletiyle birlikte Helena'ya verdi. Annesine dikiş dikerken yardım etmeye başladığı için artık iğne yapabilmesi gerekiyordu. Helena dikkatle parçayı işledi ve ucunu sivrileştirdi. Bitirince babasına gösterdi. İlk deneme olarak mükemmeldi. Babası tığını eline aldı. Bu aleti de çok amaçlı delikler açmak için kendisi hazırlamıştı, ucunda keskin bir taş parçası vardı. İyi bir tığ yapmak son derece zor bir işti. Tığın ucuyla iğnenin kör ucunu deldi ve iğneyi Helena'ya geri verdi. Helena koşarak, yaptığı iğneyi annesine göstermeye gitti.</span></p>

  <p class="calibre1"><span class="calibre2">Kalın ve sıkı giyinmek şarttı. Kış aylarında hava, haftalarca sıfırın altında 25-30 derece olurdu. Neyse ki hayvan postu boldu ve herkesin kendi üzerine uyan bir kıyafeti vardı. Bunların iç kısımları yabani tavşan, sincap veya benzeri yumuşak hayvan derileriyle kaplanırdı. Giysi dikmek kadınların göreviydi ve Helena'nın annesinin de bu iş için kuvvetli parmakları ve iyi gözleri vardı. Her hayvanın postunu biçimli bir şekilde keser, parçaları eşleştirir ve kendi tığını kullanarak kenarlarına delikler açardı. Sonra, rengeyiğinden elde edilen iplikle iğneyi bu deliklerden geçirir, deri parçalarını birbirine sıkı sıkıya tuttururdu. Bugün Helena için bir giysi dikiyordu. Helena'nın yaşındaki çocuklar o kadar hızlı büyüyorlardı ki, onlara kıyafet yetiştirmek çok zor oluyordu. Ağabeyinden kalma giysileri de yoktu; çünkü ağabeyi Helena'dan yedi yaş büyüktü ve onun giysilerini yedi yıl boyunca taşımaları mümkün değildi. Bazen kabilenin diğer kadınlarından biri kızının küçülen giysilerini verirdi, fakat Helena'nın annesi çocuklarının kıyafetlerini genellikle kendi elleriyle dikmeyi tercih ediyordu. Çünkü soğuk havadan koruması için giysilerin bedene çok iyi oturması gerekiyordu. İşte bu yüzden şimdi Helena annesinin önünde dikiliyordu, annesi de geyik derisinden yapılmış bir metreyle kızının ölçülerini alıyordu. Postları birleştirmek, prova yapmak ve dikmek neredeyse üç gün sürdü. İyi dikilmiş bir giysi gurur verici bir şeydi ve Helena'nın annesi elişinin beğenilmesinden çok hoşlanıyordu. Annesinin terzilikteki hüneri ve babasının boynuzdan yaptığı eserlerde gösterdiği sanatkârlık kabilede nam salmıştı.</span></p>

  <p class="calibre1"><span class="calibre2">Mağarada geçirdikleri on gün içinde mevsimlik işlerini tamamlamışlardı. Helena'nın yeni giysileri, annesinin yeni kemikten bir düzine iğnesi ve babasının da yeni mızrak uçları olmuştu. Günler kısalmaya ve soğumaya başlamıştı bile;</span></p>

  <p class="calibre1"><span class="calibre2">Huş ağaçlarının yaprakları sararmış vegeceleri oluşan ilk don, vadinin alt kısmındaki sazların ucuna kaplamıştı. Yakında rengeyikleri gelecekti. Fakat onlar gelmeden önce, gelmelerini sağlamak için yapılması gereken bir tören vardı. Geceleri hava don yapmaya başladıktan sonraki ilk dolunayda, kabilenin erkekleri ve nehrin aynı yakasında toplanmış olan diğer bütün avcılar, yan vadide, sarp kayalıklar arasında, yuvarlak bir taşın girişi gizlediği dar bir oyuğa tırmanırlardı. Yüzleri kırmızı çamurla ve vücutları ateşten kalan siyah kömürle boyalı olurdu. Oyuğun ağzını örten taşı kenara iterler ve ellerindeki hayvan yağından yapılan mumların ışığında, sessizce arkadaki mağaraya girerlerdi. Helena'nın ağabeyi bu törene ilk kez katılıyordu. Artık avlara katılacak kadar büyüdüğü için mağaraya da gitmesi gerekiyordu. Aslında karanlıktan korkar ve dar yerlerde sıkışık bir halde durmaktan nefret ederdi. Erkekler, tamamen sessizlik içinde mağaranın derinliklerine, sarp yamacın kalbine kadar ilerlerken, ellerindeki mumların ışığı titreşerek duvarlarda korkunç gölgeler oluşturuyordu. Sonunda, en az iki kilometre yol teptikten sonra dar geçiş genişlemeye başladı, yüksek ve büyük bir mağaraya ulaştılar. Mağaranın içi, tavanından damla damla sızan suyun sesi dışında tamamen sessizdi. Duvarların bazı yerlerinde, şeritler halinde soluk renkteki kayalar mum ışığında parlıyordu. Bir tarafta, tavandan iki metre boyunda sarkan üç büyük sarkıt ve yerde bunlara doğru uzanan üç tane bodur dikit vardı. Karşılıklı uzayan bu buz parçaları 5000 yıl daha birbirlerine kavuşamayacaklardı.</span></p>

  <p class="calibre1"><span class="calibre2">Fakat bu insanlar buraya bu doğa harikalarını görmeye gelmemişlerdi. Sağa döndüler ve ana mağaradan çıkan yüksek bir geçide tırmandılar. Duvarda, başlarının çok üstünde, mumların titreyen soluk sarı ışığında zor seçilen ve hiç şüphesiz yabani hayvanlara ait olduğu belli olan resimler vardı. Düzgün duvarlar, bizonlara benzeyen kocaman şekillerle, yabani atlarla, rengeyikleriyle ve kızgın boğalarla kaplıydı. Helena'nın, klostrofobisi yüzünden gerginleşen ağabeyi ürkerek geriledi ve babasına sımsıkı yapıştı; elindeki mum yerdeki ufak su birikintisinin içine düştü ve alevi cızırdayarak söndü. Burun delikleri açılmış, boynuzları onu duvara yapıştırmaya hazır vahşi bir boğa ona doğru koşuyordu sanki. Babası ona daha önce resimlerden bahsetmişse de, çocuk kendisini bu duruma hazırlamamıştı besbelli. Şekiller öyle doğal, canlı ve korkunç görünüyordu ki! Mağaradan koşarak kaçmak istiyordu, ama babası onu sıkıca tutmuş, sakinleştirmek için saçını okşamaktaydı.</span></p>

  <p class="calibre1"><span class="calibre2">Herkes sessizlik içinde durmuş, hem korktukları hem de yaşamlarının bağlı olduğu bu yaratıkları seyrediyordu. Loş ışıkta görüntüler canlanmaya başlamıştı sanki. Hayvanlar hareketlenmişlerdi. Helena'nm babası gözlerini ovuşturdu. Buraya önce babasıyla, sonra da yalnız başına yirmi yıldır geliyor olmasına rağmen her zaman aynı garip etki altında kalıyordu. Resimler çok yüksekte olduğu için, elle dokunup, gerçekten hareket edip etmediklerini anlamaya olanak yoktu. Yine de herkes, bunların yerli yerinde durup durmadığını anlamak istercesine, gözünü birinden ötekine kaydırarak sessizce resimleri inceliyordu. Herkes bu av sahnesi üzerinde yoğunlaşmış, sanki gördükleri şeyler ile gerçek yaşamda karşılaşmaya hazırlanıyorlardı. Bu resimleri kimin ne zaman yaptığını kimse bilmiyordu. Ana hatları isle çizilmiş el şek</span><span style="font-weight: bold; text-indent: 1.5em; font-size: 1em; line-height: 1.2;">li bir sanatkâra ait olabilirdi; ama gerçeği kimse bilmiyordu. Belki de bunlar ezelden beri oradaydılar.</span></p>

  <p class="calibre1"><span class="calibre2">Helena'nın ağabeyine bir ömür boyu gibi gelen bir süre sonunda, insanların ruh durumu değişti. Artık titreşen bu görüntüler avcıların kafasında tamamen gerçek hale gelmişti. Gerçekten avdaymışlar gibi, uzun mızraklarını teker teker ellerine aldılar ve yüksek sesle haykı rarak mızraklarını hayvanların böğürlerine atmaya başladılar. Ama vuramıyorlardı.</span></p>

  <p class="calibre1"><span class="calibre2">Buna gerek yoktu. Canavarlar duvardan çıkmış, önlerine gelmiş, havada asılı duruyorlardı. Mağaranın içi, büyünün çözülmesi ve bu hayali canavarların yerini canlı akrabalarının alması için yakaran insanların, damarlarda akan kanı donduran haykırışlarıyla inliyordu.</span></p>

  <p class="calibre1"><span class="calibre2">Birkaç dakika sonra gürültü sona erdi; avcılar mızraklarını indirdiler ve tekrar sessizce, avlamaya niyetlendikleri hayvanları seyretmeye başladılar. Hayvanların gelmesini sağlamak ve avlarında başarılı olmak için yapacakları başka bir şey kalmamıştı. Herkes, hiçbir işaret verilmeksizin, yalnızca zamanın geldiğini hissederek, tekrar mağaranın girişine doğru yöneldi ve gecenin temiz havasına çıktılar. Keskin soğukla kendilerine gelip, yapacakları av konusunda konuşmaya başladılar. Uygulanacak taktikler tartışıldı ve yeni dostluklar kuruldu. Helena'nın ağabeyi ise tekrar açık havaya kavuştuğu için mutluydu.</span></p>

  <p class="calibre1"><span class="calibre2">Bir hafta içinde, vadinin uzaklarından yavaş yavaş yaklaşmakta olan rengeyiği sürülerinden ilki göründü. Buraya kadar her şey yolunda görünüyordu. Hayvanlar sağ taraftan geliyordu ve vadiye gelmeden önce nehri geçmeleri gerekecekti. Helena'nın kabilesindeki avcılar, nehrin büyük çakılları aşarak aktığı yere yakın bir noktada pusu kurmuşlardı. Nehrin buradaki genişliği yaklaşık elli metreydi ve ortada kayalık bir ada vardı. İşte, geçmiş yıllarda olduğu gibi, geyiklerin nehri buradan geçeceği umuduyla kayalıkların arkasına saklanıp bekleyeceklerdi. Nehrin yukarı kısımlarında da gizlenecek çok yer vardı, fakat ortadaki adanın geçişi kolaylaştırması ve geyiklerin nehir yamaçlarına ulaşmadan bir an önce karşı kıyıya geçmek istemeleri nedeniyle burası daha uygundu. Gizlendikleri yer, nehrin yukarı kısmına doğru, Helena ile annesinin onları seyrettiği mağaradan yaklaşık yüz metre uzaktaydı.</span></p>

  <p class="calibre1"><span class="calibre2">Helena'nın babası bu yıl ilk kez yeni bir mızrak fırlatıcı ve yerinden çıkabilen bir uç kullanacaktı. Bunlar çoktandır kullanılan aletlerdi, fakat o hep kemik uçlu ve epeyce ağır olan geleneksel ağaç mızrağı kullanmayı tercih etmişti. Arkadaşlarının, durmadan usanmadan ona anlatmaya çalıştığı gibi, bu mızrak atıcı ile çok daha uzaklara, çok daha isabetli atışlar yapılabiliyor ve dahası, hayvan kaçarsa mızrağın tümü değil, yalnızca ucu kayboluyordu. Sağlam bir ağaç parçasından yapılan bu mızrak atıcı, mızrak şaftının altına gevşek bir şekilde yerleştiriliyor ve kaldıraç vazifesi görüyordu. Bunu omzunuza koyup hızla öne ittiğinizde mızrağın ucu, geleneksel tek parça mızrağa göre, çok daha büyük bir hızla fırlıyordu. Mızrak ucu ise keskin bir kemik veya çakmaktaşından yapılıyor ve kısa bir tahtaya takılıyordu. Ayrıca bir taşla ağırlaştırıldığından, tam boyutlu ağaç mızrakla eşit güçle hedefe vuruyordu. Helena'nın babası bunu önceden denemiş, fakat yine de fazla etkilenmemişti. Bu sefer de sırf arkadaşlarını memnun etmek için yanına almıştı. Tepkisel davranma konusunda mimlenmekten bıktığı için bir kez olsun denemeye karar vermişti; fakat kendi "düzgün" mızrağını da beraberinde götürmeyi unutmamıştı.</span></p>

  <p class="calibre1"><span class="calibre2">Helena, nehrin ortasındaki adada, kayalıkların arkasında çömelip bekleyen babasını ve ağabeyini seyrediyordu. Birdenbire, nehrin yaklaşık üç yüz metre kadar yukarısına doğru ve onun bulunduğu yamaçta küçük bir rengeyiği sürüsü belirdi. Nehir kıyısında yavaş yavaş ilerleyen hayvanların sinirli olduğu belliydi; devamlı havayı kokluyor ve başlarını sağdan sola çevirip duruyorlardı. Helena, dümdüz yere uzanıp kayalıkların kenarından onları gözetlemeye başladı. Geyikler onu görürlerse panikleyip nehrin akış yönünün tersine kaçarlardı. Yavaş yavaş adanın karşısından geçtiler. Kayaların arkasında çömelmiş bekleyen avcıların varlığını hissetmiş miydiler acaba? Hayvanlar onun bulunduğu yerin tam altında, nehrin dik yamaçların arasına girdiği noktaya geldiler. Helena kenardan sarkıp onlara yukardan baktı. Gri sırtlarını ve büyük, geniş boynuzlarını görüyordu. On iki taneydiler. Çoğunun yeni yavrulamış dişi geyikler olduğunu düşünüyordu; fakat erkek dişi tüm geyiklerin boynuzları olduğu için ayırt etmek olanaksızdı. Bulundukları yerde, yamaç nehir kıyısından dimdik yükseldiği için geyiklerin yollarına devam etmeleri olanaksızdı. Nehir hızla akıyordu ve sular derindi. Şanslarını deneyip denemeyeceklerine karar vermeden önce birkaç dakika beklediler; sonunda geri dönüp nehrin akış yönünün tersine doğru yola devam ettiler. Avcıların beklediği adanın karşısına geldiler. Nehri buradan mı geçeceklerdi; yoksa nehirden yukarı doğru yollarına devam mı edeceklerdi? Helena, hayvanların tereddüt ettiğini görüyordu; nihayet, sonunda bir tanesi suya daldı ve adaya doğru yüzmeye başladı. Avcılar gerildiler. Kalpleri hızla çarpıyor ve ağızları kuruyordu.</span></p>

  <p class="calibre1"><span class="calibre2">İlk geyik adaya vardığında avcılar mızraklarını atmaya başladılar. Ağır mızrak uçları kısa mesafede ölümcül ve şaşmaz oluyordu. Geyiklerin iki tanesi durdukları yere yığıldı; boyunlarından kan fışkırıyordu. Diğerleri doğrudan ileriye atıldılar. Helena'nın babası, mızrağını genç bir yavrunun böğrüne saplamayı başardı ve onu takip edip bıçağıyla boynunu keserek öldürdü. Avcıların ilk yaylım ateşinden sonra yaralanan geyiklerden bazıları geldikleri yoldan geri dönmeye başladılar. Erkekler ve oğlanlar suya dalıp bunları batırmaya çalışıyorlardı. Helena'nın ağabeyi akılsızca bir hareketle yarası ağır olmayan büyük bir geyiği tutmaya çalıştı. Hayvan döndü, boynuzları ile ona saldırdı ve ağabeyinin başının yanına vurarak bayılıp nehrc düşmesine neden oldu. Bunu gören Helena ayağa kalkıp, babasının dikkatini çekmek için ellerini kollarını sallamaya ve bağırmaya başladı. Başını kaldıran babası kötü bir şey olduğunu anladı ve nehirde oğlunu görmeye çalıştı. Oğlu, yüzü tamamen suyun içinde, yamacın eteğindeki hızlı akıntıya doğru sürükleniyordu. Babası öldürdüğü geyik yavrusunu bırakıp nehre daldı. Gecikmeden oğluna yetişti ve kıyıya çıkardı. Geyik avını tamamen unutmuştu. Ağabeyi kısa bir süre sonra kendine geldi; fakat geyikler çoktan uzaklaşmışlardı. Babasının öldürdüğü yavru, akıntıyla nehrin önüne çıkan kayalıkların köpürdüğü yere doğru sürükleniyordu. Hiç kimse ona yetişemezdi artık.</span></p>

  <p class="calibre1"><span class="calibre2">Nehre bakan Helena, suyun artık berrak ve yeşil değil, katliamın akıttığı kanla kırmızı olduğunu gördü. Yukarı kısımlardan gelen suyun rengine bakılırsa diğer kabileler şanslıydı; fakat Helena'nın kabilesi için o gün talihsiz bir gündü. Yalnız üç tane geyik öldürebilmişlerdi; iki yavru ve bir büyük. Başka geyik gelmediği takdirde gelecek kış yiyecek kıtlığı yaşanacak demekti. Ve başka geyik gelmedi. İki hafta sonra kabilenin artık bekleyecek zamanı kalmamıştı. Kar yağmaya ve diğer kabileler kış kamplarına doğru yola çıkmaya başlamıştı. Helena'nın kabilesi de toplanıp, deniz kenarına varıncaya kadar sürecek olan uzun yolculuğuna çıktı. Kışı geçirebilirlerse, bu sefer talihlerinin daha iyi olacağı umuduyla, sonbaharda tekrar döneceklerdi.</span></p>

  <p class="calibre1"><span class="calibre2">Yıllar, iklim şartlarının gereği aynı tempo ile geçip gitti. Helena'nın ağabeyi üç yıl sonra, yine akılsızca, arkadaşlarıyla birlikte ufak bir yabani at sürüsünü pusuya düşürmeye çalışırken onların saldırısına uğrayıp öldü. Babası ise bir on yıl daha yaşadı ve Helena'nın üç kız çocuğundan ilkinin doğumunu gördü. Annesi, parmaklarında gelişen romatizma nedeniyle terziliği bırakmak zorunda kaldı ve hastalık dizleri ile bileklerine yayıldıktan bir sene sonra öldü. Helena ise, o zamana göre yaşlı sayılabilecek kırk iki yaşına dek yaşadı ve ilk torunlarını gördü.</span></p>

  <p class="calibre1"><span class="calibre2">Helena'nın başını çektiği nesil zaman içerisinde Avrupa'nın en başarılı nesli oldu ve kıtanın dört bir yanına yayıldı. Mitokondriyal mutasyonların karşılaştırılmasında kullanılan referans sıra, Helena'nın dizisidir. Bugün çağdaş Avrupalıların yüzde 47'si Helena'nın soyundan gelmektedir. Bu olağanüstü başarının nedeninin, Helena'nın mitokondriyal DNA'sının, ona sahip olanlara biyolojik üstünlük kazandıran bir özelliği olmasından mı; yoksa Avrupa nüfusunun büyük bir kısmının soylarını Helena'nın ve son buzul devrinin dondurucu kışlarına kadar izleyebilmesinden mi kaynaklandığını bilmiyoruz.</span></p>

  <p class="calibre1" style="text-align: right;"><a id="bookmark8"></a><span class="calibre2">18</span></p>

  <h1 class="calibre1" id="sigil_toc_id_16" style="text-align: right;"><a id="bookmark9"></a><span class="calibre2">VELDA</span></h1>

  <p class="calibre1"><span class="calibre2">Helena yaşayıp öldükten 3000 yıl sonra büyük buzul devrinin etkisi daha da artmıştı. 17 bin yıl önce Kuzey Avrupa'nın düzlükleri tamamen boştu; hayvan veya insan olsun, canlıların tümü Ukrayna, Güney Fransa, İtalya ve İberya yarımadasında yoğunlaşmıştı. Yedi kızın dördüncüsü olan Velda, Kuzey İspanya'da, günümüzde adı Santander olan limandan birkaç kilometre ötedeki Cantabria Dağları'nda yaşadı. Buradaki deniz seviyesi, şimdikinden yüz metre kadar daha derin olmakla beraber, okyanus da genel olarak daha derin olduğu için, bugünkünden çok farklı değildi. Kendisinden öncekiler gibi, Velda'nın ailesinin yaşamı da, yaz aylarını güneydeki yüksek yaylalarda geçiren bizon sürülerine ve diğer hayvanlara bağlıydı; ayrıca, kıyıdaki düzlükleri kaplayan balta girmeyen ormanlarda da avlanıyorlardı. Bu iki yiyecek kaynağının ortasında bulundukları için Velda ve kabilesi, göç etmeden, belli bir yerde veya bu noktanın etrafında yerleşik kalabiliyorlardı. Yerleşime uygun bölgeler için kabileler arasında yoğun bir rekabet olduğundan, Velda ve kabilesi bir yere temelli yerleşip, kendilerine sürekli bir uğraş bulmayı tercih ediyorlardı. Kıyıya veya daha iç bölgelere gitmek üzere yerleşimlerini mevsimsel olarak terk edecek olsalar, döndüklerinde büyük bir olasılıkla başka bir kabile tarafından işgal edilmiş olacaktı. Bu yalnızca sıkıntılı değil, tehlikeli de bir ihtimaldi. İnsanların geçmişte kamplarını korumak için birbirlerini öldürdükleri olmuştu.</span></p>

  <p class="calibre1"><span class="calibre2">Bütün bir yıl boyunca yerleşilen mağaralarda hak iddia etmek daha kolaydı; böylece, zorla tahliye olayları büyük oranda geçmişte kalmıştı. Bununla birlikte, yeni koşullar gereği kabilenin erkeklerinin uzun süreler boyunca evlerinden uzak kalıp avlanmaları gerekiyordu. Velda'nın erkeği çok iyi bir avcıydı ve avın az olduğu zamanlarda bile ona ve üç kızlarına getirecek bir şeyler buluyordu. O evden uzaktayken, Velda kampa yakın ormanlarda yiyecek aramaya çıkıyordu. Çocukları onunla gidemeyecek kadar küçükken, Velda'nın otuz yedi yaşında yaşlı bir kadın olan annesi onlara bakıyordu. Her gün aynı bölgeyi talan etmek zor oluyordu. Her yeri avucunun içi gibi biliyordu. Hangi derede küçük balıklar olduğunu, kurbağaların hangi gölleri tercih ettiğini ve en büyük palamutlu meşe ağaçlarını nerede bulacağını çok iyi biliyordu.</span></p>

  <p class="calibre1"><span class="calibre2">Velda çok alımlı bir kadındı; pırıl pırıl koyu kahve gözleri, yürürken omuzlarını okşayan koyu renk saçları vardı ve 1.62 boyu ile diğer kadınların çoğundan uzundu. Kışın yumuşak ve kumral olan teni, güneşte kolayca yanar ve suratı yazın bronzlaşırdı. O devirlerde hava soğuk olmakla beraber, güneş aynı parlaklıktaydı. Velda'nın zamanının çoğu yiyecek toplamakla geçmesine rağmen, yaşamı sadece çalışmak demek değildi. Parlak yaz günlerinde kendine bir köşe bulup güneşte uzanır ve hayatını düşünürdü. Yaşı, çoğu onunla bir şekilde akraba olan kabilenin diğer kadınlarının yaşlarına yakındı ve bunlar bir araya gelip birbirleriyle yaşamları hakkında konuşurlardı. Yanında çoğu zaman erkeği olmaksızın üç çocuk büyütmek için uğraşıyor olmasına rağmen hayatından memnundu. Diğer kadınlar ona büyük destek oluyor, o da onlara yardım ediyordu. Onun ablasına ve diğer arkadaşlarına yardım ettiği gibi, annesi ve ablası da her üç çocuğun doğumunda ona yardımcı olmuşlardı. Erkeklerin doğumla hiçbir ilgisi yoktu. Zaten çoğu zaman kendi çocukları doğduğunda bile etrafta olmazlardı. Bir erkeğin çocuğunun doğumunda bulunması düşünülemezdi. Doğum olayı ve doğumun gizemi kabilenin kadınlarına aitti. Kabilenin geleceği onların elindeydi. Buna karşılık erkekler, yiyecek temin etmek ve kabileyi devamlı bir tehdit oluşturan vahşi hayvanlardan korumakla görevliydiler. Velda'nın kocası evde olduğu zamanlar ona karşı şefkatli ve ilgili davranırdı. Kocasının kileri doldurmak için bol etle ve sağlıklı bir şekilde avdan dönüşünü görmek en güzel şeydi. Uzun yola gittiği zamanlar, ne kadar başarılı olduğuna bağlı olarak, bazen iki veya üç hafta gelmediği olurdu. TaşıyabiIeceği kadar avlandığı zaman eve dönerdi.</span></p>

  <p class="calibre1"><span class="calibre2">Kocasının evde olmadığı haftalarda ve özellikle kabilenin bütün erkeklerinin ava gittiği zamanlarda Velda kendini oldukça çaresiz hissederdi. En korkulacak şey, geceleyin leoparların saldırmasıydı. Uyurken leopar tarafından kaçırılan çocuklar olduğunu herkes biliyordu. Karanlık basınca mağarasının girişinde ateş yakar, çocuklarıyla birlikte köşedeki doğal yarığın içine sığınır ve onları yumuşak posttan yataklarına yatırırdı. Annesi de onlarla beraber kalmak için yanlarına gelirdi ve Velda kendisini biraz daha güvende hissederdi; aslında annesinin sinirleri eskisi gibi kuvvetli değildi ve geceleri çok horluyordu! Velda'nın uykusu hafif olduğundan hemen her saat başı uyanır ve ateşin hâlâ yanıp yanmadığını kontrol ederdi. Yalnızca kocası evde olduğu zamanlar deliksiz bir uyku çekebiliyordu.</span></p>

  <p class="calibre1"><span class="calibre2">Velda, bazı geceler dışarıda karanlıkta yürüyen hayvanların ayak seslerini duyardı. Aslında bu hayvanlar çok sessiz dolaştıkları için, buna duymak değil de hissetmek demek daha doğru olur. Bir gün, birkaç adım ötede, zifiri karanlıkta parlayan ve ateşin ışığını aksettiren iki yeşil göz görmüştü. Gerilip, her zaman yakınında bulundurduğu mızrağa sarılmış ve yanmakta olan ateşe bir dal daha atmıştı. Alevler yükselirken hayvan başını çevirmiş ve gözler ortadan kaybolmuştu. Velda, leoparın mağarada kaç kişi olduğunu bilmediğini ve saldırarak kendini tehlikeye atmayacağını ummuştu.</span></p>

  <p class="calibre1"><span class="calibre2">Çocukların doğrudan bir leopar saldırısı sonucu ölmesi nadiren görülürdü. Genellikle, dikkatsizlik veya yorgunluk sonucu, ateşin fark etmeden söndüğü bir zamanda hayvanlar onları kaçırıverirdi. Bunu o kadar hızlı ve sessiz yaparlardı ki, ertesi gün sabah oluncaya kadar kimse bir şeyin farkına varmazdı. Çocuğun başkaları tarafından kaçırılıp kaçıramadığından veya kendi başına uzaklaşıp uzaklaşmadığından emin olunamayacağından, kaybolmanın en feci şekli buydu. Velda'nın kuzenlerinden birinin de çocuğu bu şekilde yok olmuş ve kuzeni tek evladını günlerce aramıştı. Acaba yaşıyordu da başını alıp ormanda bir yerlere mi gitmişti? Bunun yanıtı tabii ki olumsuzdu. Leopar uyumakta olan çocuğu gırtlağından yakalamış ve pençeleri ile nefes borusuna inanılmaz bir güçle bastırmıştı; böyle bir durumda çocuğun nefes almasına veya bağırmasına imkân yoktu. Sonrasında leopar kocaman kedi pençesinde sallanan çocukla birlikte hiç zorlanmadan sessizce dönüp uzaklaşmış olmalıydı.</span></p>

  <p class="calibre1"><span class="calibre2">Velda ve diğer kadınlar, kuzeni ellerinden geldiğince sakinleştirmeye çalıştılar, fakat o tek çocuğunu böyle feci bir şekilde kaybettikten sonra hiçbir şeyde teselli bulamadı. Giderek derin bir sessizliğe büründü ve yemek yemez oldu. Tepelere çıkar oturur ve yalnız başına aşağıdaki karanlık ormanlara bakarak kaybolan kızını çağırırdı. Evlatlarını bu şekilde kaybeden diğer kadınlar çoğunlukla hemen bir çocuk daha doğurur ve bu yeni çocukla avunurlardı. Fakat, Velda'nın kuzeni, kızının hâlâ yaşıyor olabileceği düşüncesiyle azap içinde kıvranırken bu yola başvuramadı. Tekrar hamile kalamayacak kadar zayıf düşmüştü ve onun iyileşeceğinden umudunu kesen kocası kabileden ayrılıp gitmişti. Zavallı kadıncağız ormanlarda dolaşıp sessizce ağlayarak her çalının ve ağacın arkasında kızını aradı. Velda ile arkadaşları her gece onu mağaralarına aldılar, ama o yine de doğru dürüst yemek yemiyor ve uyumuyordu. Kış yaklaşırken bir gün, karanlık çöktükten sonra ormanlardan mağaraya dönmedi. Gece dışarıda kalmanın ne kadar tehlikeli olduğunu zaten biliyordu; arkadaşları da karanlık olmadan geri dönmesi gerektiğini tekrar tekrar öğütlemişlerdi. Bu sözleri bir hafta kadar tuttuktan sonra iyileşir gibi olmuştu. Fakat bir gün gitti ve bir daha geri gelmedi. Cesedini hiçbir zaman bulamadılar. Ne olduğunu bilemediler, ama hep bir şeyden şüphelendiler: Çocuğunu kaçıran leopar onun da izini bulmuş ve ormanda yürürken arkasından saldırmıştı. Kadının mücadele edecek gücü yoktu. Kısa süre sonra, o da kızını yiyen leopar yavrularına yem olmuştu.</span></p>

  <p class="calibre1"><span class="calibre2">Velda güçlü bir sanatkâr beceriye sahipti. Dedesi, törenlerin gerçekleştiği mağaralardaki resimleri yapanlardan biriydi ve Velda da bunları kendi mağarasının duvarlarına işlemeye çalışmıştı. En büyük amacı, av zamanından önce törenlerin yapıldığı o büyük mağaralardan birinde resim yapmaktı. Bu çok ayrıcalıklı bir olaydı. Yalnızca resim yapma becerisi değil, aynı zamanda herkesi büyüye inandıracak ölçüde doğaüstü bir yeteneğinin de olması gerekliydi. Bu yeteneği kanıtlamak imkânsız olduğundan, buna özenen sanatkârlar yeteneklerini abartıdar ya da çok eskilerden beri büyücüler soyundan geldiklerini iddia ederlerdi. Velda ise, kemikleri veya bulabilirse mamut dişlerini oyarak yaptığı süs eşyaları ile ince sanat yeteneğini ortaya koymaya çalışıyordu. Oyarak yaptığı şekiller hem sembolik, hem de doğaldı. Bunları yapmak için çocukları uyurken ateş başında gece yarlarına kadar haftalar, hatta aylarca uğraşıyordu. En sevdiği eseri, erkeğine hediye olarak ardıç ağacından yaptığı çok süslü bir mızrakatardı. Bunu avda değil, av öncesi mağaralarda yapılan törenlerde kullanması için yapmıştı. Son zamanlarda insanlar, büyünün gerçekleşmesi için, törenlerde özel silahlar kullanılması gerektiğine inanıyorlardı. Velda bunu yapmak için yazın üç ay uğraşmıştı. Gelecek sonbahardaki törene yetiştirmek istiyordu. Erkeği ava gittiği zaman rahatça çalışabiliyordu; fakat o evdeyken oyduğu aleti mağaranın arkasındaki bir oyuğun içine saklıyordu. Erkeğine sürpriz yapacaktı.</span></p>

  <p class="calibre1"><span class="calibre2">Eseri bitip de ortaya çıktığında çok güzel görünüyordu. Velda alete üç bizon resmi oymuştu. Resmin tamamını görmek için aleti elinizde çevirmeniz gerekiyordu. O zaman, hayvanların boyutlarının tamamen orantılı olduğu görülüyordu. Bizonlardan birinin başı dönüktü ve diliyle yan tarafını yalıyordu. Velda, özellikle hayvanların başlarına dikkat etmiş ve sırtlarındaki tüyleri bir seri çizgi oyarak resmetmişti. Kocaman gözlerinin üstünde patlak göz kapakları vardı ve burun delikleri gerçekte olduğu gibi parlıyordu. Velda, tatmin oluncaya kadar bunlara her gece bir başka ayrıntı ekledi ve sonunda avdan dönünce erkeğine vermek üzere sakladı.</span></p>

  <p class="calibre1"><span class="calibre2">Fakat erkeği geri gelmedi. Arkadaşları, döndüklerinde onu kampta bulacaklarını sanmışlardı. Bir bizon avladıktan sonra eve erken dönmek istemiş ve onlardan ayrılmıştı. Hayvanın etinin en iyi kısmını almış ve üç gün ötedeki mağarasına dönmek üzere yola çıkmıştı. Vadiden aşağı inerken arkadaşları ona el sallamışlardı. Onu canlı olarak son görenler de bu arkadaşlarıydı. Arkadaşları birkaç gün sonra dönüp onun mağarada olmadığını anlayınca, hemen tepelere dönüp aramaya başladılar. Herkes gibi o da etrafı gayet iyi bildiği için kaybolmuş olmasına imkân yoktu. Hava çok güzeldi; soğuk olmadığı için donmuş da olamazdı. Bazen erkeklerin diğer kabilelere katıldığı olurdu. Fakat onu bekleyen karısı ve çocukları olduğu için bu da mümkün değildi. Arkadaşlarından ayrılırken son derece mutlu görünüyordu. Olay tamamen bir muammaydı. Onu mağarasına dönmek için izleyeceği yol boyunca dört gün aramalarına ve açıkta gecelemek için kullanılan kayadan sığınakların her birine bakmalarına rağmen hiçbir ize rastlamadılar. Beşinci gün, dağlarda daha yükseklere çıkıp, orada bulunan ve bazen avcıların yabani keçi peşinde giderken kullandıkları büyük mağaraya bakmaya gittiler. İyi bir av yakaladıktan sonra yolunu değiştirip buraya gelme ihtimali çok az olmasına rağmen yine de bir bakmak istemişlerdi.</span></p>

  <p class="calibre1"><span class="calibre2">Mağaranın girişinden yaklaşık yüz metre kadar aşağıda cesediyle, daha doğrusu cesedinden kalan parçalarla karşılaştılar. Kürk giysisi, et ve kemik yığınının üstünde bir tepe oluşturmuştu. Bütün iç organlar -kalp, karaciğer, mide ve akciğerler- gitmişti. Deri ve kastan yoksun göğüs kafesini kanlı kas lifleri hâlâ tek parça halinde tutmaktaydı. Başlarını çevirdiler. O olduğunu biliyorlardı. Yüzü parçalanmıştı, kafatası ezilmişti, fakat kırık mızrağı hâlâ yakınında duruyordu. Bu kesinlikle onun mızrağıydı. Biraz ötede bir ceset daha vardı: Bir insana ait değil, göğsüne başka bir mızrak saplanmış olan kocaman bir çakal cesediydi. Demek böyle ölmüştü. Yalnız başına, doymak bilmeyen bu iğrenç hayvan sürüsünün içine düşmüş, birini öldürmüş, belki bir diğerini de yaralamıştı. Fakat, çakalların sayısı tek başına bir insanın başa çıkamayacağı kadar çoktu. Sonunda yenik düşmüş ve işte böyle paramparça olmuştu.</span></p>

  <p class="calibre1"><span class="calibre2">Cesedinden kalanları bir kayanın kenarına götürdüler ve üstüne taş parçaları koyarak gömdüler. En yakın arkadaşı kırık mızrağının ucunu aldı ve grup sessizce dağlardan inmeye başladı. Velda, geldiklerinde yüzlerindeki ifadeden felaketi sezdi. Mızrağın ucunu alıp göğsüne bastırdı ve hıçkırıklara boğuldu. Kısa bir süre sonra, acı ve çaresizliğin kara bulutları dağılmaya başlayınca durumun ciddiyetini anladı. Bir erkek olmadan yiyecek bulmak ve üç çocuk beslemek kolay olmayacaktı. Kendi başına ailesinin yiyeceğini temin edemezdi ve ormanda kışı çıkaracak kadar yiyecek bulamazdı. Fakat bir kadının erkeğini ve bir erkeğin de kadınını kaybetmesi olağan bir şeydi. Onun durumundaki bir kadın genelde kendine en kısa zamanda bir başka erkek bulurdu; Velda gibi güzel ve becerikli bir kadın için kendi kabilesi içinden veya komşu kabilelerden bir erkek bulmak çok kolaydı. Ama Velda böyle bir şeye yeltenmedi. Kendi kabilesinde kaldı ve ilk kış ayları boyunca büyük gayretler sarf ederek ormanda böğürtlen ve fıstık topladı. Çocuklarının hepsi, en ufağı bile ona yardım etmek zorunda kaldı. O yıl bizon avı çok bereketli oldu ve sonbaharda mağaraların aşağısındaki vadide akan nehirde bol balık vardı. Böylece yiyecek sıkıntısı çekmediler ve Velda'yla çocukları aç kalmadı.</span></p>

  <p class="calibre1"><span class="calibre2">Kabilesindekiler zaten ona bakıyorlardı. O da, iyiliklerine karşılık, yaptığı ufak oyma işlerden veriyordu onlara. Bunlar sadece küçük hatıralar, taşınabilir uğurlardı: ava giderken yanında götürmek için boynuzdan oyulmuş bir bizon; nehrin oluşturduğu küçük göllerden geçerken kolye olarak takılabilecek ufak bir balık. İnce sanatkârlığının ünü giderek yayıldı. Yaptığı eserler diğer kabilelerle değiş tokuş yapılıyordu. Onun gayretleri sayesinde kızları da büyüyüp kendilerine eş buldular. İkisi kabileden ayrıldı; birisi ise kabilede kalıp eşiyle birlikte Velda'yla aynı mağarayı paylaştı. Velda otuz yaşlarına geldiğinde hâlâ çok güzeldi ve o yaşlarda muradına erdi. Tören için kullanılan mağaralardan birini süslemesine izin verildi. Bir gün, otuz sekiz yaşında iken, ileri yaş ve yorgunluk nedeniyle uykusunda sessizce öldü. Sabahleyin kızı, onun soğuk ve huzurlu bedeniyle birlikte, hayvan postundan battaniyesi üzerinde iki nesne buldu. Bir tanesi yıllarca kullanıldığı belli olan eski bir mızrak ucuydu. Diğeriyse, o zamana kadar kimsenin görmediği, ardıç ağacından oyulmuş eşsiz güzellikteki bir mızrakatardı.</span></p>

  <p class="calibre1"><span class="calibre2">Bugün yerli Avrupa halkının yüzde 5'i Velda'nınsoyundan gelmektedir. Bunların çoğu Avrupa'nın batısında yaşamaktadır. Velda'nın çocuklarından birçoğu, Velda'nın evi olan Cantabria tepelerinden uzaklara dağılmışlardır. Küçük bir grup, gidilebileceği kadar kuzeye gitmiş ve İskandinavya'nın kuzeyine yerleşmiştir. Bugün bunlar Finlandiya'da Samiler arasında ve Kuzey Norveç'tedir.</span></p>
</body>
</html>
