<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre1" style="text-align: right;"><a id="bookmark0"></a><span class="calibre2"><span style="font-size: 1em; line-height: 1.2;">7</span></span></p>

  <h1 class="calibre1" style="text-align: right;"><span class="calibre2">EN BÜYÜK SEYYAHLAR</span></h1>

  <p class="calibre1"><span class="calibre2">Laboratuvarımın yer aldığı Moleküler Tıp Enstitüsü, ilk müdürü Profesör Sir David Weatherall'un öncülük ettiği çalışmalar etrafında gelişmiştir. Profesör Weatherall'un son 25 yıl içinde yaptığı araştırmalar, kalıtım yoluyla geçen kan hastalıkları üzerine odaklanmış olup, özellikle kandaki alyuvarların ana maddesi hemoglobinle ilgilidir. Bu tür hastalıklar, kuzey paralellerde pek görülmemekle beraber, Afrika, Asya ve Avrupa'nın Akdeniz'e yakın kısımlarında halk sağlığı üzerinde çok önemli olumsuz etkiler yaratmaktadır. Bunların en önemlileri, Büyük Sahra'nın güneyine düşen Afrika ülkelerinde görülen orak hücreli anemi ve Asya ile Avrupa'da görülen talasemi (Akdeniz anemisi) olup, her yıl yüz binlerce çocuk bu hastalıklar nedeniyle ölmektedir. Bu trajik duruma neden olan şey ise, hemoglobin genlerinde meydana gelen ve alyuvarların oksijen taşıma özelliğini hafifçe değiştiren ufak mutasyonlardır. Orak hücreli anemide, normalde yuvarlak olan alyuvarlar, hastalığın adının da gösterdiği gibi, belirgin olarak şekil değiştirir ve bununsonucunda en dar kan damarlarının içinden yan yana kayarak geçemez. Bu da hayati önem taşıyan hücrelere kan gitmesini önler. Talasemide ise, hemoglobin alyuvarlar içinde kümeler oluşturur ve bunlar dalak tarafından yok edilir. Her iki hastalıkta da ortaya çıkan kansızlık, tedavi edilmediğinde ölümcül hale gelir; ne var ki, tek tedavi yöntemi olan devamlı kan naklini ve bunun yol açtığı demir yüklenmesi sonucu ortaya çıkan yan etkileri önlemek için gerekli olan para, bu hastalıkların görüldüğü ülkelerin halk sağlığı bütçelerinde yer almamaktadır.</span></p>

  <p class="calibre1"><span class="calibre2">Bu hastalıklar niçin bazı bölgelerde görülüp, diğerlerinde görülmemektedir? Bunun cevabı sıtmadır. Orak hücreli anemi ve talasemi hastalıklarının her ikisi de endemik sıtmanın bulunduğu bölgelerde görülmektedir. Her iki hastalığın da ortaya çıkması ve gelişmesi için, hem anne hem de babada hemoglobin geninin mutasyona uğramış olması gerekmektedir. Kalıtım yoluyla nakledilen hastalıkların çoğu bu özelliğe sahiptir; Avrupalılar arasında en çok bilinen kistik fibrozis hastalığında da, kendilerinde hastalığın semptomları bulunmamasına rağmen, hem anne hem de baba mutasyona uğramış geni taşımaktadırlar. Günümüzde hâlâ tamamen açıklığa kavuşmamış olan bir nedenle, sıtma hastalığına yol açan parazit, orak hücreli anemi ve talasemi taşıyıcılarının kanındaki alyuvarları bozamamakta ve bunlar sıtmaya karşı en azından kısmen direnç göstermektedir. Bu direnç, nesiller ilerledikçe sıtma bölgelerindeki hemoglobin mutasyonlarının evrim teorisi kapsamında yayılmasına neden olur. Fakat, mutasyonlar taşıyıcılar için yararlı olmakla beraber, bunların çocukları için çok kötü sonuçlara yol açabilir. Anne ve babası taşıyıcı olan çocuklar her iki taraftan da mutasyona uğramış hemoglobin alıp, ölümcül olabilen bu kansızlık hastalıklarına yakalanabilirler. Taşıyıcı olmanın yararı ile çocuklarının yok olması arasında kurulu olan bu acımasız denge, sıtma hastalığının görüldüğü bölgelerde mutasyona uğramış hemoglobin miktarının yüksek seviyelerde kalmasına yol açar. Sıtma doğrudan bu hastalıklara neden olmaz, fakat bunların gerçek nedeni olan hemoglobin mutasyonlarına dolaylı olarak izin vererek ve hatta bunu teşvik ederek, gelişip yayılmalarına yol açar. Bunun için, sıtmayı ortadan kaldırsanız bile, diğer iki hastalığı yok edemezsiniz. Sıtma hastalığına neden olan paraziti kökünden yok etmek için Avrupa'daki Akdeniz ülkelerinin (Sardinya, İtalya, Yunanistan, Kıbrıs ve Türkiye) aldığı önlemler bunu temelde başarmış olmakla beraber, talasemiyi ortadan kaldıramamıştır. On binlerce insan halen hemoglobin mutasyonları taşımaktadır. Bununla birlikte, çocuk sahibi olmak isteyen çiftlerin taşıyıcı olup olmadıklarını anlamak için genetik test uygulamasını içeren tümüyle farklı bir program sayesinde hastalık azalmaktadır.</span></p>

  <p class="calibre1"><span class="calibre2">Pek çok insan Akdeniz'den ABD, Kanada, Avustralya ve İngiltere başta olmak üzere dünyanın farklı bölgelerine göç etmiştir. Onlarla birlikte, kelimenin gerçek anlamıyla içlerinde taşıdıkları talasemi genlerinin de göç etmesiyle hastalık bu bölgelerde de kendini göstermeye başlamıştır. Aynı şekilde, Batı Afrika'dan esir gemileriyle Kuzey Amerika'ya gönderilen insanlar da buraya orak hücre)i anemi genini getirmişlerdir. Kuzey Amerika'da sıtma bulunmamasına rağmen, orak hücreli anemi hastalığına hâlâ rastlanmaktadır. İnsanlar eğitildikçe veya hastalar yaşamlarını kaybettikçe mutasyonlar yok olacak ve bu hastalık da nesiller içerisinde yavaş yavaş ortadan kalkacaktır. Sıtmadan beslenemediği zaman, bu hastalığın akıbeti de diğer hastalık genleri ile aynı olacak ve doğal seleksiyon yoluyla ortadan kalkacaktır.</span></p>

  <p class="calibre1"><span class="calibre2">Orak hücreli anemi ve talasemi hastalıklarının kökenine inmenin genetik bilimi üzerinde çok önemli etkileri olmuştur. Bu iki hastalık, genetik hastalıkların nedenini anlama konusunda 1980'li yılların ortalarında başlayan ilerlemelerin pek çoğunda öncü rol üstlenmiştir dersek abartmış sayılmayız. Kalıtım yoluyla bir nesilden ötekine geçen bu kansızlık hastalıklarıyla ilgili bilimsel çalışmalar, biliminsanlarını ve doktorları genlerde oluşan ufak mutasyonların gerçekten büyük hastalıklara yol açtığı konusunda ikna etmiştir.</span></p>

  <p class="calibre1"><span class="calibre2">Polinezyalıların kökeni konusunda yaptığım çalışmalarda, daha önce yapılmış olan bu araştırmalardan gördüğüm yarar ise çok daha basitti. Sonuçta, talasemi ve sıtma arasındaki ilişkiyi kanıtlayan şey, başta Papua Yeni Gine, Vanuatu ve Endonezya olmak üzere Güneydoğu Asya ve Okyanusya adalarında yaptığım araştırma ve çalışmalar oldu. Talasemi genlerine yalnızca, sıtmanın yaygın olduğu okyanusa yakın, alçak ve bataklık alanlarda rastlandı ve bunların sivrisineklerin yaşayamadığı iç dağlık alanlarda hemen hiç görülmediği saptandı. Bu araştırmaların bir sonucu olarak, Moleküler Tıp Enstitüsü'ndeki dondurucular bu adalardan gelen DNA örnekleriyle doldu. Polinezya'dan kendi getirdiğim örnekleri, Güneydoğu Asya'dan başlayıp Pasifik'in ücra yerlerine dek uzanan bölgelerden getirilen örnekleri içeren inanılmaz koleksiyondan yararlanarak çoğaltmak için enstitüde çalışmalarımı sürdürdüğüm birinci kattan daha öteye gitmeme gerek olmadı. Polinezyalılar, bu yollardan geçerek gelmişlerse, o zaman bu güzergâh üzerinde mitokondriyal DNA'larına rastlamamız gerekiyordu.</span></p>

  <p class="calibre1"><span class="calibre2">1992 yılının yaz aylarında 1200'ün üstünde mitokondriyal DNA molekülünün baz düzenini saptadım. İlk yapılması gereken şey, eksik olan o küçük parçanın bulunup bulunmadığına bakmaktı. Her 20 Rarotongalıdan 19'unda bu küçük parça eksikti ve bunu sınamak çok kolaydı. Samoa ve Tonga'da bu eksiklik oldukça yaygın; daha batıdaki Vanuatu ve Yeni Gine sahillerinde ise daha az yaygın olarak görülüyordu. Borneo ve Filipinler'de daha da azalıyor, fakat batıya doğru uzandığınızda, Tayvan yerlilerinde de hâlâ görülüyordu. Bu bulgular, Asya kökeni tezini destekliyordu. Fakat unutmayın ki, elimizdeki yayınlardan, Kuzey ve Güney Amerika'da da bu küçük eksikliğin mevcut olduğu DNA'ların bulunduğunu biliyorduk. Bilmeceyi genetik bilgileriyle çözmeye çalışan ve Polinezya'ya doğrudan Asya'dan gelen bir genle, kara köprüsü üzerinden Amerika'ya giren gen arasında bir ayırım yapamayan araştırmacılar gibi, biz de kendimizi bir çıkmazın içinde mi bulacaktık? Tek umudumuz, kontrol bölgesindeki sıranın bu genler arasındaki farkı bize göstermesiydi.</span></p>

  <p class="calibre1"><span class="calibre2">Rarotonga'dan ve Hawaii'deki laboratuvardan elde ettiğimiz DNA'larda 189, 217, 247 ve 261 değişkenlerin yanı sıra söz konusu küçük eksiklik de vardı. Bu sırayla ilişkili olduğu anlaşılan, fakat daha az görülen diğer sıralamada ise 189, 217 ve 261 değişkenleri mevcuttu, fakat 247 yoktu. Değişik DNA örneklerindeki baz sıralamalarını gösteren filmlerin makineden çıkışını seyrettikçe, bunlardaki bantların dizilişinin nasıl bir baz sırası gösterdiğini tanımaya başladım ve Polinezya sıralamasını bulduğumuzu anladım. İşte, adaları içeren yol boyunca Polinezya'ya kadar uzanıyordu bu sıralama. Batıya doğru ilerleyip Asya'ya yaklaştıkça 247'yi de içeren tüm sıra giderek azalıyor ve yalnız 189 ve 217 değişkenlerinin olduğu yeni bir sıra ortaya çıkıyordu. Bu yeni sıranın en yoğun olduğu yerler Tayvan'da Ami, Bunum, Atayal ve Paiwan'dı. Hayret veren tüm yolculuğun kaydı buradaydı. Amerika yerlilerinin mitokondriyal DNA sırasını belirten örneklere sahip olabileceğini düşündüğüm herkese telefon ettim. Polinezya'ya özgü mitokondriyal DNA baz sırasını belirten 247 değişkenin Amerika'da yaygın olmadığından emin olmam gerekiyordu. Hiç kimse bunu görmemişti. Tek bir kez bile. Heyerdahl yanılmıştı.</span></p>

  <p class="calibre1"><span class="calibre7">Kon-Tiki</span> <span class="calibre2">ile yaptığı seyahatle bir nesle ilham kaynağı olmuş kişinin haklı olduğunu kanıtlayamadığım için biraz hayal kırıklığına uğramıştım. Ama sonuç âşikardı. Heyerdahl'ın teorisi genetiğin kuvvetli ışığında solup gitmişti. Çoğunluğun doğru düşündüğü kanıtlanmıştı: Polinezyalılar Amerika'dan değil, Asya'dan gelmişti. Heyerdahl'ın bu durum hakkında ne düşündüğünü hiçbir zaman öğrenemedim. Kendisi seksen üç yaşında; çağdaş genetik biliminin korkunç gücüne karşı kendini savunmaktan başka yapacak daha iyi şeyleri olduğuna eminim. Sonuçları yayımladığımızda antropoloji kurumundan dalga dalga alkış yağdı; fakat bu akademisyenler kendilerinden o kadar eminlerdi ve Asya kökenine işaret eden bulguların ağırlığına öyle inanmışlardı ki, bu yeni bilgiler karşısında çok fazla bir heyecan göstermediler. Yaygın olan bir fikri kabul etmek, barışa zarar getirmez. Karşı çıkmak ise, benim çok geçmeden dünyanın bambaşka bir yerinde fark edeceğim üzere, barıştan başka her şeye yol açabilir.</span></p>

  <p class="calibre1"><span class="calibre2">Pasifik Okyanusu'na dağılmış adalarla ilgili genetik güzergâh artık pırıl pırıl aydınlanmıştı. Polinezyalıların ataları destansı yolculuklarına Çin veya Tayvan sahillerinden çıkmışlardı. Bugün, Polinezyalıların büyük bir kısmının atalarına ait olduğunu söyleyebileceğimiz ve 189 ile 217 değişkenlerini içeren fakat o kısa dilimin eksik olduğu mitokondriyal DNA baz sıralamasını en sık buralarda görmekteyiz. Aynı zamanda, Tayvan'dan gelen örneklerin bir kısmında 189 ve 217 değişkenleriyle birlikte, daha fazla değişken içeren örnekler de bulduk. Bölgenin diğer yerlerinden elde edilen örneklerde ise bu değişkenler izlenmiyordu. Bunlar, Polinezyalıların ataları bölgeden ayrıldıktan sonra Tayvan'da oluşan mutasyonlardı. Bu mutasyonları sayarak ve mutasyon oranıyla çarparak, atalara ait sıralamanın Tayvan'a ilk kez ayak bastığı zamandan bu yana geçen süreyi tahmin edebiliriz. Ancak, Avrupa'nın genetik manzarasını incelediğimizde göreceğimiz gibi, bu yöntem günümüzdeki araştırmalarda tartışmalı bir alandır. Yine de, Tayvan'daki 189 ve 217 değişkenlerini içeren temel sıralamanın çok farklı çeşitlilikler göstermesi, bu temel sıralamanın 20 bin-30 bin yıldır o bölgede süregeldiğini oldukça açık bir şekilde ortaya koymaktadır.</span></p>

  <p class="calibre1"><span class="calibre2">Yapılan arkeolojik çalışmalarda, bölgede tarımsal ekonomiyle ilintili çeşitli aletler bulunması, Güneydoğu Asya adalarında 3000-4000 yıl önce ani bir nüfus artışı yaşandığına işaret etmektedir. Bu aletlerden en çok göze çarpanları, yüzeyleri kırmızı sırlı, çamura yatay olarak işlenmiş diş görünümlü süsler içeren ve Lapita denilen farklı ve özel bir tarzda yapılmış çanak çömleklerdir. Belirli bir tarzda yapılmış çanak çömlekler, arkeologlar için piyangodur. Toprak altında binlerce yıl kalabilen seramik eserlerin tarzı, coğrafi olarak birbirinden uzak olan yerleşimler arasındaki ilişkiyi açığa çıkarır. Bu bulgu otomatik olarak, söz konusu çanak çömlekleri kullanan insanların biyolojik olarak birbirleriyle ilişkili olduğu anlamına gelmiyorsa da, bahsi geçen farklı bölgeler arasında bir temas olduğu yönünde kesin bir işaret teşkil etmektedir. Lapita yerleşim alanları, bundan 3500 yıl öncesinde ve yalnızca 500 yıllık bir süre boyunca, Yeni Çine'nin kuzeyindeki Admiralty Adaları'ndan Polinezya'nın batısındaki Samoa'ya kadar uzanan Pasifik adalarının büyük bir kısmında kurulmuştu. Polinezyalıların kökeninin Asya olduğunu savunanlar, ileri düzeyde bir denizcilik bilgisine işaret eden bu hızlı genişlemeyle, sonunda Polinezya'nın tümünü ele geçiren insanlar arasında daima bir ilişki kurmuşlardı. Samoa'nın doğusundaki adalarda Lapita tarzı çanak çömlek yapımında kullanılan çamurun bulunmayışı, bu tür aletlerin buralarda neden bulunmadığını açıklamaktaydı. Peki şimdi, Polinezyalıların Amerika kökenli olmayıp Asya kökenli oldukları genetik bilimi tarafından güçlü bir şekilde desteklendiğine göre, bu muazzam nüfus genişlemesinin ve seramik yapımının nereden başladığı konusunda yeni bir şeyler söylenebilir miydi acaba?</span></p>

  <p class="calibre1"><span class="calibre2">Her şeyden önce, 247 konumundaki değişkene Tayvan'da hiç rastlanmadığına göre, bu mutasyonun orada başlamadığı neredeyse kesindi. Rastlanmış olsaydı, Tayvan'da 247 mutasyonunun sıklıkla görülmesi gerekirdi. Aslına bakarsanız,</span></p>

  <p class="calibre1"><span class="calibre2">Borneo'nun batısında 247 değişkenine hiç rastlamadım. Bu nedenle, genetik bulgulara göre Lapita yayılmasının Borneo'nun doğusunda bir yerden başlamış olması gerekir. 247 mutasyonuna Endonezya'daki bir takımada olan Moluccas'da rastladım ve burada, 247 ile birlikte diğer başka noktalarda da mutasyon bulunduğunu gözledim. Mutasyonların tümüne birden bakıldığında, bu tür DNA'nın o bölgede uzun zamandır var olduğu anlaşılıyordu. Dikkat çekici Lapita Polinezyalılarının kökenleri hakkında yapabileceğim en iyi tahmin, onların bu takımadalardan geldiğini varsaymak olacaktı. Mitokondriya güzergâhı buradan başlayarak Pasifik'e açılıyor ve kuzeyde Hawaii, doğuda Rapanui (Paskalya Adası) ve güneyde Aotearoa'ya (Yeni Zelanda) uzanıyordu.</span></p>

  <p class="calibre1"><span class="calibre2">Temel Polinezya tipine bakıldığında bu durum açık ve netti. Peki ama benim Avarua hastanesinde tek bir hastadan alınan kanda bulduğum, Koji Lum'un ise bir Hawaii yerlisinde rastladığı o garip ve ender sıralama neyi gösteriyordu? Heyerdahl'ın Amerikalı Polinezyalılarına mı işaret ediyordu? Bu sıralamaya tüm Polinezya'da, çok geniş bir bölgeyi tarayarak alınan örneklerde, çok fazla olmamakla birlikte daima rastlamıştık; fakat, konuştuğum araştırmacıların hiçbiri Kuzey ve Güney Amerika'da bu sıralamayı görmemişti. Daha sonra, bu DNA'ya bir kere Vanuatu ve iki kere de Papua Yeni Çine'nin kuzey sahillerinden gelen örneklerde rastladık. Ancak, Yeni Çine'nin dağlık iç kesimlerinden gelen bazı eski örnekleri yeniden izlediğimde bu DNA'dan bol sayıda buldum. Koca adaya ilk defa yerleşmiş olan insanların günümüzdeki ada sakinlerine aktardıkları mitokondriyal DNA'ydı bu. En eski arkeolojik kalıntılara dayanılarak yapılan hesaplar, ilk Avustralyalılar gibi, YeniCine'nin ilkyerlilerinin deburaya en az 40 bin yıl önce geldiklerini göstermektedir. Demek, Avarua hastanesine gelen gizemli hastanın annesinin büyükanneleri yaklaşık 40 bin yıl boyunca Yeni Cine adasında yaşamışlar ve daha sonra bunlardan biri, doğuda bilinmeyen yerlere doğru hareket eden bir Lapita kanosu ile denize açılmıştı.</span></p>

  <p class="calibre1"><span class="calibre2">Pasifik'te, Yeni Çine'nin kuzey sahillerinden başlayıp Solomon Adaları'na kadar uzanan alanda, her biri bir sonrakini gören, yan yana dizilmiş adalar bulunur. Yüksek dağlarla kaplı olan bu adalardan çok uzaklara gittiğinizde bile ufukta dağların doruklarını görürsünüz. Yeni Çine'ye gelen ilk insanlar, 30 bin yıl önce, diğer yöntemlere göre nispeten daha güvenilir olan bu denizcilik yöntemiyle Yeni Britanya ve Yeni İrlanda Adaları'nı geçerek Solomon Adaları'nın oluşturduğu ana zincir boyunca ilerlemiş ve San Cristobal'a ulaşmışlardı. Bu son rıhtımdı. Bundan ötede ufka kadar açık deniz uzanıyordu. En yakın kara olan Santa Cruz Adaları, ufkun 300 kilometre ötesindeydi. Bundan 27 bin yıl sonra, Lapita insanlarının gelişine kadar Solomon Adaları'nın ötesinde yerleşim olduğunu gösteren hiçbir arkeolojik kanıt bulunmamaktadır.</span></p>

  <p class="calibre1"><span class="calibre2">Bilinmeyene doğru yeni bir koloni dalgası oluşmasına neden olan iki önemli gelişme yaşanmıştı. Bunlardan ilki, çift tekneli yolcu kanolarının yapılmasıydı. Bu muhteşem tekneler muazzam boyutlara erişiyordu. Polinezya'ya varan ilk Avrupalılar, bunların otuz metreden uzun olanlarıyla karşılaşmışlardı. Günümüzde bu teknelerin daha ufakları hâlâ kullanılmaktadır. Çift tekne, tıpkı katamaranda olduğu gibi, alabora olmayı önler. Teknelerin her iki ucu da sivri bir çıkıntı oluşturur ve bu da, rüzgâra karşı giderken geri dönmeden yol değiştirmeyi sağlar. İşte Polinezyalıları Pasifik'e taşıyan bu teknelerdi. Bunun yanı sıra ve aynı derecede önemli olan diğer bir gelişme de, gemicilik tecrübelerinin çok ilerlemiş olmasıydı. Eski denizcilerin gözle görebildikleri hedeflere doğru yelken açarak Avustralya, Yeni Cine ve Solomon Adaları'na ulaşmasına karşılık, Polinezyalılar, bırakın ileride gözüken bir kara bulunmasını, ileride bir şey olup olmadığını bile bilmeden boşluğa doğru yol almışlardı. İzledikleri rotayı arkeolojik kalıntılara bakarak gözlemek mümkündür. Önce hızla Santa Cruz ve Vanuatu adalarına yerleşmiş, burada 750 kilometre ötedeki Fiji'ye ve daha ilerde Samoa ve Tonga'ya gitmeden önce bir mola vermişlerdi. Buralarda da bir süre kaldıktan sonra Polinezya'yı uç sınırlarına dek keşfetmişlerdi. Paskalya Adası ve Hawaii'ye yaklaşık 1500 yıl ve en son olarak Yeni Zelanda'ya yaklaşık 1200 yıl önce ulaşmışlardı. Bu uçsuz bucaksız okyanustaki bütün adaları keşfetmek, 2000 yıldan biraz daha fazla sürmüştü. Peki ama bunu nasıl başarmışlardı?</span></p>

  <p class="calibre1"><span class="calibre2">Yiyecek ve içme suyu yüklü kanolar rüzgâra karşı yola koyulur. Rüzgâra karşı gitmek zor olsa da, en azından yıldızlara göre yön tayin ederek yuvaya dönerken güvenli bir yolculuk olacağının işaretidir. Kanonun bulunduğu yere göre aynı noktadan doğan veya batan bir yıldızı takip etmek suretiyle belli bir paralel üzerinde yol almak kolaydır. Geri dönme zamanı gelince de aynı yıldızlara bakılır ve ters yöne dönülüp rüzgâr arkaya alınır. Tüm bunlar teoride kolaydır, ancak uygulamaya konulduğunda ne tür tehlikelerin sizi beklediği ortaya çıkar. Memleketleri olan adayı, özellikle gece ya da fırtınada giderken görmeden geçmek işten bile değildir. Bu insanların birçoğu okyanusta kaybolup gitmiş olmalı...</span></p>

  <p class="calibre1"><span class="calibre2">Daha da hayret verici olan şey, Polinezyalıların görünmeyen karaları belirlemek için kullandığı işaretlerdir. Yüksek adaların üzerinde oluşan bulutlar, ufukta bu adaların varlığına işaret eder. Uygun hava şartlarında, alçak mercanadalarının mavi yeşil oynak renkleri bulutlara yansır. Karada yaşayan kuşların uçuş yönleri birer ipucudur. Yüzen parçalar, geldikleri yönde kara olduğunu belirtir. Bunlar gözle görülen işaretlerdir. Fakat eski denizciler önlerindeki yolu yalnızca görmemiş, aynı zamanda hissetmişlerdir. Günümüzde bile, usta denizciler denizin hareketlerinden değişiklikleri anlayabilirler. Okyanus her yerde dalgalanır, fakat bu dalgalar adalardan geri akseder; tıpkı bir havuza atılan taşın oluşturduğu minik dalgaların havuz kenanndan geri dönmesi gibi. Usta bir denizci, karadan yüz mil uzakta bile olsa, kabarmış iki dalganın birbirini aşmasıyla oluşan dalga düzenini ayağıyla hisseder.</span></p>

  <p class="calibre1"><span class="calibre2">İşte Polinezyalılar buralara</span> <span class="calibre7">böyle</span> <span class="calibre2">gelmişlerdir. Buralara</span> <span class="calibre7">neden</span> <span class="calibre2">geldikleri, bu olağanüstü maceralara neden atıldıklarıysa hâlâ gizemini korumaktadır. Buna neden olan şey, artan nüfusla birlikte ortaya çıkan ekonomik ihtiyaçlar olamaz. Pasifik'in ücra uçlarına kadar uzanan adaların pek çoğu büyük ve bereketli olup, bugün bile fazla kalabalık değillerdir. Asıl neden, bilinmeyeni keşfetmek için duyulan ve önüne geçilemeyen arzu olabilir. Gerçek olan şu ki, bu insanlar Pasifik'i boydan boya geçmişler ve Güney Amerika sahillerine ulaşmışlardır. Bunu, Polinezya'nın her bölgesinde yetiştirilmiş ve yetiştirilmekte olan</span> <span class="calibre7">kamara</span> <span class="calibre2">denilen tatlı patatesten de biliyoruz. Tatlı patatesin And Dağları'nın bulunduğu bölgeye özgü bir ürün olduğu su götürmeyen bir gerçektir. Bu da, Güney Amerika yerlileriyle Polinezyalılar arasında bir ilişki bulunduğunu gösterir. Genetik bilimi, Thor Heyerdahl'ın, Güney Amerika'dan gelip Polinezya'yı işgal eden insanların Pasifik bölgesini tatlı patatesle tanıştırdığı yolundaki düşüncesinin yanlış olduğunu kanıtlamıştır; biz de Pasifik'teki yerleşimin hiç şüphesiz tam tersi yönde geliştiğini kanıtlamış olduk. Tatlı patatesin Güney Amerika'dan ithal edilmiş olması için Polinezyalıların Pasifik Okyanusu'nu boydan boya geçmiş olmaları gerekirdi. Fakat, Polinezyalılar Güney Amerika'da hiçbir genetik iz bırakmamışlardır. Bildiğim kadarıyla, Güney Amerika'da tek bir Polinezya mitokondriyal DNA'sına bile rastlanmamıştı. Fakat ben bir gün gelip, Fransız Polinezyası'nda yer alan Tahiti'de, daha önce Şili'de bulunup yayımlanmış olanlara tıpatıp uyan iki mitokondriyal DNA baz sırasına rastladım. Bunların, Pasifik'teki evlerine geri dönmekiçin Güney Amerika'dan yola çıkan Polinezyalılara katılan iki kadına ait olduğunu düşünmek istiyorum, fakat bunu kanıtlamam imkânsız elbette.</span></p>

  <p class="calibre1"><span class="calibre2">"Uzun beyaz bulutun ülkesi" anlamına gelen ve bugün Yeni Zelanda diye bildiğimiz Aotearoa'yı Polinezyalılar keşfetmişler ve buraya yerleşmişlerdir. Genetik, bunu da hiçbir kuşku bırakmadan kanıtlamış bulunuyor: Aotearoa'da yaşayan Maoriler Polinezya'daki kuzenleri ile aynı mitokondriyal DNA'ya sahip. Bu tespit, Maorilerin sözlü geleneklerine de tümüyle uyuyor. Buna göre, sekiz ila on kanodan oluşan bir filo orta Polinezya'dan, hatta belki de Rarotonga'dan yola çıkar ve sonunda Aotearoa'ya varır. Burada hiçbir insanın yaşamadığı, yalnızca daha önce hiç görmedikleri yaratıkların (bunlar arasında, devekuşuna benzeyen, uçamayan ve daha sonra avlanma sonucu nesli tükenecek çok iri bir kuş olan moa da bulunmaktadır) yaşadığı, tuhaf fakat bereketli topraklara ulaşırlar.</span></p>

  <p class="calibre1"><span class="calibre2">Güneyde bu kadar uzaklara giden denizcilerin, bir karaya ulaşmamaları durumunda geriye dönme umutları neredeyse hiç kalmazdı. Aotearoa'ya ulaşmak, rüzgâra karşı belirli bir paralelde seyretmek ve bir kara görünmediği takdirde rüzgârı arkana alarak gerisin geri eve dönmekten öte bir maceraydı. Aotearoa seyahati, bu denizcilerin paralelleri aşarak güneye gitmeleri ve okyanusun, rüzgârların çok daha zorlukla kestirilebildiği bölgelerinde seyretmeleri anlamına geliyordu. Bu ise denizlerin keşfinde tümüyle bambaşka bir aşamaydı ve büyük bir olgunluk ve cesaret gerektiriyordu. Polinezyalılar, okyanusu öyle iyi tanıyorlardı ki, kanımca Avustralya sahillerine de ulaşmışlardı. Ancak bunu başarmışlarsa bile hiçbir iz bırakmamışlar. Belki de yalnızca daha önce yerleşilmemiş karalarda yaşamaktan hoşlanıyorlardı. Merak ediyorum, acaba Avustralya'nın güneyine inip Hint Okyanusu'nu aşarak Madagaskar'a kadar gittiler mi? Madagaskar'da o zamanlar kimsecikler yaşamıyordu. Günümüzde de yalnızca belirli bölgelerinde yerleşik hayat mevcuttur ve buradaki insanlar Polinezyalılarla benzer bir dil konuşurlar. Polinezyalılar bunu başarmış olabilir mi? Bence evet. Ama kesin mi? Günün birinde genler bize bunun cevabını da verecek.</span></p>

  <p class="calibre1"><span class="calibre2">Polinezya'daki çalışmalarımı düşündükçe hâlâ heyecanlanıyorum. Pasifik Okyanusu'nun ortasında bir adada, kayalıkların ötesinde uzanan engin sulara bakarken bir soruyu yanıtlama arzusuyla yanıp tutuşmuştum. Polinezyalıların nereden geldiklerini gerçekten öğrenmek istiyordum. Bu, sırf meraktan doğan bir istekti ve işte üç yılı biraz aşan bir süre içinde bunun yanıtı çok açık ve kesin bir şekilde verilmişti. Mitokondriyal DNA'nın Polinezyalıların kökenini nasıl da kesin olarak belirlediğini gördükten sonra, daha yakın yerlerle ilgili daha zor sorulara çözüm getirme kudretine sahip olduğundan emin olmuştum.</span></p>

  <p class="calibre1" style="text-align: right;"><a id="bookmark1"></a><span class="calibre2">8</span></p>

  <h1 class="calibre1" id="sigil_toc_id_8" style="text-align: right;"><a id="bookmark2"></a><span class="calibre2">İLK AVRUPALlLAR</span></h1>

  <p class="calibre1"><span class="calibre2">İngiltere Sussex'teki katedral kenti Chichester'ın yakınında bulunan Boxgrove'da on yıl süren kazılar verimli olduysa da onlar için olağanüstü denilemezdi. Boxgrove şimdi bir taş ocağı; fakat burası 5OO bin yıl önce sarp kireç kayalıklarla açık deniz arasında kalan dar bir sahildi. Geç dönem buzul devrinde, buzların erimesiyle oluşan sel felaketleri bugün çıkarılmakta olan kum ve çakılları buraya getirmiş. Birkaç yıl süreyle Boxgrove'da yapılan kazılardan, çakmaktaşından yapılmış aletler ve üzerinde kesme sonucu oluşmuş izler bulunan hayvan kemikleri çıkartıldı. Kemikler üzerindeki bu izler, hayvanların jilet keskinliğinde taşlarla kesildiğini göstermekteydi. Bunların keskinliği hakkında şüpheniz varsa, büyük bir çakmaktaşı ile ince bir tabakayı kesmeyi deneyin. Yakın ve kuru bir tıraş için yeterli keskinliktedir. Kazılarda şekil verilmiş taşlar ve hayvan kemikleri çıkması buralarda insanların yaşadığının kanıtıdır, fakat insan iskeletlerine rastlanmamıştır. Bunun üzerine, kazıların masrafını karşılayan devlet kurumu English Heritage kazıya sunduğu mali desteği çekeceğini açıklar. 1993 yılı Kasım ayı başlarında, kazıların sona erdirilmesine birkaç ay kala, kazıyı yöneten arkeologlar son bir çukurun kazılmasına karar verirler ve Roger Pedersen kazmaya başlar.</span></p>

  <p class="calibre1"><span class="calibre2">Tüm arkeolojik kazıların can damarı ve gönüllüler ordusunun sadık bir üyesi olan Roger, küreğiyle kazmaya başlar. İki hafta içinde kum tabakalarının derinliklerine iner ve rastladığı her yapının yönelimini kaydeder. Soğuk, rüzgâr ve yağmur nedeniyle giderek zorlaşan bu süreç yavaş ilerlemekte ve dikkat gerektirmektedir. Derken, 13 Kasım 1993 Cuma günü, tam öğle yemeğinden sonra bir kemik bulur: çok eski bir insana ait bir incik kemiği. Boxgrove Adamı'nın bir parçasını ortaya çıkarmıştır. Aynı zamanda kazıyı da kurtarmıştır.</span></p>

  <p class="calibre1"><span class="calibre2">Kısa bir süre sonra kemiği bana da gösterdiler ve bu konuda uzman olmadığım halde, kemiğin ortasındaki ilik boşluğunu çevreleyen duvarların çağdaş insan kemiğine göre ne kadar kalın olduğunu fark ettim. Bu, çok ağır ve iri yapılı bir insanın incik kemiğiydi. Fakat bu kemik atalarımızdan birine ait olabilir miydi? Bu soru, tek bir basit nedenden dolayı, insanın kökeni hakkında süregelen tartışmaların özüne inmektedir. Hayatta olan her insanın (ya da hayvanın) mutlaka bir atası vardır, ama her insan fosili soyunu sürdürmüş olmayabilir. Boxgrove Adamı, çağdaş 21. yüzyıl insanının atası olabileceği gibi, pekâlâ soyu tükenmiş olan bir türe ait de olabilir.</span></p>

  <p class="calibre1"><span class="calibre2">Her insan fosili için geçerlidir bu. Avrupa, Asya ve özellikle Afrika'da birçok yerde bulunmuş olan antik kalıntılar, buralarda insanların yaşamış olduğunu ortaya koymaktadır. Bunlar genellikle, toprağın altında uzun süre kalabilen, şekil verilmiş taş alet parçalarıdır. Ara sıra da, Boxgrove'da olduğu gibi, katledilmiş hayvanların kesimlerinde kullanılan keskin aletlerin izlerini taşıyan hayvan kemikleri çıkar. Gerçek insan kemiklerine daha az rastlanır. Çok az görülen ve bulundukları zaman büyük bir coşkuyla karşılanan insan örnekleri, onlarca yıl boyunca paleontologlar tarafından incelenip tartışılmıştır. Bunlar, adlarından da anlaşılabileceği gibi</span> <span class="calibre7">(Homo habilis, Homo erectus, Homo heidelbergensis, Homo neanderthalensis)</span> <span class="calibre2">farklı türlere ayrılır. Fakat bu sınıflandırmanın temeli, iskeletlerde, özellikle kafatasında korunmuş olan anatomik yapı olup, biyolojik anlamda farklı, genetik açıdan diğer insan türlerinden ayrılarak üreyemeyen eski insanları göz önünde bulundurmaz. Söz konusu sınıflandırma, yalnızca işlemsel niteliktedir ve evrimsel açıdan herhangi bir sonuca varmaz. Kemiklerin şekline bakarak dünyanın değişik bölgelerinde yaşamış insanların (insan kelimesiyle tüm</span> <span class="calibre7">Homo</span> <span class="calibre2">cinsini kastediyorum) birbirleriyle birleşerek üreyip üremediklerini anlayamayız. Birleşerek üreyebilenler varsa, bunların genlerini değiş tokuş etme ve mutasyonları etrafa yaymış olma olasılığı bulunmaktadır. Bu insanlar aynı gen havuzundadır. Değişik tip insanlar birbirleriyle üreyemediği zaman, genlerin değiş tokuş edilmesi olanaksızdır. Bunların gen havuzları birbirinden ayrılmıştır ve değişik bir biyolojik türe bağlıdırlar. Evrimsel rotaları, geri dönüşü olmayan farklı yönlerde ilerler. Bu türden farklılıkları bulunan iki ya da daha fazla türde insan grubu, yer ve doğal kaynak paylaşımında uyuşmazlık yaşayıp uzlaşmaya varamazlarsa, sonunda bunlardan biri yok olmaya mahkûmdur.</span></p>

  <p class="calibre1"><span class="calibre2">İnsanlığın evrimi konusunda uzun süredir devam eden köklü tartışmalardan birinin temelinde şu soru yatar: Paleontologların</span> <span class="calibre7">Homo erectus, Homo neanderthalensis</span> <span class="calibre2">ve bizlerin de dahil olduğu</span> <span class="calibre7">Homo sapiens</span> <span class="calibre2">diye tanımladığı insan türleri aynı gen havuzunda mı yer almaktadır? Ya da, diğer bir deyişle, çağdaş insanlar yaşadıkları bölgelerde fosilleri bulunan insanların torunları mıdır; yoksa bu insan fosillerinin çoğu, nesli yok olmuş farklı insan türlerine mi aittir?</span></p>

  <p class="calibre1"><span class="calibre2">Çağdaş insanların</span> <span class="calibre7">Homo sapiens</span> <span class="calibre2">türünden olduğu kesindir. Son birkaç yüzyıl içinde gelişen tarihi olaylar, dünyanın çok farklı bölgelerinden gelen insanların birbirleriyle karışmasına neden olmuş ve bunların birleşip üreyebildikleri kanıtlanmıştır. Bunu, mümkün olan</span> <span class="calibre7">tüm</span> <span class="calibre2">karışımların gerçekleşip gerçekleşmediğinden emin olmaksızın söylüyorum; fakat bu konuda genetik bir engel olmadığından kesinlikle eminim.</span></p>

  <p class="calibre1"><span class="calibre2">İnsan fosillerinin kaydı eksik ve düzensiz olmasına rağmen, tüm insanların kökeninin Afrika olduğu bilinmektedir. Yalnız ve yalnız Afrika'da, son üç milyon yıla ait olan ve evrim sırasında insanın, kuyruksuz veya kısa kuyruklu maymundan başlayarak arada ne gibi safhalardan geçtiği hakkında bize fikir veren, anlamlı bir dizi fosil bulunmuştur. Bu fosillerden, insanın Afrika'dan çıkıp başka yerlere gitmeden önce burada en az bir milyon yıl geçirdiği anlaşılmaktadır. Yalnız Java ve Çin'de bulunan insan fosillerinin genel fiziksel görünümleri değil, aynı zamanda buralardaki arkeolojik kalıntılardan çıkartılan taş aletlerin tarzı da Afrika'da bulunan ve çok daha eski zamanlara ait olduğu kanıtlanan aletlere ve</span> <span class="calibre7">Homo erectus</span> <span class="calibre2">fosillerine benzemektedir. Bedeni tamamen dik, beyni büyük ve ileri düzeyde aletler yapıp kullanmış olan</span> <span class="calibre7">Homo erectus</span><span class="calibre2">'un insan olduğu bellidir. Afrika kıtası dışında hiçbir yerde daha eskiye ait fosillere rastlanmamıştır. Afrika'daki fosil kayıtları, bu kıtanın insanlığın beşiği olduğunu gösterse de -ki bugün bu sava karşı çıkan kişilerin sayısı çok azdır-, bu sonucun bazı eksik tarafları olduğunu unutmamak gerekir. Örneğin, Batı Afrika'da hiçbir insan fosili bulunmamıştır. Bu bize yakın zamanlara kadar orada insan olmadığını göstermez; tropikal yağmur ormanları, öldükten sonra fosilleşmek için iyi bir ortam oluşturmamaktadır, hepsi bu. Büyük maymun türlerine ait (goril, şempanze veya orangutan) hiçbir fosil yoktur. Bunların fosil kaydı olmamasına rağmen, var olmaları gerektiğini ve var olduklarını biliyoruz.</span></p>

  <p class="calibre1"><span class="calibre2">Boxgrove Adamı parçalarının ve diğer bir avuç dolusu örneğin 5OO bin yıl önce yaşayan ilk Avrupalılara ilişkin az da olsa bir fikir vermesine karşın, Avrupa'nın daha yakın tarihini egemen tür olan Neandertallerden ayırmak olanaksızdır. 1856 yılında, Almanya'nın Düsseldorf kenti yakınlarındaki Ncander Vadisi'nde kireçtaşı çıkaran işçiler, kısa bir süre önce dinamitledikleri bir mağaranın kalıntılarını temizlerken, önce bir iskeletin kafatası parçasını, daha sonraysa uyluk kemiklerini, kaburgalarını, kol ve omuz kemiklerini bulurlar. Önce bunları Avrupa'nın o bölgesinde çok sık karşılaşılan bir olay olan, nesli tükenmiş bir ayı türünün kalıntısı zannederler. Şans eseri, bunu o bölgedeki bir okulda öğretmen olan doğa meraklısı Johann Karl Fuhlrott'a anlatırlar. Fuhlrott kalıntıları görür görmez bunların bir ayıya ait olmadığını anlar. Bunların kime veya neye ait olduğu birkaç yıl boyunca tartışılır. Kafatası maymununkine benzememektedir; ama yoğun kaş çizgisine bakılırsa tam olarak insan da değildir. Peki ya kaç yaşındadır acaba?</span></p>

  <p class="calibre1"><span class="calibre2">Neander Vadisi kemikleri, tam da, dünyanın yaşının yalnızca birkaç bin yıl olduğunu kabul edemeyen jeologların evrenin oluşumu hakkında İncilde anlatılanlara karşı çıktığı günlerde bulunmuştur. Bundan üç yıl sonra Charles Darwin</span> <span class="calibre7">Türlerin Kökeııi</span> <span class="calibre2">adlı kitabını yayımlar ve yaradılış öyküsünün ne kadar doğru olduğu sorgulanmaya başlanır. İnsanların gerçekten ataları bulunduğu fikri yaygınlaşır ve Ncandertal "adam"ın bunlardan biri olabileceği düşünülür. Böyle düşünenler, çoğu zaman beklenmedik buluşlara eşlik eden ve ilgiyi tehlikeli bir konudan başka bir yöne çekmek için öne sürülen diğer fikirlere kulak asmazlar. Bu fikirler arasında en muhteşemi, bilinmeyen bir kemik hastalığının Neandertal "adam"da görülen kalın kemik ve kaş çizgilerine neden olduğu; en komiği ise, bunun Napolyon Savaşları'nda yaralanan, bir mağaraya sığınan ve orada ölen bir Cossack süvarisinin iskeletine benzediğidir. Kılıçsız ve üniformasız olarak. ..?</span></p>

  <p class="calibre1"><span class="calibre2">Ncandertal iskeletinin bulunmasından sonra geçen 100 yıllık süreçte aynı özellikleri taşıyan birkaç fosil daha bulunur: iri bir yapı, daha büyük bir beyin içerdiği varsayılan büyük (aslında çağdaş ortalamanın biraz üstünde) bir beyin boşluğu, çenesizlik, çıkıntılı bir burun ve yine o belirgin, kalın kaş çizgileri. Aslında bu fosiller Neandertalden sekiz yıl önce, 1848 yılında Cebelitarık ve Güney İspanya'da yapılan kazılardan çıkmış ve bu süre zarfında pek önemsenmemiştir. Daha sonra bu tür kalıntılara Belçika, Fransa, Hırvatistan ve daha uzaklarda İsrail, Irak ve daha da ötede Özbekistan'a uzanan bölgelerde de rastlanmıştır. Neandertalde bulunan taş aletler, daha öncekilere oranla, çok değilse de, ileri bir düzeydedir. Bu insanlar ölülerini gömen, hasta ve ölüm döşeğinde olanlara yardım eden insanlardır. Çoğunluğun hayal ettiği gibi vahşi değillerdir. Fakat bir soruya hâlâ yanıt verilmemiştir: Bunlar çağdaş Avrupalıların ataları mıdır; yoksa diğer bir evrimsel çıkmaza mı aittirler?</span></p>

  <p class="calibre1"><span class="calibre2">Aynı soruyu dünyanın diğer bölgeleri için de sorabiliriz. Çağdaş Çinliler, bir milyon yıllık kalıntıları Pekin yakınlarındaki Zhoukoudian'da bulunan insanların torunları mıdır? Java'da Ngandong'da eskiden yaşamış insanlar, çağdaş yerli Avustralya ve Papualıların ataları mıdır? Düşüncelerine değer verilen çağdaş fiziksel antropologların, çok-bölgecilik ekolünün mutlak görüşü bu yöndedir. Buna göre, son bir milyon yılda insanın fiziksel görünümünde gözlenen değişim -güçlü, kalın kemikli ataların, ince yapılı (en azından teorik olarak!) ve ince kemikli torunlara dönüşümü- kademeli bir uyum sürecinin sonucudur ve bu süreç dünyanın değişik bölgelerinde farklı bir hızla yaşanmıştır. Coğrafi açıdan birbirlerinden uzak olmalarına rağmen, bu insan grupları arasında yeterli derecede ilişki yaşanmış ve bunlar aynı gen havuzunda kalmışlardır. Bu nedenle çağdaş</span> <span class="calibre7">Homo sapiens</span> <span class="calibre2">istediğiyle çiftleşebilmektedir. Ellerine fırsat geçtiği takdirde tabii!</span></p>

  <p class="calibre1"><span class="calibre2">Bu düşüncenin karşısında yer alan ve farklı soylardan gelen bu insanlardan birinin aniden diğerinin yerini aldığını savunan ekol, devamlılık fikrine şiddetle karşı çıkar. Onlara göre hem Neandertal, hem Zhoukoudiyan, hem de Pekin ve Java adamı olarak bilinen Ngandong fosilleri, Afrika'dan daha yakın çağlarda çıkıp yayılan</span> <span class="calibre7">Homo snpieııs'e</span> <span class="calibre2">yerini bırakan nesli tükenmiş bir insan türüne aittir. Bu görüşün kanıtı olarak, 45 bin yıl önce Avrupa'da birden ortaya çıkan ve çağdaş Avrupalıtarla aynı hafiflikte bir iskelet ve kafatasına sahip olan insan fosilleri gösterilmektedir. Tartışmayı çok seven paleontologlar bile bu fosillerin kendi türümüz olan</span> <span class="calibre7">Homo snpieııs'e</span> <span class="calibre2">ait olduğu konusunda hemfikirdirler. Eskiye ait bu örnekler, Avrupalılar arasında Cro-Magnonlar olarak bilinir. Bu ad, Neandertallerde olduğu gibi, bu kemiklerin 1868 yılında içinde bulunduğu Fransa'daki Cro-Magnon mağarasından gelmektedir. Bu insanlardan birinin aniden diğerinin yerini aldığına İnananlar, tamamen çağdaş görünümlü Cro-Magnonların neredeyse bir gecede (evrimsel zaman açısından) iri gövdeli Neandertallere dönüşmesine yol açabilecek böylesine büyük bir mutasyonun mümkün olamayacağını savunurlar. Cro-Magnonların aniden Neandertallerin yerini aldığını destekleyen ve fosil bulgularına karşı çıkan arkeolojik bulgular ise, bunların çok daha üstün ve ince işçilik gösteren, çakmaktaşından yapılmış ince ve uzun bıçak, kazma ve oyma aletleri kullanmış olmaları; ilk defa alet olarak kullanılan bir hayvan kemiğine ve geyik boynuzuna rastlanması; ve en önemlisi de sanattır.</span></p>

  <p class="calibre1"><span class="calibre2">Cro-Magnonlar imgesel sanatı icat etmişlerdir. Fransa ve Kuzey İspanya'da bulunan 200'den fazla mağara, şaşılacak güzellikteki, güçlü vahşi hayvan imgeleriyle donatılmıştır. Işık görmeyen büyük ve derin mağaraların duvarlarını geyik, at, mamut ve bizon resimleri süslemektedir. Bunlar kaba ve çocuk elinden çıkmış resimler değil, bu insanların dünyasının büyük bir olgunluk ve hünerle çizilmiş soyut ve gizemli görüntüleridir.</span></p>

  <p class="calibre1"><span class="calibre2">Neandertaller, fiziksel görünümleri ve teknolojilerinin yanı sıra, sanat ruhu da geliştirmiş olabilirler mi? Çok-bölgeci ekol aynen böyle düşünmekte ve bazı kalıntılar ve taş aletler arasında gerçekten bunu kanıtlayan ve kademeli bir gelişme gösteren örnekler olduğuna işaret etmektedir. Fakat Neandertallerin yaşadığı yerlerde mağara sanatının örnekleri bulunmamıştır. Bu iki farklı soydan gelen insanlardan birinin aniden diğerinin yerini aldığını savunan ekol, çağdaş insan anatomisinin ve gelişmiş teknolojinin izlerinin Afrika'da, tarihi 100 bin yıldan öncesine giden Etiyopya'nın Omo-Kibish bölgesinde görüldüğünü belirtir. Ortadoğu'da, Avrupa'ya giden güzergâh boyunca, özellikle İsrail'de Qafzeh ve Skhul'da, çağdaş anatomiye sahip kafatasları bulunmuştur. Tüm bu bulgulara rağmen buralarda, herhangi bir sanata rastlanmamıştır.</span></p>

  <p class="calibre1"><span class="calibre2">Genetik bilimi gibi tamamen farklı ve bağımsız bir kaynaktan elde edilen yeni bulgular olmasaydı, yerli Avrupalıların Neandertallerin mi, yoksa bölgeye daha sonra geldikleri açıkça belli olan Cro-Magnonların mı torunları olduğu sorusunun yanıtı daha uzunca bir süre verilemezdi. Nesnel delillerin eksikliğinin çekildiği her alanda, fikirler ve insanlar kaçınılmaz olarak iki ayrı noktada toplanıp rekabet eder. Bu tür kutuplaşmalar bir kez oluştuktan sonra, insanlar fikir. değiştirmektense ölmeyi tercih ederler. Bu zor bilmecenin çözümünü bulmak üzere genetik biliminin güçlü araçlarıyla yola çıktığımızda, attığımız adımların bizi bir mayın tarlasına ulaştıracağını anlamıştık.</span></p>

  <p class="calibre1" style="text-align: right;"><span class="calibre2">9</span></p>

  <h1 class="calibre1" id="sigil_toc_id_9" style="text-align: right;"><a id="bookmark3"></a><span class="calibre2">SON NEANDERTAL</span></h1>

  <p class="calibre1"><span class="calibre2">Genetik, karşıt teoriler arasında ayrım yapmak söz konusu olduğunda en büyük gücünü gösterir. Pasifik'te, Polinezyalıların Amerika'dan geldiğini savunan Thor Heyerdahl'ın karşısına çıkarak onların kesinlikle Asya kökenli olduklarını düşünenlerin yanında yer almıştır. Peki aynısını Avrupa için de yapabilecek midir? Neandertallerin gerçek kaderini aynı şeffaflıkta belirleyebilecek midir? Bu garip insanlar, tümüyle modern olan Avrupalıların evrim sürecinde bir ara sahneye mi çıkmışlardı; yoksa, Afrika'dan yeni gelen, ince kemikli, ileri düzeyde teknolojik ve sanatkâr bir yapı sergileyen insanlara yerini bırakan değişik bir türe mi aittiler? İşte şimdi, mitokondriyal DNA molekülünün yardımıyla bu soruya yanıt vermek üzere yola çıkıyordum. Suriye hamsterıyla ilgili yaptığım başarılı çalışmalar neticesinde, kontrol bölgesi diye tanımlanan DNA dilimine güvenim sonsuzdu. Buna kontrol bölgesinin Pasifik performansını da ekleyince kendimi Avrupa'nın çok daha karmaşık olan bu sorununu çözümleyecek güçte hissediyordum.</span></p>

  <p class="calibre1"><span class="calibre2">Polinezyalıların gerçek kökenini, çağdaş torunlarında gö</span><span style="font-weight: bold; text-indent: 1.5em; font-size: 1em; line-height: 1.2;">rülen genetik çeşitliliği inceleyerek keşfetmiştim. Bunların çoğunun DNA imzası tamamen özdeş ya da birbirinin çok benzeriydi. Araştırmalarımızda 500 bazdan oluşan sırayı tayin ettiğimiz zaman yalnız bir ya da en fazla 2 mutasyomın farklı olduğunu izlemiştik. Bu insanların hepsinin evrimsel zaman sürecinde, aslında çok yakın geçmişte, ortak bir ataları olmuştu. Tamamen özdeş ya da yarı özdeş olan genetik sıralama adadan adaya gidiyor ve sonunda Tayvan ve Güney Çin'e kadar uzanıyordu. Bu bize, çağdaş Polinezyalıların genleri tarafından çizilen ve gerçekleştirdikleri inanılmaz seferleri gösteren net bir harita sunuyordu. Fakat Polinezyalıların yaklaşık yüzde 4'ünün DNA'sı değişik bir hikâye anlatmaktaydı. Bu DNA'lardaki bir baz kümesinin sıralaması temel Polinezya DNA'sından ortalama 13 ınutasyonluk fark gösteriyordu. Bu küme, 7. Bölüm'de açıklanmış olduğu üzere, Asya kıtasından gelmemişti. Doğuda Pasifik'e doğru açılmak üzere Yeni Cine sahillerinden Lapita kanosuna binen bir grup içindeki bir kadına aitti; belki de bu kadın tek başına seyahat etmişti.</span></p>

  <p class="calibre1"><span class="calibre2">Mitokondriyal DNA, çağdaş Polinezyalıların anneannelerinin iki farklı yerden geldiğini açıkça gösteriyordu; o zamanlardan başlayarak birbiriyle karışan çok farklı iki insan grubuydu bunlar. Çağdaş Avrupalıların ataları da böyle karışmış mıydı? Bunlar iki farklı genetik soyun, bir "Neandertal" ile bir "Cro-Magnon"un torunları olabilirler miydi? Neandertal ve Cro-Magnon genlerinin karışımı 40 bin ila 50 bin yıldır devam ediyor olabilirdi. Bunu Pasifik'teki 3000-4000 yıllık süreçle karşılaştırdığımda, Polinezya'da olduğu gibi Avrupa'da da böyle belirgin kümelere rastlayabileceğime karar verdim. Bana bu kadar güven veren mitokondriyal DNA'nın kalıtım düzenine teşekkür etmem gerekir. Hücre çekirdeğinde bulunan DNA'nın aksine, mitokondriyal DNA nesiller boyunca değişmez. Geçirdiği değişimlere mutasyonlar neden olur ve mutasyon zamanı düşünüldüğünde, 40 bin yıl çok uzun bir süre değildir. Neandertal ve Cro-Magnon arasında bir üreme olmuşsa, bunun kanıtına çağdaş nüfus içinde rastlamamız gerekmekteydi.</span></p>

  <p class="calibre1"><span class="calibre2">Bunu bulmanın tek yolu vardı: Araştırma grubum denemelere başlamalıydı; hem de çok geniş çapta. Takip edilecek en iyi yol ne olabilirdi? Kime ve nasıl sormalıydık? Ve ne isteyecektik, kan örneği mi? Çözümlenmesi gereken birçok sorun vardı, ama ben bir tek şeyden emindim: Mümkünse, eski kan örneklerini kullanmak yerine, biz yenilerini toplamalıydık. Bunun bilimsel bir nedeni vardı. Kuzey Galler'den bir örnek aldığımızı varsayalım, örnek sahibinin atalarının da o bölgeden olduğundan kesin olarak emin olmalıydık. Kafa kafaya verip, izleyeceğimiz yolun planını yapmaya koyulduk. Şimdi ekibimizin kıdemli biliminsanı olan Martin Richards, ailelerin kütüklerinin bulunduğu yerdeki resmi kurumlara başvurmayı düşündü; fakat ben bu yöntemin bize kısa zamanda yeterli örnek sağlayıp sağlayamayacağından emin değildim. Araştırma fonumuzun bitmesine bir yıl kalmıştı ve devam edebilmek için verilere dayanan inandırıcı bir rapor sunmamız gerekecekti. Ben, en yerleşik ve yerel kökleri en derinlere uzanan kişilerin çiftçiler olacağı düşüncesiyle, koyun ve büyükbaş hayvan pazarlarını dolaşmayı önermiştim. Fakat esas çözüm, ekibimizin üçüncü üyesi Kate Smalley'den geldi.</span></p>

  <p class="calibre1"><span class="calibre2">Kate, araştırmaya katılmadan önce öğretmenlik yapmıştı. Altıncı sınıfta biyoloji dersi veren okullara yazıp, çağdaş genetik konusunda bir sunum yapmak istediğimizi söylemeyi önerdi. Bu sırada kan örnekleri de toplayabilirdik! Kate, bu önerinin birkaç açıdan destek bulacağına inanıyordu. Son yıllarda genetik bilimiyle ilgili sorular sınavlarda giderek daha fazla soruluyordu ve biz sunum yaptığımız zaman öğretmenler iki ders eksik vereceklerdi. Bu görüşünde tamamen haklı olduğu anlaşıldı ve temasa geçtiğimiz okulların hepsinden (%100) olumlu yanıt aldık.</span></p>

  <p class="calibre1"><span class="calibre2">Nereden başlayacaktık? Önce, yörede geçmişi çok eskilere dayanan ailelerin çocuklarının okuduğu okullara yönelmeliydik. O sırada Galler halkının kan gruplarıyla ilgili 1950'lerde yazılmış eski makaleleri okuyordum. Bunlar arasında kısa bir öykü dikkatimi çekti. Orta Galler bölgesinde görülen garip kafa şekillerini anlatıyordu. Fiziksel antropologların insanı değişik ırklara ayırmak için kafatası ölçülerini kaynak olarak kullandığı günler çok şükür ki epey gerilerde kalmıştı. Okuduğum makalede, Galler'in orta bölgelerinde yaşayan bazı insanların kafa yapılarının "Taş Devri Adamı"nın kafasına benzediği yazıyordu; taş devri adamının kafatası nasıl bir şeyse? Cardigan kenti yakınlarındaki Llandysul'da bulunan ve şapka dükkânı olduğunu sandığım bir dükkân, müşterilerinin büyük bir kısmının kafa ölçüsü standart ölçülere uymadığından, düzenli olarak sipariş üzerine şapka yapıp satmaktaydı. Bu çok ciddiye alınacak bir olay değildi; ama tamamen göz ardı da edilmemeliydi. Nihayetinde Arthur Mourant, Avrupa'nın "ilk" insanlarının torunlarını araştırırken, kafatası ölçülerine bakarak, dikkatini Basklara yöneltmişti. Galler başlangıç olarak iyi bir yerdi ve Kate bir hafta içinde tüm prensliği kapsayan haftalık bir tur ayarladı.</span></p>

  <p class="calibre1"><span class="calibre2">1992 yılı ilkbahar başında iki arabayla yola çıktık. Karmaşık bir planımız vardı; buna göre iki çift (bu arada başka bir projeden bir haftalık izin alan Catherine Irven de bizimle beraberdi) ayrı ayrı yollardan giderek bölgeyi dolaşacak ve yarı yolda birleşerek işlerin nasıl gittiğinden birbirimizi haberdar edecektik. O zamanki arabam, bir yıl önce Yeni Zelanda'da bir garaj avlusundan bir çılgınlık ânında satın aldığım ve gemiyle yolladığım 30 yıllık Mk ll Jaguar/Daimler'di. Arabanın su hortumu arada bir yerinden çıkma eğilimi gösteriyordu. Buna yeltendiğinde sular fışkırıyor, motor sıcaklığı göklere yükseliyor ve araba aniden duruveriyordu. Bu nedenle, yanımda kan alma gereçlerinin yanı sıra komple bir alet kutusu da taşıyordum. İyi ki de öyle yapmışım; tam Galler'in orta yerinde, Bala kasabasında bir okula girerken gürültülü bir patlama yaşandı ve arabanın içini pis bir yanık yağ kokusu kapladı. Bahçedeki oyun alanının yanındaki park yerine girdik ve pencerelerden bizi izleyen öğrencilerin karşısında motor kapağını kaldırıp neler olduğuna baktım. Her tarafa siyah bir yağ yayılmıştı ve yağın egzoz borusuna sıçradığı yerden keskin gri duman bulutları yükseliyordu. Bu hiç de iyi bir başlangıç olmamıştı. Her tarafıın yağa bulanmadan tamire kalkışmam olanaksızdı; bu da, kan örnekleri almak için ne hoş bir görünüm olurdu ama! Kapağı kapattım ve okula girdim.</span></p>

  <p class="calibre1"><span class="calibre2">Fakat sorunlar her zaman dışarıda bırakıp gidebileceğimiz cinsten değildi. Temasa geçtiğimiz okullara, arzu ederlerse bunu yerel gazetelere haber edebileceklerini söylemiştik. Dolgellau'da Ysgol-y-Gader'e gidene kadar bunun iyi bir fikir olduğunu düşünmüştüm. Bu okulda, başöğretmen Catherine James'in ofisinde</span> <span class="calibre7">Cnernarvon and Denbigh Herald</span> <span class="calibre2">gazetesinden bir muhabiri bizi beklerken bulduk.</span></p>

  <p class="calibre1"><span class="calibre2">Röportajı gayet masumane olan şu soruyla açtı: "Demek buraya çocuklara kan testi yapmaya geldiniz?"</span></p>

  <p class="calibre1"><span class="calibre2">"Şey, evet," dedim ve ekledim: "Fakat yalnızca genetik madde DNA kaynağı olarak."</span></p>

  <p class="calibre1"><span class="calibre2">"Neden Dolgellau'ya geldiniz?" diye sordu.</span></p>

  <p class="calibre1"><span class="calibre2">Projemizin kısa bir tanımını yaptıktan sonra ne yapmak istediğimizi anlattım. Geçmiş son birkaç yüzyılda yerleşik nüfusa sahip olması nedeniyle Galler'de Dolgellau gibi Galce konuşulan bölgelerin özellikle ilgimizi çektiğini açıkladım. Buna pek inanmış görünmedi.</span></p>

  <p class="calibre1"><span class="calibre2">"Aslında buraya nükleer santralle ilgili olarak geldiniz, öyle değil mi?" dedi tam gözümün içine bakarak. "Çocuklarda mutasyon olup olmadığını araştıracaksınız, değil mi?"</span></p>

  <p class="calibre1"><span class="calibre2">Çok şaşırmıştım. Trawsfynnyd nükleer reaktörü, Dolgellau'nun çok yakınında, otuz iki kilometre güneyindedir. Birkaç ay önce basına sızan bir haberde, Cumbria'da bulunan Sellafield nükleer işlem merkezinin yakınında oturan ve babaları bu tesiste çalışan çocuklarda mutasyonlara rastlandığı yazılmıştı. Başöğretmenin yüz ifadesi hafif bir ilgiden, kuvvetli bir şüpheye dönüştü. Nükleer güç endüstrisinin ajanları kendilerine akademisyen süsü verip, Kelt genlerini inceliyoruz diye masum bir proje kapsamında onu ve okulunu araç olarak mı kullanıyorlardı?</span></p>

  <p class="calibre1"><span class="calibre2">Kekeleyerek, "Tabii ki öyle değil," dedim ve arkasından söylediklerini yalanlamak ve güvenini tazelemek için bir sürü söz sarf ettim. Projenin bilimsel temeli hakkında bilgi verdim, mitokondriyal DNA'yı tanımladım, eski kemikler üzerine yaptığımız çalışmaları özetledim ve sonunda dürüstlüğümüzün inkâr edilemeyecek bir belgesi olduğunu düşünerek ve kendimden son derece emin bir tarzda, "Zaten, aynı araştırmayı yaptığım Güney Pasifik'ten daha yeni döndüm," dedim. Bu cümle sorunu çözecekti. En azından ben öyle sanıyordum.</span></p>

  <p class="calibre1"><span class="calibre2">"Atom bombalarını denedikleri yer değil mi orası?" diye şimşek gibi bir karşı cevap geldi.</span></p>

  <p class="calibre1"><span class="calibre2">İnledim, derin bir nefes aldım ve yirmi dakika daha derdimizi anlatmaya çalıştım. Sonunda masumiyetimize inandılar ve işimize devam edebildik.</span></p>

  <p class="calibre1"><span class="calibre2">Altıncı sınıfa yaptığım sunumdan sonra, sıra kan örneklerini almaya gelmişti. Burada yine zorluklarla karşılaşmayı bekliyordum. Bu yaştaki okul çocuklarından (yasal olarak kan vermeleri için on altı yaşından büyük olmaları gerekiyordu) DNA örneği toplamak için fazla miktarda kan alamazdık; bu nedenle parmaktan bir damla kan almaya karar verdik. Bu işlem biraz can yaktığı için hiçbirinin buna razı olacağını sanmıyordum. Önce, kolay ve acıtmayan bir yöntem olduğunu göstermek için kendi parmağımı deldim ve çıkan bir damla kanı emici bir kâğıtla sildim. İkinci olarak öğretmen denedi; arkasından öğrenciler teker teker gelmeye başladılar. Bunun, daha önce böyle bir deneyim yaşamamış öğrenciler için biraz cesaret gerektirdiğini anlıyorum. Fakat öğrencilerin bu şekilde davranmalarını hiç beklemiyordum: Cesaret gerektiren bir şey yaptıkları için işlem biter bitmez sınıftan dışarıya fırladılar, okulun etrafında koşup dönerek arkadaşlarına aynı cesarete sahip olup olmadıklarını sorarak meydan okuyorlardı. Bu sırada öğle teneffüsü olmuştu. Derken, kan vermek isteyen bir sürü öğrenci sıralandı önümüzde. Hepsi on altı yaşından büyük olduğuna yemin ediyor, projeyle ilgilendiklerinden değil, sırf kendilerinin de arkadaşları kadar cesur olduklarını kanıtlamak amacıyla, onlardan da kan almamız için yalvarıyorlardı. Bu cesaret gösterisi okul çalışanlarına ve mutfağa kadar yayıldı ve sonuçta biz, öğleden sonraki dersler başlamadan, yaşı uygun olan öğrencilerin hepsinden, öğretmenlerden, hademelerden ve yemek hizmetlisi hanımlardan kan örnekleri toplamış olduk.</span></p>

  <p class="calibre1"><span class="calibre2">Hafta sonuna kadar Galler'in her tarafından 600'ün üzerinde kan örneği toplamış ve bunları kartlar üzerinde kurutmuştuk; bu sayı beklentilerimizin çok üstündeydi. 600 küçük bir sayı olmasına ve tamamı üç milyon olan Galler nüfusunun ufak bir bölümünü kapsamasına karşın, 600 mitokondriyal DNA molekülündeki nükleotid dizilimini öğrenmek prensliğin genel genetikyapısını anlamak için yeterliydi. Laboratuvara döndüğümüzde, kartlar üzerine emdirilmiş olan yuvarlak kan damlalarını kesip çıkardık ve içerdikleri az miktardaki DNA'yı ayırmaya koyulduk. Kanda birçok hücre olmasına rağmen bunların çoğu bizim işimize yaramaz. Kana kırmızı rengini veren ve oksijen taşıyan alyuvarların öyle bir özelliği vardır ki, bunların çekirdeğe ve mitokondriyaya ihtiyacı yoktur. Alyuvarlar için gereksiz olan bu parçalar, bu hücrelerin hayat bulmasından kısa bir süre sonra atılır. Bu nedenle alyuvarlarda DNA yoktur. Yegâne görevi hücreye saldıran bakterileri ve virüsleri yok etmek olan akyuvarların ise kendi çekirdekleri ve mitokondriyal DNA'ları vardır. Akyuvarlar kandaki hücrelerin ancak yüzde O.l'ini oluşturduğundan bir damla kanda 50 milyon hücre varsa, bunların yalnız 50 bininde DNA bulunur. Yine de bu miktar, çok hassas olan DNA çoğaltma yöntemi için yeterlidir. Adli tıp laboratuvarlarında, genetik parmak izini almadan önce, kanlı eşyalara uygulanan yöntemi kullanarak kan damlalarından DNA elde ettik. Bu yöntemde, kurumuş kan damlaları önce, hücrelerin parçalanmasını ve DNA'nın çözünmesini sağlamak için sulandırılmış alkali ile kaynatılır. Daha sonra, alyuvarlardan çıkan demiri emdirmek için bir reçine eklenir. Demir emdirilmezse DNA çoğaltma tepkimesine zarar verir. Her şey gerçekten yolunda gitti ve kısa bir süre sonra ilk 100 Galler mitokondriyal DNA nükleotid dizilimini elde etmiş olduk.</span></p>

  <p class="calibre1"><span class="calibre2">Polinezya DNA baz sırasının basitliğiyle karşılaştırıldığında, Galler verileri çok farklıydı. Galler'de, Polinezya'daki gibi farklılık oluşturan belirgin bir işaret yoktu. Polinezyalılarda açıkça belirgin olan iki ayrı küme, kökenleri farklı olan iki tür insan karışımını gösteriyordu. Galler DNA'larında ise oldukça az sayıdaki küme birbirine çok yakındı; fakat Polinezya'daki gibi birbirinden çok sayıda mutasyonla ayrılan büyük kümeler bulunmuyordu. Galler insanı Neandertal ve Cro-Magnon karışımından gelen atalara sahip olsaydı, iki büyük ve çok farklı tipte mitokondriyal DNA moleküllere sahip olmalıydı. Galler'in tüm Avrupa halkını temsil ettiğini varsayacak olursak, o halde Avrupa halkının hepsi yakın geçmişte ortak atalara sahip olmalıydı.</span></p>

  <p class="calibre1"><span class="calibre2">Galler'deki gönüllülerden alınan kan örneklerinden elde ettiğimiz mitokondriyal DNA moleküllerinin 5OO nükleotid içeren kontrol bölgelerine bakıldığında, birbirine en yakın olan iki kişinin ortalama 3 mutasyon farkı olduğu görülüyordu. Mitokondriyal DNA saatinin tıklama hızını hatırlarsak, aralarında tek bir mutasyon farkı olan iki insanın 10 bin yıl önce ortak bir soyu bulunduğu söylenebiliyordu. Buna göre, Galler'de iki kişiyi ortak bir soya bağlamak için ortalama 30 bin yıl geriye gitmek gerekiyordu; en farklı olan iki gönüllümüz arasındaki 8 mutasyon içeren fark ise, bunların ortak soyunun 80 bin yıl önce yaşadığını ortaya koyuyordu. Bu oldukça uzun bir zaman süresi olmakla beraber, bunlardan biri Neandertal, diğeri Cro-Magnon soyundan gelmiş olsaydı, söz konusu zaman süresi çok daha uzun olacaktı. Bu insanlardan birinin aniden diğerinin yerini almış olduğunu savunan ekole bağlı olan paleontologların teorisi çok yanlış değilse, Neandertal ve Cro-Magnonların en son ortak anneanneleri 250 bin yıl önce yaşamıştı. Buna göre, Neandertal soyundan gelen bir insanla Cro-Magnon soyundan gelen bir diğerinin mitokondriyal DNA'sında ortalama 25 mutasyonluk fark olması gerekir. Galler'de bulduğumuz en büyük fark 8 mutasyondan ibaretti. Burada eski ve modern insanlardan oluşan karışık bir nüfus yoktu. Galler insanlarının hepsi ya Neandertal ya da Cro-Magnondu. Peki ama hangisiydi acaba?</span></p>

  <p class="calibre1"><span class="calibre2">Batı Avrupa'nın diğer bölgelerinden bize gelen birkaç sıralama da, Galler insanının diğerlerinden tamamen farklı olmadığını gösterdi. Yüzde 100 Neandertal ya da yüzde 100 Cro-Magnon soyundan gelme durumu tüm Avrupalılar için geçerliydi. Bunlardan hangisinin gerçek olduğunu anlamak için, Avrupa DNA baz sıralarını, Polinezya da dahil olmak üzere dünyanın diğer bölgelerinden elde edilen DNA'lardaki sıralarla karşılaştırmak gerekiyordu. Eğer Avrupalılarla Polinezyalılar arasında 25 veya daha fazla mutasyon farkı mevcutsa, o zaman çağdaş Avrupalıların soyunun Neandertal olduğunu söylemek mümkün olacaktı. Farklar bu sayılardan çok daha az ise, Avrupalılar Cro-Magnon soyundan olur ve bu da bunlardan birinin aniden diğerinin yerini aldığını savunan ekolün, çok-bölgeci ekol karşısında zafer kazandığı anlamına gelirdi.</span></p>

  <p class="calibre1"><span class="calibre2">Verilere baktığımızda, iki insan arasındaki en fazla mutasyon farkının 14 olduğunu görüyorduk. Cook Adaları'ndaki Mangaia'de balıkçılıkyapanTeri Tupuaki ile Kuzey Galler'deki Bala'da okul aşçısı olarak çalışan Gwyneth Roberts arasında 14 mutasyon farkı vardı. Birbirine dünyanın yarı çevresi kadar uzak mesafede yaşayan bu iki insan, 20. yüzyılda biliminsanlarını ikiye bölen bir muammayı çözdüler. Avrupalılar dünyadaki diğer insanlardan çok da farklı değillerdi; hele Neandertal soyundan geldiklerini asla iddia edemezlerdi. Durum ya hep ya hiçe dayandığına göre, Neandcrtallerin nesli kesinlikle tükenmişti. Çağdaş Avrupalılar, kökenlerinin, Avrupa kıtasına çok daha sonra gelen, ince kemikli, gelişmiş çakmaktaşı teknolojisi kullanan, sanatkâr Cro-Magnonlara bağlı olduğu bilincine varmalıydılar. Olay kesinlikle bir insan türünün diğerinin yerini almasıyla gerçekleşmişti. Bu durum yeni gelenlerin, yani bizim atalarımızın Neandertalleri vahşice katletmesiyle mi olmuştu; yoksa yeni gelenlerin ileri teknolojisi ve üstün zekâsı karşısında Neandertaller yavaş yavaş yok olup gitmiş miydi? Bunun yanıtını tck başına genetiğin vermesi beklenemez. Fosil kayıtları, 40 bin-45 bin yıl önce Cro-Magnonların Batı Avrupa'ya gelmesinden sonra, Neandertallerin buralarda en az 15 bin yıl daha yaşamış olduğunu açıkça göstermektedir. En son Neandertal yeryüzünden kalktığında -muhtemelen yakın zamanlarda iskeletlerin bulunduğu Güney İspanya'da- Avrupa'nın evrim tarihinde bir devrin daha üstü çizilmiştir. Böylece 250 bin yıl süren bir devir, yaklaşık 28 bin yıl önce Güney İspanya'da bir mağarada, geri dönüşü olmaksızın sona ermiştir.</span></p>

  <p class="calibre1"><span class="calibre2">İki insan türünden birinin tamamen yok olmasına ve diğerinin onun yerini almasına biraz şaşırdığımı ve bu konuda biraz da hayal kırıklığına uğradığımı itiraf etmeliyim. Fakat elimizde mitokondriyal DNA nükleotid sırasını bildiğimiz 6000'den fazla Avrupalı vardı ve bunlardan tek bir tanesi bile</span></p>

  <p class="calibre1"><span class="calibre2">Neandertal soyundan gelmiyordu. Tabii ki herkesin mitokondriyal DNA nükleotid sırasını elde etmiş değiliz ve kıtanın her bir köşesinden örnekler alma şansımız da yoktu. Yine de ben, günün birinde diğerlerinden çok farklı olan ve bize Cro-Magnon ile Neandertalin buluştuğunu ve bir çocukları olduğunu uzaklardan yankılayan bir nükleotid dizilim verisine rastlayacağımız umudunu hâlâ taşıyorum. Böyle bir veri karşımıza çıkarsa gözümüzden kaçmayacağı kesin. Neander Vadisi'nde bulunan ilk Neandertal iskeletinin DNA nükleotid dizilimi 1997 yılında belirlendi. Bu dizilimde, ortalama çağdaş Avrupalının dizilimine oranla toplam 26 fark vardı. Bu, 250 bin yıl önce</span> <span class="calibre7">Homo</span> <span class="calibre2">snpieus'le ortak atası olan bir tür için tahmin edilen sonucu vermektedir. Kafkas Dağları bölgesinde bulunan ikinci bir Neandertalin DNA nükleotid dizilimi de 2000 yılında bilimsel literatürde yayımlanmıştır. Bu da çağdaş insanlarınkinden tamamen farklıdır. Yani bunlar bizim atalarımız değildir.</span></p>

  <p class="calibre1"><span class="calibre2">1998 yılında Portekiz'de, anatomik özellikleri Neandertal ile Cro-Magnon arasında olan bir çocuk iskeletine ait bir bölüm bulundu. Bu kemikler iki türün birleşip ürediğinin bir kanıtı olabilir miydi? Belki. Çocuğun DNA'sı henüz test edilmemiştir. Ancak böyle birleşme ve üremeler sık gerçekleşmiş olsaydı, çağdaş mitokondriyal gen havuzu bize bunu kanıtlardı; ne var ki elimizde böyle bir kanıt yok. Neandertal ile Cro-Magnon'un bir araya gelmesi, daha yakın tarihlerde görüldüğü gibi bir yerin yeni gelenler tarafından istila edilmesi şeklinde olmuşsa, çiftleşmelerin daha çok Cro-Magnon erkekleri ile Neandertal kadınları arasında olmuş olması beklenir. Böyle bir durumda, doğacak çocuk her iki ebeveynden eşit miktarda nükleer DNA alır. Fakat, mitokondriyal DNA anneden geldiği için yüzde 100 Neandertal olacaktır. Bu durumun en çığırtkan habercisinin de mitokondriyal DNA olması beklenir. Diğer bir olasılık, sosyal ve diğer yasaklar nedeniyle bu iki tür insanın birleşememesidir, ki bir genetikçi olarak ben bunun böyle olmuş olabileceğini sanmam. Daima elimizdeki bulgulara dayanmak gerekir: Yani, çağdaş Avrupa'da Neandertal mitokondriyal DNA molekülü bulunmamaktadır.</span></p>

  <p class="calibre1"><span class="calibre2">Peki, bu iki tür insan çiftleştiği halde çocuklarının yaşayamaması veya üretken olmaması mümkün olabilir mi? Hayvanlar âleminde değişik türlerin çiftleşmesiyle ortaya sağlıklı melez yavrular çıkmasına rağmen bunların genellikle kısır olduğu görülür. Okul kitaplarında buna en yaygınörnek olarak, erkek eşek ile dişi atın kazara veya maksatlı olarak çiftleşmesi sonucu doğan katır gösterilir. Katır, güçlü, sağlıklı ve hareketleri tamamen normal bir hayvan olduğuna göre, at ve eşek genleri birbirine uygun demektir. Fakat iş üremeye gelince katır kısırdır. Bunun nedeni, at ve eşeğin değişik sayıda kromozoma sahip olmasıdır. Atın 64, eşeğin ise 62 kromozomu vardır. İnsanlar da dahil olmak üzere, memeli hayvanların tümünde kromozomların yarısı dişiden, diğer yarısı da erkekten gelir. Bu nedenle katırın, attan 32 ve eşekten de 31 olmak üzere toplam 63 kromozomu bulunmaktadır. Attan ve eşekten gelen genlerin hangi kromozoma bağlı olduğu, bunların kodunun okunmasında herhangi bir önem taşımamaktadır. Katırda, hem attan hem eşekten gelen genlerin kodu okunabildiğinden, burada hücreler açısından bir sorun yoktur. Asıl sorun, katır üremek istediği zaman ortaya çıkmaktadır. Bir kere, 63 kromozom eşit olarak ikiye bölünemez. İkinci olarak da, her nesilde kromozomların karışımı sonucu ortaya çıkan katır sperm ve yumurtasında, bazı genlerin iki kopyası varken, bazılarının hiç kopyası yoktur. Bu iki nedenden dolayı katırlar kısırdır.</span></p>

  <p class="calibre1"><span class="calibre2">Neandertal ile Cro-Magnonlarda da böyle bir durum mu vardı acaba? Değişik sayıda kromozomları olduğu için bunların çocukları kısır mı oluyordu? En yakın primat akrabalarımız olan büyük maymunlar (goriller, şempanzeler ve orangutanlar) bizden bir fazla sayıda kromozoma sahiptir. İnsan ve maymunun ortak bir atadan ayrılması ve iki farklı soy oluşturmaya başlamasından beri geçen altı milyon yıllık süreç içinde bir noktada, maymunlarda hâlâ bağımsız olan iki kromozom, insan soyunda kaynaşmış ve insanın iki numaralı kromozomu oluşmuştur. Bu iki kromozomun evrim çizgisinin hangi noktasında birbiriyle kaynaştığını bilemeyiz; fakat kaynaşma Cro-Magnon ve Neandertallerin farklı soylara ayrılmasından</span> <span class="calibre7">soıırn</span> <span class="calibre2">olmuşsa, o zaman bir kromozom dengesizliği olacağından, Neandertallerin 48, Cro-Magnonların ise yalnızca 46 kromozomu olur. Böyle bir durumda bunların çocuklarında toplam kromozom sayısının 47 olması beklenir ve bu da çocukların tamamen sağlıklı olmasına rağmen üreme durumunda sperm ve yumurta oluşurken katırdaki sorunla karşılaşacaklarını gösterir. Günümüzde, Neandertallerin kromozom sayısı bilinmemektedir. Bu yönde deneyler yapılabileceğini düşünüyorum. Bunu öğreninceye kadar, Ne-andertallerin mitokondriyal DNA'sının çağdaş Avrupa'da hiç görülmemesinin nedenini öğrenemeyeceğiz. Bunlar, atalarımız Cro-Magnonlarla ve onların Avrupa kıtasını paylaştıkları diğer insan türleriyle biyolojik ya da sosyal açıdan uyum sağlayamamış olabilirler.</span></p>

  <p class="calibre1"><span class="calibre2">Neandertallerin neslinin tükenmiş olduğunu dile getirdiğimiz makale yayımlandığında İngiliz basını buna inanamadı.</span> <span class="calibre7">Daily Express,</span> <span class="calibre2">Neandertallerin 20. yüzyıl İngiltere'sinde yaşadığını gösteren böyle kuvvetli bir kanıt varken genetikçiler onların neslinin tükendiğini nasıl olur da iddia edebilirler diyen yazısında bir Neandertal resmi ile Oasis solisti Liam Gallagher'ın asık suratlı tipik bir resmini yan yana bastı. Tabii bu insanlar Neandertali vahşi ve yarı normal tipte bir insan türü olarak düşünüyorlardı. Halbuki bunun böyle olduğunu gösteren hiçbir kanıt bulunmamaktadır. İnsanların bu tür önyargılarına tepki olarak, tanıdıkları bazı kişilerin (tabii asla kendilerinin değil!) kesinkes Neandertal olduğunu söylemek için arayan ya da yazan kişilere hiçbir yanıt vermedim. Kaliforniya'nın Santa Barbara şehrinden Larry Benson adındaki şahsın gönderdiği mektubu hâlâ anımsıyorum. Bana bulunduğu yerdeki süpermarkette çalışan bir kontrol görevlisinin Neandertalin tüm özelliklerine sahip olduğunu ve gerçekten çok iyi bir kimse olan bu kişinin seve seve DNA örneği verebileceğini yazmıştı. Umurumda olmadı.</span></p>

  <p class="calibre1"><span class="calibre2">Evet, Neandertal türü tükenmiştir: Avrupa'da bunların yerini teknoloji ve sanat bakımından çok daha üstün olan ve Cro-Magnonların temsil ettiği</span> <span class="calibre7">Homo sapiens</span> <span class="calibre2">türü insanlar almıştır. Genetiğin ortaya koyduğuna göre, Avrupa'da ne olmuşsa, dünyanın diğer bölgelerinde de aynı şey olmuştur.</span> <span class="calibre7">Homo sapiens</span> <span class="calibre2">dünyaya hâkim olmaya başlamış ve sonunda diğer türdeki insanları tamamen ortadan kaldırarak yeryüzüne egemen olmuştur. Bizim türümüzden olmadığını bildiğimiz Neandertal ya da</span> <span class="calibre7">Homo neanderthalensis</span> <span class="calibre2">Avrupa'da,</span> <span class="calibre7">Homo erectus</span> <span class="calibre2">ise Asya'da yok olmuştur.</span> <span class="calibre7">Homo sapiens</span> <span class="calibre2">ve</span> <span class="calibre7">Homo erectus</span> <span class="calibre2">insanlarının Asya'da aynı zaman dilimi içerisinde yaşayıp yaşamadıkları belli değildir. Çin'in fosil kayıtlarında 100 bin ile 40 bin yıl öncesi arasında bir boşluk vardır. Belki de</span> <span class="calibre7">Homo erectus</span> <span class="calibre2">türü</span> <span class="calibre7">Homo sapiens</span> <span class="calibre2">insanları gelmeden önce tükenmişti.</span> <span class="calibre7">Homo erectus'un</span> <span class="calibre2">Avustralya ya da Amerika kıtalarına eriştiğini gösteren fosil kaydı bulunmadığı için, bu kıtaların ilk insanlarının</span> <span class="calibre7">Homo sapiens</span> <span class="calibre2">olduğu düşünülebilir.</span> <span class="calibre7">Homo sapiens</span> <span class="calibre2">bir insan türü olarak Afrika'da ilk kez ortaya çıktıktan sonra diğer insan türleri birden veya yavaş yavaş ortadan kalkmış olabilir. Bu nasıl ve hangi nedenlerle olmuş olursa olsun, gerçek şudur ki,</span> <span class="calibre7">Homo sapiens</span> <span class="calibre2">dünyanın her yerinde diğer insan türlerini tamamen ortadan kaldırmıştır. 28 bin yıl önce, son Neandertal öldüğünde yeryüzüne hâkim olacak tek bir insan türü kalmıştır: O da bizimkidir.</span></p>

  <p class="calibre1"><span class="calibre2">İnsan türleri arasında çiftleşmeler olduğunu ya da bazı insan türlerinin diğerlerine boyun eğmek zorunda kaldığını gösteren geçmişe ait gen kalıntılarına rastlanmamıştır. Fakat Avrupalılar konusunda olduğu gibi, bu konuda da araştırılması gereken daha çok şey vardır. Acaba bir sonraki DNA örneği bize neler anlatacak? Butan'ın uzak dağlarında, Arabistan'ın ıssız çöllerinde, Afrika'nın ormanlarında ya da Tokyo'nun kalabalık sokaklarında bir yerde, genlerinin bir köşesinde bambaşka bir tarih saklı olan birinin bulunmadığını kim bilebilir?</span></p>

  <p class="calibre1" style="text-align: right;"><a id="bookmark4"></a><span class="calibre2">1O</span></p>

  <h1 class="calibre1" id="sigil_toc_id_10" style="text-align: right;"><a id="bookmark5"></a><span class="calibre2">AVCILAR VE ÇİFTÇİLER</span></h1>

  <p class="calibre1"><span class="calibre2">Cro-Magnon taş teknolojisi, Neandertallerin kullandığı aletlere göre çok önemli üstünlükler taşısa da, eski taş devrinde yaşam hâlâ avcılığa dayanıyordu. Arkeologlar, taş devrini, kullanılmış olan taş aletlerin tipine göre üç kısma ayırır. Kolay ve hızlı sonuç veren bu sınıflandırma bazı açılardan tam olarak belirleyici değilse de, arkeolojik kazılarda elde edilen eserlerin temel özelliklerini tanımlamada faydalıdır. Deneyimli bir arkeolog, tanımlamada yardımcı olan insan kemikleri olmadan da, bir kazıdan çıkan taş aletlerin veya diğer eşyaların özelliklerine göre, bunların eski, orta veya yeni taş devrine ait olduğunu bir bakışta anlayabilir.</span></p>

  <p class="calibre1"><span class="calibre2">Eski taş devri ya da</span> <span class="calibre7">paleolitik</span> <span class="calibre2">dönem (Yunanca</span> <span class="calibre7">eski</span> <span class="calibre2">ve</span> <span class="calibre7">taş</span> <span class="calibre2">sözcüklerinden gelir), iki milyon yıl önce insanların ilk kez taş aletler kullanmaya başladığı tarihle, 15 bin yıl önce son buzul devrinin bittiği tarih arasında geçen zamanı kapsar. Bu dönemin ilk zamanlarında kullanılan kaba el baltalarıyla, son zamanlarında görülen ve ince bir işçiliğe sahip çakmaktaşından yapılmış aletler arasında büyük farklar vardır. Bu gelişme sürecinin değişik evrelerini ayırt etmek için</span> <span class="calibre7">paleolitik</span> <span class="calibre2">dönem alt, orta ve üst diye üçe bölünür. Alt paleolitik dönem, yaklaşık olarak</span> <span class="calibre7">Homo erectus,</span> <span class="calibre2">orta paleolitik dönem de Neandertaller zamanına rastlar. En sonuncusu olan üst paleolitik dönem ise</span> <span class="calibre7">Homo sapiens</span><span class="calibre2">'in 100 bin yıl önce Afrika'da ortaya çıktığı tarihte başlar. 40 bin ya da 50 bin yıl önce, ileri taş teknolojisine sahip ilk</span> <span class="calibre7">Homo sapiens</span>&nbsp;<span class="calibre2">olan Cro-Magnonların Avrupa'da görülmesiyle bu kıtada da üst paleolitik dönem başlamış olur.</span></p>

  <p class="calibre1"><span class="calibre2">Son buzul devri bittikten sonra başlayan orta taş devri ya da</span> <span class="calibre7">mezolitik</span> <span class="calibre2">dönem tarımın başlamasına dek sürer. Mezolitik dönem ile üst paleolitik dönem arasındaki sınırbelirsizdir. Bu devirlerde taş, kemik ve geyik boynuzundan yapılan aletler incelikle ve ustaca işlenmiştir. Deniz kenarlarında arkeolojik alanlara daha sık rastlanır. Orta ve üst paleolitik dönemler arasındaki zamanlarda görülen taş teknolojisi, tümüyle yeni bir özellik taşımamaktadır. Mezolitik dönemden sonra ortaya çıkan ve bir çiftçilik devri olan yeni taş devri ya da</span> <span class="calibre7">neolitik</span> <span class="calibre2">dönemde buğday saplarını kesmek için kullanılan oraklar ve tahılları öğütmek için kullanılan taşlar tamamen yeni aletlerdir. Ayrıca çanak çömlek yapımı da bu zamanlarda başlar.</span></p>

  <p class="calibre1"><span class="calibre2">Üst paleolitik dönemde, Avrupa'da yaşamış olan Cro-Magnonlar küçük göçebe gruplar oluşturur, avladıkları hayvanların peşinden gider ve mevsimlere göre konakladıkları yerleri değiştirirlerdi. Bugün dünyada çok az insan bu şekilde yaşar. Çoğumuz için (bu kitabı okuyanların çok büyük bir kısmı için) yaşamın temeli değişmiştir. Çağdaş dünyayı yaratan şey taş aletlerin şekil ve tarzındaki değişim ve incelikler değil, bunları gölgeleyen diğer bir teknolojik devrimdir. Bu devrimin adı tarımdır. Yiyecek üretiminin düzenlenmesiyle birlikte insanın yaşamı epi topu 10 bin yıllık bir süreçte tanınamayacak kadar değişmiştir.</span></p>

  <p class="calibre1"><span class="calibre2">10 bin yıl öncesine kadar avcı-toplayıcı olan atalarımız, dünyanın erişilmesi güç köşeleri dışında her tarafa yayılmıştı. Sibirya yoluyla Kuzey ve Güney Amerika'ya gidilmişti. Denizler aşılıp Avustralya ve Yeni Cine'ye varılmış, Afrika ile Avrupa kıtalarının yaşamaya elverişli yerlerine yerleşilmişti. İnsan elinin değmediği yerler, Polinezya Adaları, Madagaskar, İzlanda ve Grönland Adası'ydı. İnsanlar on ila elli kişilik gruplar halinde dolaşıyor, avlayabildikleri ya da leşini buldukları hayvanların etiyle besleniyor ve yabani otların köklerini, fıstık ve mevsim meyvelerini toplayıp yiyorlardı. Daha sonra, değişik zamanlarda ve birbirinden bağımsız olarak, dünyanın en az dokuz farklı bölgesinde yabani mahsulleri ve hayvanları evcilleştirmeye başladılar. Evcilleştirme ilk olarak, 10 bin yıl önce Ortadoğu'da gerçekleşti ve birkaç bin yıl içinde dünyanın diğer bölgelerinde, Hindistan, Çin, Batı Afrika ve Etiyopya, Yeni Cine, Orta Amerika ve ABD'nin doğu kısımlarında yeni tarım merkezleri oluştu. Bu dönüşüm aniden meydana gelmemişti, fakat bir kere başladıktan sonra, türümüzün izlediği rota üzerinde değiştirilmesi ve geri dönüşü mümkün olmayan bir etki yaratmıştı.</span></p>

  <p class="calibre1"><span class="calibre2">Tarımın neden o dönemde başladığı ve yeryüzünün dört bir yanına dağılan ve aralarında bir ilişki olduğuna dair gerçekçi bir olasılığın bulunmadığı insan toplulukları arasında aynı anda nasıl yayıldığı gibi sorulara verilecek tatminkâr bir yanıt hiçbir zaman bulunamamıştır. Son buzul devrinin son derece elverişsiz olan iklim şartları, insanların tarıma başladığı zamanlarda oldukça düzelmişti. Havalar ısınıyor ve yağışlar artıyordu. Yağmurların düzeni değiştikçe av hayvanlarının hareketlerini kestirmek zorlaşıyordu. Fakat, bütün bunlar bile insanların avcılığı temelden bırakıp tarımsal yaşama geçişlerini açıklamaya yetmez. Bu değişim neden daha önce olmamıştır? İnsanın evrim sürecinde, değişik buzul devirleri arasındaki zamanlarda da bu tür deneyimlere elveren iklimsel koşullar oluşmuştu. Mevcut olmayan tek şey, insanın bunun gerektirdiği zekâdan yoksun oluşuydu.</span></p>

  <p class="calibre1"><span class="calibre2">Tarımın icadının temelinde yatan nedenler ne olursa olsun, etkisi konusunda hiç kimsenin kuşkusu yoktur. Öncelikle, insan nüfusu artmaya başladı. Yöresel olarak büyük farklar görülmesine rağmen, çok kaba bir hesaba göre, bir avcı-toplayıcının yaşamını sürdürebilmesi için on kilometrekarelik bir alan içindeki doğal kaynaklara ihtiyacı vardı. Bu alan, tarım ürünleri yetiştirmek ya da hayvan beslemek için kullanılırsa verim elli kat artıyordu. Ayrıca, av hayvanlarını ya da yabani mahsulleri takip etmek için her mevsim yer değiştirmeye de gerek kalmamıştı. Giderek kalıcı çadırlar kuruldu ve zamanla köy ve kasabalar oluştu. Kısa bir süre sonra insanlar harcadıkları çabadan çok daha fazla ürün almaya başladılar. Artık herkesin sürekli bu yönde çalışmasına gerek kalmamıştı; böylece el sanatları ya da diğer sanatlarda, tasavvuf ve benzeri alanlarda uzmanlaşma başladı.</span></p>

  <p class="calibre1"><span class="calibre2">Fakat bunların tümünün olumlu gelişmeler olduğu söylenemez. Köy ve kasabalarda evcilleştirilmiş hayvanlarla yoğun insan nüfusunun iç içe yaşaması salgın hastalıklara yol açtı. İnsanlar, damızlık hayvanlardan kızamık, verem ve çiçek; domuz, ördek ve tavuklardan da grip, boğmaca ve sıtma hastalıklarını kaptılar. Bugün aynı süreç, AIDS ve deli dana hastalıkları için de geçerlidir. Bu hastalıklarla aşılanan insanların yavaş yavaş bağışıklık kazanmasına karşın, hastalığa neden olan mikrop ya da virüsler, bağışıklığı olmayan insan topluluklarına rastladığında büyük bir şiddetle saldırmaktadır. Bu düzen insanlık tarihinde tekrarlanıp durmuştur. Kristof Kolomb'un 1492 yılında Amerika'yı keşfetmesinden sonra, Kuzey Amerika kıtasına yerleşen Avrupalıların yaşamı, Amerikan yerlilerine tesadü fen (ya da bazen kasten) aşıladıkları ve milyonlarca yerlinin ölmesine neden olan çiçek gibi salgın hastalıklar sayesinde kolaylaşmıştır.</span></p>

  <p class="calibre1"><span class="calibre2">Bildiğimiz kadarıyla, evcilleştirme sürecinin ilk çekirdeği, Yakındoğu'da "Bereketli Hilal" diye bilinen bölgede yer almıştır. Bugün kısmen Suriye, Irak, Türkiye ve İran'ı içine alan bu bölge, Dicle ve Fırat nehirleri tarafından sulanır. Avcılıkla geçinen insanlar ilk önce bu bölge ve civarında toplanıp yabani otların tohumlarını yiyerek yaşamlarını sürdürmeye başladılar. Başlangıçta, mevsimlere göre göç eden ve bölgedeki çayırlardan geçen antilop sürülerine de ihtiyaçları vardı; fakat aynı zamanda tohumlar da boldu ve toplaması kolaydı. Bu, tarımdan çok yabani ürünleri toplamaya dayandığı için toplayıcılığın bir başka şekliydi. İnsanlar tohumları toplarken doğal olarak bunların bir kısmı etrafa saçıldı, filizlendi ve ertesi yıl ürün verdi. Bu durumu fark eden insanlar, bundan sonra bilinçli olarak tohum ekip ürün almaya başladılar. Zaten, o tarihlerde yabani yiyeceklerin bol olması nedeniyle bu bölgede kalıcı bir şekilde yerleşmeye başlamışlardı. Giderek en fazla ürün veren bitkiler seçildi ve bunların genetik varyantları gen havuzunda çoğalmaya başladı. Böylece gerçek anlamda evcilleşme başlamış oluyordu.</span></p>

  <p class="calibre1"><span class="calibre2">Daha sonraki zamanlarda aynı işlem, dünyanın diğer bölgelerinde değişik ürünlerle tekrarlandı: Çin'de pirinç, Yeni Cine'de şekerkamışı ve kulkas, Orta Amerika'da teosint (yabani mısırın atası), ABD'nin doğusunda kabak ve ayçiçeği, Hindistan'da fasulye, Etiyopya'da akdarı ve Batı Afrika'da süpürgedarısı. Yalnızca yabani bitkiler değil, vahşi hayvanlar da evcilleştirildi. Damızlık hayvanlar, koyun ve keçi, önce Yakındoğu ve daha sonra Hindistan ve Afrika'da evcilleşti. Çin'de domuz, Asya kıtasının orta bölgelerinde atve sığır (yak) ve Güney Amerika'da And Dağları'nda lama evcilleştirilerek hizmete sunuldu. Bazı türlerin evcilleşmeye karşı koymasına rağmen -örneğin hiçbir geyik günümüzde bile gerçek anlamda evcil değildir-, yiyecek üretimi için vahşi hayvanların ve yabani bitkilerin esir alınması,</span> <span class="calibre7">Homo</span> <span class="calibre2">sapieus'in dünyayı işgal ederek hâkim olmasını sağlamıştır.</span></p>

  <p class="calibre1"><span class="calibre2">Peki bütün bunlar nasıl gerçekleştirildi? Neandertallerin teknoloji açısından daha ileri olan Cro-Magnonlar tarafından bir kenara itilmesi gibi, avcı-toplayıcı olan insanlar da yerlerini çiftçilikle geçinenlere mi bırakmıştı? Yoksa, çiftçilerin kendileri değil de, tarım</span> <span class="calibre7">fikri</span> <span class="calibre2">mi Yakındoğu'dan Avrupa'ya yayılmıştı? Bu da diğer rakip kuramlar gibi genetiğin çözeceği bir soruydu; böylece bunu araştırmaya koyulduk.</span></p>

  <p class="calibre1"><span class="calibre2">Çalışmalarımıza devam etmek için gerekli olan üç yıllık araştırma fonunu güvenceye aldıktan sonra, 1994 yılı yaz mevsimi gelinceye kadar, iki yıl önce Galler seyahatimizde toplamış olduğumuz örneklere ek olarak Avrupa'nın dört bir yanından birkaç yüz DNA örneği daha topladık. Bunların çoğunu araştırma ekibimizdeki arkadaşlar veya fırsat doğdukça diğer dostlarımız gerçekleştirdi. Arkadaşlarımdan biri İspanya'nın Bask bölgesinden gelen bir kızla nişanlıydı ve bir kutu neşter ile gidip eşin dostun ve aile üyelerinin parmaklarını delerek müstakbel akrabalarını şoka uğrattı. Laboratuvarımda, yazın başka bir araştırma üzerinde çalışan Alman bir tıp öğrencisi de, örnek toplama aletlerinin bulunduğu kutuyu sırt çantasına atıp Bavyera'da planörle uçmaya gitti. Bazı DNA örnekleri de, bizimle hemfikir olan meslektaşlarımızın Almanya ve Danimarka'dan gönderdiği ve içinde seloteyple tutturulmuş saç telleri olan küçük paketler halinde elimize ulaştı. Saç kökü iyi bir DNA kaynağı olmasına rağmen, çalışma açısından kolay olmayan bir maddedir ve birçok kimsenin, özellikle de sarışınların, saç telini köküyle birlikte koparmak zordur. Ayrıca saçı çekip koparmak insanın canını acıtır.</span></p>

  <p class="calibre1"><span class="calibre2">Bir yıl daha geçirip 1995 yılının yaz aylarına geldiğimizde, İspanya, İsviçre ve Suudi Arabistan gibi uzak bölgelerdeki araştırmacıların mitokondriyal DNA ile ilgili çalışmalarını açıkladıkları makaleler bilimsel literatürde boy göstermeye başladı. Çalışmaların bilimsel dergilerde yayımlanabilmesi için bunlarla ilgili kaba verilerin, bu konudaki mitokondriyal</span></p>

  <p class="calibre1"><span class="calibre2">DNA nükleotid sırasının, herkesin kolaylıkla ulaşabileceği bir veri tabanında açıklanması gerekir; bu sayede biz de bu makalelerden yararlanarak örnek sayımızı artırdık. Makalelerde yazılanlar pek ümit vaat etmiyordu. Veriler üzerinde yapılan ve iki toplum ortalamasının karşılaştırılıp, o sefil toplum ağaçlarının çizimini içeren istatistik çalışmalar, o zamanki bilgisayar programlarıyla kısıtlı sonuçlar veriyordu. Elde edilen sonuçlara göre toplumlar birbirine çok benziyordu ve araştırmacılar Avrupa'da yapılacak mitokondriyal DNA çalışmalarının yararı konusunda hayli karamsarlardı. Değişik bölgelerde yaşayan insanların DNA nükleotid sırasında çok daha büyük farklılıklar bulunan Afrika kıtasındaki genetik dramla karşılaştırıldığında, Avrupa'nın hiç de ilginç olmayan sönük veriler sunduğu düşünülüyordu. Bense hiç de bu fikirde değildim: Bir sürü değişken vardı. Aynı olan iki sıraya ender olarak rastlıyorduk. Afrika'nın "daha ilginç" olması ne fark ederdi? Biz Avrupa'yı anlamak istiyorduk ve bunu başaracağımızdan emindim.</span></p>

  <p class="calibre1"><span class="calibre2">Avrupa'yla ilgili tüm verileri bir araya getirdikten sonra, nükleotid sıralarını, aralarındaki evrimsel ilişkiyi görebilecek şekilde sınıflandırmaya başladık. Polinezya'da bunu yapmayı başarmış, birbirinden farklı olduğu açıkça belli olan iki dilim bulmuş ve bunların farklı coğrafi kökenlerini keşfetmiştik. Avrupa'da bunun çok daha zor olacağını anlamamız uzun sürmedi. DNA moleküllerindeki nükleotid sırasına göre evrim ağacı çizen bilgisayar programına verileri girdik. Sonuç kâbus gibiydi. Bilgisayar, uzun bir süre düşündükten sonra, birbiriyle aynı derecede tutarlı görünen binlerce seçenek üretti. Gerçek ağacın ne olduğuna karar veremiyordu. Durum umutsuz görünüyordu. Kötü bir duruma düşmüştük. Avrupa'da görülen mitokondriyal DNA nükleotid sıralarını birbirine bağlayacak uygun bir evrim düzeni olmaksızın sonuçlarımızı yayımlamak zorunda kalacaktık. Bu sonuçları üç yıl boyunca çok çalışarak ve çok para harcayarak elde etmiştik. Şimdiyse bunun karşılığında sönük ve bana göre oldukça anlamsız nüfus karşılaştırmaları içeren bir makale yazacaktık; Hollandalılar genetik olarak İspanyollara değil de, daha çok Almanlara benziyor gibi. Vay be!</span></p>

  <p class="calibre1"><span class="calibre2">Bu sefil yola sapmadan önce -araştırmamızın gerektirdiği maddi desteği devam ettirebilmek için kısa zamanda bir şeyler yayımlamak zorundaydık- kaba verilere yeniden baktık. Bunu bilgisayarla yapmak yerine, ufak kâğıtlara şekiller çizmeye başladık. Yine de sonuçlara bir anlam veremedik. Örneğin, elimizde birbiriyle ilişkisi olduğu belli olan dört nükleotid sırası varken, bunları belirli bir evrimsel düzene oturtamıyorduk. Şekil 4a'da bunun bir örneği yer almaktadır. A sırası referans sıramızdı. B 189. konumda ve C de 311. konumda bir mutasyon geçiriyordu. Buraya kadar her şey kolaydı. Başlangıçta sıra A iken, 189. konumda oluşan mutasyon sonucu B sırasına dönüştü. Aynı şekilde, 311. konumda meydana gelen mutasyon A sırasını C'ye dönüştürdü. Burada da hiçbir sorun yoktu. Hiçbir belirsizlik yoktu. Fakat, D gibi 189.</span> <span class="calibre7">ve</span> <span class="calibre2">311. konumlarda mutasyona uğramış bir sıra ile ne yapabilirsiniz?</span></p>

  <div class="calibre3">
    <br />
  </div>

  <p class="calibre5" clear="all"></p>

  <p><img alt="hava7" src="../Images/hava7.JPG" /><br /></p>

  <p><img alt="hava8" src="../Images/hava8.JPG" /><br /></p>

  <p class="calibre1"><span class="calibre2">D, 311. konumdaki mutasyon sonucu B'den ya da 189. konumdaki mutasyon sonucu C'den gelmiş olabilir (bkz. Şekil 4b). Nasıl olmuş olursa olsun, aynı konumda gerçekleşen birden fazla mutasyon vardı. Bilgisayarın aklının karışmasına şaşmamak gerekiyordu. Bu belirsizliği çözemediği için</span> <span class="calibre7">her iki</span> <span class="calibre2">ağacı da çiziyordu. Programın başka bir noktasındaki diğer bir belirsizlik, ağaç sayısını dörde çıkaracaktı. Başka bir tanesi ise sekize... Ve bu böyle sürüp gidecekti. Bu kadar çok veri olunca, bilgisayarın yüzlerce ve hatta binlerce ağaç seçeneği üretmesi için tekrar tekrar mutasyon olması gerekmiyordu. Bu sorunun üstesinden nasıl gelecektik? Gerçekten bir çıkmaza girmiş gibiydik. Daha sonraki haftalarda bir çözüm buldum düşüncesiyle kâğıt kaleme sarılacak, fakat yarı yolda bunun bir anlamı olmadığını anlayacaktım. Fakat nihayet, oturup kahve içip peçeteler üzerine bir şeyler karaladığım bir anda, çözüm aklıma geldi. Kusursuz bir ağaç elde etmeye çalışma. Belirsizlikleri oldukları yerde bırak. Aralarında karar vermeye çabalayacağına, bunu bir kare gibi çiz (Şekil 4c). D'nin nasıl oluştuğunu bilmediğini itiraf et ve üstünde durma. Kendimi bir kere bu çıkmazdan kurtardıktan sonra gerisi kolaydı. Artık dinlenebilirdim. Artık binlerce seçenek arasından en kusursuz olanını seçmeye çalışmıyordum. Yalnızca bir şekil vardı ve bu bir ağaç değil, bir ağ örgüsüydü. Bunun da doğal olarak belirsiz yanları vardı, fakat genel şekli ve yapısı bilgi doluydu.</span></p>

  <div class="calibre3">
    <img alt="hava9" src="../Images/hava9.JPG" /><br />
  </div>

  <div class="calibre3"></div>

  <p class="calibre5" clear="all"></p>

  <p class="calibre1"><span class="calibre2">Bu tür bir senaryonun kuramsal yönü üzerinde çalışan Hans-Jürgen Bandelt adındaki Alman matematikçinin varlığından bizim Oxford ekibinin haberi yoktu. Bandelt, bizim evrimsel şemamızdaki gibi paralel mutasyonlar içeren DNA nükleotid sıralarını birleştirmenin en iyi yöntemini bulmaya çalışıyordu. Doğru ve gerçek verilere ihtiyacı olduğu için, o bizi aradı ve işte o zaman aynı çizgi üzerinde düşündüğümüzü ve sorunu ağaç yerine ağ örgüsü şeklinde çizgilerle çözümlemeye çalıştığımızı anladık. Aramızdaki büyük fark şuydu: Hans-Jürgen, bu ağ örgülerini uygun bir şekilde çizmeye ve bunların geleneksel ağaçlara bir alternatif oluşturduğunu kanıtlamaya çalışırken, matematiğin gücüne başvuruyordu.</span></p>

  <div class="calibre3">
    <span style="font-size: 1em; font-weight: bold; line-height: 1.2; text-indent: 1.5em;">Bu önemli engeli de aştıktan sonra, Avrupa DNA verilerinin yavaş yavaş aldığı görünüme odaklanabilirdik artık. Polinezya'da, farklı oldukları açıkça belli olan iki grup DNA olmasına karşılık, Avrupa'daki mitokondriyal DNA nükleotid sıraları, sanki birbirinden kopmuş gibi görünen birtakım gruplar oluşturuyordu. Bunlar çok belirgin değil ve Polinezya örnekleri gibi çok da farklı değildi. Öyle ki, DNA dilimlerindeki mutasyon sayıları giderek azalıyordu. Sınırları belirleyebilmek için bunları çok dikkatli incelemek gerekiyordu. Martin Richards'la birlikte bunları birbirine en mantıklı şekilde nasıl ekleyebiliriz diye saatlerce düşündük. Kaç dilim vardı; beş mi, altı mı, yoksa yedi mi? Buna karar vermek zordu. Önce altıda karar kıldık. Fakat daha sonra, altı dilimden en büyük olanını iki küçük parçaya bölmeyi sağlayan bir ipucunu gözden kaçırdığımızı anladık. Bu bize yedi dilim veriyordu, ki şimdi bütün Avrupa'nın çatısının bu yedi mitokondriyal DNA diliminden oluştuğunu biliyoruz.</span><br />
  </div>

  <p class="calibre1"><span class="calibre2">O zamanlar bizi asıl ilgilendiren şey, kaç DNA dilimi olduğu değil, gerçekten DNA'nın böyle dilimlere ayrılıp ayrılmadığını anlamaktı. Verilerimiz, 1995 yılı yazından önce yayımlanmış bilimsel makalelerde belirtilen ve araştırmacıların Avrupa'da mitokondriyal DNA ile ilgili çalışmalara karamsar bakmalarına neden olan homojen ve plansız bir görünüm sergilemiyordu. Bu dilimleri tespit etmek zordu ve gerçekten ağ örgüsü sistemi olmaksızın imkânsızdı. Fakat bunların var olduğu kesindi. Artık, tanımlanmış olan bu yedi dilime sahip olduğumuzu bildiğimize göre, bundan sonra yapılacak şey bunların nerelerde bulunduğu ve ne kadar eski olduğuydu. Elimizde mitokondriyal kontrol bölgesinin mutasyon hızını belirten bir değer olduğundan, her yedi dilimden birindeki mutasyon sayısına dayanarak evrim sürecini hesaplayabilecektik. Polinezya'da bulduğumuz iki farklı DNA diliminin her ikisi de çok az mutasyon içerdiği için bunda başarılı olmuştuk. Polinezyalılar bölgeye en fazla 3000 ila 4000 yıl önce yerleşmiş olduğundan, bu DNA dilimlerinde mutasyon sayısının az olması normaldi. İki farklı adadan gelen Polinezya DNA dilimlerinin genetik tarihini mutasyon hızına göre hesapladığımızda, bunun arkeolojik kalıntılara bakılarak tahmin edilen tarihle uyuştuğunu görmüştük. En çok mutasyon, insanların ilk yerleştiği Batı Polinezya Adaları Samoa ve Tonga'dan gelen DNA örneklerinde görülüyordu. Bunların hesaplanan genetik yaşı 3000'di ve bu sayı arkeolojik yaşa çok yakındı. Daha doğuda olan Cook Adaları'nda mutasyon sayısı daha azdı ve bu adalara insanlar daha sonraki zamanlarda yerleşmişlerdi. En son yerleşilen Polinezya adası olan Aotearoa'da (Yeni Zelanda) ise DNA dilimlerinin içerdiği mutasyon sayısı çok azdı.</span></p>

  <p class="calibre1"><span class="calibre2">Aynı yöntemi Avrupa'da elde ettiğimiz DNA dilimlerine uyguladığımızda bir sürprizle karşılaştık. Ders kitaplarında ısrarla vurgulandığı üzere, son on bin yıllık süreç içerisinde insanlar tarımsal amaçlarla Yakındoğu'dan Avrupa'ya göç etmiş olduğundan, Polinezya kadar olmasa da, Avrupa için de nispeten genç bir yaş bekliyorduk. Fakat, yedi dilimden altısının genetik yaşı 10 binden çok daha yüksekti. Avrupa'nın genetik tarihi konusunda hepimize öğretilen, tarımla uğraşan Yakındoğu insanının, nüfusun çok artması sonucunda, yavaş da olsa, önüne geçilemeyen göçlerle Avrupa'ya gelerek burada yaşayan avcı-toplayıcı toplumları ortadan kaldırdığıydı. Bu sav doğruysa, mitokondriyal DNA dilimlerinin, hepsinin değilse bile, en azından büyük bir kısmının genetik tarihinin 10 bin yıl veya daha az olması gerekirdi. Fakat, yedi dilimden yalnızca bir tanesi buna uyuyordu. Diğer altısı çok daha yaşlıydı. Elimizdeki DNA nükleotid sıralarını tekrar kontrol ettik. Olduğundan daha mı fazla mutasyon saymıştık? Hayır. Hesaplarımızı da tekrar kontrol ettik. Onlar da doğruydu. Karşımıza çıkan şey gerçekten bir bilmeceydi; ancak yerleşik bilgileri asla sorgulamamıştık, ta ki Bask halkını inceleyinceye kadar.</span></p>

  <p class="calibre1"><span class="calibre2">Daha önceki bir bölümde bahsedildiği üzere, Baskların, Avrupa'nın yerleşik avcı-toplayıcı nüfusunun soyundan gelen yegâne insanlar olduğu varsayılır. Tamamen farklı bir dil konuşan ve Avrupa'da tarımsal yaşamın benimsendiği en son bölgede yaşayan Basklar, çok özel bir toplumu temsil ederler ve bununla gurur duyarlar. Baskların dışında kalan diğer Avrupalıların soyu Yakındoğu'nun eski çiftçilerine dayanıyorsa, avcı-toplayıcı devrin günümüze uzanan tek soyu olan Baskların mitokondriyal DNA nükleotid sırasının çok farklı olması gerekir. Onlardan, başka hiçbir yerde rastlamadığımız mitokondriyal DNA dilimleri elde etmemiz gerekir. Oysa, Basklı dostlarımızın mitokondriyal DNA'ları hiç de farklı değildi. Tıpkı diğer Avrupalılarınki gibiydi; tek bir farkla: Altı DNA diliminin hepsi oradaydı, yalnızca çok daha genç olan yedinci dilimin izine rastlanmamıştı. Daha çok Bask örneği topladık. Sonuç değişmedi. Basklara has bir nükleotid sırası yoktu; diğer Avrupalılar ne kadar Avrupalı ise, Basklar da o kadar Avrupalı idi. Böylece, avcı toplumun, dışarıdan gelen neolitik çiftçiler tarafından bir yana itilip yok edildiği senaryosunun doğru olmadığı ortaya çıkıyordu. Basklar, palcolitik avcı-toplayıcı nüfusun soyundan geliyorlarsa, o halde birçoğumuz da bu soydan geliyorduk.</span></p>

  <p class="calibre1"><span class="calibre2">Neolitik döneme rastlayan en genç yedinci DNA dilimi neden Basklarda yoktu? Bu dilimin yaygın olduğu bölgeleri Avrupa haritası üzerinde işaretlediğimizde ortaya olağanüstü bir tablo çıktı. İlk altı DNA diliminin hepsi, bölgelere göre yaygınlıkları farklı olmakla beraber, Avrupa'nın her tarafında mevcuttu. En genç olan yedinci dilimin ise özel bir dağılımı olduğu görülüyordu. Bu dilim, içerdiği mutasyonlar biraz farklı olan iki dala ayrılıyordu. Bunlardan biri Balkanlar'dan başlayarak kuzeye yöneliyor, Macaristan'dan geçiyor ve Orta Avrupa'daki nehir vadilerini izleyerek Baltık Denizi'nde sona eriyordu. İkinci dal ise Akdeniz'e özgüydü; Akdeniz boyunca İspanya'ya ulaşıyor, Portekiz sahillerini ve Atlantik Okyanusu kıyılarını takip ederek İngiltere'nin batısına varıyordu. Bu iki genetik yol, arkeolojik verilere göre, çiftçilikle uğraşan ilk insanların takip ettiği yollarla tamamen aynıydı. Avrupa'daki ilk tarım bölgeleri, buralarda yaşayan insanların yaptıkları çanak çömleklerle kendini belli eder; tıpkı Lapita seramiklerinin Polinezyalıların Pasifik'te ilk yerleştikleri yerleri belirtmesi gibi. İnsanların 7500 yıl önce Balkanlar'dan çıkıp Orta Avrupa'ya gittiklerinin kanıtı da, bu yerlerde bulunan ve özel bir tarzda süslenmiş olan şeritli çanak çömleklerdir. Bu tarz süsleme sanatında, eşya, çamur üzerine oyulan soyut geometrik şekillerle süslenir. Şeritli çömlek sanatına, Orta Avrupa'da, en genç DNA diliminin bugün bile yaygın olduğu yerlerde rastlanır. Orta ve Batı Akdeniz'de ilk tarım alanlarını işaret eden diğer bir çömlek tarzı daha vardır. Baskılı seramik denilen bu tarz eserlerde, çamur fırınlanmadan önce, eşya üzerine deniz kabukları gibi birtakım nesneler bastırılarak çömleğe şekil verilir. Bu tür sanat eserlerinin bulunduğu yerlerde ise yedinci DNA diliminin ikinci dalı yaygındır. Bu izlenimler tesadüfi olamazdı. Genç mitokondriyal dilimin iki dalı da Avrupa'ya göç eden ve tarımla uğraşan ilk insanların izinden gidiyordu.</span></p>

  <p class="calibre1"><span class="calibre2">Dünyaya, Avrupa'nın tarih öncesi zamanlarına ait güncel bilgilerimizin yanlış olduğunu duyurmadan önce bir kanıta daha ihtiyacımız vardı. Genç DNA dilimi gerçekten, çiftçilikle uğraşan ilk insanların kanıtıysa, o zaman bu dilimin Avrupa'ya kıyasla Yakındoğu'da daha yaygın olarak bulunması gerekirdi. Araştırmamızın bu safhasında elimizde, dünyanın bu bölgesine ait olarak yalnızca Suudi Arabistan'daki Bedevilerden gelen DNA örnekleri vardı. Avrupalılardan yalnız yüzde 15-20'sinde (incelenen topluma göre) genç DNA dilimi mevcutken, Bedevilerde bu oran yüzde 50 idi.</span></p>

  <p class="calibre1"><span class="calibre2">Avrupalıların büyük bir kısmının soyunun, neolitik dönemden çok daha gerilere, Neandertallerin yerine geçen ilk Cro-Magnonları da içeren paleolitik dönemin avcı-toplayıcı insanlarına dayandığını gösteren kanıt artık elimizdeydi. Tabii, neolitik dönemde Ortadoğu'dan gelen yeni insanlar da olmuştu; genç DNA diliminin çizdiği coğrafi haritanın, tarımla uğraşan ilk insanların hareketlerini gösteren arkeolojik haritayla tamamen aynı olması da bunun kanıtıydı. Fakat bu büyük ölçekli bir yer değişimini bulgulamıyordu. Çağdaş Avrupalıların en fazla yüzde 20'sinde bu genç DNA dilimi mevcuttu. Artık araştırma sonuçlarımızı açıklamaya hazırdık.</span></p>
</body>
</html>
