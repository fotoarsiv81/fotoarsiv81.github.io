<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre1" style="text-align: right;"><b><a id="bookmark0"></a>11</b></p>

  <h1 class="calibre1" style="text-align: right;"><a id="bookmark1"></a><span class="calibre2">HOŞ DEĞİL</span></h1>

  <p class="calibre1"><span class="calibre2">Profesör Luigi Luca Cavalli-Sforza, saygın olduğu kadar zarif de bir insandır. Yetmişlerinin sonunda olmasına karşın dimdik durur ve gümüş rengindeki saçları her zaman düzgün bir biçimde taralıdır. Gündüzleri akademik çevrenin işlek konferans salonlarında kendini nasıl evinde gibi hissediyorsa, geceleri ünlü müşterilerini ağırlayan lüks lokantalarda da bir o kadar rahattır. Genetik bilimine olan katkısı ve bu alandaki etkinliği sonsuzdur. İtalya'da ya da daha sonra Stanford Üniversitesi'nde (Kaliforniya) onun yanında yetişmiş olan biliminsanları, bugün insan toplumlarının genetiği alanında önemli akademik görevler yüklenmişlerdir. Avrupa'nın tarih öncesi devirlerini açıklayan ve geçtiğimiz yirmi beş yıl boyunca dünyaya hâkim olan kuramı ilk oluşturan kişi Luca'dır. Bu kurama göre, arkeologların da desteklediği gibi, Yakındoğu'dan gelen çiftçi toplum baskın çıkmış ve Cro-Magnonlar Neandertalleri nasıl ortadan kaldırdıysa, onlar da Cro-Magnonların torunlarına baskın gelmişlerdir. Bahsedilen çok büyük çapta bir egemenliktir ve bu sav gerçekten doğruysa,</span></p>

  <p class="calibre1"><span class="calibre2">Avrupalıların çoğunun avcı-toplayıcı değil, tarımla uğraşan insanların soyundan geliyor olması gerekir.</span></p>

  <p class="calibre1"><span class="calibre2">Luca, Avrupa'nın her tarafından binlerce kan örneği ve diğer genetik veri topladıktan sonra, bunları bir araya getirerek gen frekanslarının değişim ölçüsünü hazırladı. Değişim ölçülerinden, bunların ana bileşenlerini gösteren ve bir harita üzerinde çizgilerle belirtilen basit vektörler elde etti. İlk göze çarpan şey, ilk ana bileşenin, Türkiye'de Anadolu'dan başlayıp, diyagonal olarak Avrupa'yı keserek İngiltere'ye ve kuzeybatıda İskandinavya'ya ulaşmasıydı. Bu tespit, Luca ve çalışma arkadaşları için insanların büyük kitleler halinde Yakındoğu'dan Avrupa'ya göç ettiklerini tasdik eden bir imza anlamını taşıyordu. Bu genetik eğimde, güneydoğu-kuzeybatı ekseni ile tarımla uğraşan ilk insanların arkeolojik verilere göre takip ettikleri yollar arasındaki uyum son derece inandırıcıydı. Çiftçiler Avrupa'yı istila etmişlerdi.</span></p>

  <p class="calibre1"><span class="calibre2">Cavalli-Sforza'nın ulaştığı sonucun etkisi, arkeoloji ve benzeri bilim dallarının da katkısıyla, insan genetiğinin dar sınırlarının çok ötesine yayıldı. Bu sonuçlarla aynı fikirde olmayan ve kayıtlarda göçlerin küçük bir grup insanı içerdiğini belirten işaretler gören bazı arkeologlar bulunmasına rağmen, bu kişiler seslerini duyurmakta zorlandılar. Her akademik dalda olduğu gibi arkeolojide de popüler görüşler vardır; o zamanlar, Avrupa'ya dışardan gelen çiftçilerin buraya büyük kitleler halinde göç ettikleri düşüncesi revaçtaydı. Oysa Cavalli-Sforza ve meslektaşı Amerikalı arkeolog Albert Ammerman'ın 1970 yılında düşüncelerini ilk defa açıkladıkları zaman hal böyle değildi. O yıllarda insanlar bunun yerel bir gelişme olduğunu düşünüyorlardı; büyük çapta göçler olmamış, tarım yöntemleri Avrupalı mezolitik avcı-toplayıcı nüfus tarafından yavaş yavaş benimsenmiş ve uygulanmıştı. Ammerman ve Cavalli-Sforza'nın öne sürdüğü ilk tez, Yakındoğu'dan Avrupa'ya doğru az da olsa bir göç hareketi olduğunu ima ediyordu. Olay, düşmanca bir entelektüel atmosfer içinde, meydan okuyan bir yaklaşımla tanımlanmıştı. Göç hareketine "demik difüzyon" (demik yayılma) adı verilmişti. Demik, "insanlara ait" anlamına gelir ve difüzyon da tarımla uğraşan insanların yerleşim alanları olan Yakındoğu'dan zamanla yayılmasını ima eden yumuşak bir ifadedir. Bununla birlikte, "demik difüzyon" yalnızca tanımlayıcı bir ifade olmayıp, bunun güçlü bir matematiksel temeli de vardı. Arthur Mourant'ın üstün ve güvenilir rehberi ve her şeyin -hayvanlar, insanlar, genler, fikirler- genişleyen bir merkezden dışa doğru yayılımını tanımlayan denklemler üreten, ünlü istatistiksel genetik uzmanı R. A. Fisher tarafından geliştirilmiş matematiksel bir modele dayanıyordu. Bu matematiksel modele "ilerleme dalgası" diye çarpıcı bir ad verilmişti.</span></p>

  <p class="calibre1"><span class="calibre2">Matematiksel modelin adı olan "ilerleme dalgası", son yirmi beş yılda, tarımla uğraşan insanların gittikleri yerlerde çiftçiliği yayması anlamına gelen "demik difüzyon"un yerine geçmiştir. Ben bunun nedenini tam olarak anlamıyorum. Belki pek çok kişi olayı kabul ettiği için, bunu artık yumuşak ve inandırıcı bir şekilde sunmaya gerek kalmamıştı, belki de daha güçlü bir ifade ile arkeologların ilgisi çekilmek istenmişti. Her ne ise, çarpıcı bir ifade yerini daha yumuşak bir ifadeye bırakmıştı. Artık toplumun aklından geçen, tarımın yavaş yavaş insanlığı etkisi altına aldığı değildi; tarım, önüne geçilemeyen göçler sonucu gelen insanların ortalığı kasıp kavurması ve sonuçta kuvvete başvurarak toprakları ele geçirmeleriyle gerçekleşti. Tarımla uğraşan insanların yerli halkı egemenlikleri altına aldığına arkeologlar da inanıyordu.</span></p>

  <p class="calibre1"><span class="calibre2">Cambridgeli değerli arkeolog Colin Renfrew'a göre, bu müthiş insan dalgası tarımı Avrupa'ya tanıtmakla kalmamış, Avrupa dillerinden çoğunun kökeni olan dil ailesinin de burada yerleşip yayılmasını sağlamıştır. Bazı profesyonel dilbilimcilere göre o kadar da açık olmamasına karşın, Avrupa'da konuşulan dillerin hepsinin aynı kökten geldiğine şüphe yoktur. Bunlar Hint-Avrupa dil ailesindendir. Bu dilleri öğrenmeye çalıştığımızda, cümle yapıları ve sözcükler göz önünde bulundurulduğunda aralarında bir ilişki yok gibi görünür. Ama bir dilbilimci, İngilizce, Portekizce, Yunanca ve Galcenin birbiriyle ilişkisini kolayca fark edebilir. Buna istisna oluşturanlar; Baskların Euskara dili, Estonca, Fince, Laponca ve Macarcadır. Euskara'nın konuşulan Avrupa dilleri arasında özel bir yeri olmasına ve diğer dilierie arasında bir bağ bulunmamasına (bazı dilbilimciler bu dille Kafkasya'nın dağlık bölgelerinde konuşulan diller arasında bir ilişki görmektedir) karşılık, diğer dört dil, kökeni çok daha doğuda olan Ural dil ailesindendir.</span></p>

  <p class="calibre1"><span class="calibre2">Hint-Avrupa dillerindeki Hint sözcüğü, Avrupa dilleri ile Sanskrit arasında yalnızca dilbilimcilerin kesin olarak tanımlayabildiği bir ilişkiyi belirtir. Bu ilişki, 1786 yılında Hindistan'da İngiliz yönetiminin yargıcı olarak çalışmış olan William Jones tarafından keşfedilmiştir. Çok meraklı bir biliminsanı olan Jones, bugün karşılaştırmalı dilbiliminin temeli olan dil aileleri kavramını icat eden kişidir. Bu kavrama göre, aynı dil ailesinden olan dillerin tek bir kökenden, artık yok olmuş bir dilden geldiği kabul edilir. Acaba ilk Hint-Avrupa dili nerede konuşulmuştu ve oradan diğer bölgelere nasıl yayılmıştı? Renfrew'a göre Hint-Avrupa dilinin kaynağı Türkiye'de Anadolu'dadır ve buradan göç eden ilk çiftçi topluluk tarafından Avrupa'ya yayılmıştır. Denıik difüzyonun gizliden gizliye "ilerleme dalgası"na dönüşmesi sayesinde, Avrupa'daki avcı-toplayıcıların kitleler halinde çiftçiliğe geçmesi, Anadolu'daki dillerin Avrupa'da yayılması için gereken yegâne etmen olmuştur.</span></p>

  <p class="calibre1"><span class="calibre2">Artık, arkeologlardan ve dilbilimcilerden oluşan ve Avrupa'daki mezolitik avcı-toplayıcı nüfusun neolitik çiftçi nüfus tarafından istila edildiğini öne süren güçlü bir genetik birlik oluşmuştu. Şaşırtıcı sonuçlarımızı elde ettiğimiz günlerde, çağdaş Avrupalıların son buzul devrinin zor şartlarına tahammül etmiş olan insanların değil, sadece on bin yıl önce, ellerinde bir torba tohum ve birkaç hayvanla gelip buraları istila eden insanların soyundan geldiği kabul edilmekteydi. Fakat elimizdeki DNA dilimlerinin yaşı buna uymuyordu. Çağdaş Avrupalılardan alınan mitokondriyal DNA örnekleri, bu insanların soyunun on bin yıldan çok daha gerilere gittiğini gösteriyordu. Bu işaretleri, avcı-toplayıcı insanların genetik yankısı olarak ele almıştık. Bu, yenik düşmüş ve bir kenara itilmiş insanların derinden gelen fısıltısı değil, "Biz hâlâ buradayız," diyerek kuvvetle yankılanan bir sesti.</span></p>

  <p class="calibre1"><span class="calibre2">1995 yılının Kasım ayında Barselona'da toplanan İkinci Avrupa Nüfus Tarihi Konferansı'nda</span> <span class="calibre7">(Second Euroconference on Population History)</span> <span class="calibre2">araştırmamızı sunmaya karar verdim. "İlerleme dalga"sı kuramının baş savunucularının orada olacağını bildiğim için, hiç olmazsa söylediklerim dikkat çekecek diye düşünüyordum. Konuşma sürem yirmi dakikaydı. Konferans salonu muazzam büyüklükteydi ve dört yüz delege bulunmasına rağmen bir sürü boş koltuk göze çarpıyordu. Önce, uzun yıllar boyunca Luca Cavalli-Sforza ile çalışmış ve onunla birlikte genetik konusunda çok etkili iki kitap yazmış olan Kraliyet Cemiyeti Üyesi oturum başkanı Sir Walter Bodmer beni tanıttı. Walter'ıngenelde gönül okşayıcı ifadeler kullanmadığı bilinir; fakat beni takdim ederken "Ve bir sonraki konuşmacı Bryan Sykes mitokondriya hakkında konuşacak. Ben mitokondriyaya inanmıyorum," demesi nezaket ötesi bir sunumdu. Avrupa'nın tarih öncesi durumunu tekrar gözden geçirmek isteyişimizin nedenlerini anlatmaya başladım.</span></p>

  <p class="calibre1"><span class="calibre2">Walter ve Luca kürsünün aşağısında, ön sırada yan yana oturuyorlardı. Bu kadar kalabalık bir dinleyici kitlesine hitap ederken bile etrafta olup biteni fark edebilmek şaşırtıcı elbette.</span></p>

  <p class="calibre1"><span class="calibre2">Bir noktadan ötekine geçtiğimde Walter'ın huzursuzlanmaya başladığını görebiliyordum. Kendi kendine fısıldayarak bir şeyler söylemeye başladı, sonra Luca'ya döndü, önce duyulmayacak şekilde, sonra giderek artan bir ses tonuyla, "Saçma, safsata," dediğini duydum. Ben bir slayttan ötekine geçtikçe, o sürekli yerinde kıpırdıyor, hop oturup hop kalkıyordu. Son slaytı gösterdiğim sırada, neredeyse kulaklarından çıkan buharı görebilir hale gelmiştim.</span></p>

  <p class="calibre1"><span class="calibre2">Konuşmam biter bitmez, Walter ve Luca hemen ayağa fırlayıp beni soru yağmuruna tuttular. Walter'ı yıllardır tanırım ve davranışlarının anlamını iyi bilirim. Genç araştırmacıları saldırgan sorularıyla nasıl ezdiğini görmüştüm ve kendim de bu duruma düşmeyeyim diye elimden geleni yapmaya kararlıydım. Walter'ın bu davranışını durduracak tek bir yol vardı: ona aynı şekilde yanıt vermek. Havai fişek gösterisinin ortasına düşmeyi bekliyordum, fakat bu top ateşi karşısında birden her şeyi bir tiyatro temsili olarak görmeye başlamıştım; sanki Yüksek Mahkeme'de bir sanık sorguya çekilmişti veya Avam Kamarası'ndaki şiddetli kavgalar sahnede temsil ediliyordu. Kendi kendimle eğlenmeye başladım.</span></p>

  <p class="calibre1"><span class="calibre2">Walter, bir ara, kendisinin ve Luca'nın tarımla uğraşan insanların Avrupa'yı istila edip avcı-toplayıcı nüfusun yerini aldıklarını hiçbir zaman söylemediklerini dile getirdi. Bu tür bir ithama karşı koyabilmek için ikisinin birlikte yazdıkları</span> <span class="calibre7">Genetics, Evolution and Man (Genetik, Evrim Ve İnsanoğlu)</span> <span class="calibre2">başlıklı kitabı yanımda getirmiştim. Sarı bir etiketle önceden işaretlediğim sayfayı açtım ve yüksek sesle okumaya başladım: "Avrupa halkının çoğu, Yakındoğu'dan giderek artan kitleler halinde gelen çiftçilerin soyundan geliyorsa, bunlar batıya doğru ilerledikçe genleri de giderek yerel genlerle sulanmış olmalıdır. Fakat avcı-toplayıcı halkın nüfusça az olacağı düşünüldüğünde bunun orta derecede bir sulanma (yani Yakındoğu genlerinin sulanması) olması beklenir." İşte, her şey kendi kelimeleriyle gayet açık seçik ortadaydı. Durum her yönüyle muazzam bir işgale işaret ediyordu. Walter son bir defa soluyup yerine oturdu. Başkan oturumu kapadı. İlk hücumu atlatmıştım; fakat böylelikle bir beş yıl daha şiddetle sürecek olan tartışmanın fitili ateşlenmişti.</span></p>

  <p class="calibre1"><span class="calibre2">Barselona'daki gibi uluslararası konlfranslar bilimdeki yeni buluşları açıklamak ve ilk tepkileri almak açısından çok yararlıdır. Fakat, herhangi bir konferansta sunulan bir çalışmanın bilimsel dergilerde yayımianmadan önce geçerliliği yoktur. Çalışmanın yayımlanması ise, verilerin, kullanılan yöntemlerin ve elde edilen sonuçların uzman biliminsanları tarafından dikkatle incelenmesi sonucunda gerçekleşir. Bir konferansta sunulan bilgilerin doğru olması gerekir; ancak araştırmanın içerdiği varsayım, sonuç ve değerlendirmelerin dikkatle kontrolü yayımlanmadan önce uzmanlar tarafından gerçekleştirilir. Barselona'da, Avrupa'nın tarih öncesi durumu üzerine sunduğumuz bildiriye gösterilen şiddetli tepkiden sonra, genetik alanında en önemli uluslararası dergi olan</span> <span class="calibre7">Antericmt Journal of Humaıı Geııetics'e</span> <span class="calibre2">gönderdiğimiz makalenin uzmanlar tarafından çok sıkı incelenmesi ve bizden daha fazla bilgi istenmesi hiçbirimizi şaşırtmadı. Evrimsel ağ örgüsü metodu konusunda 1995 yılında yayımladığımız tamamen matematiksel ve anlaşılması zor olan makaleyi, tekrar ekinde açıklamamız istendi. Bence modası geçmiş olan, eski toplumlararası karşılaştırmaları bir tablo halinde vermemiz söylendi. Fakat sonunda makaleyi yayımladılar. Makale, "Avrupa Mitokondriyal Gen Havuzunda Paleolitik ve Neolitik Nesiller" başlığı altında 1996 yılının Temmuz sayısında yayımlandı. Artık basılmıştı. Tepkileri beklemeye başladık.</span></p>

  <p class="calibre1"><span class="calibre2">Bir süre hiç ses çıkmadı. Derken, çalışmamızın önemsiz, hatta daha da kötüsü tamamen yanlış bulunduğunu dostlarımızdan duymaya başladık. Dolaşan fısıltıların hedefinin biz değil de, Polinezya muammasını başarıyla çözen mitokondriyal DNA olduğunu duymak bizi çok şaşırttı. DNA, durup dururken, güvenilmez ve çok kararsız bir molekül olarak tarif ediliyor ve kullandığımız dilimin bir sürü paralel mutasyonla dolu olduğu öne sürülüyordu. Mutasyon hızına ait tahminlerimizin çok yanlış olduğu savunuluyordu. Bu nedenle de, dilimlerin bizim düşündüğümüzden çok daha genç olduğu ve “ilerleme dalgası" modelinin öngördüğü, temelde çiftçi olan toplumun gen havuzuna tamamen uyum sağladığı iddia ediliyordu. Son olarak da, mitokondriyal DNA'nın yalnızca tek bir işaret ve olayların tek tanığı olduğu, bu nedenle DNA'nın tarih öncesini kanıtlamak için kullanılamayacağı öne sürülüyordu.</span></p>

  <p class="calibre1"><span class="calibre2">Tartışma konusu olabilecek bir makale, bilimsel bir dergide yayımladığında, bu derginin diğer kişilerden aynı konuda gelen tenkitleri de alıp yayımlaması olağandır. Bunlar "Editör'e Mektup" şeklinde basılır. Makalenin yazarlarına yanıt hakkı verilir ve tenkitle yanıt derginin aynı sayısında yan yana basılır. Bu nedenle, Cavalli-Sforza'nın araştırmamızı tenkit eden bir yazı yazıp, bunu</span> <span class="calibre7">American Journal of Human Genetics'e</span> <span class="calibre2">göndermesine şaşırmadık. Derginin editörü bize Luca'nın yazısının bir kopyasını yolladı ve yanıtlamamızı istedi.</span></p>

  <p class="calibre1"><span class="calibre2">Cavalli-Sforza genel olarak mitokondriyayı ve özel olarak da kontrol bölgesinin nükleotid sırasıyla ilgili verilerimizi çürütmek için saldırıya geçmişti. Fakat, duymak istediğimiz bir noktaya da değiniyordu. Luca'nın "demik difüzyon/ilerleme dalgası" modeli, temelde neolitik çiftçi topluluğun Avrupa'nın gen havuzu üzerindeki yoğun etkisine dayanmakla beraber, bu insanların genel genetik katkısıyla ilgili hiçbir rakam sunmuyordu. Biz, çağdaş Avrupalıların yaklaşık yüzde 20'sinin mitokondriyal soylarının, tarımla uğraşan ilk insanlara . dayandığını hesaplamıştık, fakat Luca'nın çalışmasında bununla karşılaştırabileceğimiz benzer bir hesap yer alınıyordu. Birçok kişi, göçlerle gelen çiftçilerin Avrupa'nın avcı yerlilerini istila</span></p>

  <p class="calibre1"><span class="calibre2">ettiğini varsaymaktaydı. Arkeologlar bir nesil boyunca "ilerleme dalgası" kuramını bu şekilde yorumlamışlardı. Fakat, bu göçlerin ne boyutta yaşandığı hiçbir zaman rakamlarla belirtilmemişti. Belki de buna gerek görülmemişti. İleri sürülen model kendi ivmesini kazanmıştı; herkes onun anlamını biliyordu ya da bildiğini zannediyordu. Fakat şimdi Luca, ilk kez, çağdaş Avrupa genlerinin buraya Yakındoğu'dan göç eden çiftçilerin soyundan ne oranda geldiğini belirtiyordu. Yazılan mektuba göre bu oran yaklaşık olarak, Avrupa'yı güneydoğudan kuzeybatıya doğru kesen diyagonal yolu izleyen ilk ana DNA genlerinin değişim oranına eşitti. Ve bu da yüzde 26'ydı.</span></p>

  <p class="calibre1"><span class="calibre2">Hiçbir matematiksel kanıtı olmayan bu veriye itiraz edecek değildik. Sunduğu rakam bizim mitokondriyal DNA analizleri sonucu hesapladığımız yüzde 20 değerine çok yakın olduğu için tartışılacak fazla bir şey yoktu.</span></p>

  <p class="calibre1"><span class="calibre2">Luca'nın bu yeni ve önemli açıklamasına rağmen, onun yazısına ve mitokondriyal DNA ile ilgili eleştirisine yanıt vermemiz gerekiyordu. Eleştiride bulunmak onun hakkıydı. Uzun zamandır süregelen bir düşünce ya da inanca karşı çıkıldığında bunun kesin bir açıklamasını istemek son derece mantıklıdır. Bizimki gibi olağanüstü iddialar için olağanüstü kanıtlar istemek doğaldır. Hepimiz büyük stres altındaydık. Önemli kişilere cephe almış dünkü veletlerdik. Fakat ne olursa olsun, haklı olduğumuzdan emindim. Eleştirileri birer birer yanıtlamaktan başka yapacak bir şey yoktu.</span></p>

  <p class="calibre1"><span class="calibre2">Öncelikle ilk itiraza; "Mitokondriyal DNA'nın kontrol bölgesi bilmece gibi paralel rnutasyonlarla dolu olduğu için güvenilmezdir" savına karşı çıkabilirdik. Mitokondriyal DNA çeperinde moleküler belirteç olarak kullanılabilecek başka bir dolu nükleotid değişiklikleri mevcuttur. Kontrol bölgesindeki nükleotid sırasından başka belirteçleri kullanarak yeni bir evrim ağacı çizersek, şu iki olasılıktan biri gerçekleşecekti: Dilimler bizim kendi gruplarımızla aynı veya farklı olacaktı.</span></p>

  <p class="calibre1"><span class="calibre2">Aynı çıkarsa, kontrol dilimi güvenli demekti; farklı çıkarsa ise tam tersi anlamına gelecek ve bizim de savımızı unutmamız gerekecekti.</span></p>

  <p class="calibre1"><span class="calibre2">Bu yönde yaptığımız incelemelerde, diğer belirteçler için uzun yıllar çalışarak zor bir teknik sistem geliştiren Romalı İtalyan genetik uzmanı Antonio Torroni ile işbirliği yaptık. O bize, kontrol bölgesinin nükleotid sırasını belirlememiz için kendi örneklerini yolladı; biz de karşılığında Roma'ya, nükleotid sırasını bildiğimiz örneklerimizi onun laboratuvarında kontrol edilmek üzereyolladık. Elde edilen sonuçlar çok umutlandırıcıydı. Antonio'nun belirteçleriyle bizimkiler birbirinin tamamen aynı çıkmıştı. Aralarındaki bir ya da iki önemsiz fark kolayca çözümlendi; bunların dışında uyum fevkaladeydi. O kadar iyiydi ki, biz kendi sayısal sınıflandırmamızı bırakıp, onun yerine Antonio'nun alfabetik harflere dayanan sayısal sınıflandırmasını kullanmaya başladık. Artık, DNA'nın kontrol bölgesine bu konuda inanabileceğimizi, bizi yanlış bir yöne sevk etmeyeceğini ve bir kere onu tanıdıktan sonra sadık ve güvenilir bir dostumuz olduğunu kanıtlamıştık.</span></p>

  <p class="calibre1"><span class="calibre2">Mutasyon hızıyla ilgili eleştiriye yanıt vermek ise daha zordu. Mutasyon hızında büyük bir hata yaptıysak, o zaman DNA dilimlerinin yaşlarını çok yanlış tahmin etmiş olabilirdik. Bazılarının iddia ettiği gibi, tahminlerimizde onluk bir hata varsa, o zaman DNA dilimlerinin yaşı paleolitiği değil, neolitiği gösterirdi ve biz de kuramımıza veda etmek zorunda katabilirdik.</span></p>

  <p class="calibre1"><span class="calibre2">Aslında mutasyon hızını tahmin etmenin iki yolu vardır. Ya bunu nesilden nesle izleyerek doğrudan ölçmeye çalışırsınız ya da iki farklı grubun -kabile, toplum ya da tür olabilir- birbirlerinden ayrı yaşadığı zaman süreci biliniyorsa, bu sürede kaç adet mutasyon gerçekleştiğine bakarsınız. Mutasyon hızının (moleküler saatin hızı) ilk tahmini hesabı, insanlarla en yakın akrabaları şempanzeler arasındaki farkları ve bunların en son ortak atasının yaşadığı zamanı (dört ila altı milyon yıl arasında olduğu tahmin edilmektedir) göz önüne alarak yapılmıştır. Tabii insan ve şempanze atalarının birbirlerinden ayrıldığı zaman, bilhassa elimizde şempanze fosilleri olmadığı için, kesin olarak bilinmemektedir. Kullanılan diğer yöntemde ise, 12 bin yıl önce ilk kez Amerika kıtasına gelip yerleşen Amerikalılarda görülen mutasyon hız değişimi birikimi yaklaşık olarak hesaplanır. Her iki yöntemin de aynı şekilde, anneler soyağacı boyunca yaklaşık 20 bin yılda bir mutasyon olduğunu göstermesi dikkate değerdir. Çar ile ortak ninemizin yaşadığı tarihi hesaplarken yaptığım gibi, iki çağdaş insanı ele alıp, geriye doğru bunların ortak ninesine giderken</span> <span class="calibre7">iki</span> <span class="calibre2">farklı yol takip edersiniz. Bunun aksi yönde, yani ortak nineden başlayıp bugüne doğru ilerlerken de yine iki yol olacaktır ve her iki yol boyunca da mutasyon şansı bulunmaktadır. Benim mitokondriyal DNA'mın kontrol bölgesini Çar'ınkinden ayıran yalnızca bir mutasyon mevcuttu. Bu mutasyon, anneden anneye ilerleyen iki ayrı yol boyunca herhangi bir zamanda gerçekleşmiş olabilir. Her bir yol boyunca tek bir mutasyon olmuşsa ve mutasyon hızının 20 bin yılda bir olduğu varsayılırsa, o zaman her bir yolun ömrünün 20 bin yıl olduğu anlaşılır. Çar ve ben çağdaş sayılabileceğimiz için, ortak ninemize doğru geriye giden yolların uzunluğu 10 bin yıla iner. Polinezya'da bu mutasyon hızını kullanarak buralara insanların ne zaman gelip yerleştiklerini hesapladığımızda, birbiriyle fevkalade uyumlu genetik ve arkeolojik tarihler bulmuştuk. Avrupa için yapılan hesaplarda kullanılan mutasyon hızında onluk bir hata bulunuyorsa, aynı hatanın diğer yerler için yapılan tahmini hesaplarda da bulunması gerekir. Bu da şempanzelerle insanların yollarının sadece 400 bin-600 bin yıl önce ayrıldığını gösterecektir. Ve insanlar Amerika'ya yalnızca 1200, Polinezya'ya ise 300 yıl önce gelip yerleşmiş olacaklardır; yani Avrupalılar oralara vardıktan sonra. Bu sonucun ne kadar mantıksız olduğu açıktır; bu nedenle de, kullandığımız oranlarda bu denli hata bulunamayacağı da açıktır.</span></p>

  <p class="calibre1"><span class="calibre2">Mutasyon hızlarını doğrudan ölçmek zordur. Bu, bir anne ile çocuğu arasında bir fark bulmak demektir. Tek bir mutasyonu arayıp bulmak için bin tane çifti ve onların çocuklarını test etmemiz gerektiğini hesapladık Buna olanak yoktu. Ne şanslıyız ki, rnitokondriyada mutasyon süreci kademelidir ve farklı bir yoldan izlenebilir. Her rnitokondriyadaki her bir DNA molekülünde mutasyon olabilir. Fakat insanların büyük bir kısmında, vücuttaki tüm hücrelerin içindeki tüm mitokondriyaların DNA nükleotid sırası tamamen aynıdır. Bu iki gerçek birbirine aykırıdır. Yeni bir mutasyon, tek bir hücrenin yalnızca tek bir mitokondriyonundaki tek bir DNA rnolekülünde gerçekleşir; peki o zaman bu nasıl olur da tüm vücudu kapsar?</span></p>

  <p class="calibre1"><span class="calibre2">Mutasyonun yeni bir nesle aktarılabilmesi için, bunun, dişinin tohum hücresinde (bölünüp yumurtaları oluşturan hücrelerden biri) olması şarttır. Deri, kemik, kan ve benzeri diğer vücut hücrelerinde de rnutasyonlar olur, fakat bunlar bir sonraki nesle aktarılmadığından evrim sürecinde bir rolleri yoktur. Dişi tohum hücresinin, her bölünüşünde yalnızca birkaç mitokondriyayı beraberinde götürdüğü anlaşılmaktadır. Yeni bir DNA mutasyonu içeren rnitokondriyon bu dar boğazdan geçen rnitokondriyalardan biri olursa, o zaman yeni oluşan hücrelerdeki rnitokondriyaların çoğu bu rnutasyona sahip olur. Mutasyonu içeren hücreler bölündükçe bu mutasyon giderek bollaşacaktır.</span></p>

  <p class="calibre1"><span class="calibre2">Dişi tohum hücresi nesilden nesle geçerken yalnızca yirmi dört kez bölünür. Bu, yeni bir mutasyonun bollaşmak için yirmi dört şansı olduğunu gösterir; ancak bu sayı bir sonraki nesle tamamen hâkim olmak için yeterli olmaz. Aşılanmış bir yumurtadan oluşan insan, iki mitokondriyal sıranın karışımını içerir: annesi ile aynı olan eskisi veannenin tohum hücrelerinde bir yerde oluşan yeni mutasyon.</span></p>

  <p class="calibre1"><span class="calibre2">Aynı insanda mitokondriya karışımı bulmak amacıyla, son birkaç yılda elde ettiğimiz nükleotid sıralarını dikkatle inceledik. Gerçekten de, incelediğimiz mitokondriyalardan yaklaşık yüzde l,5'u iki farklı mitokondriyal DNA içeriyordu. Bu aileleri inceledik ve bir mutasyonun egemen olabilmesi için ortalama altı nesil geçmesi gerektiğini saptadık. Çar örneğinde tespit ettiğimiz, nadir görülen durumu hatırlayın. Kemik hücrelerinde iki farklı mitokondriya vardı! Demek ki Çar, yeni bir mutasyonun kendini hâkim kılmak için çabaladığı bir geçiş devresindeydi; Kont Trubetskoy gibi çağdaş akrabalarının hücreleri mutasyonun bu çabasında başarılı olduğunu göstermiştir. Deneylerimiz her zaman bu başarıya ulaşılamadığını göstermektedir; bazı mutasyonlar bir-iki nesil devam ettikten sonra birden karanlığa gömülüp yok olmaktadır. Biz yeni mutasyonların ortaya çıkışını ve yayılışını doğrudan izliyorduk ve elde ettiğimiz verilere dayanarak, insan ve şempanzelerin evrim yollarının birbirinden ayrıldığı tarih gibi geçmişteki birtakım olayların kesin zamanından bağımsız olarak, mutasyon hızını tahmin edebilirdik. Sonuç, yalnızca bir tahmin de olsa, kullandığımız mutasyon hızıyla uyumluydu. Böylece ikinci eleştiriyi de yanıtlamış oluyorduk. Mitokondriyal DNA unvanını korumuştu.</span></p>

  <p class="calibre1"><span class="calibre2">Luca'nın yazısında yönelttiği ve bizim de yanıtladığımız sorular, insanların uzun yıllardır tarih öncesi devirler hakkında bildikleri ve inandıkları bilgilerin yanlış olduğunu ileri sürmek gibi etkileyici ve yeni bir gelişme karşısında doğal olarak akla gelen, ciddi ve doğru sorulardı. Bunları yanıtlamak gerekiyordu ve biz de bunu yaptık. Fakat bundan sonraki gelişmeler, yalnızca bizim Avrupa ile ilgili çalışmalarımızı değil, tüm insanları ilgilendiren ve mitokondriyal DNA'ya dayanarak yapılan evrimsel çalışmaları da tehdit edecekti. Bu uzlaşmazlığa bir çözüm bulmalıydık.</span></p>

  <p class="calibre1"><span class="calibre2">Özetle anlatmak gerekirse, hücre çekirdeğindeki kromozomları evrimsel tarihin izini takip etmek için kullanmayı zorlaştıran faktör, bunların içerdiği bilgilerin nesilde nesle düzgün bir şekilde aktarılmamasıdır. Germline hücreler gametleri (sperm veya yumurta) oluşturacak olan son bölünmeyi gerçekleştirene dek kromozomlar ayrı bir yaşam sürerler ve birbirleriyle pek bir alışverişleri yoktur. Fakat, bu son hücre bölünmesinde her bir ebeveynden gelen kromozom çiftleri, çiftleşmekte olan solucanlar gibi birbirine sokulur ve DNA parçalarını değiş tokuş etmeye başlarlar. Böyle sarmaş dolaş olduktan sonra birbirlerinden ayrılır ve farklı gametlere dağılırlar. Artık bunlar aynı kromozom olmayıp, DNA mozaikleridir. Geçirdikleri süreç</span> <span class="calibre7">yeniden birleşme</span> <span class="calibre2">olarak adlandırılır. Yeniden birleşme süreci, evrimin daha olumlu bir şekilde ilerlemesini sağlayacak olan yeni ve daha iyi gen düzenleri oluşturma potansiyeline sahiptir ve cinsiyetin genetik temelini oluşturur.</span></p>

  <p class="calibre1"><span class="calibre2">Yeniden birleşmenin biliminsanlarına da yararı vardır. Ciddi kalıtımsal hastalıklara neden olan genlerin hangi kromozomlara bağlı olduğunu bulmakta çok yardımcı olmuş ve insan genomunun tümünün nükleotid sırasını çözümlemede yol göstermiştir. Ancak nesilden nesle DNA'yı izlemeye gelince yeniden birleşme olayı sorun yaratır. Mitokondriyal DNA'nın insanlığın geçmiş tarihinin derinliklerine başarıyla inebilmemize yardımcı olan özelliklerinden biri; bize verdiği bilgilerin, yeniden yapılanma gibi bir süreçten geçmemesi nedeniyle yıllar boyunca aynı kalmasıdır. Benim mitokondriyamdaki nükleotid sırasıyla ninelerimin mitokondriyaları arasındaki tek fark, geçen binlerce yıl boyunca oluşan mutasyonlardır. Mitokondriyal DNA da yeniden yapılanma sürecinden geçseydi, hepimizin bir sürü soy ağacı olurdu. O zaman mitokondriyal genetiğin içerdiği tüm varsayımlar anlamsız-laşırdı.</span></p>

  <p class="calibre1"><span class="calibre2">Bu nedenle, saygın bir dergi olan</span> <span class="calibre7">Proceedings of the Royal Society'nin</span> <span class="calibre2">Mart 1999 sayısında, mitokondriyal DNA molekülünün de yeniden birleşme sürecinden geçtiğini kanıtlayan birtakım deliller olduğunu iddia eden iki makale yayımlandığında tüm dünyaya bir şok dalgası yayıldı. En önemli popüler bilim dergilerinden, Washington menşeli</span> <span class="calibre7">Science</span> <span class="calibre2">ve Londra menşeli</span> <span class="calibre7">Nnture</span> <span class="calibre2">bu önemli haberi yayımladı ve mitokondriyal DNA konusunda söz sahibi olan kişileri bu konuda açıklama yapmaya çağırdılar. Söz konusu makalelerde belirtildiği üzere yeniden birleşme olayı gerçekten mitokondriyal DNA'nın da bir özelliğiyse, geçmiş on yıllık süre içinde insanlığın evrimi konusunda mitokondriyal DNA aracılığıyla yapılan çalışmaların tümü asılsızlaşıyordu.</span></p>

  <p class="calibre1"><span class="calibre2">Bu makalelere gösterilen geniş ilgi yalnızca ileri sürülen iddialardan değil, aynı zamanda bunlardan birinin yazarının şöhretinden kaynaklanıyordu: İngiliz evrimci biyologlarının duayeni, bu konuda pek çok kitabın ve diğer etkili makalelerin yazarı ve seksenli yaşlarını sürüyor olmasına rağmen etkin çalışmalarıyla ağırlığını koyan John Maynard Smith. Böyle seçkin bir şahsiyetten gelen ithamlar, aksi kanıtlanamadığı takdirde, besbelli bizim ve bu yönde çalışmalar yürüten diğer biliminsanlarının çalışmalarını yerle bir edip ortadan kaldırma amacı taşıyordu. Maynard Smith'in çoğu teorik temele dayanan iddialarının esası, mitokondriyal DNA'da çok fazla değişim olduğu ve bunların sırf mutasyonla ortaya çıkamayacağı düşüncesine dayanıyordu. Fakat Maynard Smith, beklenilenden daha çok mutasyon olmasının yeniden birleşme sürecinin mitokondriyal DNA'da da geçerli olduğunun bir kanıtı olduğunu da iddia etmiyordu. Buradaki mantık, Sherlock Holmes'un</span> <span class="calibre7">Dörtlerin İmzası'nda</span> <span class="calibre2">Doktor Watson'a verdiği nasihati hatırlatıyordu: "Olanaksız olanı eledikten sonra geriye kalanlar,</span>&nbsp;n<span class="calibre7">e denli mümkün görünmüyor olursa olsun,</span> <span class="calibre2">doğrudur." Maynard Smith'in savlarını cazip yapan asıl şey, onun makalesiyle birlikte yayımlanan, Pasifik'in uzak bir köşesinde minik bir ada olan Nguna'yla ilgili bir çalışmaydı. Bu çalışmada, yeniden birleşme olayının mitokondriya için de geçerli olduğunun kanıtlandığı belirtiliyordu. Makalenin başyazarı (altı yazarı arasında) Erika Hagelberg'di.</span></p>

  <p class="calibre1"><span class="calibre2">Anımsayacağınız gibi, Erika 1980'li yılların sonlarına doğru benim laboratuvarımda insan kemiğinden ilk kez DNA elde ettiğimiz deneyde çalışmıştı. Erika o zamandan beri eski DNA molekülleri üzerinde yaptığı çalışmalarla ismini duyurmuş ve adı, birtakım ünlü adli tıp vakalarında sık sık geçmişti. Bu vakalardan en iyi bilineni, Auschwitz imha kamplarındaki tutuklular üzerinde korkunç deneyler yapan ünlü Nazi doktor Joseph Mengele'nin kalıntılarından, çalışma arkadaşlarıyla birlikte DNA elde etmesiydi. Elinde koz olarak tuttuğu bu ve benzeri çalışmalar sayesinde adı yaratıcı bir biliminsanı olarak anılmaya başlamıştı. Ancak, Erika'nın benim laboratuvarımda geçirdiği o zor son günlerde yaşadığımız anlaşmazlık zaman içinde her ikimizin de gayretlerine rağmen çözümlenememiş ve aramızda o günlerden beri bir huzursuzluk süregelmişti. Bu gerginlik, ilerleyen günlerde ortaya çıkacak olan ihtilaflı olaylar dizisine bir boyut daha eklemişti.</span></p>

  <p class="calibre1"><span class="calibre2">Erika'nın yeniden birleşme olayı için sunduğu kanıtın esası, minik Nguna adasında yapılan çalışmalarda, kontrol bölgesinin 76. konumunda oluşan bir mutasyonun diğer birkaç dilimde birden ortaya çıkmasına dayanmaktadır. Maynard Smith'in birlikte yayımlanan makalesinde de olduğu gibi, bu, mitokondriyada yeniden birleşme olduğunun doğrudan bir kanıtı değildir. Ancak, 76. konumda görülen bu mutasyona dünyanın diğer yerlerinde ender olarak rastlandığı için, küçük bir ada halkı arasında bunun sık olarak ve değişik dilimlerde bulunmasının nedenini özel olarak açıklamak gerekir. Bunun gerçekleşmesi için mutasyon, farklı dilimlerde, farklı zamanlarda, birkaç kere ve kendiliğinden gerçekleşmiş olabilir ya da bir dilimde oluşup bir şekilde diğerlerine geçmiş olabilir. Bu da ancak yeniden birleşmeyle mümkündür.</span></p>

  <p class="calibre1"><span class="calibre2">Mitokondriyanın yeniden birleşmesi iki şekilde olabilir. Birincisi; dairesel bir yapıya sahip olan iki mitokondriyal DNA molekülü birbirine sokulup DNA değiş tokuşu yapabilir. Bu mümkündür. Her mitokondriyonda birbirine serbestçe yaklaşabilen sekiz kadar DNA molekülü bulunur. Bunların kendi aralarında DNA alışverişi yapması kolaydır. Fakat aynı zamanda tek bir hücre içinde iki tane birbirinden çok farklı mitokondriyal genom bulunması gerekir. İşte bunu kabul etmek çok daha zordur. Bir hücredeki mitokondriyaların hepsinde DNA nükleotid sırası tamamen aynı olursa, bunlar kendi aralarında ne kadar DNA alışverişi yaparsa yapsın, sonucu etkilemez. Bütün mitokondriyalarda nükleotid sırası aynı olur. Ancak, aralarında DNA alışverişi yapan iki</span> <span class="calibre7">değişik</span> <span class="calibre2">mitokondriya mevcutsa, o zaman durum farklı olacaktır. Nguna gözlemi ise, geçmişte bir dönem iki farklı mitokondriyanın bir arada bulunmuş olduğunu göstermektedir. Demek ki bazı insanlarda iki farklı mitokondriya mevcuttu. DNA dilimlerinden bir tanesinde, diyelim A, kontrol bölgesinin 76. konumunda mutasyon varken; farklı dilimdeki diğer DNA da, diyelim B, böyle bir mutasyon yoktu. Bu iki f.ı rklı mitokondriya, aralarında DNA dilimleri değiştirdiğinde, 76. konumunda mutasyon olan A'nın bir parçası B'ye geçmişti.</span></p>

  <p class="calibre1"><span class="calibre2">Bir hücre içinde birbirinden tamamen farklı DNA dilimlerinde iki değişik mitokondriya bulunması için, bunlardan birinin spermden, diğerininse yumurtadan gelmesi gerekirdi. Mitokondriyal DNA'nın da yeniden birleşme sürecinden geçtiği iddiası doğruysa, bu öldürücü bir ikinci darbe olacaktı. Bu halde, yeniden birleşmede DNA değiş tokuşu olduğu için mitokondriyal soy çizgisi oluşturmak mümkün olmayacak ve mitokondriyanın yalnızca dişi soydan gelmediği anlaşılacaktı. Hal böyleyse, mitokondriyal DNA'mızın dişiler soyundan geldiği varsayımı yanlış çıkacaktı. Babalardan da gelmiş olabilirdi. Bu konuda bir şeyler yapmak gerekiyordu. Acil olarak toplandık.</span></p>

  <p class="calibre1"><span class="calibre2">Fizikçi ve aynı zamanda sağlam bir matematikçi olan Vincent Macaulay ekibimize iki yıl önce katılmıştı. Macaulay, Maynard Smith'in makalesinde kullandığı mitokondriyal DNA nükleotid sırasını tekrar tekrar inceledi. Çoğu inanılmayacak denli yanlıştı. Bunlar ya genel veri tabanlarından yanlış kopyalanmıştı ya da bu veri tabanlarına yüklenen işlenmemiş sıralar hatalıydı (aslında bu sık görülen bir olaydır). İki tür hatanın etkileri birleşince, mitokondriyada, olduğundan fazla mutasyon var gibi görünüyordu. Verilerdeki hatalar düzeltildikten sonra Maynard Smith'in hesapları yapıldığında yeniden birleşme kuramının çürütüldüğü ortaya çıkıyordu. Derhal bu durumu Maynard Smith'e yazdık ve o da yanlışını nazikçe kabul etti.</span></p>

  <p class="calibre1"><span class="calibre2">Erika Hagelberg'in yeniden birleşme konusundaki iddiası çok daha ciddi bir sorun teşkil ediyordu. Makalede yeniden birleşmeye ilişkin bir kanıt sunulmuyordu. Bunun kanıtlanması için iki farklı mitokondriya arasında değiş tokuş edilen dilimlerin tanımlanması gerekirdi. Fakat, yine de başka bir mekanizma ile açıklamak zordu. Bana göre, Nguna örneklerindeki nükleotid sıraları elde edilirken çok büyük bir sistematik hata yapılmaktaydı. Fakat, deneyimli bir biliminsanı olan Erika'nın, olağanüstü iddiaların olağanüstü kanıtlar gerektirdiğini bilen bir kişi olarak böyle bir hata yapmış olma ihtimali zayıftı. Böyle köklü bir iddianın doğuracağı sonuçları göz önüne alarak bu sıralara birkaç kez bakıp kontrol etmiş olmalıydı.</span></p>

  <p class="calibre1"><span class="calibre2">Nguna, Fiji'nin batısında, Vanuatu'da, Espirito Santo'ya yakın ufak bir adadır. Vanuatu, Polinezya çalışmalarımızın kapsamındaki takımadalar içindeydi. Polinezya araştırmalarımızdan kalan örneklere tekrar baktığımda, bunlardan dört tanesinin Nguna'dan geldiğini gördüm. O zamanlar elimizdeki olanaklarla 93. konumdan daha aşağı yerlerdeki mutasyonları doğru olarak saptayamıyorduk. Onun için bilgisayar kayıtlarımız bu önemli 76. konumda bir mutasyon göstermiyordu. Fakat, DNA'daki nükleotid sıralarının bantlar halinde görüntülendiği röntgen filmleri hâlâ elimizdeydi. Bir mucize eseri, 2 Haziran 1992 tarihli Nguna örneğini buldum. Görüntü mükemmeldi ve sırayı 76. konumdan daha aşağılara dek okuyabiliyordum. Örneklerden hiçbirinde 76. konumda bir değişiklik yoktu. Derhal bana asıl kan örneklerini veren enstitüdeki meslektaşıma gidip durumu anlattım. Elinde Nguna'dan alınmış başka örnekler vardı ve bunların 76. konumuna baktık. Hiçbirinde mutasyon yoktu. Böylesine küçük bir adadan gelen yirmi örnekten hiçbirinde böyle bir mutasyon olmaması hayret vericiydi. Erika ise elindeki örneklerin hemen hemen yarısında mutasyon olduğunu söylüyordu.</span></p>

  <p class="calibre1"><span class="calibre2">Olay, Erika'yla temas kurmayı gerektirecek kadar önemliydi; bunun üzerine, o sırada Yeni Zelanda, Dunedin'deki Otago Üniversitesi'nde çalışmakta olan Erika'ya bir elektronik posta gönderdim. Gergin ilişkimizi de göz önüne alarak son derece diplomatik ve konuya odaklı bir mektup yazdım. Aynı küçük adadan elimizde bulunan örneklerde 76. konumda bir mutasyon bulamadığımızı belirttim. Acaba bana Nguna örneklerinin kaynağını söyleyebilir miydi? Elindeki örneklerden gönderebilir miydi? Yazdığı cevapta sonuçlardan emin olduğunu, fakat tekrar kontrol edeceğini belirtiyordu. Hata yapmış olmak her zaman mümkündü, ama elindeki veriler hata yapmadığını gösteriyordu. Olayın ciddiyetini ve mitokondriyanın yeniden birleştiğinden şüphe etmenin genetiğin şerefini ne biçim etkileyeceğini düşünerek, Nguna DNA örneklerinden göndermesi talebimi bir kez daha yineledim. Bu talep, olağan olmamakla beraber görülmemiş bir talep de değildir. Daha önce belirttiğim gibi, bilimsel bir makale yayımlandığında, gerektiğinde kullanılan maddeler temin edilir. Bu kural bilimsel gelişimin temellerinden birini oluşturur. Bağımsız olarak kanıtlanmayan veya en azından, kanıtlanmasına fırsat tanınmayan bilimsel sonuçlar geçerli değildir. Çoğu zaman sonuçların kontrol edilmesi gerekmez, çünkü bunları yeni sonuçlar takip eder. Fakat burada bilimsel bir alanın tümünü tehdit eden bir durumla karşı karşıyaydık. Nguna örnekleriyle ilgili gerçek ne ise ortaya çıkmalıydı. Hem de hemen.</span></p>

  <p class="calibre1"><span class="calibre2">Üzülerek belirtiyorum ki, Nguna sonuçlarını kontrol etmek için istediğim örnekler verilmedi. Başka laboratuvarlardan bu yönde bir istek yöneltilip yöneltilmediğini ise bilmiyorum. Bu arada, güvenilir bir evrimsel araç olarak tanınan mitokondriyal DNA'nın itibarı hızla azalıyordu. Üniversite öğrencileri bütün bu olan bitenden haberdardılar. Oxford'da 1999 yılı biyolojik antropoloji sınavlarında öğrencilerin verdikleri kâğıtlarda mitokondriyanın ölüm ilanı okunuyordu. Maynard Smith'in meslektaşlarından birinin zooloji bölümünde kalabalık bir gruba yaptığı konuşmadan sonra, seçkin ve etkin evrimci biyologlar karşısında soru sorulduğu bir sırada, mitokondriyanın saygınlığını savunduğumda kendimi çok huzursuz hissettim. Bu biliminsanları onu defterden silmeye hazırlardı.</span></p>

  <p class="calibre1"><span class="calibre2">Erika'nın Nguna verilerinin yanlış olduğundan artık emindim. Fakat, tek başına benim düşüncelerimin bir anlamı yoktu. Aynı adaya ait olan kendi verilerimizi yayımlamanın da bir anlamı olmayacaktı. Belirsizlik devam edecek ve asıl makale olduğu yerde kalacaktı. Makalede yanlışlık varsa, bunu Erika'nın bilim camiasına bizzat açıklaması gerekirdi. Bu arada makalenin diğer yazarlarıyla da temasa geçmiştim. Onlar da ancak bir yere kadar işbirliği yaptılar; örnekler hâlâ ortada yoktu.</span></p>

  <p class="calibre1"><span class="calibre2">1999 yılı Eylül ayında Cambridge'de, Erika ve benim de birer sunum yaptığımız bir konferans düzenlendi. Avrupa hakkındaki bu konferansta önce ben Avrupa ile ilgili çalışmalarımız hakkında bilgi verdim. Erika'nın Pasifik adalarıyla ilgili bir konuşma yapması istenmişti. Hepimiz bu konuşmanın, mitokondriyanın yeniden birleşmesiyle ilgili olacağını bekliyorduk. Bilimsel konferanslar genelde seviyeli ve herkesin birbirine kibar davrandığı toplantılardır. Önce oturum başkanı kısa bir giriş yapar; sonra konuşmacı öne gelir ve çoğu zaman slayt ya da tepegöz yardımıyla çalışmasını sunar. Konuşmacılar her zaman kibarca alkışlanır, birkaç soru yöneltilir, belki biraz daha alkış olur ve başkan bir sonraki konuşmacıyı takdim eder. Bu konferansta Erika'nın konuşma sırası geldiğinde, herkesin kesin sonuca varan bir çalışmanın açıklanmasını beklediği belliydi. Tam bir sessizlik içinde oturan dinleyicilerin tek bir kelime bile kaçırmak istemedikleri anlaşılıyordu.</span></p>

  <p class="calibre1"><span class="calibre2">Erika konuşmasına yeniden birleşmeden söz etmeyeceğini belirterek başladı. Dinleyiciler arasında şaşkınlık dolu fısıldaşmalar oldu. Mitokondriyanın yeniden yapılanması konusunda konuşmayacaksa, niye dünyanın öbür ucundan kalkıp Avrupa'nın genetik tarihiyle ilgili bir konferansa gelmişti? Pasifik'te yaptığı çalışmaların bambaşka yönlerini anlatırken, konuşmasının içeriğinde olmamasına rağmen, ona Nguna araştırması hakkında soru sormaya karar verdim. Olayı aydınlatmanın tek yolu buydu. O konudaki düşüncelerinde ısrarlı mıydı; yoksa fikrini değiştirmiş miydi? Erika konuşmasını bitirince elimi kaldırdım ve oturum başkanı sorumu yöneltmeme izin verdi. Gerçekten çok heyecanlıydım ve kalbim küt küt çarpıyordu. Fakat konu o kadar önemliydi ki, elimden geldiğince hislerimi belli etmeden konuşmaya başladım.</span></p>

  <p class="calibre1"><span class="calibre2">"Erika," diye söz aldım, "Konuşmanda özellikle buna değinmedin ama, Nguna adasıyla ilgili araştırmalarında mitokondriyanın da yeniden birleştiğini gösteren sonuçlar elde ettiğini belirtmiştin ve bunun da birçok kişinin ilgisini çektiğini biliyorsun. Yine bildiğin üzere, aynı adadan gelen örnekleri laboratuvarımızda incelediğimizde biz bunu ispatlayamadık. Makalende belirtilen DNA nükleotid sıralarında sistematik bir hata olabileceği konusunda bilimsel yazılar yazıldı [benim tarafımdan değil, başkalarının yazdıkları]. Bu savlara karşı yanıtın nedir?"</span></p>

  <p class="calibre1"><span class="calibre2">Derhal, sıraları tekrar kontrol ettiğini ve fikrinin değişmediğini söyledi.</span></p>

  <p class="calibre1"><span class="calibre2">Devam etmek zorundaydım. "O zaman, Erika," dedim, "neden bunları laboratuvarımda kontrol edip doğrulayabilmem için bana söz konusu DNA örneklerinden göndermeyi reddettin?"</span></p>

  <p class="calibre1"><span class="calibre2">Toplantı salonu büyük bir sessizliğe bürünmüştü.</span></p>

  <p class="calibre1"><span class="calibre2">"Reddetmedim," diye yanıtladı.</span></p>

  <p class="calibre1"><span class="calibre2">"Fakat bu İsteğime hiçbir karşılık vermedin; bu da kabul etmediğin anlamına gelir," diye devam ettim.</span></p>

  <p class="calibre1"><span class="calibre2">Olay çirkin bir tartışmaya dönüyordu. Erika beni, bu konuda bilimsel değil, kişisel güdülerle hareket etmekle suçladı. Neyse ki ben bu suçlamaya yanıt veremeden, bir başkası yeniden birleşme verileriyle ilgili bir başka soru sordu ve aynı şekilde, hiç de tatminkâr olmayan bir yanıt aldı. Sonuçta, diğer dinleyicilerin de Erika'nın bu çalışmasının sonuçlarından kuşkulanmaya başlamalarına rağmen makalenin içeriği değişmemişti. Erika henüz fikrinden caymamıştı.</span></p>

  <p class="calibre1"><span class="calibre2">O konferanstan sonra, makalede adı olan diğer meslektaşları durumun açıklığa kavuşması için Erika'ya baskı yapmaya başladılar. Sonunda Erika hatasını kabul etti ve ilk makaleden yaklaşık on sekiz ay sonra, Ağustos 2000'de bir düzeltme yayımlandı. Açıklanmayan bir nedenle, kontrol bölgesinin ilk bölümündeki nükleotid sırası on nükleotid öteye kaymıştı. Bu, sıralamayı okuyan makinenin hatası olabilirdi. Makinenin 76. konumda mutasyon olarak işaretlediği baz, normalde 86. konumda olan bazdı. Bütün bunlardan sonra 76. konumda mutasyon olmadığı anlaşılmıştı. Gerçeği açığa çıkarmak yorucu, tatsız ve sıkıntılı olmuştu. Herkes hata yapar. Fakat, bu kadar önemli ve etraflı bir konunun çözüme ulaşmasını bu kadar geciktirmek, bana göre bilimsel araştırmanın özüne son derece ters düşmektedir. Ama hal böyleydi işte. Mitokondriya, yeniden birleşme sansasyonunu da atlatmıştı.</span></p>

  <p class="calibre1" style="text-align: right;"><a id="bookmark2"></a><span class="calibre2">12</span></p>

  <h1 class="calibre1" id="sigil_toc_id_11" style="text-align: right;"><a id="bookmark3"></a><span class="calibre2">ÇEDAR ADAM ANLATIYOR</span></h1>

  <p class="calibre1"><span class="calibre2">Bilimsel sonuçlarımız artık hatasız gibi görünse de, tarih öncesi Avrupa'ya ilişkin yorumlarımızı büyük bir tantanayla kıyasıya eleştirenlerin bile gözden kaçırdığı bir kusurumuz olmasından endişeleniyordum. Bu eleştirmenler, çalışmamızın temeli olan mitokondriyal DNA'yı kontrol etmemiz ve her yönünü inceleyip kanıtlamamız için bizi epey uğraştırmışlardı. Mutasyon hızını tekrar tekrar kontrol etmiştik. Evrimsel ağ örgüsü ile ilgili programların farklı versiyonları üzerinde haftalarca çalışmış ve hepsinde aynı sonuçları elde etmiştik. Yeniden birleşme fırtınasını atlatmıştık. Bütün bunlardan sonra, Avrupa'nın genetik tarihinin, tarımla uğraşan insanlar kıtaya gelmeden çok önce, avcı-toplayıcı insanlar zamanında yazıldığından emindik. Tarım tabii bu tarihe birtakım fazladan sayfalar eklemişti; fakat kesinlikle özünü değiştirmemişti. Avrupa'da bugün hayatta olan insanların, anne tarafından geriye giden soy ağacının başlangıcında, henüz buralara tarım gelmeden ve neolitik çağın güneşi doğmadan önce kıtada yaşayan avcı-toplayıcı insanlardan biri olduğuna inanıyorduk.</span></p>

  <p class="calibre1"><span class="calibre2">Bununla birlikte, verilerimizden ve bunları doğru yorumladığımızdan emin olsak da, vardığımız sonuçlar geçmiş olaylar hakkında dışarıdan yapılan yorumlardan ibaretti: Yorumlarımız çok sayıda veriye ve sağlam istatistiksel uygulamalara dayansa da, eninde sonunda bunlar bizim yo-rumlarımızdı. Bu yüzden hâlâ biraz endişeliydim. Belki dc tarihlerle ilgili bir hata yapmıştık. Böyle bir şey yaptığımızı sanmıyordum ama, ya sayılardan birinde iki faktörlük bir hata varsa? Örneğin 50 bin yıl önce olduğunu varsaydığımız bir olay aslında yalnızca 25 bin yıl önce olmuşsa? Daha da önemlisi, böyle bir hatayı, başlıca mitokondriya kümelerinin yaklaşık 15 bin-20 bin yıl önce, son buzul devri veya bunun sonuna doğru oluştuğunu varsayarken yapmışsak ve bunların gerçek yaşı 10 bin yıldan azsa sonuçlar nasıl etkilenirdi? O zaman bunların yaşı neolitik devirde Yakındoğu'dan dalga dalga gelen ve tarımla uğraşan insanlardan oluşan göçlerin zamanına denk düşerdi.</span></p>

  <p class="calibre1"><span class="calibre2">Bu kuşkulardan arınmak için Avrupa'ya tarımla uğraşan ilk insanların geldiği tarihten çok daha öncesine ait bir insan fosilinin DNA'sını doğrudan test etmemiz gerekiyordu. Tarımın başlamasından binlerce yıl önce, daha yeryüzünde tarımla uğraşan insanların bulunmadığı bir zamanda yaşamış avcı bir insanın kalıntısından, çok önemli olan bu mitokondriyal kümelerin DNA'sı ile aynı olan bir DNA molekülü elde edebilirsek, o zaman zafere ulaşmış olurduk. Böylece, çalışmamız yalnızca çağdaş DNA baz sıralarının yeniden birleşmesine bel bağlamak zorunda kalmazdı. Böylece, Avrupa'nın paleolitik dönemdeki gerçeğini ortaya çıkarmış olurduk. O zaman, bu mitokondriya kümelerinin Avrupa'ya tarım girmeden binlerce yıl önce geldiği ortaya çıkar ve tarihlerimiz doğrulanırdı. Tam aksine, çok eski bir fosilin DNA'sı Avrupa'da şu anda mevcut olan DNA'dan tamamen değişikse, o zaman çürük bir temel üstünde oturmuş olacaktık. Böyle bir durumda, çağdaş mitokondriya kümelerinin atalarının Avrupa tarımla tanışmadan önce burada olduğundan emin olamazdık.</span></p>

  <p class="calibre1"><span class="calibre2">Üst paleolitik dönemden kalma insan kalıntıları çok azdır ve birbirinden çok farklı zamanlara aittir. Öncelikle, 10 bin yıl çok uzun bir zaman dilimi olduğu için insan kemiği bu süre içinde ancak çok istisnai koşullar altında kalıcılığını koruyabilmektedir. Nadiren rastlanan bu tür kemikler ise son derece sıkı bir koruma altında tutulmaktadır. Kısacası, böyle bir örneği elde edebilmek için müze müdürlerini araştırmamız konusunda ikna etmemiz gerekiyordu. Neyse ki eski kemiklerden DNA çıkarmış biri olarak bir parça daha şanslıydım. Bunu, çalışma arkadaşlarımla birlikte ilk kez 1989 yılında, Abingdon kemikleriyle gerçekleştirmiştik. Fakat, o örnek yalnızca birkaç yüz yıllıktı. Buz Adam'la yaptığımız çalışma, kısa bir süre sonra herkes tarafından öğrenilmişti ve hakkında çok olumlu düşünceler dile getirilmişti. Fakat bu istisnai bir durumdu; tamamen donmuş bir insan vücuduydu söz konusu olan. Buz Adam'ın 5000 olan yaşı, tarımdan çok daha sonraki bir zamana aitti. Buz Adam'ın DNA'sı anahtar kümelerden birine ait olmasına rağmen, Alplerde tarımın başlamasından 2000 yıl sonra yaşadığı için tezimizi güçlendirmek için onu kullanamazdık. Buz Adam'ın en az iki katı kadar yaşlı bir insanın kalıntısını arıyorduk. Her şeye rağmen, Buz Adam o zamana dek DNA'sı başarıyla elde edilen en yaşlı insandı ve donmuş olduğu için özel bir örnek teşkil ediyordu. Bir iskeletin normal şartlarda değil 10 bin yıl, 5 bin yıl boyunca DNA'sını koruyacağından bile emin olunamazdı.</span></p>

  <p class="calibre1"><span class="calibre2">Bozulacağından korktukları için araştırmacıların buzdolabından çıkaramadığı DNA, zannedildiğinden çok daha dayanıklı bir molekül ise de, kendi başına uzun süre yaşayamaz. Binlerce yıl boyunca kalıcı olabilmesi için bi'r iskeletin içinde olması gerekir. Kemikleri ve dişleri diğer hücrelerden farklı kılan, sert ve temeli kalsiyum olan hidroksiapatit mineralidir. Bu madde, proteinleri ve DNA'yı cesedin yumuşak dokusu ile beslenen bakteri ve mantarlardan korur ve çürümelerini önler. Hidroksiapatit bozulmadan durduğu sürece DNA yenilip yutulmaktan kurtulur. Kalsiyum yok olursa, DNA da bakteri ve mantarlar tarafından yok edilir. Kalsiyum alkalin olduğu için, yapısı alkalin olan toprakta ömrü uzar. Nötr ve özellikle asitli topraklarda kalsiyumun ömrü kısa olduğu için DNA'nın da ömrü çok kısalır. Kuzey Avrupa'nın turbalık alanlarında bulunan, saç ve deriler inin bile kalıcı olduğu görülen cesetler, kemiklerindeki kalsiyum asitli bataklıkta eridiği^ için çökük ve sönük görünümlüdür. Genelde, proteinlerin çoğu bakteri ve mantarları öldüren asitli ortamda çürümekten korunur. Fakat moleküler yapısı nedeniyle DNA molekülü, sulandırılmış asitli ortamda bile çok çabuk dilimlere ayrılır. Bu nedenle, turbalık alanlarda bulunan cesetler eskiye ait DNA elde etmek için iyi bir kaynak oluşturmaz.</span></p>

  <p class="calibre1"><span class="calibre2">Sıcaklık da kötüdür. Mısır mumyaları, eski tarihlere ait DNA arayan araştırmacılar için öncelcri ümit vaat eden bir hedef oluşturuyordu. Gerçekten de mumyalardan bir miktar DNA elde etmek mümkün olmuştur. Varlıklı kişilerin mumyalanmış cesetleri, yalnız mumya sıvısının içerdiği doğal kimyasallar değil, yeraltında güneşin kavurucu sıcağından uzak bir mezarda iç içe konulan tahta ve taş lahitlerin içine konulmuş olması sayesinde de çürümekten korunmuştur. Çok varlıklı olmayan kişilere ait, çok daha az özenilerek hazırlanmış ve hemen kum altında yüzeysel mezarlara gömülmüş diğer binlerce mumya ise, yalnızca 2000-3000 yıllık olmasına rağmen protein ve DNA'dan tamamen yoksundur. İnorganik bir madde olan kalsiyum sıcaklıktan etkilenmez, fakat organik moleküller çölün yakıcı sıcağında parçalanıp yok olurlar.</span></p>

  <p class="calibre1"><span class="calibre2">Bu deneyimlerden, sıcak ülkelerde ve asitli toprakta bulunan insan cesetlerinden kaçınmamız gerektiğini biliyorduk. Bu yüzden dikkatimizi Kuzey Avrupa'nın kireçtaşından oluşan mağaralarına yönelttik. Bu mağaralar serindir ve en önemlisi, içerideki sıcaklık yıl boyu sabittir. Mısır çöllerinde görülen günlük sıcaklık farklarının DNA'ya sıcağın kendisinden daha çok zarar verdiği söylenebilir. Dolayısıyla, serin ve değişmeyen bir sıcaklık çok daha ümit vaat etmektedir. Fakat kireçtaşını asıl çekici yapan, çevrenin alkalik yapıda olmasıdır. Kemikteki mineral ilc kireçtaşı benzer bir kimyasal yapıya sahiptir. Her ikisi de kalsiyum içeren maddelerdir. Mağaralardan sızan, sarkıt ve dikitleri oluşturan ve duvarları ince bir tabakayla kaplayan suda bol miktarda kalsiyum vardır. Her yer kalsiyumla doludur. Mağarada bulunan kemiklerin minerali akıp gitmemiştir. Mineral bulunduğu ve sıcaklık çok yüksek olmadığı sürece, DNA da kalıcı olacaktır.</span></p>

  <p class="calibre1"><span class="calibre2">İngiltere'de Cheddar Vadisi'ndeki mağaralar çok ünlüdür. Bath'ın yaklaşık otuz kilometre batısında, Mendip Tepeleri'nden aşağıya küçük bir yol kıvrılarak iner. Burası ilk bakışta yöredeki diğer ağaçlık vadiler gibidir. Yolun iki yanını dişbudak ve alıç ağaçları kaplar ve ilkbaharda bu bölge beyaz çiçekler ve yabani sarımsağın keskin kokusuyla dolar. Aşağılara doğru gittikçe, vadinin kenarları giderek yükselir ve ağaçlar da giderek dikteşen tepelerin üstlerine doğru çekilir. Başınızı kaldırıp tepeden birkaç kilometre aşağıya baktığınızda, yüz metre yüksekliğindeki engin kireçtaşı duvarlarını görürsünüz. Geçidin en alt kısmı dışında hiçbir yerde, onu oluşturan nehrin izine rastlayamazsınız. Nehir uzun yıllar önce yerin altına girip kayalardan küçük ve büyük mağaralar oluşturmuştur. Bunların tepeleri çöke çöke vadiyi meydana getirmiştir. Suyun ve yerçekiminin gücü, yakın zamanlarda oluşmuş mağaraları henüz ortadan kaldıramamıştır. Geçidin aşağı kısmındaki turistik kasaba Cheddar, ünlü çedar peynirlerinin yanı sıra mağaralarıyla da nam salmıştır. Vadinin sol tarafında, Cheddar Mağaraları Balık ve Tavuk Dükkânı'nın tam karşısında, Explorer's Kafe-bar ile bir mağazanın, girişini kısmen örttüğü ve mağaraların en büyük ve muhteşemi olan Gough Mağarası yer alır. Mağaranın girişine yakın olan müzede kasabanın en ünlü sakinlerinden Çedar Adam'ın dökme bir maketi vardır. Çedar Adam 1903 yılında yapılan bir kazıda çıkarılmış ve radyoaktif karbon metoduyla yaşı yaklaşık 9000 olarak hesaplanmıştır. Bu hesap, İngiltere'de tarımın başlamasından en az 3000 yıl öncesine isabet etmektedir. Maket, şimdi Human Origins Group'un (İnsan Kökenleri Grubu) başı olan Chris Stringer'ın koruması altında, Londra'daki Natural History Museum'da (Doğal Tarih Müzesi) sergilenen orijinal iskeletin bir kopyasıdır. Chris Stringer'a telefon edip bir randevu aldım.</span></p>

  <p class="calibre1"><span class="calibre2">Chris'i gıyaben tanıyordum ve bir kez de Sardunya'da bilimsel bir konferansta görmüştüm. Natural History Museum'u da çocukluğumdan beri biliyordum. Okul tatillerinde annemizin bizi oraya götürmesi erkek kardeşimle benim için en büyük zevkti. Yüksek ve kocaman Viktoryen-Romanesk giriş kapısına yaklaşırken, oraya bir okul çocuğu olarak değil de profesyonel bir biliminsanı olarak gitmekten ötürü gerçek bir heyecan duymaya başladım. Chris Stringer'ın ofisine ulaşmak için, muhteşem giriş holüne hâkim olan dev dinozor</span> <span class="calibre7">Diplodocıts</span><span class="calibre2">'un iskeletinin önünden geçmem gerekiyordu. Sonra sağda, duvarlarında ihtiyozor ve diğer deniz kertenkelelerinin, çıkartıldıkları sarp Dorset kayalıklarının mavi çamuruna gömülü iskeletlerinin asılı olduğu geniş bir koridora döndüm. Paleontoloji bölümüne girdiğimde, tiyatrovari atmosfer ve dekor aniden profesyonel bir havaya büründü. Sıra sıra dizilmiş isimsiz, çekmeceli dolapların içinde kataloglanıp yerleştirilen hazineler saklıydı. Chris Stringer'ın modern ofisi, paha biçilmez ve garip bir sessizliğe bürünmüş olan bu dünyadan başlayarak doğanın harikalarına uzanıyordu.</span></p>

  <p class="calibre1"><span class="calibre2">Bir fincan çaydan sonra neden paleolitik döneme ait insan fosilleri istediğimi anlatmak uzun sürmedi. Stringer'ın, Avrupa'nın tarih öncesi devirleriyle ilgili çalışmalarımızın ateşlediği tartışmalardan haberi vardı ve Avrupa tarımla tanışmadan önceki zamanlardan kalma bir iskeletin DNA'sını incelemek istememin mantığını hemen kavradı. Bu izni verirse, DNA elde etme olasılığının ne olduğunu öğrenmek istedi. Buna kesin bir yanıt veremedim. Sonuçta Buz Adam çok istisnai bir vakaydı; ondan iki kat daha yaşlı ve donmamış bir iskeletle aynı şekilde başarılı olacağımıza dair söz veremeyeceğimi belirttim. Böyle bir garanti bulunmadığı takdirde, Çedar Adam gibi çok değerli bir şeye zarar verecek olan örneği almamıza izin vermek istemeyişini gayet iyi anlıyordum.</span> <span class="calibre7">Mary</span> <span class="calibre2">Rose'dan gelen hayvan kemikleriyle de başarılı olduğumuzu anımsayarak, bu çıkmazdan bizi kurtaracağını umduğum bir öneride bulundum. Gough Mağarası'ndan gelme aynı yaşta hayvan kemikleri varsa onlar üzerinde deneme yapıp yapamayacağımızı sordum. Onlardan DNA elde edebilirsek, o zaman mağaradaki durum DNA'nın 10 bin yıl bozulmadan kalabilmesi için uygun anlamına gelecekti. Şansımıza, Gough Mağarası'ndan gelen bir sürü hayvan kalıntısı vardı ve ben de Oxford'a küçük bir geyik kemiği ile dönebilmiştim.</span></p>

  <p class="calibre1"><span class="calibre2">Bir ay sonra iyi haberlerle yeniden Chris'in ofisindeydim. Geyik kemiğinde bol miktarda DNA mevcuttu. İnsan örneğini denememe izin vermek için bunun yeterli bir kanıt olduğunu kabul etti. Her biri pamukla sarılıp karton bir kutunun içine yerleştirilmiş olan Çedar Adam kalıntılarını, ofisteki masasının üstüne dikkatle koydu. Kafatası, kendi boyutuna göre yapılmış tahta bir kutunun içindeydi. Bir düzine veya daha fazla kemik parçasının bir araya getirilip yapıştırılmasıyla oluşturulan bu parça süngerle korunuyordu. Dokunmaya cesaret edemedim. Sonunda talusta, ayak başparmağının sert görünen kemiği üzerinde anlaştık. Chris'in küçük bir karton kutuya yerleştirdiği örneği laboratuvara götürdüm.</span></p>

  <p class="calibre1"><span class="calibre2">Ertesi gün kemiği delgi ile dikkatle deldim. Kemik göründüğü kadar sert değildi. Kısa zamanda korteksin ince kabuğunu delmiş ve bal peteği şeklindeki iç kısmı açığa çıkarmıştım. Delgiden kalma kahverengimsi kemik tozunun üstüne siyah noktacıklar dökülüyordu. Bunların kemiğe benzemediği aşikardı; büyük bir ihtimalle bir çatlaktan başparmak kemiğinin içine giren toprak kırıntılarıydı. Hepsini saatçi pensi ile teker teker topladım ve bir kenara koydum. Elimce Çedar Adam'a ait 17.8 miligram kemik tozu vardı. Bununla yetinmek zorundaydık; bir delik daha açmak istemiyordum. Bir gün sonrasında bunun işe yaramayacağını anlamıştım. Görünürde tek bir DNA bile yoktu. Kontrol deneyleri çok işe yaramıştı. Bollaştırılmış DNA işareti olan parlak portakal renginde floresan benekler tüm pozitif kontrollerde görünüyordu. Kirlenmeye karşı aynı anda su ile yapılan kontrol deneyleri ise kirlenme olmadığını gösteriyordu. Çedar Adam'ın başparmağından alınan örnek işe yaramayacaktı. Bu çok acı bir hayal kırıklığıydı.</span></p>

  <p class="calibre1"><span class="calibre2">Chris'le konuşmak için tekrar Londra'ya gittim. Hayvan kemiği ile yaptığımız deneyden, Gough Mağarası'ndaki şartların DNA'nın en az 10 bin yıl bozulmadan kalması için elverişli olduğunu saptamıştık. Belki kemikler uzun zamandır mağaranın dışında olduğu için böyle bir durumla karşılaşmıştık. Belki de kemikleri korumak için kullanılan reçine DNA'yı elde etmek için kullandığımız metodu bir şekilde etkiliyordu. Belki de gerçekten DNA yoktu. Düşüncelerimizi daha iyi odaklayabilmemiz için Chris kafatasını tekrar ofisine getirip masanın üstüne koydu. Bir kafatası ile hayatta olan bir insan arasında ilişki kurmak kolay değildir; fakat kemik parçalarına bakarken bunları bir zamanlar kaplamış olan et ve deriyi düşünmeye başladım. Şimdi bunu yazarken ölümün pençesini ensemde hissediyorum, ama Chris'in ofisindeyken böyle bir hisse kapılmamıştım. Gözümün önündekiler bana cansız kemik parçaları gibi değil, sanki gerçek bir insanmış gibi görünüyordu. Bu insanı tam olarak gözümün önüne getiremiyordum -Saçı koyu mu, yoksa açık renkte miydi? Gözleri kahverengi mi, yoksa mavi miydi?-, fakat bunun bir insan olduğunu kuvvetle hissediyordum. Garip, uzakta, çok eski zamanlarda, fakat yine de bir insan. Acaba yaşamı ve ailesi hakkında bize neler anlatabilirdi? Alt çeneyi elime aldım ve bir zamanlar onlarla fındık kırdığı veya yeni öldürülmüş bir geyiğin etine batırdığı dişlerine baktım. Mineleri yıpranmış olmasına rağmen dişlerde çürük yoktu. Aslına bakarsanız, dolgularla dolu olan kendi dişlerimden çok daha sağlıklı gözüküyordu. O andaki ruh halimden Chris'e bahsedince bana döndü ve “Bunlar sağlıklı diyorsan, gel bir de şuna bak," dedi. Bcni dolapların bulunduğu büyük odaya götürdü. Odanın uzak bir köşesine doğru yürüdük, Chris bir başka küçük tahta kutu çıkardı ve kapağını açtı. Kutunun içinde, süngerden yatağı üzerine yuvalanmış ve daha genç birine ait olduğu belli olan bir alt çene kemiği duruyordu. Dişler fevkalade muntazamdı. Beyaz, düzgün ve tertemiz olan bu dişler sanki bir diş macunu reklamından fırlamış gibiydi. Bunların en fazla birkaç yüz yıllık olduğunu düşündüm. Fakat yanılıyordum. Dişlerin sahibi 12 bin yıldan daha önce -Çedar Adam'dan 3000 yıl önce- yaşamış genç bir adamdı. Bunlar, bizzat Chris tarafından 1986 yılında Gough Mağarası'ndaki bir kazıda çıkarılmıştı.</span></p>

  <p class="calibre1"><span class="calibre2">Dişler, Chris'in aydınlık ofisinde daha da sağlıklı görünüyordu. Acaba diş kemiği ve yumuşak boşluk, kemikten daha iyi korunmuş olabilir miydi? Aradığımız birkaç DNA molekülü dişlerin sağlam minesi tarafından korunmuş olabilir miydi? Çedar Adam'ın ayak başparmağında başarılı olamamıştık, ama bir de bunu denemeye karar verdik. Şimdiye kadar hiç kimsenin dişten DNA elde etme konusunda bir deneyimi olmamıştı; özellikle de hâlâ çene kemiğine gömülü duran dişlerden. Laboratuvarıma dönüp dişlerin minesinde iz bırakmayacak ve bunların çene kemiğinden çıkarılmasını gerektirmeyecek bir yöntem bulacağıma söz verdim. Bunu yapabilirsem, Chris, Gough Mağarası'ndan gelen bu parçadan örnek almama izin verecekti.</span></p>

  <p class="calibre1"><span class="calibre2">Diş doktorum Bay Miller'dan aldığım dişler üzerinde çalışmalar yaptım ve iki hafta sonra Chris'in kapısını tekrar çaldım. Dişleri çene kemiğinden sökmeden azı dişlerini delmek ve içlerindeki kemiği çıkarmak için bir yöntem geliştirmiştim. Bu yöntemi uyguladığım diş örneklerini de Chris'e göstermek üzere yanıma almıştım. Önce doğrudan diş delgisi ile denemiş, ancak sıkıştırılmış havanın tozları her tarafa uçurması nedeniyle bu yöntemden vazgeçmiştim. Çalıştığım yerdeki bir meslektaşımın önerisi üzerine, Londra'da, Tottenham Court Road'da bir hırdavatçıdan aldığım küçük bir modelleme delgisini kullandım. Bununla, tam istediğim gibi, minenin hemen altından ufak bir delik açılabiliyordu. Bir kere dişin içine girdikten sonra delgiye daha uzun bir uç takıp bunu ileri geri oynatarak yumuşak olan kemiği toz haline getirmek mümkün oluyordu. Daha sonra bir emme cihazı ile, bu toz kolaylıkla dişin içinden alınıp ufak bir deney tüpüne aktarılabiliyordu. Sonunda, açılan delik aynı renkte bir macun ile kapatılabiliyor ve diş yine olduğu gibi yepyeni oluyordu. En önemlisi ise, deneme olarak kullandığım dişlerden çıkardığım kemik DNA ile doluydu.</span></p>

  <p class="calibre1"><span class="calibre2">Çağdaş DNA ile karışmaması için (bu tehlike her zaman vardır), Çedar fosillerinin dişlerini yeni hava temizleme filtresi koyduğumuz kendi laboratuvarımda oymam gerekiyordu. Aldığımız hava temizleme filtresi silikon çip endüstrisi için hazırlanmış bir cihazdı. İçeri giren hava süzgeçten geçiyor ve gerekli bir basınç altında tutuluyordu. Basınç nedeniyle toz gibi parçacıklar içeri giremiyordu. Bu çok pahalı ve ayrıntılı bir önlemdi, ama aynı derecede gerekliydi de. Bu nedenle çene kemiğini beraberimde Oxford'a götürmek zorundaydım; işte bu durum kâbus gibiydi. Londra'ya otobüsle gelmiştim; dolayısıyla, paha biçilmesi ve yerine konulması mümkün olmayan bu örneği kutusunun içinde yanımdaki koltukta götürdüm. İki-üç saniyede bir dönüp yerinde duruyor mu diye bakıyor ve kaybolursa ne yaparım diye düşünüyordum. Çok şükür, sağ salim Oxford'a vardık ve örneği hemen laboratuvarımda, diğer örneklerin bulunduğu dolaba koyup kilitledim.</span></p>

  <p class="calibre1"><span class="calibre2">Ertesi gün DNA elde etmek için çalışmaya başladım. Bu süreç daha başarılı geçemezdi. Delgi ikinci azı dişine çok kolay olmasa da rahatça girdi. Çok kolay girmemesi, dişin fazla bozulmadığını gösteriyordu; yani iyiye alametti. Delginin hızının etkisiyle buharlaşan kolajenin yanık kokusu burnuma geldi. Dişçi ziyaretlerinden tanıyordum bu kokuyu. Bir zamanlar nefret ettiğim kokuyu, protein bulunduğuna işaret ettiği için giderek sevmeye başlamıştım. Proteinin olduğu yerde çoğunlukla DNA da olur. Emme cihazını kullandığımda, soluk krem renkli toz dişin içinden uçup deney tüpünün içine yerleşti. Çok boldu; 200 miligram kadar. Bunun 50 miligramını aldım, geri kalanını deneyin tekrarında kullanmak üzere ayırdım ve DNA'yı çıkarma sürecine geçtim.</span></p>

  <p class="calibre1"><span class="calibre2">Ertesi akşam dişten mitokondriyal DNA elde etmeyi başardığı mı anlamıştım. Bundan sonraki iki hafta içinde baz sırasını okudum, tekrar kontrol ettim ve dişten ikinci kez DNA çıkararak deneyi tekrarladım. İşte, önümde şimdiye kadar dünyanın hiçbir yerinde başarılmamış bir şey duruyordu; en eski insan fosilinin DNA baz sırası. Fakat, işin en önemli kısmı bu değildi. Aradığımız asıl bilgi bu sıranın ayrıntılarında saklıydı. Bu sıra çağdaş Avrupalıların DNA sırasıyla aynı mıydı; yoksa artık soyu tükenmiş, karanlıklara gömülü bir ceset parçasına mı aitti?</span></p>

  <p class="calibre1"><span class="calibre2">Yanıt gün gibi ortadaydı. Gough Mağarası'ndan gelen bu yaşlı DNA, çok genç ve tamamen çağdaştı. İçerdiği baz sırası, yedi mitokondriyal kümeden en büyüğünün tam ortasındaydı. Çağdaş Avrupa'da en sık görülen DNA sırasını, İngiltere'nin tarımla tanışmasından 7000 yıl önce burada yaşamış olan genç bir adamın dişinde bulmuştuk. Bu sıranın, bu kümenin ve benzeri yaşıtlarının, tarımla uğraşan insanlar Avrupa'ya gelmeden çok daha önce bu kıtada yerleşik bulunduğunun kanıtı önümüzde duruyordu. Üst paleolitik gen havuzu Ortadoğulu çiftçilerle sulandırılmamıştı. İçimizde herkesin düşündüğünden çok daha fazla avcı ruhu vardı.</span></p>

  <p class="calibre1"><span class="calibre2">İlk başta ayak başparmağını oymaktan öteye gidemediğim Çedar Adam'la ilişkim bununla sınırlı kalmayacaktı. Bir televizyon belgeselinde birbirimizle tekrar karşılaştık. Bağımsız bir yapımcı olan Philip Priestley, ülkenin batısındaki bir televizyon kanalına arkeoloji konusunda bir dizi program hazırlıyordu ve bunlardan biri Cheddar'daki bir Sakson sarayında yapılan kazıyla ilgiliydi. Paleolitik dönem ve günümüzün insanları arasındaki genetik süreklilik konusunda yaptığımız çalışmalar artık pek çok kişi tarafından biliniyordu ve Philip, halen Cheddar'da ikamet etmekte olan insanların Çedar Adam ile akrabalığını DNA aracılığıyla kanıtlamanın ilginç olacağını düşünmüştü. Bu, hem eğlenceli, hem de yararlı bir çalışma olabilirdi. Bu arada ben kendisine Çedar Adam'dan DNA elde etmek için yaptığımız deneylerin başarısız olduğunu anlattım ve Chris Stringer'dan izin alabilirse, bir kez de Çedar Adam'ın dişi ile deneme yapmaya hazır olduğumu belirttim. Yalnız bir şart koşacaktık; başarısız olursam filmim çekilmeyecekti. Bu hususa her zaman dikkat ederim. Büyük bir bilimsel keşif beklentisiyle başlayan ve deneylerde sonuca varılamayan ya da başarısızlıkla biten pek çok program seyretmişimdir. Böylece, esasta anlaştıktan ve tekrar daha da ünlü bir fosilin kutusu ile sinir bozan bir otobüs yolculuğu yaptıktan sonra Çedar Adam'ın ilk azı dişini oydum.</span></p>

  <p class="calibre1"><span class="calibre2">Bir önceki Gough Mağarası örneği kadar temiz görünümlü olmasa da, dişten yeterli miktarda toz elde etmeyi başardım. DNA baz sırasının yedi kümeden birine uyduğunu görmek bizi şaşırtmadı. Filmin çekimi yaklaştıkça haklı olarak heyecanlanmaya başlayan Philip, Cheddar'da oturan insanlardan örnek almak için işe koyuldu. Belgeselin başka bir bölümüne konu olacak olan Sakson sarayı, yerel ortaokulun bulunduğu yerde olduğundan, öğrencilerin programa katılmaları için okuldan izin almanın iyi olacağı düşünüldü. O sıralarda DNA örneği toplama yöntemimizi yenilemiştik. Artık kan örnekleri kullanmıyor, bunun yerine yanağın iç kısmını bir fırça ile hafifçe ovuşturuyor ve bu yolla yeteri kadar DNA elde edebiliyorduk. Okula yaptığımız kısa bir ziyaretten sonra, altıncı sınıftaki gönüllü öğrenciler ve bazı öğretmenlerden aldığımız yirmi örneğe ulaşıvermiştik. Çedar Adam'ın DNA sırasının çağdaş İngiltere'de ne kadar sık görüldüğünü bildiğim için, topladığımız yirmi örnekle yakın bir sıra bulma olasılığının yarı yarıya olduğunu tahmin ediyordum. Sonuçları dört gün içinde elde ettik. Örnek veren gönüllü öğrencilerin adlarını ve yaşlarını (bunun ne kadar önemli olduğunu anlamıştık) biliyorduk. Philip telefondaydı.</span></p>

  <p class="calibre1"><span class="calibre2">"Bir benzerini bulduk," dedim.</span></p>

  <p class="calibre1"><span class="calibre2">İlk sorusu "Kim?" oldu.</span></p>

  <p class="calibre1"><span class="calibre2">Bu kadarı anlaşmamızın kapsamına girmiyordu. Yirmi Cheddar sakini arasından Çedar Adam'a benzeyen birini arama konusunda anlaşmıştık; fakat, haklı bir nedene dayanarak, kimlik ifşasını anlaşma kapsamına almamıştım. Çocukların ve ebeveynlerin hepsinden, DNA örneği vermeye ve televizyon programına katılmaya razı olduklarını belirten bir yazı almış olmamıza rağmen, haberin büyük bir ölçekte patlak vermesi halinde, bunu beklemedikleri için nasıl tepki göstereceklerinden emin olamazdım. Bir haberin etkisinin boyutunu önceden bilmek mümkün değildir, fakat Marie Moseley ve Buz Adam olayları potansiyeli ortaya koyuyordu.</span></p>

  <p class="calibre1"><span class="calibre2">Bu noktada Philip çok huzursuzlandı. Kimlik belirtilmezse haberin değerini yitireceğini düşünüyordu. Derhal bana izin formlarının bir kopyasını faksladı. Fakat, bana göre form standarttı ve dünya basınının gelişme çağında olan genç bir kız ya da oğlanın yaşamına girmesine izin veren bir niteliğe sahip olamazdı. DNA sıralarını gönüllülerin ad ve yaşlarıyla tekrar karşılaştırdım. Bir değil, üç benzeyen vardı: İkisi tamamen Çedar Adam'la aynıydı; üçüncüsünde ise tek bir mutasyon farkı vardı. Tamamen uyan iki kişi öğrenciydi; tek bir mutasyonla farklı olan ise okulda yapılacak film çekimini düzenleyen tarih başöğretmeni Adrian Targett idi. Adrian Targett'ın kimliğini açıklamaya, fakat öğrencilerinkini gizli tutmaya karar verdim. Neticede, bunun hayatımda aldığım en doğru karar olduğu ortaya çıktı. Philip ve reklam ekibi, benim haberim olmadan, kameraların ve bir televizyon haber ekibinin önünde Adrian Targett'ı Çedar Adam'ın akrabası olarak tanıtmaya karar vermişlerdi. Onlar da haberin boyutunu fark etmeye başlamışlardı. Ertesi gün gazeteciye gittiğimde gözlerime inanamadım: Adrian Targett ve Çedar Adam'ın hikayesi T/mes'dan</span> <span class="calibre7">Daily Star</span> <span class="calibre2">dergisine kadar</span> <span class="calibre7">her</span> <span class="calibre2">yerdeydi. Adrian, ilk sayfada, ünlü fosil akrabasının yanında poz vermişti. Hepsinden aldım.</span></p>

  <p class="calibre1"><span class="calibre2">Programı takip eden gün ve haftalarda, Çedar Adam'ın hikâyesi dünyanın dört bir yanına yayıldı. Televizyon sohbet programlarından birinde Adrian Targett'le karşılaştım. Bana, üstsüz kadınların resmini basmakla ünlü dergilerden birinin, kürk peştamal giyip tarihi akrabasının yanında poz vermesi için beş haneli (demek ki en az 10 bin sterlin) bir meblağ teklif ettiğini söyledi. Bir öğretmen olarak, sorumluluklarını bilen makul bir kişi olduğundan, öneriyi kabul etmemişti. Aynı derginin, gelişme çağındaki bir kıza böyle bir kıyafet -belki de daha kısasını- giymesi için neler teklif edeceğini merak etmekten kendimi alıkoyamadım. Yıllar sonra, bugün bile insanlar Çedar Adam'ın hikâyesini hatırlamaktadır. 2000 yılında Amerikalı bir dinleyici kitlesine tamamen farklı bir konudan bahsetmekteyken bir kadın kalkıp bana, "Peynir Adam'ın DNA'sını bulan siz misiniz?" diye sordu. Zamanında hikâye basına yansıdığında, haftalar boyunca çuval dolusu mektup almıştım. Bunların çoğu övgü dolu yazılardı. Örneğin, Kaliforniya'daki San Quentin hapishanesinde kalan gayet bilgili bir tutukludan gelen mektupta, bir sonraki antropoloji çalışma grubunda konuyu tartışmaya açmak istediği yazıyordu. Fakat hepsinden farklı olan, Bath Lordu'nun sekreterinden gelen mektuptu. Meğer Cheddar Mağaraları Bath Lordu'nun topraklarındaymış. Belli ki hikâyeyi okumuştu (Tımes'dakini mi, Dnı/y Stnr'dakini mi hiçbir zaman öğrenemedim) ve kendisinin de Çedar Adam'ın akrabası olup olmadığını öğrenmek istiyordu.</span></p>

  <p class="calibre1"><span class="calibre2">Alexander Thynn (Bath Lordu), İngiltere'nin en güzel evlerinden biri olan Longleat'in sahibidir. Ev, üzerinde kurulu olduğu topraklarda bulunan ve ziyaretçilerin meşhur Longleat aslanlarını ve diğer tehlikeli hayvanları otomobillerinden, sözde güvenli olarak, seyrettikleri safari parkıyla ünlüdür. Sevenleri tarafından "Longleat Filetosu" lakabı takılmış olan Bath Lordu kişisel yaşamıyla da tanınır. Yasal bir eş ve çocukların yanı sıra, çoğu malikânede yaşayan, kendi deyimiyle "karıcıkları" vardır. Kısacası, Bath Lordu kesinlikle peşine düşülecek biriydi, bir sonraki hafta sonu Wiltshire yollarına düşmüştüm bile. Elizabeth stili muhteşem evin çatı katındaki bir odaya kabul edildim. Lord Bath, muazzam büyüklükte ahşap bir masanın yanındaki dolapta koleksiyonu bulunan parlak renkli kaftanlarından birini giymişti. Altmışlı yaşlarda olmasına rağmen gözlerinde onu çok genç gösteren bir parıltı vardı. Yaşam tarzının ona yakıştığı açıkça görülüyordu. Ben ona genetik anlatırken, o da duvardaki musluktan iki kadeh rose doldurdu. Birkaç kadehten sonra deney hakkında konuşmaya başladık ve yanağının iç kısmını fırçaladı. Gün boyunca çatı katına birkaç kişi uğradı ve hepsi de örnek vermeyi memnuniyetle kabul etti. Çalışanları tarafından çok sevildiği belliydi. Öğle yemeğine kadar yarım düzine DNA fırçası toplamıştım ve artık kalkma zamanım gelmişti.</span></p>

  <p class="calibre1"><span class="calibre2">Sonuçları aldığımızda Bath Lordu'nun Çedar Adam'la yakın akraba olmamasına şaşırmadık. Olması için ortada özel bir neden yoktu. Fakat, Longleat'i ziyaretimde örnek verenlerden biri olan, Lord'un kâhyası Cuthbert</span> <span class="calibre7">tam anlamıyla</span> <span class="calibre2">bir akrabaydı. Atalarının 9000 yıl öncesine uzandığını iddia edip, Thynns'in 500 yıllık geçmişini</span> <span class="calibre7">yeni</span> <span class="calibre2">diyerek küçümseyebilirdi. Bath Lordu'na Cuthbert'ün bu haberi nasıl karşıladığını sordum. Aristokratlara karşı gösterdiği tavırda bir değişiklik olmuş muydu acaba? Yüzünde bir tebessümle, "Eh! Son zamanlarda kendinden pek bir emin dolaşıyor," dedi.</span></p>

  <p class="calibre1"><span class="calibre2">Artık, çağdaş Avrupalıların büyükannelerinin, tarımla uğraşan insanlar Avrupa'ya gelmeden çok daha önce burada yaşadığını kanıtlamıştık. Bu kanıt mitokondriyal DNA için geçerliydi; diğer genleri bilemezdik. Çağdaş ve fosil DNA moleküllerini karşılaştırarak Avrupa'nın tarih öncesi devirlerinin sırrını çözmüş ve paleolitik zamana kadar bir süreklilik olduğunu kanıtlamıştık Büyük göçlerle gelen çiftçi halkın Avrupa'yı istila edip buradaki avcı-toplayıcı insanları yok ettiği düşüncesinin yanlış olduğunu ortaya çıkarmıştık Cavalli-Sforza'nın eleştirilerinden yalnızca bir tanesini yanıtlayamamıştık. Nereden bakarsanız bakın, mitokondriyal DNA tek bir gen olduğu için istatistiksel dalgalanmalara maruz kalabilir ve bu nedenle insanoğlunun genetik mirası olmayabilir. Ben bunun çok düşük bir olasılık olduğunu düşünüyorum. Ancak Avrupa'nın tarih öncesi devirleriyle ilgili yorumlarımızı temelden kanıtlamanın tek yolu, tamamen farklı bir gen kullanarak aynı sonuca varmaktır.</span></p>

  <p class="calibre1" style="text-align: right;"><a id="bookmark4"></a><span class="calibre2">13</span></p>

  <h1 class="calibre1" id="sigil_toc_id_12" style="text-align: right;"><a id="bookmark5"></a><span class="calibre2">ADEM DE PARTİYE KATILIYOR</span></h1>

  <p class="calibre1"><span class="calibre2">Bu kitapta anlattığım hikâye, okuması en kolay gen olan mitokondriyal DNA'da yazılı dünya tarihidir. Öyleyse, şu âna dek, Havva'ya göre yazılmış bir İncil gibidir. Mitokondriyal DNA'nın nesilden nesle gerçek bir mesaj göndermesi ve moleküler saatin yavaşça tıklayarak bu mesajda mutasyon sonucu oluşan bir değişikliği haber vermesi, onun özel bir genetik yapıya sahip olmasından kaynaklanır. Bu özel yapı, insanın geçmişini güzellikle ve kolaylıkla değerlendirmesini sağlar.</span></p>

  <p class="calibre1"><span class="calibre2">Taşıdığımız diğer genlerde tamamen farklı bir tarih yazılı ise, bu gerçekten garip sonuçlara yol açacaktır. Diğer genlerin tümü hücre çekirdeğindeki kromozomların üstündedir. Son tahminlere göre bunların sayısı 30 binden biraz azdır. İnsanın okunmayı bekleyen 30 bin değişik tarihi olabilir mi? Bu genlerden her birinin geçmişi farklı olabileceği için, bu bir anlamda mümkündür. İnsanın evrim sürecinde bir yerde bu genlerin evrensel ataları farklı olabilir. Çekirdekteki genlerimiz zamanla süzgeçten geçmiştir. Fakat bunların takip ettiği yolları mitokondriyal DNA'da olduğu gibi izlemek mümkün değildir. Bunun nedeni, çekirdekteki genlerin, mitokondriyal</span></p>

  <p class="calibre1"><span class="calibre2">DNA'dan farklı olarak, anne ve babadan eşit sayıda gelmesidir. Bir önceki nesilden olan annenizle aynı mitokondriyal DNA'ya sahip olmanıza karşın, çekirdekteki DNA'nızın, anne ve babanızdan yarı yarıya geldiği için ikili bir yapısı vardır. Durum buraya kadar fazla karışık gözükmez. Fakat bir nesil daha geriye gittiğinizde çekirdekteki DNA'nız dört kişiden gelmektedir: dedeleriniz, anneanneniz ve babaanneniz. Buna karşılık, mitokondriyal DNA'nız yine tektir ve annenizle anneannenizinkinin aynısıdır. Geriye doğru üçüncü nesle gidince, çekirdekteki DNA sekiz farklı kişiden gelir: büyük büyükbabalar ve büyük büyükanneler. Fakat, mitokondriyal DNA'nın atası</span> <span class="calibre7">hâlâ</span> <span class="calibre2">bir tanedir; o da anneannenizin annesidir. Çekirdekteki DNA'yı oluşturan kişilerin sayısı her nesilde ikiye katlanır. Yirmi nesil geriye, yaklaşık olarak MS 1500 yılına gidildiğinde, çekirdek genlerine teorik olarak bir milyonun üstünde nine ve dede katkıda bulunmuş olur. Açığa çıkmamış bu ninelerin ve dedelerin, erkek ve dişilerden, binlerce yıl boyunca kesişerek ilerleyen soyağaçlarını belirlemek mümkün değildir.</span></p>

  <p class="calibre1"><span class="calibre2">İnsanın, nine ve dedelerin oluşturduğu bu labirentte yolunu bulup 30 bin genin şeceresini çizmesi mümkün değildir. Buna yeniden birleşme ile oluşan karmaşayı da eklerseniz, olayın boyutu akıllara durgunluk verir. Kromozomlar her nesilde iskambil kâğıtları gibi karıştığı için herhangi bir genin yapısına iki ayrı kişi katkıda bulunmuş da olabilir. Hücre çekirdeğindeki bu gen ve gen parçalarından insan tarihinin değişik uyarlamalarını okumak, şu anda başarılması imkânsız görünen son derece karmaşık bir süreçtir. Gen frekanslarını karşılaştırarak insanın tarihi hakkındaki çağdaş bilgilerini derinleştirmesi için daha çok zaman geçmesi gerekecektir.</span></p>

  <p class="calibre1"><span class="calibre2">Ancak bir genin, daha doğrusu bir kromozomun bu korkunç karmaşaya karşı bağışıklığı bulunmaktadır. Hayatta tek amacı erkek yaratmak olan bu kromozoma Y kromozomu denir. İnsana ait diğer kromozomlara oranla daha ufak ve marifetli olan Y kromozomu, gerçekten önemli olan tek bir gen taşır. Bu gen, insan ceninlerinin minik kızlara dönüşmesini engeller. Y kromozomu taşımayan bir cenin, doğal olarak kız çocuğuna dönüşür. Ceninde Y kromozomu varsa ve SRY gibi basit bir adla adlandırılan gen normal çalışıyorsa, diğer kromozomlardaki bazı genler tetiklenir ve ceninin gelişimini erkek çocuk yönünde etkiler. SRY geni tarafından hareketlendirilen diğer kromozomlardaki genler üreme organlarının oluşumunu yönlendirir. Bu durumda dişi yumurtalıkları oluşmaz ve erkek üreme organları ile erkek hormonu olan testosteron ortaya çıkar.</span></p>

  <p class="calibre1"><span class="calibre2">İki farklı gözleme dayanarak, SRY geninin cinsiyet tayininde oynadığı temel rol anlaşılmıştır. Çok ender olarak, belki 20 binde bir, Y kromozomu taşıyan bir kız bebek doğar. Genelde, ortalamadan biraz daha uzun olan bu bebeklerin görünümleri, zekâları ve gelişimleri normaldir. Fakat gelişme çağına geldiklerinde bunların yumurtalıkları ve rahimleri normal şekilde gelişmez ve çocukları olmaz. Bu kızlardaki</span></p>

  <p class="calibre1"><span class="calibre2">Y kromozomu incelendiğinde SRY geninin hiç olmadığı veya bir mutasyon nedeniyle normal çalışmadığı gözlenmiştir. Ayrıca, farelerle yapılan deneyler de ceninin erkek olması için SRY geninin gerekli olduğunu kanıtlamıştır. Erkek farelerde de Y kromozomu ve yaratıcı bir sınıflandırmayla Sry diye adlandırılan farelere mahsus SRY geni bulunmaktadır. Genetik mühendisliği alanında gerçekleştirilen çok hassas bir deneyde, bir erkek farenin Sry geni klonlanmış ve dişi fare üretmek üzere döllenmiş olan bir yumurta bununla aşılanmıştır. Fare cenininde tam bir Y kromozomu değil de, sadece klonlanmış bir gen olmasına rağmen yavru erkek doğmuştur.</span></p>

  <p class="calibre1"><span class="calibre2">İşte bir bebeğin cinsiyeti böyle belirlenir. Erkek oldukları için babalarda Y kromozomu vardır. Spermlerinin yarısında SRY genini taşıyan Y kromozomu, diğer yarısında da</span></p>

  <p class="calibre1"><span class="calibre2">X kromozomu bulunur. Doğacak bebeğin cinsiyeti, tamamen yumurtayı aşılayan spermin taşıdığı kromozoma bağlıdır. Aşılamayı başaran spermde X kromozomu varsa bebek kız;</span></p>

  <p class="calibre1"><span class="calibre2">Y kromozomu varsa bebek erkek olur. Çocuğun cinsiyetinin tayininde kadının hiçbir rolü yoktur. Kimbilir geçmişte kaç kadın bu basit gerçeği bilmek isterdi? Erkek çocuk doğurmayınca, bilerek veya bilmeyerek, ne kadar çok kadın "suçlanmıştır" kimbilir?</span></p>

  <p class="calibre1"><span class="calibre2">Mitokondriyal DNA'nın nesiller boyunca annelerden geçen bir şecereyi takip etmesi gibi, erkek çocukların babalarından aldığı Y kromozomu da, nesilden nesle benzer şekilde babalar aracılığıyla aktarılan bir yol izler. Y kromozomunun genetik yapısı çözümlenebilirse ve yeniden birleşme sürecinden geçip taşıdığı mesaj bozulmadıysa, onun da mitokondriyal DNA'nın mükemmel bir tamamlayıcısı olarak, bu kez kadınların değil ama erkeklerin tarihini aydınlatması beklenir. Çekirdekteki bütün kromozomlar gibi Y kromozomu da çok uzun ve lineer bir DNA molekülüdür. Mitokondriyal DNA'nın dairesel yapısında 16.500'den fazla baz bulunmasına karşılık, Y kromozomunun bir ucundan öbür ucuna kadar altmış milyon baz mevcuttur. Bu sayı insandaki diğer kromozomlar arasında güdük kalabilir, ancak yine de mitokondriyal DNA'nın baz sayısının dört bin katından fazlasını depolamaktadır. Üstelik, içindeki genler birbirleriyle yer değiştirir. Y kromozomunun her bir ucunda DNA'nın bir parçası tekrar X kromozomuna bağlanır. Bu bölümler kromozomun tümünün yüzde lO'nundan daha küçük olduğu için sorun yaratmaz. Y kromozomunun bağlı olduğu bölümlerindeki genler karma bir şecere çizer ve çekirdekteki diğer genler gibi erkek ve dişi arasında gider gelirler. Fakat Y kromozomunun bağlı olan uçları arasında kalan yüzde 90'lık bölümde gen karışımı oluşmaz. Bu uzun dilim değişmeden nesilden nesle aktarılır. Acaba Y kromozomları birbirinden farklı mıydı? Eğer öyleyse, bunların arasında nasıl bir fark vardı? İnsanoğlunun tarihçesini anlamak için Y kromozomlarının değişik tür ve çeşitleri olması gerekliydi. Bütün Y kromozomları birbirinin tamamen aynıysa, bu durum bizim işimize yaramayacağı anlamına geliyordu.</span></p>

  <p class="calibre1"><span class="calibre2">Tıbbi genetik laboratuvarlarında, Down sendromu gibi kalıtım yoluyla geçen hastalıkları ya da kısırlığın nedenlerini araştıran sistogenetik uzmanları, devamlı surette mikroskop altında kromozomları izlemektedirler. Bu yoğun çalışmalardan birinde, bazı Y kromozomlarının ortalamadan çok daha uzun olduğu görüldü. Ümit verici olmakla beraber, bu izlenim</span></p>

  <p class="calibre1"><span class="calibre2">Y kromozomları arasında kesin bir ayırım yapmak için yeterli değildi. Ayrıca, uzunluklar sabit değildi; nesilden nesle değişmekteydi. Yapılması gereken şey, mitokondriyal DNA'yı tanımlayan teste benzer bir testi Y kromozomuna uygulamaktı. O zaman, yüzlerce veya binlerce gönüllüden kolayca ve ucuza Y kromozomu örneği alınabilir ve bunların parmak izleri okunabilirdi. Fakat Y kromozomunun insanlar arasındaki büyük farkları gösterecek dilimleri nasıl bulunacaktı?</span></p>

  <p class="calibre1"><span class="calibre2">Mitokondriyanın çok çeşitli olmasını sağlayan şey, 1000 ila</span></p>

  <p class="calibre1"><span class="calibre2">2000 kadar baz içeren küçük ve dairesel DNA molekülüdür. Asıl elverişli olan, bu molekülün yalnız 500 baz içeren kontrol bölgesinde bazların dizilişinin tek bir seferde makineyle otomatik belirlenebilmesidir. Y kromozomunda buna benzer bir şey bulunabilecek miydi? Bu soruyu yanıtlamak uzun sürmedi. Birkaç laboratuvarda, birbiriyle en azından yakından akraba olmadığı bilinen gönüllü kişilerden alınan Y kromozomlarının içerdiği DNA'nın aynı dilimindeki baz sırası okunarak bir fark aranmaya başlandı. İlk yapılan araştırmalardan birinde, çok değişik coğrafi bölgelerden gelen on iki erkeğin Y kromozomlarındaki 14 bin bazın diziliş sırası belirlendi. Yalnız tek bir mutasyona rastlandı. Mitokondriyal DNA'da 14 bin baz incelense, aynı sayıda insanda düzinelerce mutasyon görülürdü. Başka bir laboratuvarda, otuz sekiz farklı erkekten alınan</span></p>

  <p class="calibre1"><span class="calibre2">Y kromozomlarında bulunan tek bir genin 700 bazlık bir diliminin baz sırası okundu. Aralarında tek bir fark yoktu!</span></p>

  <p class="calibre1"><span class="calibre2">Bu çalışmaları yapan biliminsanlarının (çok şükür ki ben bunlardan biri değildim) moralleri oldukça bozuldu. Herkes kafa patlatıyordu. Y kromozomları dünyanın dört bir yanında neden hep aynı çıkıyordu? Bunlar lafı edilecek bir gen taşımadığı ve hiçbir işlevi olmadığı anlaşılan "hurda" DNA ile dolu olduğu için, normal ve bol gen içeren kromozomlardan daha çok değişime uğraması beklenirdi. "Hurda" DNA'nın bir işlevi olmadığı ve baz sırası hiçbir şey ifade etmediği için mutasyonlar burada serbestçe birikebilmeliydi. Önemli işlevi olan genlerdeki mutasyonların çoğu, bunların işlevini bozduğu için doğal seleksiyon sonucu yok olup gider. Y kromozomunda bu kadar az mutasyon olması hiç şüphesiz ki bir muamma yaratıyordu.</span></p>

  <p class="calibre1"><span class="calibre2">Erkeklerin hepsinde Y kromozomlarının aynı olmasını açıklamak için öne sürülen kuramlar arasında en popüler olanı, erkeklerin normal şartlarda kadınlardan çok daha fazla çocuk sahibi olabilmeleriydi. Şayet, eski zamanlarda az sayıda erkeğin çok erkek çocuğu olduysa, o zaman onların Y kromozomları daha az veya hiç çocuğu olmayanlara göre daha çabuk yayılmış anlamına gelirdi. Yine bu kurama göre, bu uzun yıllar böyle devam etmişse, bugün bu Y kromozomlarının çoğunlukta olması olağandı. Tarihte pek çok "verimli" erkeğe rastlamak mümkündü. Bunlardan dünya rekoruna sahip olan, 1721 yılında 49 yaşına geldiğinde 700 oğlu (ve muhtemelen bir o kadar da kızı) olduğu iddia edilen Fas Sultanı Mulay İsmail'dir. Mulay İsmail 1727 yılında ölmüştür; demek ki çocuk sahibi olmaya altı yıl daha devam etmiştir. En doğurgan kadın ise bu sayının çok gerisindedir. Rus Feodora Vassilyev, 1725-1765 yılları arasında 16 kere ikiz, 7 kere üçüz ve 4 kere dördüz olmak üzere toplam 69 çocuk doğurmuştur. Bayan Vassilyev, bir batında birden fazla çocuk doğurma açısından da olağanüstü bir kadındır.</span></p>

  <p class="calibre1"><span class="calibre2">Kadınların doğurganlığı yılda en fazla bir kere hamile kalmalarına izin veren biyolojik yapıları tarafından kısıtlanmaktadır. Erkekler içinse böyle bir tarife yoktur ve teorik olarak binlerce çocuk sahibi olabilirler. Fakat, verimli erkeklerin çok eşli olmak konusunda gösterdikleri şaşılacak başarı sonucu dünyaya tohumlarını saçtıkları ve Y kromozomlarının çeşitliliğini azalttıkları iddiası bir fantezi olmaktan öteye gidememiştir. Dünyanın dört bir yanında canla başla çalışan ve yıllarını bu işe adayan araştırmacılar, sonuçta, Y kromozomunda da yeteri kadar mutasyon olduğunu kanıtlamışlardır.</span></p>

  <p class="calibre1"><span class="calibre2">Bu mutasyonların iki türü vardır. Birincisi, tamamen mitokondriyal DNA'da görmeye alıştığımız türde bir mutasyondur: bir bazın yerini bir başka bazın alması. Fakat bu tür mutasyonlar mitokondriyanın kontrol bölgesinde yoğunken, Y kromozomunun uzun DNA ipliği boyunca düzensiz aralıklarla görülür. Bunların hepsini teker teker test etmek sıkıcı olmakla beraber, üstesinden gelinemeyecek bir şey de değildir. İkinci tür mutasyon ise, bir kere Polinezya örneklerinde rastlamış olmamıza rağmen, mitokondriyada hemen hemen hiç görülmez. Polonezya'daki örnekte mitokondriyal DNA çemberinde dokuz baz eksikti. Bölgeden topladığımız diğer örneklere baktığımızda bunun bir eksiklik olmadığını, bizim DNA'mızda bu dokuz bazlık sıranın tekrarlandığını anlamıştık. DNA'nın kısa dilimlerinin tekrarlanması türünden bir mutasyon, çekirdekteki kromozomlar arasında olağandır ve çok şükür Y kromozomu buna bir istisna oluşturmaz. Y kromozomu üzerinde bu şekilde tekrarlanan çok sayıda DNA dilimi bulunmuş ve bu dilimlerin insanlarda farklı sayılarda tekrarlandığı gözlenmiştir. Neyse ki bu belirlemesi kolay bir şeydir. Bu iki tür mutasyon yardımıyla etraftaki binlerce farklı Y kromozomunun birbirinden ayırt edilebileceği anlaşılıverdi. Günümüzde gerçekten de, Y kromozomlarının genetik parmak izleri alınabilmektedir.</span></p>

  <p class="calibre1"><span class="calibre2">Biliminsanları, araştırmalarına yardımcı olacak mutasyonları bulmak için o kadar çok mücadele verirler ki, bir tane bulduklarında bundan kimlere bahsedecekleri konusunda çok dikkatli davranırlar. Bu yaklaşım birbirine rakip araştırma laboratuvarlarının ortaya çıkmasına yol açmıştır. Bu laboratuvarlarda Y kromozomunun parmak izini okumak için değişik mutasyon grupları kullanılır. Bu da farklı evrimsel ağlar oluşturur. Bunun geçici bir durum olduğunu ve yakın zamanda herkesin kabul ettiği bir orta yolun bulunacağını umuyorum. Durum şu anda nedir? Y kromozomunun Avrupa'nın tarihi hakkında sunduğu bilgilerle, bu kitabın özünü oluşturan mitokondriyal DNA'nın söyledikleri aynı mıdır? Genetik mirasımızın kaynağının paleolitik olduğunu vurgulayan mitokondriyal DNA ile Y kromozomu aynı fikirde midir? Diğer bir deyişle, erkek ve kadınların tarihleri uyumlu mudur? Buna,</span></p>

  <p class="calibre1"><span class="calibre2">10 Kasım 2000 tarihli</span> <span class="calibre7">Science</span> <span class="calibre2">dergisinde yayımlanan bir makalede yanıt verilmektedir.</span></p>

  <p class="calibre1"><span class="calibre2">"Paleolitik Homo sapiens'in Çağdaş Avrupalılara Bıraktığı Genetik Miras: Y Kromozomu Perspektifi" başlıklı makale, İtalya, Doğu Avrupa ve ABD'den gelen biliminsanlarının ortak çalışmalarının ürünüydü. BBC, aynı gün, bilimsel bir toplantı için gittiğim Londra'da, Kraliyet Cemiyeti kanalıyla makalenin bir kopyasını bana faksladı ve bu konuda yorumda bulunmamı istedi. Faks gelir gelmez, gidip St. James Park'a bakan salona oturdum. Makaleyi yazanların adlarını okuyunca hayal kırıklığına uğradım. Sondan bir önceki isim L. Luca Cavalli-Sforza idi. Dört yıl boyunca süren tartışmalardan sonra hasmımın benimle aynı fikirde olmasını beklemiyordum haliyle.</span></p>

  <p class="calibre1"><span class="calibre2">Makaleyi okudukça, 1996 yılında mitokondriyal DNA konusunda yayımladığımız makaleye çok benzediğini fark ediyordum. Yirmi beş farklı Avrupa ve Ortadoğu ülkesinden gelen 1007 erkekten Y kromozomlarının parmak izlerini okumak üzere örnekler toplamışlardı. Bunları, tıpkı bizim yaptığımız gibi, evrimsel bir çerçeveye oturtmuş ve kümeleri belirlemişlerdi. Biz mitokondriyada yedi küme bulmuştuk, onlar Y kromozomunda on tane bulmuşlardı. Daha sonra, yine bizim gibi, birikmiş olan mutasyonlardan bu kümelerin yaşlarını tahmin etmişlerdi. Sayfaları giderek daha büyük bir heyecanla çeviriyordum. Bu kümeler kaç yaşındaydı? Bizim bulduğumuz yedi mitokondriyal kümeden altı tanesinin paleolitik olması gibi, bunların da çoğu paleolitik miydi? Yoksa, daha yakın zamanlara, neolitik döneme ve ilk tarım insanlarının yaşına mı yakın olacaktı? Luca'nın makalenin en önemli yazarı olması ve onun tarımın genetik bilimi üzerindeki etkisine ne kadar çok inandığını bilmem nedeniyle, bu araştırmanın nasıl sonuçlanacağını pek tabii biliyordum. Makalede yoğun istatistiksel bilgi vardı; ama benim gözüm sondan bir önceki sayfada hayati önem taşıyan bir paragrafa takılmıştı. Paragraf şöyle başlıyordu: "Avrupalılarda, mitokondriyal DNA baz sırasında görülen farklar incelenmiştir." Sonra bizim 1996 yılında yayımladığımız makaleye atıf yapılıyor ve şöyle deniyordu: "Elde edilen verilere göre gen havuzunun yüzde SO'i paleolitik, yüzde 20'si de neolitik soydandır." Bu doğruydu. Bir sonraki cümleyi, "Şimdi bulgularımızı yerle bir edecek," diyerek okumaya başlayacağımı sandım. Ama öyle olmadı. Onun yerine şu cümleyle karşılaştım: "Bizim verilerimiz bu buluşu desteklemektedir."</span></p>

  <p class="calibre1"><span class="calibre2">İnanamıyordum. Dizlerimin bağı çözüldü. Savaş bitmişti. Dört buçuk yıl boyunca suyumuz sıkılmıştı. Mutasyon hızının yanlış olduğu, mitokondriyanın yeniden birleştiği ve kontrol bölgesinin doğru bilgi veremeyeceği gibi konularda büyük bir panik yaşamıştık. Bunların hepsi bitmişti! Mitokondriyal DNA ve Y kromozomu aynı hikâyeyi anlatıyordu. Erkeklerin ve kadınların tarihi birdi. Luca ve ben sonunda anlaşabilecektik. Aramızda çok zor, fakat adil bir savaş olmuştu. Neolitik çiftçiler tabii ki önemliydi, ama genlerimizin ancak beşte birine bir katkıları olmuştu. Çağdaş Avrupalıların gen havuzunun büyük bir kısmını paleolitik avcılar yaratmıştı.</span></p>
</body>
</html>
