<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.13" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p class="p6"><span class="t15">&nbsp;</span></p>

  <h1 class="h11"><a id="ncx53"></a>1</h1>

  <p>- Yaşamı kendi isteklerimiz doğrultusunda örgütleyemeyiz ki!</p>

  <p>- Sen örgütleyemezsin. Çünkü zayıf birisin. Her şeye çabucak kanıyorsun. Çarçabuk yeniliyorsun. Tek gününü bile programlayamıyorsun. Bu tek gün, bütün bir yaşam için programlanmalı. Kendimizi ona göre hazırlamalıyız.</p>

  <p>- Bunun için ne yapmalıyız?</p>

  <p><a id="a2"></a>- Her sabah erkenden kalkmalıyız. Yüzümüzü yıkar yıkamaz kültürfizik yapmalıyız. Uzun uzun koşmalıyız. Gülle atmalıyız, engeller aşmalıyız; derin derin soluk almalıyız... En önemlisi de, paçamıza mızmızca sarılıp duran şeylere sırt dönmeliyiz...</p>

  <p>Murat, bu öğütlerin, önerilerin kimden geldiğini bilmeden, yeni bir yanıt aranıyordu. Tam: Günün birinde, almamış gibi yapamayacağımız bir telgraf alabiliriz ama? diyecekti; o kültürfizik, engelli koşu önerilerine karşı içinde uçveren kahkahayı böyle bastırabileceğini umuyordu; sarsıldı. İçgüdüsel bir korunmayla, başını ön cama çarpmamak için, iyice geri çekildi, kasıldı. Dolmuş sürücüsünün beklenmedik freniyle öteki yolcular da ileri geri sarsıldılar. Sürücünün kocaman küfrüne minicik haykırışlar karıştı. Hepsi çok kısa sürdü. Sonra yine, hiçbir şey olmamış gibi, suskunluk içinde, hoplaya zıplaya yol almaya başladılar. Murat da yeniden, bilmediği o yüze döndü. Kahkahasını bütünüyle bastırmış, "Günün birinde almamış gibi yapamayacağımız bir telgraf alabiliriz ama!" dedi üstüne bastıra bastıra. Az önce bir soruydu bu. Şimdi bir yanıt.</p>

  <p>Gece. Haziran. Ama günlerin en uzunuyla gecelerin en kısasına zaman var daha. Dolmuş, yeterince aydınlatılmamış caddelerden, hemen hemen göz gözü görmez sokaklardan geçiyor, yokuşlar inip çıkıyor. Murat, sürücünün yanında, karşıdan farlarını kısmadan gelen araçların kamaştırdığı gözlerini yumuyor. Sanki içlerine birer avuç kum atılmış; gözkapaklarının altında ince ince sızılar duyuyor: Kültürfizik yap! Gülle at! Uzun uzun koş! Derin derin soluklan!</p>

  <p>Murat, kendiliğinden bu son öğüde uyuyor. Derin bir soluk alıp veriyor. Bütün o öğütleri sıralayanın tek bir yüzü yok. Tek bir sesi yok. Ya da belki, başta Ufuk, hayır Ufuk değil, Metin, öyle ya Metin, başta o; pek çok yüz, pek çok sesten oluşmuş, şimdi, bu dolmuşun içinde, şu anda doğmuş bir kimlik, farlara karşı yumulu gözlerin sarıyla alacalanmış karanlığında dolanıyor: Tuhaf işte, bütün bildik yüzler böyle soyut bir yüz, soyut bir ses haline gelince, insanın üstünde hiçbir etki yapmıyorlar. Ürkütmüyorlar, suçluluk duygusu vermiyorlar, başkaldırıya itmiyorlar; gıdıklanmış gibi bir gülme duygusu veriyorlar, o kadar: Neyse ki, bu adı sanı olmayan yüze karşı yüksek perdeden gülmeyi önleyebildim. Dolmuştakiler büsbütün tedirginleşebilirlerdi. Zaten, gece yasağının başlamasına daha birkaç saat olduğu halde, hepsi, geç kalmışlık korkusuyla, öyle...</p>

  <p>Bir çalar saat acı acı çınlıyor. Murat gözlerini açıyor. Gelişi gidişi belirsiz bir açıklıkla yavaşlıyorlar. Aynı çalar saat çınlayıp duruyor. Önlerinden bir atlıaraba geçmeye çalışıyor: Gecikiyorum, gecikiyorum! ..</p>

  <p>Burası yol mu, alan mı belirsiz. Soldaki direkten çevreye kirli sarı bir ışık yayılıyor: Hangi kavşak burası?</p>

  <p>Murat, öte yakadan bu yana geçip geçmediklerinin bile ayrımında değil. Kornalar çalınıyor. Atlı araba, hiç umursamadan, ağır ağır geçiyor önlerinden: Yaşamı örgütlemekmiş! Paçamıza mızmızca asılıp duran şeylere sırt dönmekmiş! ..</p>

  <p>Sanki, koşunun en hızlı anında önlerine bir atlı araba hiç çıkmadı, sanki hiç aşık olmadılar, sanki çok saydıkları bir dayının ihanetine hiç uğramadılar, günün birinde almamış gibi yapamayacakları bir telgrafı hiç almadılar...</p>

  <p><span class="t2">Yan</span><span class="t2">ı</span><span class="t2">na geliyorum. Sabah Haydarpa</span><span class="t2">ş</span><span class="t2">a'da olurum. Çok özledim. K</span><span class="t2">ı</span><span class="t2">smet.</span></p>

  <p>Eskişehir'den aynı gün, saat on üç kırk beşte çekilmiş bir telgraf. Yıldırım. Murat'ın eline ise bir yarım saat önce geçmişti: Geliyorum. Özledim. Kısmet.</p>

  <p>Şimdi duruyorlar. Yeşil ışığın yanmasını bekliyorlar. Hayır, beklemiyorlarmış. Murat'a öyle gelmiş. Kırmızı yanarken geçiyorlar.</p>

  <p>"Burada ineceğim."</p>

  <p>Çekinik bir kadın sesi.</p>

  <p>Durulacak yerde durmayınca, durulmayacak yerde duruyorlar. Kapı açılıyor. Kadın iniyor. Kaldırımda tok tok ayak sesleri çıkararak karanlıkta yitiyor. Her şey çok çabuk oluyor. Soluk soluğa...</p>

  <p>Dolmuştakilerden biri, "Saat kaç?" diyor yanındakine.</p>

  <p>Murat, kapıyı postacının hoşnutsuz yüzüne kapatır kapatmaz saatine bakmıştı. Yirmi üçe geliyordu. Son aylar zaman burada, Beşiktaş'taki bu küçük katta ne kadar ağır akardı. Son on yıl, koca bir kentin ortasında ne kadar hızlı akıp gitmişse, son on ay da o kadar yavaş. Günler hiç geçmeyecek, göç kararı artık hiç alınamayacak gibiydi. Murat, çarşının arkasındaki o ruhsuz evde hep öyle devinimsiz bekleyecek, arada sırada kendisine neyi beklediğini soracak ve yine duracak, -çünkü sen zayıf birisin, zayıf bir kişiliğin var- kapandığı köşede çürüyecek, -yaşıtların canını bile ortaya koymuşken sen, bir kadının peşinde...- çöpçülerin gelişi her zamanki gibi yine çok gecikecek; geldiklerinde ise Murat çoktan kokmuş olacak; sineklerin ve kurtların üşüştüğü o leşi kaldıracaklar sonra, götürüp Haliç'in kara, kıvamlı suyuna atacaklardı.</p>

  <p>Dünden bozma küçük kat. Dolmuşun ön camında pullu boncuklu bir muska sallanıyor. Murat gülümsüyor: Orada kendimi hep, Ferit Sakarya'ya artık dar ve kısa gelen bir paltodan bana uydurulmuş ceket içindeymişim gibi duyardım. Bu akşam da, o ceketin ceplerinde bıraktıklarımı aramaya dönmeye-bilirdim...</p>

  <p>Dolmuş sürücüsü homurdanıyor: "Sözde kestirmeden gidelim dedik!" Demek hâlâ ana caddeye çıkmamışlar? İnsanın, otuzuna merdiven dayadığı bir yaşında bile... İşte, yine zaman yitireceklerdi. Dolmuş bir kamyonla burun buruna gelmişti. Murat'ın, gece yasağının başlama saatine dek, aradığını bulup bulamayacağı da belli değildi ki. Telgrafı hiç almamış gibi yapamaz mıydı? Bunu yapamazdı. Yapamamıştı. Ama sabahki buluşmayı daha güzel, daha anlamlı kılabileceğini sandığı birtakım hayallere kapılmayabilirdi. -Hayalci Murat! Hayalci Murat! ..- Ne çok tasarı, ne çok düş... Olanların hangisi o düşlere uygundu sanki?</p>

  <p>Ne kadar&nbsp; eski bir yapı!</p>

  <p>Dolmuşun iki tekeri kaldırıma çıkıyor. Eski yapının duvarına hemen hemen sürtünerek geçiyorlar. Ayazpaşa'da, Ferit Sakarya'nın taa öğrencilik yıllarında oturduğu katı çoktan bırakmıştı. Bugün de, bozdurulup kendi üstüne uydurulmuş o ceketi, Beşiktaş'taki ruhsuz yeri bırakmıştı işte. Günboyu eski gazeteleri, dergileri, kitapları, takım giysileri, -ne kadar çok, hepsinin ne kadar da modası geçmiş- bozuk fotoğraf makinelerini, çizik plakları, telleri kopuk gitarları, bitmemiş senfonileri... Onları da bırak, bunları da at!.. at, at, at...</p>

  <p>Uzun bir koşu tutturmuştu sanki. Soluk soluğaydı: Yüzümüzü yıkar yıkamaz kültürfizik yapmalıyız. Uzun uzun koşmalıyız. Engeller aşmalıyız. Meyillendiğimiz Hafif Batı'dan dümen kırıp enginlere açılmalıyız. At işte, bu kravatları da, aklığı sarıya dönmüş gömlekleri de, bozuk pikabı, o yandan bu yana esen iç çekişli rüzgârlarla dolu bandları... Artık bozdurup bozdurup üstüne uydurabileceğin kat mat yok. Elektrogitarı alı-koymalı. Bir bakımdan geçirtmeli... En iyisi satmalı. Piyanoyu ne yapmalı? Asıl, bana piyanolar armağan eden bu dayıyı kapının önüne koymalıydım.</p>

  <p>Besbelli onu ne atabilmiş, ne satabilmiş, ne kapının önüne koyabilmişti. Taa Bostancı'ya giden bir dolmuşun içine kadar da taşımıştı üstelik. Yıllarca biriktirdiği gazete, renkli dergi kesiklerini de almak için geri dönmeyebilirdi. Onları ne yapacağını bilememiş, yakacak-atacak bir yer bulamamıştı. Yıllar önce, fakülte arkadaşlarından biri, onca üstüne titrediği kitaplarını nasıl yakmıştı! Sanki bu kesikler o kitaplardan değerli. Selmin şurada, Selmin burada, Selmin'le şöyle, Selmin'le böyle... İşte, en sonuncu tarihlisinde şu da var: <span class="t2">Kendini Seli ad</span><span class="t2">ı</span> <span class="t2">alt</span><span class="t2">ı</span><span class="t2">nda gizle</span><span class="t2">meye çal</span><span class="t2">ı</span><span class="t2">ş</span><span class="t2">an, Türk Hafif Müzi</span><span class="t2">ğ</span><span class="t2">i eski</span> <span class="t2">ş</span><span class="t2">ark</span><span class="t2">ı</span><span class="t2">c</span><span class="t2">ı</span><span class="t2">lar</span><span class="t2">ı</span><span class="t2">ndan Selmin Rifatzâde'nin Ankara, Maltepe barlar</span><span class="t2">ı</span><span class="t2">ndan birinde görüldü</span><span class="t2">ğ</span><span class="t2">ü...</span></p>

  <p>Fotoğrafını da basmışlardı.</p>

  <p>Bağdat Caddesi'ndeki pastaneler kapanmıştı. Dükkân vitrinlerinden bir karartma gecesinin mavi sarı ışıkları yansıyordu. Dolmuşun açık camından içeri şimdi hafif egzoz ve lağım kokulu bir serinlik doluyor. Murat, yarın gözlerini küçücük bir odada açacaktı. Küçük, fakat aydınlık. Penceresinden incir ağacı görünüyor. Gazete kesikleri, bırakıldıkları yerde: <span class="t2">Eski</span><span class="t2">ş</span><span class="t2">ehir'in tan</span><span class="t2">ı</span><span class="t2">nm</span><span class="t2">ı</span><span class="t2">ş</span> <span class="t2">Sakarya ve Kaymazl</span><span class="t2">ı</span> <span class="t2">ailelerinden, merhum Ahmet Kaymazl</span><span class="t2">ı</span><span class="t2">'n</span><span class="t2">ı</span><span class="t2">n o</span><span class="t2">ğ</span><span class="t2">lu, de</span><span class="t2">ğ</span><span class="t2">erli sanayicimiz Ferit Sakarya'n</span><span class="t2">ı</span><span class="t2">n ye</span><span class="t2">ğ</span><span class="t2">eni Murat Kay</span><span class="t2">mazl</span><span class="t2">ı</span><span class="t2">. .. Genç, yak</span><span class="t2">ı</span><span class="t2">ş</span><span class="t2">ı</span><span class="t2">kl</span><span class="t2">ı</span> <span class="t2">â</span><span class="t2">ş</span><span class="t2">ı</span><span class="t2">k... Day</span><span class="t2">ı</span><span class="t2">s</span><span class="t2">ı</span><span class="t2">n</span><span class="t2">ı</span><span class="t2">n sundu</span><span class="t2">ğ</span><span class="t2">u bütün olanaklara s</span><span class="t2">ı</span><span class="t2">rt çevirerek...</span></p>

  <p>Taa on yıl öncesinden, yetmişlerden başlayıp, öyle boy boy, renk renk: <span class="t2">F</span><span class="t2">ı</span><span class="t2">rt</span><span class="t2">ı</span><span class="t2">nal</span><span class="t2">ı</span> <span class="t2">a</span><span class="t2">ş</span><span class="t2">k. Murat, uzatmal</span><span class="t2">ı</span> <span class="t2">sevgilisinden vazgeçemi</span><span class="t2">yor.</span></p>

  <p>Maltepe'nin barında çekilmiş o fotoğrafta ise Selmin artık uzatmalı sevgilisiyle değil. Saçları oksijen yanığı, gözaltları morumsu, eteği buruşuk. O etek taa nerelerine dek sıyrılmış. Heykel güzelliğindeki bacakları boylu boyunca gölgelenmiş...</p>

  <p>Murat'ın yüreğinden uzak, uçuk bir titreme geçiyor: Bu resmi gördüğüm gün yine ne çok ağlamıştım. -Çünkü sen zayıf birisin. Bir gününü bile programlayamıyorsun.-</p>

  <p>Akşamüstü Beşiktaş'a, boşalttığı eve dönmüştü işte. Kirli duvarlardan kaldırılmış tablolar, çekilen masalar, geride isle çerçevelenmiş dörtgen aklıklar bırakmıştı. Yatağın, dolabın kaldırıldığı yerde toz yumakçıkları uçuşuyordu. Ocağın bulunduğu köşede üçgen biçimi, dört yağ tabakası, buzdolabından boşalan yerde ise pas lekeleri göze çarpıyordu. Gazete, dergi kesiklerini aralığa yığmış: Kocaman bir on yılı yabancı kimselerin eline nasıl bırakabilirdim!</p>

  <p>Arkadaki tek yolcu da inmiş. Dolmuşta şimdi iki kişi kalmışlar. Galiba Şaşkınbakkal'ın oralardan geçiyorlar. Belki de değil. Belki daha Göztepe'ye ancak geldiler. Gazete kesikleri ise yine boşalttığı evde kaldı. Onları ne yapacağını yine bilemedi. Evi çoktan boşaltmıştı. Gitmişti. Kapı çalınırsa çalınsın. Açmayabilirdi.</p>

  <p>"Telgraf!" diyordu dışarıdan bir ses.</p>

  <p>Açmayabilirdi.</p>

  <p><span class="t2">Yan</span><span class="t2">ı</span><span class="t2">na geliyorum. Sabah Haydarpa</span><span class="t2">ş</span><span class="t2">a'da olurum. Özledim. K</span><span class="t2">ı</span><span class="t2">s</span><span class="t2">met.</span></p>

  <p>Ah Kısmet, bu telgrafı yarın çekseydin elime geçmezdi. Son on yılı incir ağacının altında yakardım. Sana da telefon etmezdim artık. Yeni yerimi bildirmezdim. "Nasılsın?" demezdim. Sonunda ben de her şeyi programlamıştım. Bir incir ağacına uyanacaktım. Hiçbir zaman hiçbirinize, "Nasılsınız?" demeyecektim. Yanıtları ezberlemiştim.</p>

  <p>Ne zaman kızkardeşine telefon açsa, ona "Nasılsın?" dese, bütün iniltili "Sen nasılsın?"larına eklenen hep aynı yanıt olurdu: "Bildiğin gibi..." Ama şimdi bildiğim bir şey yok. Buraya geliyormuşsun, yanıma. Burası neresi? Salkım Küpe Sokak, No: 11. Şimdi bulunduğu yerden, az sonra bulunacağı Bostancı'dan, sabah gideceği Haydarpaşa'dan ne kadar uzaktı bu Salkım Küpe Sokağı. Dik yokuşlar. Bir alay başıboş köpek, bir alay başıboş kedi, bir alay da başıboş çocuk. Eski ahşap evin en küçük odası. İçinde bir yatak, bir masa. Kısmet'i orada nasıl barındırabilirim? Hem bakalım yalnız mı geliyor? Şimdiye dek onun tek başına bir yolculuğa çıktığını gören olmamıştır. Çarşıya, eteklik kumaşı almaya bile çıksa, yanında ya annemiz olacaktır, ya Kardelen, ya da hala kızlarımızdan biri. Ama Deniz yengemiz değil. Deniz yengemiz, aileye sonradan katılan en özgür kadınımız. Seramik desencisi. Uygar Ferit Sakarya'nın uygar karısı. Son kez Divan Pub'da buluştuk. Koca birer tabak salatanın başında: Hayır Deniz, dönmem. Dayımla da çalışmak istemiyorum. Öyle işte. Nedeni yok. İstemiyorum.</p>

  <p>Murat, "Kocana güvenmiyorum," diyemediği için, "Nedeni yok," demişti. Deniz, ortadan ayırıp ensesine sıkıca topuz yaptığı saçları, çok ustaca boyandığı için hiç makyajsızmış izlenimi veren yüzüyle çok hoştu. Yine de insanda çekinme duygusu yaratıyordu. Kocası gibi o da 'kendine güven' denen şeyin bir simgesi. Dört sigara içmişti. Dördünü de aynı boyda içmişti, hayret! Nedensiz hiçbir şey olmazmış. Deniz, dördüncü sigarasını da filtresine bir santim kala söndürüp böyle demişti. Salatanın içindeki salam kırpıntılarının birini bile yanılıp ağzına atmamıştı. Hepsi kasenin içinde kalmıştı. Esmer teninde uçuk bir pembelik. Bu pembelik hiç ton değiştirmiyor. Oysa, gözlerinde belli belirsiz bir öfke ışığı çakmış, "Yoo ama, nedensiz hiçbir şey olmaz Murat!" demişti. Elçilik görevinin başarısızlıkla sonuçlanmasından hoşlanamazdı. "Biliyorum, ama size nedenini söylemeyeceğim Deniz. Hiçbir zaman. Kimseye söylemeyece<span class="t16">ğ</span><span class="t16">im.</span>"</p>

  <p>Deniz, bu direnişi anlamsız bir inada bağlamış olabilir. Ama herhalde Selmin'in ablası Belgin'in görüşü daha gerçeğe yakındı: "Ah senin şu, feodallikten artakalmış gururun!"</p>

  <p>Bu sabah, Beşiktaş'taki evin kapısı önüne bırakılanlar arasında Belgin de var: Gelip gittikçe içtiği rakı ve konyaklardan boşalmış on kadar şişe, divanın altına yuvarlanıp orada unutulmuş bir tüp uyuşturucu. Haa, bir de fotoğraf. Kara gözlü bir oğlan çocuk...</p>

  <p>"Geliyorum," diyor Kısmet. Telgraf çekiyor. Üstelik de gece trenine biniyor. Ne olmuş olabilir? Belki de kocasıyla kavga ,etti. Artık her şeyi açığa vurdu belki. Kendini açığa vurdu. Evini bıraktı, kaçıyor. Olamaz ki. Kısmet bunu yapamaz. Kaçacak-sa, ancak üst kata, annemiz Türkan Kaymazlı'nın yanına kaçar o. Ertesi gün de herkes elbirliği eder, Orhan'la aralarını yapıverirler ve yaşam eskisi gibi sürer gider.</p>

  <p>Bütün o renkli gazete, dergi kesiklerinin yanında yine çaresiz duruyordu. Onları ne yapabileceğini yine bilemiyordu. Ama yüreğini altüst eden başka bir şey olmuştu. O kesiklerin arasına nasılsa karışmış bir resim. Murat, bir zaman da bunu tutturmuştu. Son on ayı içinde sürekli kar çiçeklerinin resmini çiziyordu. İşte bu da bir kar çiçeğinin ak pak petali. Daha belirgin bir aklık içinde uçuşuyor gibiydi. Bir takıntı: Aylarca çizdim, boyadım. Hep kar çiçekleri. Karlar, buzlu sular arasında açarlardı. Ben yalnız o çiçekleri boyarken ısındım.</p>

  <p>Yanındaki kimse koluna dokunuyor. Çok gözlü küçük el çantası yere kaymış. Eprimiş, ama güzel, yumuşak deriden bir çanta. "Sağolun." Eğilip alıyor. Doğrulurken Bostancı'nın küçük alanına yaklaştıklarını seçiyor. Gündüzlerin curcunasından hiçbir şey kalmamış geriye. Sebzeciler, meyveciler kasaların üstüne örtülerini çekmişler. Dolmuşlar, minibüsler son seferlerine hazırlar. Simitçiler yok. İskeleden doğru insanlar koşuşuyor. Telgrafı okuduktan bir süre sonra Murat da böyle olmuştu. Çok hızlı bir koşunun ardından, henüz daha soluk soluğa iken, aklı bir tek şeye takılı kalmıştı. O takılı kalış nedeniyle çabuk olması gerektiğine, zamanın çok daraldığına inanmıştı. Telgraf gibi, kar çiçeği resmini de el çantasına attığı gibi dışarı fırlamıştı: Öyle ya, kesikler yine orada kaldı.</p>

  <p>Gecenin karanlığına çıkarken saatine bir kez daha bakmayı unutmamıştı. On biri geçiyordu: Gece yarısına kalmadan Bostancı'da olabilirim. Yasak başlamadan geri dönebilirim.</p>

  <p>Bostancı'daydı işte. Yukardan, köprünün beri yanından bir trenin düdüğü işitiliyordu. Alanı hızla geçiyor şimdi. Köprünün altına dalıyor. Merdivenleri tırmanıyor. Aynaya baksa, yüzünde kendine bile yabancı gelecek bir gülümseme:</p>

  <p>Kısmet çoktan Eskişehir tren istasyonundadır. Annemizden, aileden edindiği bir alışkanlık. Yola arabayla çıkılacaksa kör karanlıkta çıkılır. Trene binilecekse, kalkıştan en az bir saat önce istasyonda olunur. Hacer, yolcunun, daha doğrusu yolcuların, -çünkü ailede Ferit Sakarya ve Deniz'den başka kimse yolculuğa yalnız başına çıkmaz- arkasından bir tas su dökmek üzere evde kalır. Bazan annemiz, pek sık halamız; çok zaman hala kızlarımız, hatta uzak akrabalarımız ve hiç aksatmadan da, her işe koşturduğumuz İdris Efendimiz, yolcuları gönderenler arasındadır. Gidenlerde küçük değişiklikler olursa, ister istemez gönderenlerde de küçük değişiklikler olur. Ancak İdris Efendi, üç günlük yolculuklarda bile, bütün bir yıl, bütün bir ömür gidiliyormuşçasına patlayacak denli doldurulmuş bir sürü bavulu, çantayı, bir o kadar naylon torbayı binilecek araca taşımakta, hepsini tek tek yerlerine yerleştirmektedir. Hacer'in balkondan saçtığı suların kaç tas olacağı ise, gidenlerin sayısından çok, kendi gözündeki önem derecesine göredir. Ferit abisi için kovalarla su döküyordur, ama başa mı çıkar? Adam yerinde hiç durmuyor ki! Gecenin bu saatinde Hacer, olsa olsa ancak balkona çıkmış, taa yukardan aşağı yarım tasçık su fırlatmıştır. O da yalnız Kısmet için. Orhan'a yok. Kısmet'i trene herhalde kocası getirir. Yok canım, yok canım, o trene birlikte binecekler. Ama Kısmet, Orhan eniştemizle gelecek olsa trenden söz açmazdı. "Sabah Haydarpaşa'da olurum... " Arabası dururken Orhan'ın trene bindiği nerde görülmüş? Öyleyse Kısmet annemle geliyor. Ya da hala kızlarından biriyle... Ya Ferit Sakarya'nın koluna girmiş, öyle geliyorsa? Kocaman beyinli, kocaman yürekli, kocaman çeneli dayımız böyle küçük oyunlara gönül indirecek adam değil ki! O, bu 'küçük mesele'yi çoktan unutup gitti: Gelen geldi, geçen geçti, şimdi biz işimize bakalım. Milli sanayimizi nasıl kuracağımızı. Ah keşke yarın trenden o da inse! Götürüp ona Seli'nin Seli olmuş fotoğrafını göstersem: Bakın bakalım, bakın! Geçen geçiyor ama, delerek geçiyor!..</p>

  <p>Murat, içine musallat olan bu ısırgan sesi yendiğini sanıyordu. Dayısına karşı duyduğu öfkenin, düşmanlığın nedeni salt Selmin miydi bakalım? Yoksa, bu düşmanlığı açıklayabilmek için o 'küçük mesele'ye mi sığınmıştı? Arada Ferit Sakarya olsun olmasın, Selmin şimdi bulunduğu yerden çok mu uzaktaydı? "Hem," demişti kaç kez kendi kendine, "birer tutku adamı olmakta birbirimize ne kadar benziyoruz. Ancak benim tutkum genel geçerde sıfır alıyor, onunkisi on üstü yıldız. Ben belki de bunun hırçınlığını yaşadım." Dayısının o hareketini hiçbir zaman hoşgörememişti. Göremezdi. Ama, Ferit Sakarya'ya karşı bir saygı, hatta hayranlık bile duyuyordu. Elinde değildi. Tıpkı Darüşşafakalı oğlanlara benziyordu işte. Murat, en sonunda, dayısına karşı duyduğu, bitmeyen, her gün biraz daha artan düşmanlığın, ona aynı zamanda hayranlık da duymadan edememesinden kaynaklandığına karar vermişti. Kendi tutkusu, içinde akıl barındırmayan bir tutkuydu. Ferit Sakarya, akıldan hiç caymazdı. Ama bu da Ufuk'un düşüncesi değil miydi?</p>

  <p>"Es geçiyoruz, karşı olmak yeter sanıyoruz, ancak Türkiye solunun Ferit Sakarya gibi adamlardan öğreneceği çok şey var," der dururdu. Anlaşılmaz, değişik, hattâ deli denirdi Ufuk için. Deli değildi Ufuk. Murat'a da çok değişik gelirdi. Yaşamına girip çıkan, değip geçen hiç kimseye benzetemezdi onu.</p>

  <p>Kısmet'in telgrafını okur okumaz Ufuk'u düşünmüştü. Gecenin bu saatinde onu bulmaya kalkması tuhaftı. Şimdi, içerlere doğru yürürken de, Ufuk'un son olarak taa ne zaman gördüğü pek değişik bir yüzü, pek değişik bir sesi: "Kısmet ne zaman buraya gelirse, benim de o ân haberim olsun Murat!"</p>

  <p>Bir buyruk değil. Murat'ın ilk algılayışı böyleydi, ama şimdi o ses, yakaran bir ses. O yüz, özlem dolu. Her şeyi yaşadığını sanıp da, özlemle ilk kez ve pek yaman biçimde tanıştığını ele veren bir yüz.</p>

  <p>İstasyonun arkasındaki alanda, bir vitrinin içinde, kesilmiş, yolunmuş piliçler sıra sıra duruyor. Banliyö treni geçip gidiyor 'muttarit tıkırtılarla...' Öyle ya, yaşamı programlayabilmek için işe, sabahları kültürfizikle başlamak gerektiğini öneren Metin de değildi. Felsefe okuyan bodur, şişko oğlandı. Yanında' hep Darüşşafakalı çocuklarla gezerdi. Murat'la konuşurken sesi dikine dikine çıkardı. Hele tavukları ardındaysa! Güzel bir kız gördü mü, rengi solardı, sesi incelirdi. Beni Selmin'den koparıp 'doğru yola' çekmek için küfüre dek pek çok yol denemişti. Sonra, bir kez Selmin'le de karşılaştı.</p>

  <p>-Aaa sahi, renkli basınla en az benim kadar ilgiliydi demek!- Selmin'le karşılaştı. Çok terliyordu. İkide bir Selmin'in sigarasını yakmaya çalışıyordu da kibritler huysuzluk ediyordu, kırılıkırılıveriyordu. Tavukları o gün yanında değildi. Her şey birden çözülmüştü. 'Doğru yol' yitirilmişti, bulunamıyordu. Selmin de çok acımasız davrandı. "Puşt! Çek bakayım dizini dizimden. Masanın altında sürtüp durma! Git sen de kendine bir karı bul! .. " Soylulukla pespayelik, incelikle edepsizlik barış içinde, elele; biri bir gün gerekirse, öteki öteki gün, nereye gideyim, başımı nereye sokayım?</p>

  <p>-Sıkıyönetim on sekiz ilde iki ay daha uzatıldı.- Felsefeci oğlan, burnundan sümükler akasıya ağladı: "Ben çok kadınsızım, çok kadınsızım, para da olmayınca..." -Ankara'daki olaylarda bin üç yüz kişi gözaltına alındı.-</p>

  <p>- En bedava spor koşmakmış. Ufuk, Şeker Fabrikası'nın önünde beş bin metreyi on dört dakika elli saniyede koşardı. Ağaçlara, elektrik direklerine işaretler koyardı. Her ağaç arası elli metreymiş. Kronometreyi ben tutardım. Ama o, hiç hız kesmezdi. Şeker'in önünde koştuğu kadar, kızlar arasında da, ipi göğüsleyene dek. . . İpi göğüslemek. Çok hızlı bir beş bin koştuktan sonra, hemen duramazsın. Hızın hızıyla sürüklenirsin... Ufuk'un o yeni yüzü, o yeni sesi, o çığlık!.. İp göğüslenmiş, ama hala koşuyorsun, sürükleniyorsun, on ay ruhsuz bir evde devinimsiz oturuyorsun, üstüne işaretler atılmış ağaçlar, elektrik direkleri bir bir geçiyor önünden.</p>

  <p>-Üç ölü, dört yaralı. Bir ölü, beş yaralı. Dört ölü, üç yaralı…</p>

  <p>Murat, istasyonun arkasındaki yolu tutturmuş, yukarı doğru hızlı hızlı yürümekte. İzmit yönünde geçip giden trenin sesini işitiyor: İzmit'teki tren kazasında on yedi kişi ölmüş, yirmi yaralı... Ayakları yeterince hızlı gitmiyor. İçinin koşuşuna oranla hep geride kalıyor bu ayaklar: Doğrusu tam hangi yolu tutturmam gerektiğini de bilmiyorum. Ne Felsefe'deki oğlan, ne onun hayranları, ne Selmin, Ufuk'u tam nerde bulabileceğime dair ipucu vermiyorlar. Bir telgraf aldım. Kızkardeşimden. Ablamdan. Kısmet'ten... İlişkilerdeki bu kekemelik. Beynimde patlak veren yeni bir karmaşayı düzene sokmaya çalıştım: Tamam işte, benim de Kısmet için yapabileceğim bir şey var artık. Hattâ iki şey. Yarın sabah erkenden Haydarpaşa Garı'nda olabilirim. Kısmet'i karşılayabilirim. Ufuk da oradadır. Buna, Ufuk kadar Kısmet de sevinecektir. İnsanın, yaşamında, hoşnut edilmeye değer üç beş kişinin kalmış olması az şey midir?</p>

  <p>Murat da onları sevindirebilirdi. Onlar ise, bir kez olsun kendisine güvenebilirler. İçlerinden "Ya Murat olmasaydı?" diye geçebilir. Böylece, Murat'ın da bu yeryüzündeki varlık nedeni anlaşılmış olur. Dünyaya salt hayal denizlerinde yüzmek, kimseleri sevindirememek, somut hiçbir şey yapmamak için gelmemiştir; otuzlarında, -biraz geç de olsa- olağanüstü bir buluşmayı gerçekleştirmek için gelmiştir. Telgraf, 'Hayalci Murat'ın kendini kanıtlamasına bir çağrıdır. Günü zamanı dolmuştur. Bu çağrıya uyulmuş, sokağa çıkma yasağının başlamasından önce, ıssız, karanlık yollara düşülmüştür: Şu ân karanlık bir caddeyi çıkmaktayım. Ufuk, bu yörelerde bir yerde, şu yolun ucunda beklemekte. Kısmet, trene binmek üzere... Tabii, tabii, biliyorum; bu gece henüz apayrı yerlerdeyiz, bilinmezlikler içindeyiz. Ama yarın sabah tansıksı bir şey olacak -Hayalci Murat, Hayalci Murat!- Fakat bu kez, hepsi gerçek. Az sonra, yeni sesi içimde sürekli yankılanan, yeni yüzü karanlığa vurup duran Ufuk'u bulacağım. O zaman, sabahla işte, üçümüz gardan kolkola çıkacağız. Önümüzde pırıl pırıl, saf bir dünyanın durduğu ilkgençlik yıllarına döneceğiz... Geride değil, ilerde olmalı bu adres.</p>

  <p>Sağına soluna bakınıyor. Bir toprak yığınının gerisinde, yapımı tamamlanmamış yüksek apartmanlar: Bu sokağın çıkışı yok. Hiçbir yere ulanmıyor. Geri dön bakalım Murat. Bir de üst yolu deneyelim. Buralarda tek yapı kalmadı. Numaralar da tutmadı. Her yan önümüzü seçemeyecek kadar karanlık. Geri dönelim. Bir de, üst yolun alt ucundan başlayalım.</p>

  <p>Üstbostancı'da, yolları henüz tamamlanmamış, ayrık ayrık yerlerde yükselen yeni yapılardan ikisini ardında bırakırken, başını kaldırıp gökyüzüne bakıyor. Yukarısının sıvama yıldızla dolu olacağını, orada neşeli ışık benekleri bulacağını sanıyordu. Oysa, ölgün külrengi bir pus tabakası görüyor. Sıcak, nemli bir haziran gecesi. Başını indiriyor, bakışlarını önündeki engebeli, bozuk yola çeviriyor: Ufuk'u bulmalıyım. Ona Kısmet'in yarın sabah Haydarpaşa'da olacağını bildirmeliyim. Henüz hiç yaşanmamış, hiç el değmemiş ve yaşanacak olan bir günü başlatmalıyım. Buluşunca ne yaparız? İlkin doğruca nereye gideriz? Bunu Ufuk'la kararlaştırırız. Salkım Küpe Sokak, No: 11. Orası olmaz. Biz açıkhavaya çıkarız. Çok konuşmayız. Sessizliğimizi dinleriz. Ben, hiçbir şey anlatmam. Kısmet, yeni sesimden anlar. Yeni yüzümden. Yüz çizgilerimden... O da anlatmaz herhalde. Eskişehir'i, kasvetli bir ömrü; bir kaza ile başlayıp bir kaza ile biten analığını, -öyle ya, Kısmet hiçbir şey anlatmadı. Sustu, sustu- fakat Ufuk'un kimbilir anlatacak ne çok şeyi vardır. Bizi kendi gözümüzde küçültecek, minicik toz taneleri haline getirecek kadar çok. Ama Ufuk bizi suçlamaz. Onların yanında ezilip büzülmem. Gözlerimi yere indirmem. Belki de hoşgörülmek istemeyeceğim. Ufuk'un beni suçlamasını bekleyeceğim. O da bunu benden esirgemeyecek.</p>

  <p>Nerdeyse bir yıldan fazla oluyor; Ufuk'a Kadıköy vapurunda rastlamıştı. O zaman eline tutuşturduğu adres bu. Murat'ın bu geceye dek hiç aramadığı bir yer. Ufuk'un küçük bir yakınlık arayan sesi, özlem dolu yüzü o zamandan kalma işte. Bir ara da onu, Eminönü'nde, otobüs sahanlığında görmüştü. Otobüs kalkmak üzereydi. Özlemini, yangın yerinden uçveren dumanlar benzeri açığa vuruşu da o ândan kalma. Öyle ya, "İmdat!" diyen bir sesti bu: Kısmet buralara ne zaman gelirse, hemen haberim olsun... Lütfen Murat, unutma! ..</p>

  <p>"Söz!" demişti Murat da, "Söz! Bana güvenebilirsin."</p>

  <p>Otobüs çekip gitmişti. Ufuk, hiçbir şey işitmedi.</p>

  <p>Ufuk'un o yeni yüzünü seçişi üstünden bile o kadar zaman geçti ki... Bu arada, şu koca kentte tek başına yitip gitmiş olamaz mı? Evlenmiş olamaz mı? Belki çoluk çocuğa bile karışmıştır!</p>

  <p>Özellikle Ufuk'un akla böyle bir olasılığı getirmesi de şaşırtıcı. Fakat, önünde sonunda işte herkesin bir evi, yuvası, çoluğu çocuğu oldu. -Felsefe okuyan toparlak delikanlı da... Doktora yapmış. Tarih asistanı hanım hanımcık bir kızla evlenmiş. Ören'de yazlık ev almışlar.- Herkesin bir işi, toplumda bir yeri var. Hepsi yirmi beşlerini de geçti artık. Otuzlarına merdiven dayadı. Ben de işte neredeyse otuzundayım. Dün küçümseniyordum, bugün de küçümseniyorum. Hep o 'doğru yol'un dışında... Kısmet otuz üç yaşında. Ufuk da... İlkgençlik ise... Peki, Kardelen?</p>

  <p>Tökezliyor. Yeni yapımlar için konmuş, yarısı yıkık bir tahta perdenin yanından geçiyor. Soluk sörpük yanan bir sokak lambasının asılı durduğu direğin berisinde üst yolu buluyor: Burası yolun ne başı, ne sonu. Ne yana yürümeli? -Gazete kesiklerini bile geride bırakırken her şey ne kadar açık, aydınlıktı. Küçük, yeni bir oda, incir ağacı, içinde uçveren yepyeni bir müzik.- Önce, ilk yapıların numaralarını bul. Sonra, gerekirse geri dönersin. Dönersin... -Almamış gibi yapamayacağınız bir telgraf geliyor, bütün tasarılarınız altüst oluyor.- Gerekirse geri dönersin, ne yapalım. Dönersin...</p>

  <p>Dönülecek mi? Ufuk bulunacak mı? Yarın sabah, üçünü de ışıtacak bir kavuşma gerçekleşecek mi? Gerçekleşmeli. Kısmet yalnız mı gelecek? Yalnız gelmeli. Sevmeyi yalnız Kısmet bile-bildi. Ona kocaman bir armağan sunmalıyım.</p>

  <p>Bu gece, şu saat uzun sürmedi. Çarçabuk sabah oldu. Günün ilk ışıkları, silik bir beyazlıkla küçük, kirli camdan süzülüp Murat'ın gözlerine değdi. O da hemen fırladı. Günlerin en uzunu, gecelerin en kısasına ne kadar yakın artık. İşte, gece henüz bitmeden, bu silik aydınlık...</p>

  <p>Murat, güzelce yıkandı. Tıraş oldu. Alnında eksilmeye yüztutmuş, sarısı baskın kumral saçlarını taradı. Sırları dökülmüş benek benek bir aynada yüzünü diri, neşeli bulmaya çalıştı. İçlerinden birini Kısmet'e gönül rahatlığıyla sunabileceği birkaç gülümseme denedi. İlk sözlerin ne olması gerektiğini arandı. Öyle bir gülümseme, öyle ilk sözler olmalıydı ki, Kısmet kardeşinin gerçekten sevindiğini, onun tarafından şimdi değil, her zaman, her zaman düşünüldüğünü, bu buluşmanın herhangi bir buluşma olmadığını, her ayrılış zamanının bir kopuş daha demeye gelen buluşmalarından biri olmadığını anlasın. Bunun gerçek bir kavuşma olduğunu, bu kentte yalnız, desteksiz, umursanmaz kalakalmayacağını anlasın! İşte ben varım ya, Ufuk olmasa bile? Üstelik Ufuk da var. Hem de soluk soluğa koşmuş. En hızlı koşusunu yapmış. İki bin metre, iki dakka!.. Çatlayasıya koşup gelmiş. Sokağa çıkma yasağı biter bitmez, engelli bir koşunun son noktasında. Haydarpaşa Garı'nda... Çünkü tren ya gelmiştir, ya gelmek üzeredir. Anadolu Ekspresi gara saat sekizden önce girmez. Biz oradayız. Ben Ufuk'tan daha geç geldim, geciktim. Çünkü onun, Eskişehir Şeker Fabrikası'nın orada, ağaçlara, direklere işaretler koya koya yaptığı koşuların hiçbirini yapmadım ben. Ben yalnız, yakıcı bir kadın teni tenime değer değmez, yanık kokuları içinde... Olsun, geldim ya, geldim işte! İşte tren de geliyor. Bakın, vagonlardan birinin penceresinde Kısmet'in hep o, kendi üstüne örtük yüzü. Bu kez ona öyle bir İstanbul sunmalıyız ki Ufuk, en azından düşleri bozulmasın. Çünkü onun düşleri var daha. Yani, herhalde vardır. Hiç harcamadı ki, hep biriktirdi... "Gençliğini herkesin olabilecek bir kadın için harcıyorsun. Gençlik daha yüce bir amaç için, toplum için kullanmalı bütün gücünü." Ne güzel çocuktu Metin. Yüzü, alnı, gözleri ışıl ışıl olurdu. Felsefe'deki oğlana hiç benzemezdi o. Yanlışa giden yollar da öylesi farklı ki...</p>

  <p>Murat, karşılama töreninde Kısmet için seçtiği gülüşü, el sallayışı, o ilk en güzel sözleri arıyor. Çok özenle seçilmişlerdi. Nerede? Hani tren? O tren gelmedi ki, gitti. Ufuk nerede oturuyor peki?</p>

  <p>Olmadı. Numaralar bu yanda da tutmadı. Adresteki numara yolun öte yanında kalmış. Sayılar burada sürekli çoğalıyor: Geri döneceksin. Kimbilir daha ne çok yürüyeceksin. Yeni açılmış bir sokak. Ne başı, ne sonu belli. Upuzun bir karanlık. Benimse, Ufuk'u bulabilmek için önümde yalnız iki saatim kaldı. İki saat bile değil. Çok az. Çünkü daha, yasak başlamadan geri döneceğim. Başımızı bir an önce bir dam altına sokmamız gerek. Bu yana, sabahla geçmeliydim. Uyuyup kalabilirdim. Saati kaçırabilirdim. Kısmet de, telgrafı elime geçmedi sanırdı. Zaten geçmeyebilirdi. Kesikleri almaya dönmeyebilirdim. Böylece, onu her zaman ürkütmüş bu kentte, büsbütün yalnız, yitmiş bir Kısmet...</p>

  <p>O Kısmet, vagonlardan birinin penceresinde bir süre gülümsemeye çalıştıktan sonra, sevinç dalgalanmalarına uğramayı tümden unutmuş yüzüyle trenden indi. Elinde çantası. -Şaşılacak şey, bir tek çanta!- Umutla çevresine bakındı. -Kar çiçeğinin resmi de kesiklerin arasına karışmış.- Çevresine bakındı. Omuzbaşında bir ses, "Kısmet!.. Hoşgeldin canım, hoşgeldin!.." diyecekmiş gibi durdu, dinledi. Gardaki bütün insanları tek tek seçmeye yetecek kadar uzun bir süre bakındı, arandı. Bekledi. Trenden inen herkes gitti. Binecekler bindi. Otuz üç yaşını çarçabuk kırka, elliye getirmiş, o yaşlarda bile içine kapanıklığı alt edememiş bir Kısmet, ürkek-korkak, gardan dışarı çıktı.</p>

  <p>Şimdi, yersiz yurtsuz olan o çocuk, Ufuk değil; bu genç kadın. Merdivenlerde, çantacığı ayaklarının dibinde; neye binmesi, ne yana gitmesi gerektiğine karar veremeden, öyle... Bir taksiye mi binse? Ah Allahım, şoför beni nerelere götürür kimbilir! Belki işte, kalkan şu vapura atlamak. . . Bilet nasıl alınır, nerden? Hem nereye gideceğim, bilmiyorum ki!</p>

  <p>Büsbütün ürktü. Ağlayacak. İskeleye varamadan vapur da kalktı zaten. Yutkunuyor işte. Ağlayacak, ama ağlamıyor. Kendini tutuyor: Acaba yeni bir vapur ne zaman gelir memur bey? Buradan Beşiktaş'a nasıl gidilir? Bilemiyorum, hayır bilemiyorum. Harem Oteli'ne nasıl gidilir peki? Ben önce Harem Oteli'ne gitsem, acaba sonra, oradan kardeşim Murat Kaymazlı'yı arasam? Telefonu da kapattırmış, yok. Gülmeyiniz rica ederim. Tabii Divan Otel'i de bilirim. Kaldık orada. Harem'de de kaldık. Ama bu ilk yalnız gelişim. Bu kentte, ilk yalnız gelişte, nerede kalmalı bir kadın acaba?</p>

  <p>Yarı sözlü, yarı sözsüz; benzer sorularla, alınmış üstü kapalı, alaycı ya da küçümseyici, aşağılayıcı yanıtlarla sabahın itiş kakışında ne yana gideceğini büsbütün şaşırmış; ne kadar süreceği belirsiz yeni bir karar daha alma zorunda kaldı: En iyisi kalabalığın içinden çıkayım, bir köşeye çekileyim. Kendimi unutturayım. Fakat bu kara bıyıklı adam! Neden yandan yandan üstüme doğru geliyor? Ne yapacak? Allahım, ne isteyecek benden? Bay jandarma, bay asker, polis bey, kardeşim, lütfen, ne yapmak istiyor, neden böyle sırıtıyor, üstüme üstüme geliyor, neden? Ben mazbut bir kadınım. Ev kadınıyım... Fakat rica ederim neden öyle göğsüme göğsüme?.. Ses edersem ben mi zararlı çıkarım? Nasıl olur, ben... iyi bir ailedenim. Elinizi çekiniz!..</p>

  <p>Adamlar birken iki oldu. Kısmet önden arkadan sıkıştırıldığını duydu; en büyük korkunun getirdiği çaresizlikle, hiçbir zaman dışarı vurulmamış öfkesini bağırdı: "Utanmazlar!"</p>

  <p>Sarkıntılık edenlerden biri, "Mal bu" dedi. Öteki, "Sarhoş be!" dedi. İki polis geldi. Kısmet'i tuttular. "Arayın şunun üstünü başını, her yanını, neyle dumanlanmış görelim!" dediler. Kısmet çırpındı. Bir yığın insan ortasında, ayıplayan, aşağılayan bakışlar altında, iyi aile kadını olduğuna inanmayan yüzler, cık cık'lar arasında çırpındı. Birçok göz üstünde, birçok! Eskişehir'den bin beter. Çırpındı: Daha ilk adımda, evin kapısından dışarı henüz çıkmışken, nasıl olur da üstünde bunca göz dolaşabilir, bunca erkek eli her yanında?</p>

  <p>Murat kendini, dişlerini acıtasıya sıkmış, başını iki yana hızlı hızlı sallarken yakalıyor. Paçalarına dolanan bir telden, gözünün önündeki görüntüden kurtulmaya çalışıyor. Saatine bakıyor. Puslu, külrengi gökyüzü altında akreple yelkovanı güçlükle seçiyor: Kısmet henüz trene binmedi ki. Henüz o saat gelmedi. Zaten Eskişehir tren istasyonunda da yalnız değildir. Haydarpaşa'ya inince ise hiç yalnız olmayacak. Çünkü telgrafı aldım. Yarın sabah da, gecikmeden, saatinden önce, Kısmet'i karşılamaya gideceğim.</p>

  <p>Yüreğindeki sıkıntı durulur gibi oluyor. Tel parçasını bir yana fırlatıyor: Ancak, ohooo; daha üç yüzlerdeyiz. Numaralar küçülüyor. Ben yirmilere geleceğim, ortada yapı mapı kalmayacak. Ne Ufuk, ne bir şey artık. Bu uzun, karanlık yolun bile sonuna gelmek üzereyiz. Ne oldu acaba? Geleceğini neden bu denli geç bildiriyor? Kısmet ki, annemiz bir yolculuğa çıkmadan önce iki hafta hazırlık yaparsa, o da en azından tam üç gün hazırlanır. Koltukların, kanapelerin üstünü örter. Camlara kalın perdeler çeker, altlarına kâğıtlar yapıştırır, saksılarını üst kata taşır. Kedisini yine üst kata, Türkân Kaymazlı ile Hacer'e teslim eder. Bana, biri peynirli, öteki kıymalı iki kocaman tepsi poğaça yapar, tahinli ekmekler falan... Üç çeşit kek, iki çeşit tatlı: Elimle yaptım. Özlemişsindir.</p>

  <p>Murat, bu sabah taşındığı odadaki küçük masanın üstünü boşalttı. Notlar, notalar, boyanmış, boyanacak kartlar ve bir telgrafı almamış oluvermek gibi puştluklar... Hepsini elinin tersiyle itti. Boşalan yere Kısmet'in getirdiklerini dizdi: Çocukluk, ilkgençlik, ev, ev yemeği, güven, umut, her sabahla yeniden filizlenen düşler:</p>

  <p>&mdash; Öyle bir şarkı besteleyeceğim ki Kısmet, Ferit dayım bile şaşacak. Benimle onur duyacak.</p>

  <p>&mdash; Dayım beğenmezse başkası beğenir. Kendini o kadar hırpalama...</p>

  <p>&mdash; Kısmet, ne olur dinle. Dinle hele ve bana doğruyu söyle. Dayım bu besteme de güler mi?</p>

  <p>&mdash; Canım Muratçığım, Ferit dayım gülse bile, gülmeyecek insanlar da var.</p>

  <p>&mdash; Ben onun beğenmesini istiyorum. &mdash;Neden ama?</p>

  <p>&mdash; Çünkü o, her şeyin en iyisini biliyor</p>

  <p>&mdash; Anne, sence bu şarkının sözleri güzel mi?</p>

  <p>&mdash; Bilmem ki. En iyisi sen bunu ilerde evleneceğin kıza söylersin. O daha iyi anlar.</p>

  <p>&mdash; Ben evlenmeyeceğim!</p>

  <p>&mdash; Her erkek zamanı gelince evlenir. Bak, baban evlendi de senin gibi dünya güzeli bir oğlan doğurdum, maşallah!..</p>

  <p>&mdash; Evlenmeyeceğim!</p>

  <p>&mdash; Ya ne yapacaksın?</p>

  <p>&mdash; Ben, bütün kızları, kadınları erkeklerden kurtaracağım.</p>

  <p>&mdash; Ferit dayı, sizce bende eksik olan ne? Bestelerimde eksik olan ne?</p>

  <p>&mdash; Kendine güven. Hayata karşı çekiniksin. Yaptığın besteler de çekinik, tutuk. Hiçbir şeyin üstüne üstüne gitmiyorsun. İnsanların önüne bir şeyi koymak yetmez. Sanki bu, tam da onların istedikleri, bekledikleri bir şeymiş gibi koyacaksın. Kendi seçimleriymiş gibi. Fukaranın düşü ancak bu akşamdan yarın sabaha kadar uzanır, gelecek yıla, on yıl sonrasına uzanmaz. Hem ne oluyor? Geçen yıl Vivaldi'msi şeyler besteliyordun. Şimdi de Tom Jones bozması bir şey. Kendi sesini bulmalısın. Yaşamalısın, görmelisin, incelemeli, dinlemelisin. Henüz hiçbir birikimin yok. Olanlar da bilincinin derinliklerinde kaybolup gitmiş. Enderunlu'yu dinledin mi hiç? Dede Efendi'yi, Şakir Ağa'yı?.. Adları bile sana bir şey söylemiyor, değil mi? Bunun kadar, atonal müzikten de habersizsin daha. Bana, <span class="t2">"You mean everything to me&rdquo;</span> ne demek?" diye soruyorsun, <span class="t2">"Oural Ouralan</span> ne demek?" diye soruyorsun. Ama, <span class="t2">A</span><span class="t2">ş</span><span class="t2">k</span><span class="t2">ı</span><span class="t2">n ald</span><span class="t2">ı</span> <span class="t2">benden beni</span>'nin ne anlama geldiğini hiç sormadın. En yakınında durduğun Yunus Emre'den bile habersizsin. Bak ne demiş: <span class="t2">Anlama</span><span class="t2">dan dinledik / Dinlemeden anlad</span><span class="t2">ı</span><span class="t2">k/ Gerçek erin bu yolda/ Yokluktur sermayesi.</span></p>

  <p>&mdash; Ah dayıcığım, yabancı okullarda okuyan sanki siz değilsiniz, benim. Ben, arkadaşlarım... Yine gülüyorsunuz, hep gülüyorsunuz?..</p>

  <p>&mdash; Hepimize. Evet, yabancı okullar. Belki de benim Keloğlanlığım, bu yabancı okullar nedeniyle geride kaldı. Uyduruk kılıcımı elimden aldılar, bu sefer de yerine bir gümüş dolar verip Marilyn Monroe'nun peşine saldılar. O tek dolarla Marilyn'e nasıl kavuşacağımı hiç bilemiyordum, o zaman boyuma posuma uygun bir at edinmek zorunda kaldım. Farkındayım, okulda arkadaşların seni itip kakıyorlar, "Müzikle bilmem neyle uğraşacağın yerde kavgaya katıl, erkekliğini göster, halkını kurtar," diyorlar. Kendi yaptıklarının senin yaptığından hiçbir farkı olmadığını görmüyorlar. Sen, elinde çocuk oyuncağı bir mandolin, radyoda dinlediğin caz, Göl Gazinosu'nda dinlediğin cazbant bilgisiyle şarkılar bestelemeye kalkıyorsun. Hem de ne amaçla? Toplumu etkileme amacıyla. Ötekiler de, kendileri henüz bir kadınla yatmamışken, henüz tek kişilik yataklarında acılarla kıvranırken, hızla şu yana doğru dönen koca bir çarkı ters yöne doğru çevirmeye kalkıyorlar. Ne araçları, ne gereçleri, ne belli bir hazırlıkları var, çark onları yutup gidecek, ama "heeeyt" deyip fırlıyorlar. Keloğlanlık, Keloğlanlık... Hep o masalların etkisi. Kel kafa, yarım çarık, yarım çakşır; peri padişahının kızını kurtarmaya koşuşturuyorsunuz. Öyle ya, Keloğlan, Keloğlanlığıyla onca işler başardı, yiğitlikler gösterdiyse, sihirli bir değnek dokunuşu her şeye kadirse, tüysüz oğlanlar neden sanki?..</p>

  <p>&mdash; Ben onlara da saygı duyuyorum. Bir şey yapmayı istemek...</p>

  <p>&mdash; Senin soyut saygın, onları çarkın ağzına itmeye yarar sadece. Batı, Keloğlanlığa pek yüz vermez. Orada tam karşıtı. Don Kişot, o sıska ve yaşlı şövalye özentisi, her atılımında hüsrana, yenilgiye uğratılır. Batı'nın düşçülüğe yergisi ta burdan başlar. Akıldışılık cezalandırılır, akıl takdis edilir, yüceltilir. Onlara göre, Keloğlan'lar hiç kazanamazlar ya, Don Kişot'lar da sadece gülünçtürler. Ancak güçlüler amaçlarına ulaşırlar.</p>

  <p>&mdash; Güçlü olmak, karşımızdakinin zayıf olmasını gerektiriyor. İstemiyorum.</p>

  <p>&mdash; İste, isteme. Güçsüzleri yalnız masallar korur. Onlar ejderhaları yalnız masallarımızda yenerler.</p>

  <p>&mdash; Özür dilerim, seni üzmek istemezdim Selmin.</p>

  <p>&mdash; Özür dilerim, seni üzmek istemedim Selmin'miş! Ne o öyle mıy mıy mıy? Asıl bu halin çileden çıkarıyor beni. Senin yanında kendimi herhangi bir kadın arkadaşımın, hattâ annemin, hattâ Belgin'in yanında olduğumdan daha korunaksız, güvencesiz duyuyorum. Çok zayıfsın Murat! Güçsüzsün!</p>

  <p>&mdash; Beni şaşırtıyorsun. Şarkılarınla erkeğin güçlü baskısına karşı duran sen değil miydin? Kadınlarımızı uyarmak, bu baskıya karşı koymaya çağırmak isteyen sen değil miydin?</p>

  <p>&mdash; Ne yapalım, henüz karşı koyabilmiş değiller!</p>

  <p>&mdash; Ben, senin beklediğin anlamda güçlü olsaydım, kötü incinirdin.</p>

  <p>&mdash; Ferit dayının karısına sor bakalım, pek mi inciniyor?</p>

  <p>Murat'ın içinde yine o büyük, karmaşık uğultu boygösteriyor. Pek çok kanaldan akıp gelen, sonsuz iniş çıkışları olan bir uğultu. Ne zaman yalnız kalsa, ne zaman karanlık bir gecede yürüse, uyusa, uyansa, içinde bu karmaşık ve güçlü uğultu. Sanki yürümüyor, uyumuyor, düşünmüyor. Koşuyor, hep koşuyor. Binlerce ses tonu, bu seslerin çeşitli yönlere dağılıp dağılıp toplanması, her dağılımın ardından yeni, garip bir bütün oluşturması: Hani bütün harfleri boşluğa saçarsın. Hepsi güçlü esintiyle her bir yana uçuşurlar, uçuştukça ilkin hiçbir anlama gelmeyen heceler, sözcük kümeleri, giderek de ahenkli ve anlamlı bir tümce oluştururlar. Uyumlanırlar... İlk bakışta bize öylesi yabancı bir tümcedir ki, anlamsız sanırız. İpi ancak göğüslemişizdir. Hızın hızı bizi hâlâ sürüklemektedir. Bu sürükleniş içinde, ipi göğüslediğimizin bile ayrımında olamayız, derken yavaş yavaş duruluruz, soluğumuz düzene girer, her şeyi tek tek seçmeye başlarız, görürüz, anlarız. O tümce biziz. Bizim koşumuz. Sinirimiz, kanımız, geçmişimiz, bugünümüz, geleceğimiz, esen yel, yakan güneş, toprak, taş; asfalt, egzoz ve iğdelerin kokusu; buz, <span class="t8">kar,</span> ilkyaz çiçekleri; tutkumuz, özlemimiz, sevişmemiz, sevişememelerimiz, özsuyumuz, terimiz; ipi göğüsleme umudumuz, göğüsleyememe korkumuz; kazanma isteğimiz, kazanmaya karşı durma eğilimimiz... O kadar karmaşık, o kadar da anlaşılabilir bir tümce.</p>

  <p>Kuzeyden doğru bir esinti patlak veriyor. Az ötede, beton yapılar arasında nasılsa artakalmış koca bir çınarın yaprakları hışırdıyor, bu hışırtı Murat'ın içindeki büyük uğultuya karışıyor, hatta burnuna iğde kokuları bile değer gibi oluyor. Oysa çevrede, koca çınardan gayri tek yeşerti yok. Adları sanları belirsiz toprak yollar. Numaraları okunaksız blok apartmanlar.</p>

  <p>Murat, bir süredir apartman numaralarına bakmayı unuttuğunu ayırdediyor: Kaçlardayız? İşte yüz on altı. Demek hâlâ yüzlerdeyiz. Üstelik arada koca bir boşluk kaldı. Numaraların zinciri koptu. Plansız bir kentin henüz kurulmuş bir semtinde, bilinmedik bir yeri aramak da ayrı bir koşu. Hoş, Kısmet adresimi bilseydi de yeni yerimi kolay kolay bulamazdı. Salkım Küpe Sokağı. Sokağa girişte, eski küçük bir çeşmenin alnında çiniler artakalmış. Deniz, bütün eski çinilerin renkleri, desenleriyle ilgilenirmiş. Eskişehir'deki fırınında o yeşilleri, mavileri ne yapıp yapıp tutturacakmış. Divan Pub'da bunları anlatmıştı. -Ona bakıyordum, Ferit Sakarya'nın gücünden incinip incinmediğini bulmaya çalışıyordum, ama o, iç dünyasından çok özel yaşamından tek ipucu vermiyordu; sanki böyle bir dünya yoktu. Çocuk, koca, insanlarla ilintili duygulanımlar yoktu. Yalnız çiniler var, nesnelerle ilişkisi.- Kütahya Seramik'e 'harika' desenler çizmiş. Murat'ın pek çocukça inadını da anlamı-yormuş. "Neden hâlâ dönüp gelmiyorsun, aile işletmelerinde, dayının yanında neden yerini almıyorsun?" Murat'ın çok tuhafına gitmişti. Bunları söylemişti de, dedesi Emin Efendi'nin hasretinden, annesinin hâlâ çok üzülüp üzülmediğinden hiç söz etmemişti. "Aile işletmelerinde, dayının yanında neden yerini almıyorsun? Onun yatırım çalışmalarına neden bir ucundan da sen katılmıyorsun?" Onun, Ferit Sakarya'nın.</p>

  <p>Murat, "Kocan da Selmin'in gövdesinde harika desenler çizmişti herhalde!" diye haykırmamak için kendini güç tutmuştu. -Metin'in ne kadar çocuksu bir yüzü vardı. Evde, dışarda bütün aile kavgalarında yılıp, "Ben hiç evlenmeyeceğim!" diye tutturan oğlan çocuklarını düşündürürdü.- Milli sanayici Ferit Sakarya. Damgasını vurmadığı hiçbir yer kalmamalı. Onun gibi olamadığım için, onu sayardım. Sahi, Galata yaşamını da severmiş. Oradaki kadınlara ayrı bir düşkünlüğü varmış. Sonra, Kolej öğrencisiyken, kalabalıklar önünde çok güzel şiir okur-muş. Etkileyici. Deniz, ta o zamandan vurulmuş zaten. Böyle ozan bir işadamı, böyle ozan bir özel teşebbüs nerede görülmüştür?</p>

  <p>Murat, dayısını da, hatta Deniz'i de sonraları daha iyi anlamıştı: Bunlar yeni. Kolejlerde, Güzel Sanatlar'da, Paris, İsviçre üniversitelerinde okuyorlar, dönünce de Anadolu'ya onlar yayılıyor. Bir ayakları orda, bir ayakları şurda, bir ayakları da burda. Her yerde damgaları var. Metin'ler, Nuri'ler, Felsefe Doktoru, hatta Ufuk'lar... Onlarsa, hâlâ kırda örgütlenip kenti basacaklar, kentte örgütlenip kırlara yayılacaklar. Her şey öylesine sürüp giderken; iskele hamalları iskele hamallıklarını ederlerken, oto tamircileri oto tamirciliklerini ederlerken, sigara kaçakçıları sigaralarını, silah kaçakçıları silahlarını satarlarken, annem de dedemin beşiğini tıngır mıngır sallar iken...</p>

  <p>Dan dan dan!..</p>

  <p>Murat vuruldu, düştü. Kan seli. Doğrulup yan gözle baktı. Bunca kanın neresinden fışkırdığıa şaştı. Bütün yaşıtlarının kanı Murat'tan akıyordu, şöyle sol yanından, göğüs kafesinin tam altından, saygıyla akıyordu. Kızılderililerin hepsi yerlere serilmişlerdi. Tüyleri, yayları, boncukları etrafa saçılmıştı. Kahraman Şerifin silahının ucundan hâlâ dumanlar tütüyordu. Gary Cooper'm mahmuzları pırıl pırıldı. Kan seli, uzun, acıklı bir ezgi gibi uzayıp gidiyordu: <span class="t2">Sütüm sana helâl olmaz / Sald</span><span class="t2">ı</span><span class="t2">rmazsan dü</span><span class="t2">ş</span><span class="t2">mana!..</span> Beri yanda Marlon da vurulmuştu işte. Hâlâ can çekişiyordu. Kurşunu yer yemez düşmüş, yerde tostoparlak olmuş, açıkta kalan bir bacağı seğriyip duruyordu. Sokağa çıkma yasağı çoktan başlamıştı. Kahraman Şerif, silahının ucundan tüten dumanı üflemişti. Atlılar kayalıklarda nal sesleri bırakarak uzaklaşıyorlardı. Marlon'un bacak seğrimesi durmuştu. Sombrerosunda tam üç kurşun deliği göze çarpıyordu. Kızılderili tüyleri, Murat'tan akan kan selinde sürükleniyordu. Murat, kendi kanına daldı. Yüzerek tüyleri yakalamaya çalıştı. Kızılderililerden sağ kalanlar olabilirdi. Kendilerine geldiklerinde tüylerini arayabilirlerdi. Tüylerinin yitmesinden, Murat'ın şorlayan kanını sorumlu tutabilirlerdi. Gelgelelim Murat yine yanılmıştı. Kızılderilinin biri, kendine gelince, tüylere saldıran Murat'ı görmüş, onu yengin zamanların bir fırsatçısı sanıp, okunu sırtına doğrultmuştu. Murat, elinde bir demet Kızılderili tüyüyle geri döndüğü zaman, okun ucu tam göğsüne nişanlanmış oldu.</p>

  <p>Ansızın duruyor: Belki de yanılıyorum. Kısmet'in yarın sabah Ufuk'u da görünce çok sevineceğini düşünmem yeni bir yanlış belki. Yine pek çok kan akabilir. -Hayalci Murat! .. Hayalci Murat!..- Yalnız ben olsam neyse. Başkalarının da canı yanabilir. Kısmet, Ufuk'u da götürmemi, kendisiyle yalnız kalmak istemediğime verebilir. Ufuk, Kısmet'te artık hiçbir şey bulmayabilir. Kim kimi on yıl öncesinin coşkusuyla sevebilir artık? Üçümüz de yıkılır, yazıklanırız. Annem bile yokluğuma alışmıştır. Artık kimse kimseyi aramıyor. İnsanlar sokağa çıkma yasağına çarçabuk alışıyorlar. Fakat Kısmet alışmamış işte. "Geliyorum," diyor. "Özledim." Sanki bu son şansımız. Bir daha hiç buluşmayacağız. Üç ölü, iki yaralı. Bir yaralı, iki ölü... Ne düşünürlerse düşünsünler, isterse bana, eski sevgilisini ablasına peşkeş çeken pezevenk desinler, Ufuk'u bulacağım. Hiçbir şey yokmuş, hiçbir şey olmuyormuş gibi yapmaya alışmak istemiyorum...</p>

  <p>Peki kaçlardayız? Daha yetmişlerdeyiz. Yetmiş kaç? -Burnuna leş kokusu çalınıyor.-</p>

  <p>Kapılardan birine iyice yaklaşıyor. Bir kibrit çakıyor, ölez ışıkta kapı numarasını okuyor: Yetmiş sekiz.</p>

  <p>Koyu karanlıkta, yapıların burada son bulduğunu, taa ilerde çirkin bir kümelenmenin daha başladığını seçiyor. Ufuk'un verdiği adresi hiç bulamayacağını sanıyor. Yorgun duruyor: Ne yapmalı? O yana doğru da yürümeli mi?</p>

  <p>Herkes çoktan evlerine kapanmış. Hiçbir yandan kimse gelmiyor, kimse geçmiyor. Yalnız alacakaranlıkta, vurulmuş bir köpek leşi yatıyor. Bacağını altına çekmiş, sanki o bacak hâlâ seğriyor. Murat yeni bir kibrit çakıyor. Yarı aydınlıkta leş kokusunun baskınlaştığını sanıyor. Bir ürküntüyle yaktığı kibriti söndürüyor. Ötelerde bir yerlerde koşuşmalar olmakta, düdükler öttürülmekte. -Sarı tüylü bir köpek. Karnından vurmuşlar.-Murat, ilerdeki kümelenmeye doğru yürümek istemiyor artık. Çünkü koşuşmalar, düdük sesleri o yandan geliyor. Şimdi ne yapacağım?</p>

  <p>Ufuk'u bulacağım. Yarın olacak. Gardayız. Kısmet'in sevinçle renklenen yüzünü görüyorum. Ufuk'un körük gibi inip çıkan göğsü... Beş bin metre, sekiz dakka, elli saniye!..</p>

  <p>Murat'ın yüzünden usul bir gülümseme geçiyor. Çanta kayışını sımsıkı kavramış parmakları gevşiyor. Buralarda oturan, yolu, gideceği yeri ezbere bilen biriymiş gibi yürüyor. Bakıyor, şurasından, sol kaburga kemiği altından akan kan çoktan pıhtı-lanmış. Daha hızlı yürüyor, daha hızlı, daha hızlı: Ufuk'u bulacağım...</p>

  <p>Ufuk'u bulmak için o gün Eskişehir'de dört dönmüştü. Sonra, Ufuk da Eskişehir'de dört döndü. Bütün koşularında kırdığı özel rekorlarını kırdı. Amigosu da Murat. Bir elinde kronometre, Ufuk'u sürekli kışkırtıyor: Üç gün kaldı Ufuk abi, üç gün kaldı!.. Afişler hâlâ asılmadı!.. Ne olur Ufuk abi, ne olur, programı sen sun. Sen yaparsın, en iyisini yaparsın... Hem Ufuk abi, izleyiciler öyle, annemin dernek arkadaşlarıyla, şehrin ileri gelenleriyle falan sınırlı kalmasın. Böyle bir müzik şölenini izleyecek kimseler, gençler olmayacaksa neye yarar? Onlar seni kırmazlar, senin onlara sözün geçer, olmazsa gençler için de özel bir gece düzenleyelim Ufuk abi!.. Bütün öğrenciler gelsinler. Akademili bütün çocuklar, Ufuk abi!.. Gelsinler tabii, işçiler de gelsinler, bütün Cer Atölyesi gelsin istersen, ben aldırmam, hattâ sevinirim. Ama onlar gelmezler ki... Bizim kiremit- tuğlada-kiler benim şarkı bestelememle alay ediyorlarmış zaten, Kardelen söyledi. Eh ne yapalım. Hem benim ilk şarkım bu. Selmin Rıfatzâde seslendirecek. İlk şarkım. . . İlk defa burda, doğduğum yerde!.. Ne olur Ufuk abi, İstanbullu sanatçılarımıza mahcup çıkmayalım. Kentimiz öyle bir müzik şöleni yaşasın ki! ..</p>

  <p>Murat'ın saf, sarışın, yaldızlı yüzü al al... Dünya, Eskişehir'deki bu ilk hafif müzik şöleniyle başlayacak, onunla bitecek. On dokuz yaşına dek yüreğini, parmaklarını bir mandolinin tellerinde koşturdu durdu. Koştu, koştu. Artık ipi göğüsleyecek. Son yıllarda adını duyurmuş bir sanatçı, Selmin, bestelerinden biriyle ilgilendi işte, burada Murat'ın büyüdüğü kentte o şarkıyı seslendirecek üstelik. Murat soluk soluğa: Haydi Ufuk abi, haydi Ufuk abi! ..</p>

  <p>Oysa Murat'ın Ufuk'u da ya üçüncü, ya dördüncü görüşü. Çarçabuk etkisi altında kalmıştı: Esmer, kavruk bir Ufuk. Ama ta içinden bir ışık saçılırdı. Bu ışık, girdiği çıktığı her yeri hemen ele geçirirdi. En bunaldığı anlarda gülerdi. Dişleri çok beyazdı. -Fakat, otobüs sahanlığındaki Ufuk'un yeni yüzünde sarı, ölgün bir ışık dolanıyordu.- İşte, gökyüzünde aynı uzak, solgun aydınlık.</p>

  <p>Pus açılmıyor, giderek yoğunlaşıyor. Koşuşan ayak, öttürülen düdük sesleri uzaklaşmıştı. -Van Cezaevi'nden kaçmak isteyenlerin üçü, çatışmada öldü.- Ufuk, Murat'ın müzikle uğraşmasını, Selmin'e tutkusunu başına kakmayan tek kişiydi. "Ne o oğlum, herkes canını verirken sen bir şarkıcı karının peşinde?.. " demeyen, bu tutkudan ötürü onu suçlamayan tek kişiydi. Kısmet bile hırçınlaşmıştı. Ufuk, o müzik şöleninde sunuculuk yaparak, arkadaşlarının eleştirisini bile göze almıştı: "Keşke siz de bir iki notayı bir araya getirebilseniz. Kendinizden bir cümle kurabilseniz! .. Sanki devrimin yarın müzikçilere, ressamlara, ozanlara, yazarlara gereksinimi olmayacak. Sanki bütün doktorlar, mühendisler pattadak kucağınıza hazır düşecek!.. Ondan da geçtim, önce gidin de çüklerinizin derdini halledin. Çükünün derdini halletmeyen kimse başkaları için konuşmasın, anlaşıldı mı?"</p>

  <p>Murat'ın sarışın yüzü yine al al olmuştu. Ama Ufuk'a saygısı da büsbütün artmıştı. Ufuk daha yüz verse, Murat her derdinin çözümü için ona koşmak isterdi. Ne zamana kadar? Ablasında gözü olduğunu anladığı güne kadar. Sonra bitti. Sonra Ufuk'tan uzaklaştı: Dokuz ölü. Yedi ölü. Sekiz ölü...</p>

  <p>Yoo, Murat, Ufuk'u Kısmet için aramıyor. Ona o kadar gönül borcu vardı ki! Kadıköy vapurunda eline tutuşturduğu adresi de yok saymıştı. Eminönü'nde otobüsün sahanlığında duran solgun yüze ilgisiz kalmıştı. O da, "Beni ara!" dememişti ki. "Kısmet ne zaman buralara gelirse, benim de haberim olsun," demişti. Söz! Ama Murat bunu galiba geç söylemişti. Otobüs gitti. Ufuk işitmedi.</p>

  <p>Ağır, nemli bir hava. Murat'ın sırtından terler boşanıyor. Gömleği tenine yapışıyor. Yine de adımlarını büsbütün sıklaştırıyor.</p>

  <p>Boş arsaların bitiminde yeni bir yol başlıyor. Başlar başlamaz da çok daralıyor. Zaman da daralıyor: En çok yarım saat sonra dönüşe geçmem gerek. Hayır, dönmeyeceğim. Bu gece Ufuk'u bulacağım. Onda yatarım. Sabah birlikte gideriz. Kısmet'i birlikte karşılarız. "Özledim."</p>

  <p>"Kısmet'ten hep aldın. Ona verdiğin ise salt üzüntü, kaygı. .. Seni sevenlerden neden yalnızca alıyorsun Murat? Neden hiçbir şey vermiyorsun? Neden özletiyorsun?"</p>

  <p>Değil, Kardelen'in öfkeliyken bile sevecen olabilen, hattâ seven sesi değil bu. Murat'ın kendi sesi. Kendini suçlayan sesi: Seni sevenlere verdiğin hep kaygı, özlem, özlem...</p>

  <p>"Thomas Mann, özlem, eksik tanımanın sonucudur, der."</p>

  <p>Murat'ın, şiirlerini çok sevdiği, ezbere bildiği, konuşmalarını hayranlıkla dinlediği bir ozan söylemişti bunu. Başka bir yer, başka bir zaman, başka bir gece. Bol içki, bol sigara dumanı. Ozan, masanın başında, Mayakovski'den, Lermontov'dan, Nâzım Hikmet'ten, Neruda'dan söz açıyor, Eluard'ı çöpe atıyor. Aragon'la dalga geçiyor, sonra, ağzının kıyısında hınzır bir gülücük, gözlerinde nem, Goethe'den bir şiir okuyordu:</p>

  <p class="p8"><span class="t2">"</span><span class="t2">İ</span><span class="t2">nsan soyunun Tanr</span><span class="t2">ı</span> <span class="t2">belâs</span><span class="t2">ı</span><span class="t2">n</span><span class="t2">ı</span> <span class="t2">versin!</span></p>

  <p class="p8"><span class="t2">Deli olmak i</span><span class="t2">ş</span><span class="t2">ten de</span><span class="t2">ğ</span><span class="t2">il!</span></p>

  <p class="p8"><span class="t2">Kaç kez niyet ettim,</span></p>

  <p class="p8"><span class="t2">Topunu kendilerine, Tanr</span><span class="t2">ı</span><span class="t2">ya</span></p>

  <p class="p8"><span class="t2">Ve</span> <span class="t2">ş</span><span class="t2">eytana b</span><span class="t2">ı</span><span class="t2">rakay</span><span class="t2">ı</span><span class="t2">m diye.</span></p>

  <p class="p8"><span class="t2">Ne halleri varsa görsünler!</span></p>

  <p class="p8"><span class="t2">Yine de, rastlar rastlamaz bir insan yüzüne</span></p>

  <p class="p8"><span class="t2">Sevmeden edemiyorum."</span></p>

  <p class="p8"><span class="t2">&nbsp;</span></p>

  <p>Sesi tok, çok güzel çıkıyordu. Murat'tan başka da dinleyeni yoktu. Hele Goethe'den okuduğu şiiri dinlerken Murat, Selmin tarafından aşağılanıp durmalarını aştığına bile inanmıştı. Derken, bu aynı ozan, ansızın Mann'ı da, Mayakovski'yi de, Goethe'yi de bir yana koymuş, artık her yerde en hafifinden hafifine şarkılar söylemeyi, müzikten çok, güzel gövdesini öne sürmeyi iş edinmiş Selmin'i gösterip: "Delikanlı, beni de tanıştırsana şununla," demişti.</p>

  <p>Şiirini al, ozanını at! Fırlayıp ozanın yakasına sarılmıştı Eskişehirli Murat da, o ipek tenli, utangaç delikanlı. Ozanı nice sarssa, yüzüne ne kadar haykırsa, onun saldırganlığına, yıkıcılığına bir parmakçık olsun yetişemiyordu. Ozan gülüyordu. Çirkin bir gülüş. Selmin, ozanın küçültücülüğünden hiç etkilenmemişti. Murat'a bağırıyordu: "Artık çekilmez oldun! Kendini ne sanıyorsun sen? Ne kadar saldırganlaştın son zamanlarda! Küçük bir espriyi bile hazmedemiyorsun..."</p>

  <p>Yaşlı bir adam da vardı. Galiba masada herkesin tanıdığı tek kimse oydu. Kendisi içmiyordu. Ama birinin kadehi boşalmayagörsün, hemen dolduruyordu. Sanki hiçbir şey olmamıştı. İki dakika sonra, herkes eski havasına dönmüştü. Murat hâlâ titriyordu. Gözleri bulanıyor, hiçbir yüzü tam olarak seçemiyordu. Oysa henüz tek kadeh içmişti. O da çok hafifti. Yaşlı adam, yanına ilişmiş, gaipten haber getirmiş bir sesle konuşuyordu: "Oğlum, sen safsın. Bunlarla baş edemezsin. Ne isterlerse vereceksin. Dalgalarına taş atmayacaksın. Yoksa seni çekmezler. Ya bunlara benzeyeceksin, ya hiç yanaşmayacaksın. Hadi bakayım, iç. Sen içmene, dinlemene bak. Bura babalarının işini bozma, yakalarına yapışma. Kötü ödetirler sonra! .. Aforoza uğrarsın. Bu lânet kentte tek başına kalırsın... "</p>

  <p>Kendisi hiç içmemişti. Ama sabaha doğru, o masanın bir ucunda hıçkıra hıçkıra ağlıyordu. Ağladığını Murat'tan başka hiç kimse görmemişti sanki. Görmemiş gibi yapabilmişlerdi.</p>

  <p><span class="t2">"...Yine de, rastlar rastlamaz bir insan yüzüne</span></p>

  <p><span class="t2">Sevmeden edemiyorum…</span></p>

  <p>Bunu okurken gözleri ıslanan, sesi tok ve güzel çıkan ozandan da hayır yoktu. Altını ıslatmıştı.</p>

  <p>O halde, yarın sabah güzelce yıkanıp tıraş olmalıyız. Yüzümüze Kısmet'in en seveceği, saldırganlığın, umursamazlığın ve umutsuzluğun izi bulunmayan gülümsemeyi oturtmalı, Haydarpaşa Garı'na öyle gitmeliyiz. Ufuk'la yanyana durmalıyız: İşte tepindiler üstümüzde, kırılıp dökülmedik yerimizi komadılar, umutlarımızı çaldılar, yine de geldik!</p>

  <p>Ancak, bu varla yok arası aydınlıkta, varla yok arası numaraları seçmek de kolay mı? Hem bakalım Ufuk aynı yerde mi? Bu gece onun gördüğü düş, senin gördüğün düş mü?</p>

  <p>Yirmi iki.</p>

  <p>İşte, bir sonraki yapı da yirmi.</p>

  <p>Ufuk'un verdiği adresteki numara bu. Yirmi.</p>

  <p>Ufuk'la az sonra karşılaşıvereceğini sanmak Murat'ı ansızın ürkütüyor. Onu görmek istemesinde aynı zamanda garip bir çekicilik de var. "Özlem, eksik bilmektir." Böyle miydi? Hayır. "Özlem, eksik tanımanın sonucudur." Böyleydi.</p>

  <p>Bir ozan öylesi çirkinleşebilirken, demek silinmez bir iz de bırakmıştı belleğinde!</p>

  <p>Kardelen'in bakışları, dağlardan inen kar sularını çağrıştırırdı. Yeşili sürekli değişirdi. Hep de pırıl pırıldı. Kendi sıcaklığıyla çevresindeki karları eritip başını güneşe kaldıran, buzlar arasında serin bir gülümseme benzeri, akımsı pembe çiçekler açtıran olağanüstü bir diretkenliğin simgesi. Ozan da altını ıslatınca, Murat'ın gözünün önünde bir kar çiçeğinin belirip yitmesi garipti. O gece artık ölmek istemişti oysa. Ama işte hâlâ yaşıyordu. Köprübaşı'nda Ufuk'la Kardelen'e rastladığı zaman da, Porsuk'tan çıkarılan kendi cesedini görmüştü. Eskişehir'de, bundan daha acıklı bir cenaze töreni olamazdı.</p>

  <p>Şimdi, yirmi numaralı kapıyı hiç bulmamış gibi geçip giderken, içinde ister istemez bir gülümseme uçveriyor: O cenaze töreninde ne Ufuk, ne Kardelen bulundu. Ölümümden habersizdiler. Elimde mandolinim vardı. Onlar gülüyorlardı.</p>

  <p>Ufuk, başına kocaman bir sargı sarmış. Kafası, Çürükhoca türbesinin taşına benzemiş. Bir gözünün altı mosmor. Ama, ak pak dişleri yine ortada. Ben, Ufuk'un, özellikle de Kardelen'in nasıl o denli neşeli olabildiğine şaşardım. Kardelen'in gülmeye hakkı yokmuş sanırdım. Sürekli ağlayıp sızlaması, kötü talihine lânetler etmesi gerekirdi. -Adalar semtindeki sinemalarda gösterilen bütün filmleri gördüm. Hepsi de Hülya Koçyiğit'li miydi, öyle mi sanıyorum?- Kardelen'in babası Cer Atölyesi'nde çalışıyordu. Günlerini yarı aç, yarı tok geçiriyorlardı. Anneleri yoktu. Kardelen, hem küçük erkek kardeşine, hem babasına bakmak zorundaydı. -İşte Hülya Koçyiğit, henüz on iki yaşlarında. Minicik elleri buharlar saçan bir çamaşır leğeninin içinde. Gözleri kederli. Tam o sırada babayı da vurmuşlar, mahalleli cesedi eve taşıyor.- Kardelen, bir yandan da okumaya çalışıyordu. "Hiç haddini bilmiyor canım! Kısmet'e özeniyor garip..." Annem, Kardelen için böyle derdi. Zaten Ferit Sakarya'nın Ufuk'a yakıştırdığı da ondan daha iyi değil ki. "Tam bir sinek bu oğlan!" demişti. "Her yere iştahla konuyor. Çileğe de, boka da... " -Zayıfsın Murat! Her şeyden çarçabuk etkileniyorsun... - Köprübaşı'nda karşılaştığımızda, bu kez de Kısmet'in üstüne konacağını anladım. Böyle korkunç bir ânda Kardelen nasıl güler? Hem de Köprübaşı'nda! Hem de bütün oğlanların sinemadan boşaldıkları bir saatte!..</p>

  <p>Bu gece kaç ölü? Kaç yaralı? Adları ne? Nasıl oldu da yirmi numarayı atlayıp geçtim? Dönmeli, Ufuk'un kapısını çal-malıyım. Ama Kardelen de hep gülüyor işte. Ufuk'u bana gösterip:</p>

  <p>"Kaçık bu Ufuk be!" diyor. "Bu sefer de koca çınarın en tepesinden atlamış. Atlayıp atlayamayacağını bilmek istemiş de!"</p>

  <p>Havada tehlike kokusu var. Buralarda fazla oyalanmamalı. Köprübaşı'ndan ise çarçabuk uzaklaşıp gitmeli. Çünkü Kardelen'in gülüşü gitgide doğallığını yitiriyor. Yüzüme baktıkça pırıltılı gözlerine bir gölge çöküyor, o gözlerden iç çekişleri geçiyor, olur olmaz yapay kahkahalar atıyor. Ufuk da ciddileşmişti. Baba tavrıyla bir Kardelen'e, bir Murat'a bakıyordu.</p>

  <p>Köprübaşı'ndaydılar işte. Murat'ın elinde mandolini vardı. "Başına ne oldu Ufuk abi?" diye sormaya hazırlanıyordu. Kardelen'in çilleri bile alev alev yanıyordu.</p>

  <p>Ortalıkta çıt yok. Burada, böyle kararsız beklemek daha da tehlikeli. Şimdi nasıl dönmeli, ana caddeye nerden çıkmalı? Her şey ters gidebilir. Kısmet garda bekleyebilir. Kimse karşılamayınca da...</p>

  <p>"Kardelen'in seni nasıl sevdiğini biliyor musun?"</p>

  <p>Ufuk'un babacan sesi.</p>

  <p>Murat, mormor kesilmişti. Şimdi, şu ânda da hemen hemen öyle: Kısmet vardı. Başka bir kadını, kızı düşünmek, onunla olmayı istemek aklımdan geçmezdi. Kısmet'in yerine bir başkasını koymak! .. Ölebilirdim. Ama son darbeyi yememiştim daha. Ufuk, fazla açıksözlüydü. Bitirmemişti.</p>

  <p>"Ben bile ablanı, Kardelen'in seni sevdiği kadar sevdiğimi söyleyemem!"</p>

  <p>Elimde mandolinim vardı. On sekiz yaşım vardı. Kendimi ikisiyle birlikte Porsuk'un kirli sularına atmayı istemiştim. Ama, Kısmet için ikisini de feda etmek, çok az şeyi feda etmek gibi gelmişti bana. Ufuk'un yaşında bile değilim. Gitar bile değil, mandolin: Kuş uçar / Yavrular / Yuvalarda cıvıldar / Göğe bak / Ne parlak / Ne saf, ne berrak!..</p>

  <p>Gökyüzü ne saftı, ne de berrak. Kurşun rengiydi. Sinemadan erkekler, oğlan çocukları akın akın çıkıyorlardı. Benim yalnız Kısmet'im vardı. -Zaten Orhan'ı hiç sevmedim!-</p>

  <p>Murat'ın sırtından boşanan terler buz kesiyor. Son yapının üst katında ışıklar yanıyor, alt katında sönüyor. Günbatısında, çok uzakta belli belirsiz ışıklar çakıyor. Pusun altında yanıp sönen bir parıltı. Murat, büyük bir yağmur boşanmasını diliyor: Büyük bir sağanak boşanmalı. Ben kaçmalıyım.</p>

  <p>Neden sonra, uzaktaki parıltının alçalan bir uçak olduğunu anlıyor: Bir çırpıda gördüm. Şu pencerelerin karardığını, bunda ışıkların yandığını, alçalan uçağı, bu yolun artık hiçbir yere ulanmadığını, taa ötelerdeki yeni apartman iskeletlerini, iki adım ötemde çöp bidonlarının durduğunu... hepsini gördüm. Hiçbiri kurtarmadı. Kaçamadım.</p>

  <p>Kısmet benim tanıdığım ilk kadındı. Onu başka hiçbir erkeğe bırakmak istemezdim. Onun sahibi bendim. Çok çaresizdim.</p>

  <p>Eskişehir'de, Köprübaşı'nda, atmışlı yılların sonlarına doğru, daha yirmilerindeyken adı 'evde kaldı'ya çıkmış, bir kez tendürdiyot içtiği için, gizli gizli biriyle seviştiği dilden dile söylenen Kısmet'e, bir de Ufuk gibi ne idüğü belirsiz biri göz-koymuşsa!.. Ablası Ufuk'a mı âşıktı? Onunla mı sevişti? Yoksa Ufuk neden, "Ben bile Kısmet'i böyle sevemem," desin?</p>

  <p>Murat, yağmur altında, kendi tabutunun ardında eve dönerken, "Beni utandırdı, beni utandırdı, beni ikinci kez utandırdı, beni hep utandırıyor!.." diye diye midesini yumruklamış, bir ara kusmuş, başını ağaçlara ağaçlara vurup durmuştu. Evde, Kısmet'in yalnız kendisine gösterdiği güleryüze düşmanlıkla, iğrentiyle yanıt vermişti: Kirlenmiş, büsbütün bozulmuş bir Kısmet!.. Kardelen'in arkadaşı, ne olacak? O yırtık kız! Beni seviyor, üstelik de bunu Ufuk'a söylüyor. Çok yırtık. Göçmen tohumu! Adından da hiçbir zaman hoşlanmadım. Hem zaten, inşallah âşık değildir, inşallah değildir!.. Kısmet, yalnız beni seven, yalnız benimle gülen, neşelenen o temizlik timsali de başka erkeklere yüzverecek kadar kirlendiyse, Cer Atölyesi'ndeki bir işçinin kızı kimbilir ne!.. Keşke ölseydim!..</p>

  <p>Odasına kapanmış, ağlaya ağlaya mandolinine sarılmıştı: <span class="t2">Dertli ak</span><span class="t2">ş</span><span class="t2">am / Dertli çocuk/ Bay</span><span class="t2">ı</span><span class="t2">rlarda bir kuzucuk...</span></p>

  <p>Her şey karıştı. Bulandı. Ortada ne Kısmet kaldı, ne Kardelen. Ama Ufuk kaldı. Nasıl başarıyorsa başarıyordu. Murat'ın huysuzluklarını hiç görmezden gelmişti. Hattâ Murat'a hak verir gibiydi: Onca sabır, onca emek. Kısmet için miydi, benim için miydi? -Yine de... Nerede bir insan yüzü görsem...-</p>

  <p>Murat'ın kulaklarında ozanın tok, güzel sesi çınlıyor.</p>

  <p>Ufuk'un ağzında sanki her zaman bir parça meyan kökü vardı. Kadıköy vapurunda ona rastladığı zaman, emip durduğu, o tatlımcık şeyin yerini acımtırak bir nesne almış gibiydi. Bu kez de kadınsızlığa ne kadar dayanabileceğini deniyormuş. Deneylerinin en sonuncusu buymuş.</p>

  <p>"Ben çoktandır İstanbul'da değildim," demişti Ufuk.</p>

  <p>"Bense çoktandır buradayım. Burası neresiyse?"</p>

  <p>"Yine aynı kadın mı? Hâlâ aynı tutku?.. "</p>

  <p>"Bitti herhalde. Evet bitti. Bunu düşünmek istemiyorum."</p>

  <p>Bakıştılar. Çekinik çekinik gülümsediler. Hayli uzak, dalgın.</p>

  <p>"Kısmet nerede? Ne yapıyor?" Kısmet, ne bana, ne sana, ne de kendisine kaldı. Sevdiklerine verdiğin yalnızca kaygı, özlem, özlem... Murat ufak ufak öksürmüştü. Sesinin çeperini atmaya çalışmıştı:</p>

  <p>"Kısmet evlendi. Çoktan. Bilmiyor musun?"</p>

  <p>Ses çeperini gereğinden fazla temizlemiş; sertti, kırıcıydı.</p>

  <p>Bir sessizlik oldu. Ufuk'un sol kaşı üstünde tam o yara dikişinde belli belirsiz bir seğrime. -Zapata kurşunu yemişti. Düştüğü yerde tortop olmuştu. Bir bacağı açıkta kalmış, seğriyor. Sombrerosu fırlamış: üstünde üç kurşun deliği.&mdash;</p>

  <p>Ufuk'un bir gözü ölü gibi bakıyordu.</p>

  <p>Murat, o sol kaşın bir kez daha seğridiğini gördü. Şimdi değil, Ufuk'un çenesi de azıcık aşağı doğru şimdi kaymadı. Hep fazla istekli, kendine fazla güvenmiş dudakları, bir çocuğunki gibi şimdi kıvrılmadı. İçinden fışkıran o ışık şimdi.. küllenip örtülmedi.</p>

  <p>Murat başını çevirmişti. Vapurun ardında kalan eski, çürük İstanbul yönüne bakmıştı. Minareler, kuleler, kiliseler, hanlar, hamamlar, saraylar, çeşmeler yerinde, henüz yapılmadan yıkılmış bir kent görmüştü.</p>

  <p>"Bu kent," diyor içinden, Üstbostancı'da, yeni kurulmuş bir semtte, çirkin, sevimsiz, uğursuz bir yapının önünde durunca: B Blok, No: <span class="t8">20.</span> Burada, Ufuk adında, gerçekten tutkulu biri oturuyor, tanıyor musunuz? Benden daha tutkulu. Benimki Selmin'le sınırlıydı. Onunki Kısmet'i bırakabilecek kerte sınırsız. Tanıyor musunuz?</p>

  <p>Camlı bir kapı. Camı çok kirli. Dışardan, alttan bir ipe asılarak açılanlardan: Bu zamanda pek çoğu da açılmaz zaten. Aradığım kapı numarası, bu kapı numarası işte. Ama bu kapı, bu saatte açılmaz. İpe istediğin kadar asıl. İçeriden kilitli. Ah bir açılsa!</p>

  <p>İpi çekti Murat. Kapı açıldı. Hiç şaşırmadı. İçeri girdi. Otomatın düğmesini buldu. Giriş ve merdivenler şıp diye aydınlandı. Hiç şaşırmadı. Daire <span class="t8">2,</span> Daire <span class="t8">2</span>... Birinci katta mı, ikinci katta mı? Birinci kattaymış. Kolay. Düzayak.</p>

  <p>Zile bastı. Ufuk çıktı. Uyumamış. Yalnız. Ne kadın, ne çocuk, ne kedi, ne kuş, ne balıklar bir akvaryumda, ne çiçekler, çiçek saksıları, ne de kılıç. Yine de Murat'ı görünce ağzı silme şekerle doldu: Şimdi de yapayalnızlığa kaç yıl dayanabileceğim, diyordum, dedi... Yediği vurgunu ucuz atlatmış, iyileşme döneminde bir Ufuk: Ancak, en dayanılmaz olanı buymuş, dedi. Sürdürdü:</p>

  <p>Bilirsin, yooo ama, sen pek iyi bilmezsin, en iyisi otur da anlatayım. Açlığa on yedi gün dayanmıştım. Susuzluğa beş gün. Soğuğa çok değil; sıfır altı yirmide sadece bir gün. Haydi, bir gün diyelim, olsun bitsin. Kadınsız, hiç boşalmadan tam altı ay. Sonra... Neyse. Neyse... Sen incinirsin... Düşün, benim gibi, muntazaman boşalmadan duramayan, bunu, evvelemirde bir sağlık sorunu edinen biri için hiç kötü değil. Ama, başka acılara dayanıklılığını bundan iyi. Birinde kafamı sekiz kez, şiddetle duvara vurdum. Dokuzuncuda kafayı yardım, bayıldım. Çınardan atlamak yeterliydi, ipin ucunu kaçırdım. Çünkü artık başlamış bulunmuştum. İstesen de duramazsın. Hızın hızı diye bir şey vardır çünkü. Kendi kendimi elektrik akımından geçirdim. Her seferinde daha uzun dayanabiliyordum. Sahi, dün kaç ölü, kaç yaralı? Her kezinde daha uzun dayanabiliyordum. -Koş lan Nuri, Adalar'da, Büyük Sinema'da Kahraman Çavuş oynuyormuş!..- Daha uzun dayanabiliyordum. Öyle demiyorlar mı? Biz bir şey yapmadık, kimse bir şey yapmadı, demiyorlar mı? Kendi göbeklerini kendileri kesmişler; kendi kendilerini tekmelemiş, kendi hayalarını kendi elleriyle burmuşlar, biz bilmiyoruz efendim, bizim hiç haberimiz yok, kimsenin haberi yok, demiyorlar mı? Sonra hani, bizim Eskişehir'de de, berikilerin Sivas'ında da "Atın ölümü arpadan olsun" demezler mi? Bir seferinde de tam on altı saat tırıs koştum. Çatlayacağımı sandım. -Juantoreno, Wagenknecht'i geçmiş. Bir dakka, kırk iki saniye, elli üç salise.- Koşuyor, daha hızlı koşuyordum. Antrenmanların boşa gideceğinden korkuyor, korktukça koşuyordum. Alkış gırla, yüreklendirme gırla! Bütün gazinolarda, meyhanelerde, ışıklı salonlarda; bütün vurdumduymazlık ülkelerinde, tırısa kalkmamızın onları ne kadar eğlendirdiğini, ne kadar heyecanlandırdığını, hayatlarında bundan daha kıyasıya bir yarışı hiç izlemediklerini, büyük ganyana büyük paralar yatırdıklarını görmedin mi? Çatlayacağımı sanıyor, yine de koşuyordum. Yavuz Sultan Selim ağlıyordu. En dayanamayacağım şeyin, Yavuz Sultan Selim'in gözyaşları değil, kadınsızlık olduğunu sanırdım ama, yanılmışım. Ona direncim de, işte gördüğün gibi, hiç kötü değilmiş. Zaten Keloğlan'lara kadın gerekli değildir ki. Kadını severler, ancak kendileri için sevmezler, kurtarmak için severler. Kadınsızlığa antrenman böyle olur. Ama bu antrenmanda da ipin ucunu kaçırdım. Kaçırınca, hadi bakalım, diyorlar adama, daha, daha, daha!.. Dayanıyorsun. Çünkü Ölülerin Smokinsiz Gömüldüğünü bilmiyorsun. Sanki son şeyi sanki ölümü de denemişsin gibi, haydi, diyorlar, daha, daha, daha!.. Sanki öldürmeyi.. hayır bak, onun düşüncesini bile denemedim. Yalnız ölüm deneydışı. Çünkü henüz yaşamadık.</p>

  <p>Ufuk ne çok konuştu. Ama yine güzel konuştu. Selmin'in müzik şölenini Eskişehirlilere sunarken de güzel konuşmuştu: ... şarkılarla ve bayraklarla / Bir bayram günü nümayişe çıktı... Öyle genç... fütursuz... Konuşurken gecenin erkek yıldızı, Murat yerine Ufuk'tu nerdeyse.. Şimdi de, konuşurken müthiş çekiciydi. Zayıf, kavruk, esmer değildi... Hayır, avurtları çökmemiş, ağzı zehirle dolmamış, gözlerinin kıvılcımı hiç eksilmemiş. Boyu uzun, omuzları geniş, sesi güçlü. Çevresine saçtığı, Sel-min'le orkestrasını bile aydınlatan aynı ışık...</p>

  <p>Hayalci Murat! Hayalci Murat!</p>

  <p>Gerçekti. Bu Ufuk'tu işte. Konuşurken bir yandan da teybin düğmesine bastı. Müzik Murat'ın son bestesi. Ama bu şarkıyı okuyan Selmin değil, yepyeni bir ses. Geleceğin ezgisi, odayı doldurdu, camlardan dışarı taştı, pus dağıldı, bungun gece açıldı, <span class="t2">Ay</span><span class="t2">ş</span><span class="t2">ecik'le Sihirli Cüceler'i, Ali Baba ve K</span><span class="t2">ı</span><span class="t2">rk Haramiler, Kaptan Swing, Üç K</span><span class="t2">ı</span><span class="t2">zg</span><span class="t2">ı</span><span class="t2">n Cengâver,</span> hatta <span class="t2">On Küçük</span> <span class="t2">Ş</span><span class="t2">eytan:</span> hepsi, herkes 'Ateşkes' imzaladılar. Mayk Hammer, Müfettiş Harper, CIA, hatta Al Pacino, en sonra Madigan'la Baretta istifalarını verip deniz kıyılarına çekildiler.</p>

  <p>Ufuk, kulağı Murat'ın bestesinde, bir soluk aldı. Gülümsedi: İşte, dedi, ne varsa yine iyi, dayanıklı bir şeyler yapmakta var. Yalnızlık bile o zaman yararlı, hatta gerekli...</p>

  <p>Pencerenin altından <span class="t2">Üç Arkada</span><span class="t2">ş</span> kolkola, neşeyle geçiyorlardı. Külüstür arabaları yine bozulmuştu, ama aldırış etmiyorlardı. Ufuk, Kısmet nasıl? diye sorduğunda Murat onlara bakıyordu. Döndü, hiç olmadığı kadar büyük bir dostlukla gülümsedi. Ufuk'a: Buraya geliyor. Yarın sabah... "Çok özledim," diyor...</p>

  <p>Ufuk'un en yaralı bereli yanlarından bile sevinçler patladı. Daha da pırıltılı bir Ufuk, kendini tutamadı, haykırdı: Ömrümde aldığım en büyük armağan!..</p>

  <p>Fakat sevinci yarım kaldı. Çünkü, üst katta oturan Karl, burada müziğin kötü bir notasını yakalamış, ayağıyla güm güm vurmaya başlamıştı. Ufuk, Karl'ın kendi haykırışından rahatsız olduğunu sandı, utandı. Kendine öfkelendi. Sesini alçalt-tı: Bir kadından söz ederken, hala bize sunulacak bir şeymiş gibi bakıyoruz ona. Daha kötüsü, biz de onlara sunulacak mallarmışız gibi...</p>

  <p>Sustular. Müzik de sustu. Saat geçti. Saatler geçti. Aralarından bağlar, bahçeler, İktisadi ve Ticari İlimler Akademisi'nin bütün oğlanları, kızları geçti: Porsuk, Adalar, Köprübaşı, Hamamyolu, Havaüssü, Cer Atölyesi, Musaözü, erimiş kar suları, karlar arasında boy gösteren kardelenler geçti. Patlayan silahlar, düşenler, koşanlar, haykıranlar, hafif müzikler, ağır müzikler, hafif ve ağır sanayiler, un, bisküvi fabrikaları, çimento ve beton fabrikaları, biten ve bitmeyen geceler geldi ve geçti.</p>

  <p>Gün attı, Haydarpaşa'ya doğru yola koyuldular. Sokağa çıkma yasağının bitmesiyle Gar'ın önünü, kıyıyı, denizin üstünü doldurmuş güvercinlerle, martılara baktılar. Gün yükseldi, gözlerini kamaştırdı, anlatacakları bitmeden de Anadolu Ekspresi geldi. Vagonlardan birinin penceresinde Kısmet; onlara el salladı. İç dünyası yüzüne vurmuş, bu yüzde aşk ve güzelliğin apaçık okunduğu bir Kısmet. Bakışları sevgilisini de, kardeşini de, gardaki bütün öteki insanları da, martıları, güvercinleri de aynı coşkuyla kucakladı. Ancak bir an, bu büyük coşkuyu gerileten küçük bir şey oldu. Kısmet, vagonun basamaklarında yeniden ürkekleşti. Karşısında ne Murat, ne Ufuk, ne de kendisini gerçekten seven, gerçekten özlemiş başka biri vardır sandı. Ama bunda da haklı. Bu da hakkı. Bu sabaha dek ikisi de Kısmet için, ürkmesin, korkmasın diye hiçbir şey yapmadılar ki. Üstelik, bu kente birkaç kez gelip gitmiş olsa da, Kısmet bu kenti yaşamadı. Uzaktan baktı. Sevdi, şaştı, öfkelendi, kırıldı, en kötüsü bu kentten ürktü.</p>

  <p>Murat gelmemişti. Ufuk zaten yoktu. Kısmet çok korktu.</p>

  <p>Artık korkmayacak. İşte bir yanında biri, bir yanında öteki; genç kadını sarkıntılık edenlerden korudular. Tam birer erkektiler.</p>

  <p>Atılıp Kısmet'in çantalarını kaptılar sonra. Çantalar çok ağırdı. Ama Murat'la Ufuk'a tüy gibi geldi. Çünkü erkektiler. Ona, nasıl geldin, kaç gün için, kaç paran var, nerde kalacaksın, ne zaman dönüyorsun, neyle dönüyorsun? diye de sormadılar. Daha çok gelecekten konuştular.</p>

  <p>Ufuk'la birlikte, bütün gece, onun tam kendine göre olan, dağınık, yaşanmış, çözülmüş, eklenmiş, kırılmış, vurulmuş, koşmuş, çatlamış yine de nasılsa ayakta kalmış duvarları arasında da öyle yapmışlardı zaten. Baretta emekli olmuş, Karl, kocaman sakalını göğsüne yayarak birkaç saatçik uykuya dalmıştı. Murat'la Ufuk, bundan sonra artık hep Kısmet'in gelişi ile geleceği konuşmuşlardı. Ufuk'un oturduğu yerde...</p>

  <p>Peki ama, nasıl bir yer Ufuk'un oturduğu yer? Nasıl, tam Ufuk'un kendine göre yani? Bu dış kapı açılacak mı? Murat, o daireyi bulacak mı? Ufuk hâlâ orada oturuyor olacak mı?</p>

  <p>Camı kirli kapının altındaki, ucu halka edilmiş yağlı ipe asılıyor, çekiyor. Giriş kapısı açılmıyor. Buralarda bir zil yok mudur? Kapıcı zili falan? Yeniden bir kibrit çakıyor. İşte, yandaki duvarda, telleri dışarı fışkırmış, düğmesi aşağı sarkmış bir zil. Teller de kopuk. Duvarda bir oyuk. Murat, camı tıklatıyor bu kez. Sessizlik. Her yanından bir şeyler sarkan, sallanan bu kocaman yapıda, ürkütücü bir içine kapanıklık. Salt konutlar mı? Sokaklar, caddeler artık büsbütün öyle. Evli evine / Köylü köyüne / Evi olmayan / Sıçan deliğine...</p>

  <p>Ne yapsın insanlar da Bay Murat Kaymazlı, ellerinde bir canları onu da sana mı bağışlasınlar? Kendini bir dört duvar arasına sokmadan yaşamını sürdüremeyen yaratıklardan onlar.</p>

  <p>Kapıyı yumrukluyor. İlk kat pencerelerinden birinde ışık yanıyor. Sonra, merdivenlerde de soluk bir ışık! Yeraltından bir yerlerden, kuyudan, maden ocaklarından çıkarcasına, lağım çukurlarından, tünellerden, kanallardan çıkarcasına, kirli yüzlü, kuzgun kara bıyıklı biri beliriyor. Gözler kanlı. Kaşlar çatık. Can sıkkın, el belde. Ha vurdu, ha vuracak. Aynı zamanda vurulup düşmekten de korkan bir köstebek. Öyle kuşkulu... Kapıyı açmıyor. Ya vuracak ya vurulacak. Aklına bir üçüncü yol gelmiyor. İnsan gülümseyebilir, kapıyı açabilir, "Arzunuz efendim," diyebilir! "Ufuk bey mi, buyrun, işte şu kat, şu daire," diyebilir. Gelgelelim adam kapıyı açmıyor, "İyi geceler," bile demiyor. Camın gerisinden bağırıyor: "Ne var bu saatte?"</p>

  <p>"Ufuk beyi arıyorum," diyor Murat da, ister istemez çekinik bir sesle.</p>

  <p>"Ufuk, ne?"</p>

  <p>Sahi, Ufuk ne? Ufuk'un bir soyadı yok mudur, şöyle Özyiğit gibi, Eroğlu, Bozkurt ya da Gökalp falan gibi. Böyle adları hiç sevmezdi ki.</p>

  <p>"Bana verdiği adrese göre burada, iki numaralı dairede oturuyor olmalı."</p>

  <p>Kirli camın gerisinde, olduğundan da bulanık, kuşkucu görünen kapıcı yüzü, 'bilmem' diyor: Lahavle!.. Lahavle!.. Bilmiyorum.</p>

  <p>Silkilen omuzlar, sırt dönüp gidişi sonra, o sırtı duvarlara vere vere, koruyarak...</p>

  <p>Murat cama vurup duruyor, çırpınıyor: Durunuz, bakınız, işte adresi bu, burada oturuyor!..</p>

  <p>Adanı çoktan mağarasında. Ancak, ilk katın ışıklı camı açılıyor. Dışarı, emekli bir öğretmen başı uzanıyor:</p>

  <p>"İki numarada sekiz aydır biz oturuyoruz. Burada da Ufuk diye biri yok."</p>

  <p>Demek, Kısmet'e sunulacak armağan da yok. Sevinçleri paylaşmak yok. Suçluluk duygularını altedip, şöyle gönül rahatlığıyla...</p>

  <p>"Siz niçin arıyordunuz peki?"</p>

  <p>Emekli öğretmen gözleri, böyle gecelerde birinin aranmaya kalkışılmasına tek anlam yüklüyor; yanıtı da o doğrultuda bekliyor, ama olmuyor:</p>

  <p>"Arkadaşımdır."</p>

  <p>"Bu saatte arkadaş mı aranırmış?"</p>

  <p>Bir arkadaş, asıl bu saatlerde aranmaz mı?</p>

  <p>Emekli öğretmen elleri, küt diye kapatıyor pencereyi. Perdeyi çekiyor: Arkadaşmış!..</p>

  <p>Neden sonra karısını uyandıracak, emekli öğretmen sesiyle: "Çocukcağız tehlikede miydi acaba? Darda mı kaldı? Alsa mıydım içeri?" diyecektir. Alsa bir türlü, almasa bir türlü.</p>

  <p>Zaten, 'alsa/almasa, olsa/olmasa' arasında iş işten geçti.</p>

  <p>Murat geri dönüyor, ters yönde yine yapayalnız yürüyor. Adım seslerine bir nakarat eşlik edip duruyor: Ağlasam bir türlü / gülsem bir türlü... Yedi yaralı / bir ölü...</p>

  <p>"Buluşsak bir türlü, buluşmasak bir türlü," demişti Selmin de. Artık hiç yumuşatılamaz olmuş, minicik bir ılıklıktan yoksun sesiyle söylemişti bunu.</p>

  <p>Murat, duruyor. Çevresine bakınıyor: Bu sokağa hangi delikten girmiştim ben? Buluşsak bir türlü.. Buluşmasak bir türlü... Böyle demişti. Bense, hep onun eteklerinde, dizinde, kucağında... Yapışkan bir sokak kedisi... "Bitti," dedi oysa kadın. "Bitti nedir, bilmez misin sen?"</p>

  <p>Sokak kedisi tekmeyi yemiştir. İnildeyerek, bir yandan da hala "gel pisi pisi pisi," diye çağrılacağını umarak, kapı önünden gönülsüz uzaklaşmaktadır. Kuyruğu yerlerde sürüklenerek, pek de uzağa gitmeyerek. Sonra işte, bir de ne işitsin? Gevşemiş, yumuşamış bir ses: Gel pisi pisi pisi!..</p>

  <p>Hemen geri koşar, sevinçle, bacaklarına, dizlerine sürtünürdüm. Minicik bir okşama, yakın bir ses dilenirdim. Selmin, önünde sonunda kendi biçtiği kadarını veriyordu. Kimi zaman beklediğinden çok az, kimi zaman çok fazla:</p>

  <p>"Gece beni gazinodan al. Birlikte çıkalım... "</p>

  <p>Şuralarda, yarısı yıkık bir tahta perde vardı. Galiba o çok geride kaldı. Soluk lamba ışığı da. Ana caddeyi bulsam bile, bu saatte artık bir taksi de bulunmaz ki. Adam daha geri dönecek. Bizi nasıl alır da ta karşıya götürür? Bu yana müşteri bırakan biri çıkacak daa... Bir işin sonrasını, yarınını hiçbir zaman düşünemedin Murat! Canım, şurda yarına ne kaldı zaten? Gidip Haydarpaşa'da sabahlasam mı? Kısmet'i karşılamaya gecikme tehlikesi de ortadan kalkmış olur hem... Öyle ya, bir şeyi aklıma koydumsa, yaptım. Yapmadım mı? Bir şeye tutuldumsa, peşini bırakmadım. Yine de kimse güvenmedi bana. Selmin bile... "Yarını yok bu işin yavrum!.."</p>

  <p>Senden kopamıyorum. Herkese, tutkunun ne olduğunu gösteriyorum. Gösterdim. Kaç yıl. Başka ne yarını olacaktı? Tutku nedir, bilmez misiniz siz be! .. Aile, toplum, vatan... Tutku soyut olunca kolay. Tutkunun bir adı, soyadı, elle tutulur bir gövdesi olmadı mı kolay. O zaman sahip çıkmak da, sahiplikten caymak da kolay. Teni tenine değen bir gövdesi olunca ise... -Karnından vurulmuş bir köpeğin yanından geçmiştim.-Esinti yön değiştirdi. Leş kokusu yok.</p>

  <p>Murat, az önce geçtiği yolun, şimdi geçtiği yola hiç benzemediğini sanıyor. İnatla, merakla tozların içine serilmiş köpek leşini aranıyor gözleri. Havayı kokluyor, burnuna değenin leş kokusu değil, onu aynı inatla gerileten hoş bir kadın kokusu olduğunu şaşkınlıkla ayırdediyor. Güneşi doya doya içmiş kayısıların kokusunu çağrıştıran bir koku: Alkış sesleri çok gerideydi. Tek yandan vuran sahne ışığı göz kamaştırıyor, Selmin'den Murat'a vuran ışık onu daha beter köreltiyordu. Alkışlar gitgide daha gerideydi. Annesinin oğlundan hoşnut gülümsemesi, fısıltılar, Kısmet'in utangaç gülümsemesi, sahnenin gerisine çekilmiş Ufuk'un ansızın ciddileşen, düşünceli bakışları uzakta, çok silikti. Murat, dedesinin bağlarında, bahçelerinde olgun kayısıları büyük bir oburlukla atıştırırdı. Dünya şeylerinden, üstüne oburlukla atıldığı yalnızca kayısılar. Orkestradaki gençlerin yüzleri gülüyor, Murat'ın o, sahne üstünde ne yapacağını şaşırmış çocuk yüzüne öyle -bu gülüşlerde biraz da alaycılık var mıydı?- bakıyorlardı. Selmin, elinden tutmuş, onu oralardan çekiyor, götürüyor, götürüyordu. Yanağında ılık bir öpücük duymuştu. Kayısı kokularıyla dolu bir öpücük. Bütün gece yalnız o kokuyla, bu öpüşle sarılı kaldı. Günah korkularıyla, ablasının salt veren, hiçbir şey beklemeden seven yüreğine ihanet duygularıyla sarılı kaldı. İki ateş arasında, bitkin. Gece ilk kez bir şarkısı seslendirilmişti. Eskişehir'in ilerigelenlerinin arkasına sıralanmış iskemlelerde, kırk elli kadar da öğrenci vardı galiba. Şarkısının sözleri yalnız Selmin içindi artık. Genç dinleyicilerin hiçbiri için değildi. Bilmeden Selmin için titreşmişti bütün iç sesler ve bütün tutkular ancak o öpüşle sahibine kavuşmuş, somutluk kazanmıştı: <span class="t2">Söyler isem d</span><span class="t2">ı</span><span class="t2">ş</span><span class="t2">ı</span><span class="t2">m yanar / Söylemezsem içime kor.</span> .. -Dayısı o gün yine ertelenemez bir iş gezisindeydi. Ama ne zaman ablasının evine uğrasa, Murat'ın hep bu şarkıyla uğraştığını görmüş, usanasıya dinlemişti. Hatta, "Ooo," demişti, "bu kez de Yunus Emre oldun çıktın. Ondan etkilenerek taklidini yapacağına, şunu bestelesen daha iyi değil mi? <span class="t2">Söyler isem sö</span><span class="t2">züm sava</span><span class="t2">ş</span><span class="t2">/ Söylemezsem ci</span><span class="t2">ğ</span><span class="t2">erim ba</span><span class="t2">ş</span><span class="t2">.</span> Murat, suçüstü yakalanmıştı, kıpkırmızı kesilmişti. Bilmediği yoktu Ferit Sakarya'nın. Üstüne en çok emek harcadığı, en sevdiği şarkısından soğutmuştu işte, ama artık yapacak bir şey yoktu; renkli dergilerden birinin açtığı yarışmaya göndermişti bile bestesini.-</p>

  <p>Murat, ne zaman bu derginin açtığı yarışmaya katılışını anımsasa, derin bir utanç duymak istemişti, duyamamıştı. Oysa Kardelen de, Metin de, daha başkaları da ne kadar ayıplamışlardı onu. Yalnız Ufuk başına kakmamıştı. Onaylamadığı apaçıktı, ama konserin sunuculuğunu bile kabullenmişti. "Aslolan heves kaçırmamak," demişti. -Dernek, sekiz aydır o adreste emekli öğretmenler oturuyordu?- Ufuk'a ne oldu acaba? Nerede?</p>

  <p>Murat'ın yüreği ansızın acıyla, merakla kavruluyor. Hayır, resimli dergiye o şarkıyı gönderdiği için bir türlü utanamamıştı, utanmasına fırsat da kalmamıştı, ama şimdi, Ufuk'u bunca zaman aramadığı için büyük bir utancı açık seçik duyuyor. Lanetli kayısı kokularını da duyuyor. -İşte, deminki tahta perde bu. Onun berisinden sapacağım.- Önünden bir kedi fırlıyor, bir kedi de onun ardından, geceyi yırtan miyavlamalarla koşuyor: Herkesten utanıyordum, annemden, Ufuk'tan, Kardelen'den, en başta da Ufuk'tan. Selmin'in dudakları tenimin her yanında dolanıyordu, ağzım iştahla açılıyor, onun ağzını arıyordu, korkunç bir geceydi, utanıyordum. Sabah ve öğle ve akşam hiç olmayacak gibiydi.</p>

  <p>"Şarkınızda, halkın acılarını yansıtan bir şeyler var..." demişti Selmin Rifatzade.</p>

  <p>Murat, ertesi günün öğleden sonrasına dek güçlükle yatışmıştı. Bir önceki geceyi kafasından kovmaya çalışıyor, beri yandan da, on dokuz yaşının büyük, yeni iç titremeleriyle Selmin'in oteldeki odasında, elinde bir demet gülle dikiliyordu. Kısmet, Malhatun İlkokulu'nun oradaki eski evlerinin bahçesinden derlenmiş bu kokulu güllerin sap yerlerindeki dikenleri ayıklamış, demetlemiş, pembe bir kurdele ile de bağlamıştı. O bahçeden kime gül sunsa, önceden sap yerlerindeki dikenleri koparır.</p>

  <p>Selmin Rifatzade'yi otelden Murat alacak, evlerindeki çaylı toplantıya o götürecekti. Çalgıcılar henüz uyuyorlarmış. Selmin de kalkmıştı zaten. Öğleden sonrasının iki buçukları falan. Sanatçılar geç yatmışlardı. Konserden sonra kendilerine verilen şölenin ardından, otelde kanyakla kahve içerek sabahın dördüne dek oturduklarını, otelin işlerine bakan Kazım Efendi söylemişti.</p>

  <p>Selmin'in bir gece önce tepesine topuz edilmiş sarı saçları, şimdi fildişi bir sabahlığın omuzlarını dolduruyordu.</p>

  <p>"Ben, daha geç gideceğiz sanıyordum."</p>

  <p>Öyle yumuşak, özür dileyen bir sesti. Bakışları öylesi kadife. Murat, yeniden kıpkırmızı kesilmişti:</p>

  <p>"Biliyorum. Ben... " demişti kekeleyerek. "Bilmem ki.. şarkım için.. yeni çabalarım için.. sizinle biraz yalnız konuşmak istedim de, erken geldim. Rahatsız ettimse... Aşağıda bekleyebilirim..."</p>

  <p>-"Bütün taşralılar gibi, bir bahane uydurup, erkenden damlamıştın odama!.."- Çok sonraları, Selmin'in değerlendirişi bu. O günse:</p>

  <p>"Yoo, yoooo, hayır. Yanınızda hazırlanırım ben. Şimdi hazır olurum."</p>

  <p>Öyle art niyetsiz. Kadınla erkek arasında rahat bir arkadaşlığın olabileceğini, her zaman da ille birbirlerinin üstüne atılmaları gerekmediğini, ayrımında olmadan öyle açık ortaya koyuyor ki... Kötülük Murat'ta. Yeniden uyanan iştahını nasıl yatıştıracağını bilemiyor, kendini insandan uzak, hayvansı bir yaratık olarak görüyordu. Sonra, bu iç bocalamasına yeni bir duygu eklendi, asıl bu duygu örseledi onu: Genç kadın, kendisine herhalde yetişkin bir erkek gözüyle bakmıyordu. Öyle ya, bir çocukla başbaşaymışça rahattı. Sabahlığının göğüslerine doğru inen V yakasını kapatmayı akıl bile etmiyordu.</p>

  <p>"Ooo, güllere teşekkürler. Oturmaz mısınız? Bir kahve iç-sem? Siz de içer miydiniz?"</p>

  <p>Murat, gülleri genç kadının eline tutuşturduğu gibi kapıya fırlamıştı:</p>

  <p>"Şimdi getirirler! .. Ben ineyim.. söylerim... Hem sizi aşağıda beklerim... Rahatsız etmeyeyim..." "Telefonla söyleyebiliriz."</p>

  <p>Murat, upuzun bir yolu yokuş aşağı inerken soluğu kesiliyor. Hayalci Murat! Hayalci Murat! O Hayalci Murat'ın çok değiştiğini sanıyordu. Belki ağır değişmişti, ama değişmişti işte. Yine de, benliğinde eski Murat'tan izler kalmış olması şaşırtıcıydı: Ufuk'u bulursam, yarın sabah Anadolu Ekspresi'nin gara çok neşeli, sahiden, sahici mutluluklar saçarak gireceğini düşledim. Beşiktaş'taki küçük katı da sattım, birtakım pazarlıklar yaptım, ucuz dedim, pahalı dedim, canım yanmadan bütün eskileri attım, eski gazeteleri, resimli dergileri geride bıraktım, bıraktığımı sandım, sonra döndüm, sonra, o bir yığın anı ortasındayken, telgrafı aldım ve Ufuk'u bulursam yarın sabahın çok daha güzel olabileceğini düşledim. Çıkılmayacak bir saatte yollara düştüm; gidilmeyecek bir saatte sabahlıklı bir kadının odasına girdim.</p>

  <p>Kahveyi telefonla isteyebileceklerini söylemişti.</p>

  <p>Murat, otel personelinden birisinin kendisini genç bir sanatçı kadınla odada yalnız görmesinden dehşete düşmüştü bu kez de. Zaten buraya çıkarken o ilk gözüpekliği nasıl gösterebildiği de bir bulmacaydı. Gece, sanrılar içinde öyle acı çekmiş, öyle sabırsızlanmıştı ki. Babasının sağlığında yaptırdığı bu otelin müdürlüğü, uzak akrabalardan Kazım Efendi'ye verilmişti. Ama Murat da, patron tavrını ömründe ilk kez -ve son kez- o anda takınmıştı, elinde bir demet gülle, "Yukarı çıkıyorum!" deyip asansöre atarken kendisini. Geride Kazım Efendi'nin sırıtkan yüzünün kaldığını da biliyordu doğrusu: Murat karıya göz dikti. Eee, hakkıdır artık. Zamanıdır...</p>

  <p>Üstelik şimdi genç kadın, telefonla kahve isteyecek, bildik garsonlardan biri, elinde tepsiyle odaya girecek, anlamlı anlamlı gülümseyerek...</p>

  <p>"Tamam, tamam, ben gideyim, size kahve göndereyim!"</p>

  <p>"İlle siz gidip gönderecekseniz, kahve istemiyorum. Konuşmayacak mıydık?"</p>

  <p>Selmin Rifatzade, ondan sonra bol bol övmüştü Murat'ı: Şarkınızda halkın acılarını yansıtan bir şeyler var. Şimdiye dek okuduğum şarkıların hemen hepsi içtenlikten yoksun. Çünkü bunları yapanlar İstanbul'da, halktan uzak yaşıyorlar. Büyük kent yaşamı onları içtenlikten, duyarlıktan koparıyor, ne için, kimin için bestelediklerini de bilmiyorlar. Yoo, biliyorlar, yalnız para ve ün için. Bizler bozuluyoruz, vurdumduymaz oluyoruz, kendi dışımızda hiçbir şeyin değeri yok. Sizin dünyanızda sesler pür, sözler bir kaynaktan fışkırırcasına doğal...</p>

  <p>Ne kadar alçakgönüllü, ne kadar güzel ve rahat konuşuyor. Fakat, fildişi renkli kaygan sabahlığın yakası, oradaki ince uzun çıplaklık. Çok cömert bir açıklık değil, ama öğretmence de değil, hayır hayır, hiç kışkırtıcı değil; aynı zamanda da görünenden ötesini açma isteği veriyor, öyle birdenbire değil, azar azar, azar azar açılsa, sabahlığın omuzları biraz daha kaysa, belli belirsiz görünen göğüs çizgisi, fildişi aklığın kıvrımları arasındaki gölgeler...</p>

  <p>Çocukken, bazan Kısmet'in koynunda yattığı geceler, nasılsa kanında olağanın dışında bir devinim uçverir, her yanı ısınır, bu sıcaklığın ablasına doğru akıp gittiğini sanır, bütün benliğinin ona akıp gittiğini sanır, minicik ellerini onun bağrına sokar, Kısmet de kardeşine daha sıkı sarılır, öylece uyurlardı.</p>

  <p>Keşke Ufuk'u bulabilseydi. Keşke o otel odasındayken, Kısmet'in koynunda yatışları hiç aklına gelmese, o çocukluk öyle, hiç bilinmedik gizleriyle örtülü kalsaydı! Korkuyordu. Kısmet'ten kaçmak istiyordu. Ağlayarak Selmin'in açık bağrına kapanmak, ta oralara kaçmak, kaçmak..</p>

  <p>Selmin, bir ara elini elinin üstüne koymuştu. Murat'tan korkunç bir ter boşanmış, ardından sıtma titremelerine yakalanmıştı. Genç kadınsa, hala büyük bir doğallıkla halka nasıl bir müzik vermek gerektiğinden, ezilen kadınlara seslenebilmekten söz ediyordu. Altmış dokuzlardı. Murat on dokuzundaydı. Selmin Rifatzade, kadın özgürlüğünü dile getiren şarkılarıyla ünlenmeye başlamıştı. Daha iyi çalışılmalı, daha yaygın bir müzik yapılmalıydı. Murat Kaymazlı, aradığına yakın bir işaretti işte, yarışmada kazanmıştı, Selmin ilgilenmişti, şaşırmıştı, Eskişehir'den böyle bir genç çıkması onu çok heyecanlandırmıştı, tam halkın içinden, doğrusu varlıklı bir ailenin oğlu olduğunu bilmiyordu, ama farketmezdi, zaten ancak onlar öncülük edebilirlerdi, ne kadar da gençti, hiç beklemiyordu!</p>

  <p>"Bundan sonra daha çok çalışmalısın ama ... "</p>

  <p>"Sen" demişti. Evet, birdenbire "sen" dedi! ..</p>

  <p>Murat'ın ağlama duygusu baskınlaştı.. Gözpınarlarını dolduran yaşların şeffaflığını <span class="t2">Lekeli</span> Kadın'lar, <span class="t2">Gece Güzelleri</span> cömert çıplaklıkları, pullar arasından fışkıran göğüsleri, incecik kumaşlar arasından beliren bacakları, kollarıyla doldurdular. Demek Kısmet'e ilk ihaneti Selmin değildi. Ne çok kadın girmişti yaşamına, saflığını çoktan tüketmişlerdi, güzellik kirlenmişti; demek o da bütün erkekler gibiydi işte. Bütün kadınlara hep aynı gözle bakmıştı. <span class="t2">Lekeli</span> Kadzn, tam bir hafta kapalı sinemada gösterilmişti. Satıcı çocuklar, haftasonu alışverişi için kente gelmiş kasaba, köy delikanlıları "Aaahhh!" demişlerdi ince bir sızıyı dışa vururcasına. Selmin Rifatzade'nin incecik bir V şeklinde aşağılara doğru inen bağır açıklığı... Üstüne sarışın tozlar serpilmiş, ölümüne keskin o açıklık...</p>

  <p>"Ahh!" diye bir inilti çıkmıştı Murat'ın ağzından.</p>

  <p>Porsuk Bulvarı'ndan geçen arabaların, kamyonların, pat-patlı bisikletlerin gürültüsü, tahta aksamı formikadan yapılma, cehennemsi sıcak otel odasına tek, büyük bir inilti olarak dolmuştu: Aaahhh! Murat'ın gözpınarlarına biriken yaşlar, pişmanlık, utanç ve mutluluk karışımı bir çağlayan halinde boşalıvermişti.</p>

  <p>Eyy uçup giden ilk gençlik! Eyy gövdeyi büyük sarsıntılarla bırakıp kaçan erdenlik! Oracıkta, yatağın kıyısında sarışın bir çıplaklığa, o yırtıcı ölüm çizgisine kapanan yüz, Selmin'in o "Ahh" iniltisini örten, yatıştıran, Murat'ın hiçbir notayla asla çıkaramayacağı peslikte, ılıklıkta tınısı sesinin:</p>

  <p>"Ne ipeksi bir ten, Tanrım, ne kadar ipeksi! .. "</p>

  <p>Murat'ın her zaman erden bir genç kız tenini çağrıştırmış teni ürpererek, ürpererek. .. Selmin, bu teni incitmeden, ürkütmeden...</p>

  <p>İlkyaz. Porsuk'a değen, o kirli suyu bile usul okşamalarıyla güzelleştiren söğütlerin ince, gümüşsü yaprakları. Murat, kendini o sulara bırakmış, mutlu bir ölümle sürükleniyordu. Bir kadınla sevişmenin, kirlilikten bu kadar uzak olduğunu düşünemezdi. Porsuk'ta ölümün bu kadar güzel olduğunu bilseydi, Köprübaşı'ndaki karşılaşmadan beri Kardelen'den bunca ürkmez, bir yandan da hayranlık duymadan edemediği 'Ufuk abi'sinden ikirciklenmezdi. İncecik, uzun parmakları Selmin'in gövdesini usul usul tanıyordu. Tanıdıkça kanı tutuşuyor, başkaldırıyordu: Hayır, Kısmet'e ihanet değil. Kurtuluş, kurtuluş!..</p>

  <p>"Ağlama," diye fısıldamıştı Selmin, çok sonra. Murat'ın ıslak kirpiklerini kayısı kokulu öpücüklere boğmuştu: "Çocuğum, çocuğum, çocuğum, ağlama ne olur, ağlama!.."</p>

  <p>Dudaklarını Murat'ın kirpiklerinden çekip, delikanlının yüzüne baktı sonra; gülümsedi. Murat da gülümsüyordu.</p>

  <p>Epey gecikerek, Muratların birkaç yıl önce taşındıkları, Yediler Semti'ndeki yeni katlarına gidişleri. Selmin, kapıya dek Murat'ı elinden tutmuştu. Murat, kapıda, sıkılarak, utanarak elini usulca çekti Selmin'in elinden, "bağışla" diye baktı. Boynunu büktü. Selmin, anlayışlı anlayışlı başını sallamıştı, "Şekerim," demişti, minik bir öpücük göndererek.</p>

  <p>İçeri girdiklerinde ilk Kısmet'le gözgöze gelmişti Murat. Ablasının bakışları, sanki kardeşi bir kazaya kurban gitmiş gibi, bir saattir çektiği azabın ardından ansızın rahatladığını söylüyordu. Murat, istemeden gözlerini yere indirmişti. İclal halası: "Ah, nerde kaldınız, nerde kaldınız, börekler buz gibi oldu!" deyip duruyordu. Annesi, zorunlu bir bağışlayıcılıkla: "Merak etmiştik!" demişti salt. Ancak Murat'ın ikinci gözgöze geldiği kimse Kardelen. Yeşillerde muzip pırıltılar yanıp sönüyordu, sanki otel odasında olup biteni biliyor. "Herkes komşu teyzelerle başlar; sen geç kalmıştın, demek sen de nihayet... " demek istiyordu. Murat, Kısmet'in üstelemelerine dayanamayan, kendi günlük yaşamına çok aykırı da olsa, gittiği her yerin tadını çıkaran Kardelen'e yeniden ve daha kötü düşman olmaktan korkmuştu. Sanki o an, en çok bundan korktu.</p>

  <p>Şimdi, gözlerinin önünde beliren Kardelen'e sonsuz bir sevecenlikle gülümsüyor. İlk kez, genç kızın kendisine karşı olan tutumunu apaçık bir biçimde adlandırabiliyor: Taptığı oğlunu anlayarak büyütmeye çalışan bir anaydı o. Anneminki sahiplik dolu hırçın bir sevgi. Kısmet'inki edilgen, özveri dolu bir sevda, Kardelen'inki merak, hayranlık dolu bir istek... Eskişehir'de üç kadın. Üçünün verdiklerini hep aldım, aldıklarımın toplamı bile Selmin'e yetmedi, yetiremedim: Çay masası hazırlanmıştı, ben kem küm ediyordum: Şehrimizi konuğumuza biraz gezdirdim de... Biraz şeye gittik. .. Günday Park. .. Kurşunlu Camisi...</p>

  <p>Herkes Selmin Rifatzâde'yi ağırlamaya koşturuyordu. Yalnız Kardelen; gözleri üstümüzden hiç ayrılmıyor, bilmek, daha çok bilmek istiyordu sanki: Boynundaki tırnak çiziğini gördüm. Olabilir. Yalnızdınız, bu kesin... Çalgıcılardan ikisi hâlâ uyuyormuş. Kâzım Efendi telefon etti. Biri de o sabah hemen dönmek zorundaydı zaten, dönmüş... Demek sen, sanatçının odasına çıktın? Büyüdün, erkek oldun. Oldun, değil mi?</p>

  <p>Bizim yeni salonumuz. Gösterişli eşyalar, işlemeli örtüler, yapma çiçekler, telkâri çay kaşıkları, içliköfteler, hamur tatlıları, suböreği, sigaraböreği, muskaböreği, Kısmet'in Kız Meslek Okullu kekleri, çikolatalı, kremalı, mevyeli, meyvesiz pastaları, İclâl halamın simli kazağı, annemin sımsıkı topuzu, rugan terlikleri, Kısmet'in elişi beyaz organza yakası, -emprime üstüne- ilk kez bugün giydiği, bugün için satın alınmış yaldızlı, yüksek ökçe terlikleri, -buna nasıl yüreklenmişti. Selmin'le yarışa mı çıkmıştı, anlayamamıştım- hepsi karmakarışık bir yumak halinde gözlerimin önünde dönüyordu. Selmin'e tabak uzatırken, sigarasını yakmaya çalışırken, ufacık bir değiş, bir dokunuş tenimi ateşten gömlekle sarıyordu, Blucini dik yakalı beyaz kazağı, -evimizdeki çaya böyle gelmişti, Kısmet'i terliklerinden utandırmıştı, onun yaldızlı iskarpinleri sahnede kalmıştı çoktan- o kazak altında sarı yaldızlı tozanlarla bezeli bir ten; iki göğüs arası, orada, hep orada olmak, orada gizlenmek, oradan hiç çıkmamak istemiştim.</p>

  <p>Murat'ın ayağı bir taşa takılıyor, tökezliyor: Tutku nedir, bilmez misiniz siz be!</p>

  <p>Önündeki taşa bir tekme savuruyor. Soğumuş bir gövdenin iç duvarlarına çarpan buz gibi bir ses. Kime soruyor, kime haykırıyor, belirsiz. Bakınırken, yolun sol yanında karaltılar seçtiğini sanıyor. Hızlanıyor. Yüreğinde bir daralma: Hızlanma-malıyım. Koşmamalıyım. Korkacak ne var? Korkmamalıyım. Tedirginleştiğim anlaşılırsa... şimdi, hiç yoktan... Tek geceni bile programlayamamak. Kültürfizik yapmalısın. Derin derin soluk almalısın. Buralardan bir taksi, bir şey, bir cankurtaran geçmez mi? Kimse evinden kaçmaz mı, kimse bir kadının peşinden koşmaz mı, kimse, çok eski bir tanışı aramaz, genç ve mutsuz bir kadına bir parçacık sabah ışığı taşıyabilmek için bilinmedik sokaklara dalmaz mı?</p>

  <p class="p9">Hayalci Murat!.. Hayalci Murat!..</p>

  <p>Peki ama, nerede kaldı bu Allahın belâsı ana cadde? Nerede kaldı Ferit Sakarya'nın, hem de gözlerimin önünde, tutkunu olduğum kadınla bir meyhaneden çıkıp gidişi? .. Gülerek, gözkırparak, yarın görüşürüz Murat yavrum, diyerek?.. Bu rahatlık, bu dışadönük coşku, bu etkileyicilik. Her zaman başarılı Ferit Sakarya! .. Demek onun yanına dönmeliydim Deniz, demek anne, sen üzülmeyesin diye, her saniye zayıflığımı, beceriksizliğimi yaşamak için... Nerede kaldı bu tren istasyonu? Üstbostancı nerede biter, Bostancı nerede başlar? Oraya inmeliyim, Haydarpaşa'ya dönen son banliyö trenlerinden birini beklemeliyim.</p>

  <p>Karanlıkta aynı çıtırtıları, ayak sesine benzer sesleri işitir gibi oluyor: Tren istasyonuna giden yalnız ben değilim ya? Bu koca kentte geç kalmış ne çok kimse var. Hastası olan, zamparalıktan dönen, kumardan, gazinodan dönen, geciken, sokağa çıkma yasağını unutup, gazinolarda öyle... Mazbutluktan içi geçmiş bu mahallede sefahatçıların işi ne? Sefahat düşkünleri, bir şarkıcıya gözkoymuşları, onların belâlıları, koruyucuları, sürekli sevgilileri hâlâ bekleşiyorlardır. Son dakikaya dek... programın bitmesini... Ama programlar artık erkenden bitiyor. Kimse o kadar uzun beklemiyor...</p>

  <p>Orada, Selmin'in giyinme odasında, yorgun gözler, ince uzun parmaklarında sabırsız çıtırtılarla bekleyip durmuştu. Rakı, sigara, hela, esans kokuları arasında. Uzak, varla yok arası bir kayısı kokusunun özlemiyle, kaçıncı defa oradaydı yine. Ezik-büzük... Hâlâ öğrenci Murat... Bir fakülteden cayıp ötekine girerek: artık hangisine puan tutturursa. Zaten ne fark eder? Hangisinde doğru dürüst ders yapılıyor ki? Neden yapılmıyor, neden yapılıyor; onu da bildiği yok. "Girme," deyip sille tokat dışarı, atarlarsa, girmiyor; koşa koşa kaçıyor. "Gir," diye arkasından iterlerse, girip bir sıraya ilişiyor. Uzun ve zorunlu tatillerde Selmin'in yanından hiç ayrılmak istemiyor.</p>

  <p>Hemen her gecesi, onun sahneye çıktığı gazinoların giyinme odalarında geçerdi. Bestelediği en son şarkının notalarını yanından hiç ayırmazdı: Hiç ayırmazdım. -Ayak sesleri ardımda mı, bana mı öyle geliyor?- Hiç hiç...</p>

  <p>Hiç bitmesin/Hiç hiç. ..</p>

  <p>Murat, ıslıkla böyle bir şarkı çaldığını ayırdediyor: Herhalde ardımdaki ayak seslerinden. Böyle, berbat bir şarkı işte. Unutup gitmiştim. İlk seviştiğimiz gün. "Bundan sonra daha çok çalışmalısın ama," dememiş miydi? Kendisi dışında her şeyi bir yana koyuyor, durmadan çalışıyordum. Yeni yeni şarkılar. Bir tanesiyle bile ilgilenmedi. "Öff Murat, geçti bunların modası canım! Hâlâ hep aynı duygusal çocuksun!.." "Hayır, hayır... Hiç bitmesin... Bu, anladığın anlamda değil... Dinle bak... Yarınlara tutkumuz / Güneşe, özgürlüğe / Hiç bitmesin hiç hiç... " "Haydi ordan! Sana kalmış... Hem görmüyor musun, karın da doyurmuyor... " Demek, halk uyanmış, kadınlar da özgürlüklerine kavuşmuşlardı? Hem bundan habersizdim, hem annemin gönderdiği çekleri ikide bir geri çeviriyordum. Suçluydum, suçluu... Selmin'in çoktandır alaturka şarkılar, şöyle 'bir gece ansızın gelebilirim' türü sallangaçlı şeyler söylediğini göre göre, görmezden geliyordum.</p>

  <p>Programın bitmesini beklerken kulaklarını tıkardı. Ama işitmemesi olanaksız. Bozuk ses yükselticilerden Selmin'in iniltili, iç çekişli sesi çın çın ötmektedir. Assolist değil, altsolist değil; ortalarda bir yerlerde içgıdıklayıcı olmaya çabalayan bir Selmin. Murat'ın suçluluk duygusu katmerlenirdi: Hep benim yüzümden, benim yüzümden! Ne kadar parlak bir başlangıcı vardı. Ne kadar ciddiye alınır, saygıyla dinlenirdi... O da sevdi.</p>

  <p>O da sevdi. Sevişirken bütün dünyayı unutuyoruz. Yine provaları aksattı, programa gecikti yine. "Programın canı cehenneme! Seninle kalmak istiyorum Murat. Seni seviyorum." Yatağın yanında bir şişe içki ve kadehler olurdu.</p>

  <p>Evet, işte, işte, bir saat önce, Ufuk'u aramak için bu sokak lambasının yanından sapmamış mıydım? Pencereden seslenen kimse, emekli bir öğretmene benziyordu. "Burada sekiz aydır biz oturuyoruz. Ufuk, diye birini bilmiyoruz." Sekiz aydır, belki de daha fazla bir zamandan beri Selmin'i görmedim. Aç, susuz, güneşsiz, havasız kalmıştım, Ferit Sakarya'nın paltosundan bozma ceketin içinde -Ayazpaşa'daki kattan Beşiktaş'a-büzüşmüştüm.</p>

  <p>Giyinme odalarında, bir köşeye büzüşür beklerdi. Ah, Selmin'le yine çok yakın olabilseler, içiçe, içiçe...</p>

  <p>Yolun solunda, karanlıkta iki gölge daha kımıldanıyor. Murat'ın içi ürperiyor: Puslu, sıcak haziran gecesinde, içe işleyen bu soğuk esinti nereden çıkıyor? Selmin, kırmızı mantosunun eteklerini savurtarak. .. Astarı kürkten, kırmızı manto.</p>

  <p>Genç kadın, programı biter bitmez, üstünü değişmiş, sanatçıların çıkış kapısına yönelmişti. -Murat, bir adım onun gerisinde, elinde süs püs çantası.- Giyinme odasında bekleyip durmuş genç sevgilisinin yüzüne bakmamıştı bile. Kırmızı mantonun eteklerini savurtarak... Bu hızlı, edalı gidişi bir ân, en büyük engele toslamıştı. Gazino patronu, asık suratla koridorda dolanıyordu. Selmin, onun yanağına bir öpücük kondurmuş: "Yarın görüşürüz abicim," demişti. "Abicim be, şu mikrofonları bir ayarlatsanız. Farkındasınızdır, ses bir patlıyor, bir düşüyor."</p>

  <p>Eskişehir'e iniş yaptığında, Türkân Kaymazlı'nın bile 'hanım hanımcık'lığını kabul zorunda kaldığı Selmin Rifatzâde, su katılmamış bu gazino ağzını nerden bulup çıkarıyordu? Zamanın akreple yelkovanı küçük birimleri göstermiyordu. Gonglarsa ancak saat başlarında çalıyordu. Murat, Selmin'le ilk seviştiği günden beri geçen zamanı tam olarak algılayamazdı. Takvime göre sekiz yıl kadar.... İlk yıl, Eskişehir'den İstanbul'a sürüklenip durmuştu: Selmin Rifatzâde ve grubu yeni bir şarkımı besteleyecekler de anne!.. Eskişehir'de okumayacağım dayı.</p>

  <p>Müziğimi burada geliştirmem büsbütün olanaksız. İstanbul'a gideceğim... Bu kez giriş sınavlarında mutlak puan tutturacağım, dememiş miydim sana Kısmet? Tutturdum işte.</p>

  <p>Selmin'le İstanbul'daki ilk buluşmaları kaçamak buluşmalardı. Her buluşma yeni ve daha güçlü bir buluşma özlemi demekti. Genç kadının annesiyle ablası, çok geçmeden bu coşkulu tutkuyu anlamış, Murat'ı Selmin'in yatağında gördükleri zaman da çok incelikli bir tutum göstermişlerdi. Bir kadına tutulmak, yatağını onunla sürekli paylaşmak Murat'ın erden genç kız ürkekliğinden, toyluğundan hiçbir şey eksiltmiyordu. Sel-min'in tenine her dokunuşu, onun için büyük bir törendi. Tutkunun böylesi, Neval hanımla Belgin'in gözlerini yaşartırdı. Selmin bir tanrıçaydı.</p>

  <p>"Senin sesle mesle işin ne Seli hanım kızım, allâsen?"</p>

  <p>Kırpık kara bıyık, bol kıllı göğüs. Altın künye, şövalye yüzük. Gazino patronu, o tanrıçaya böyle söylemişti. Akları sararmış gözleri ise Murat'taydı: Yine mi bu tüysüz? Hem, sürekli bir sevgili ne demek? Müşteri, sürekli sevgilisi olan artiste güvenmez!..</p>

  <p>Zaman geçmişti. Yine saat başı gongu vuruyordu. Selmin, bu kabzımal görünümlü adamın karşısında eğilip bükülüp duruyordu. Adamın umurunda bile değildi:</p>

  <p>"Biraz daha kıvrak ol, Selmin canım, biraz daha kıvrak... Sen serbest kadınsın, sahnede daha şuh olabilirsin. Delikanlıdan mı çekiniyorsun yoksa? O mu ambargo koyuyor haa?"</p>

  <p>Selmin, yarı şuh, yarı öfkeli bir kahkaha atmıştı:</p>

  <p>"Yok be abi! .."</p>

  <p>Yok be abi!.. Kim takar onu?</p>

  <p>Murat, dudaklarını kanatasıya ısırıp durmuştu. O güzelim coşkulu birliktelik son yıllar kirlendikçe kirleniyordu. En çok, bu kirlenişe alışmaktan korkmuştu. Garipti. Selmin, sanki bile isteye bayağılaştıkça, delikanlının ona karşı olan tensel tutkusu artıyordu. Bir adım gerisinde yürüyordu işte. Elinde, sevdiği kadının süs püs çantası. Gazino patronunun yanından ayrılır ayrılmaz Selmin, şöyle bir dönmüş, Murat'ın yüzüne küçültücü bir bakış fırlatmıştı: Adam haklı! Öyle ya, sürekli bir sevgili, mazbut bir yaşam... Sanki karıkocayız da... Sanki, Eskişehir'de babadan kalma neyi var, neyi yok ayaklarımın dibine döktü de! .. Biliyorum, biliyorum, şimdi atılacak, arabanın kapısını açacak, tuvalet' çantamı bir yana koyacak, hemen elimi eline... Sonra aynı iniltiyle yine, "Seni istiyorum, bana gidelim." İyi ki, anası, dayısı, lalası bir olup o evi açıvermişler. "Git artık," demesem, benim evden hiç çıkmayacaktı. Yeme, içme, sevişme bedava! Oh ne âlâ!..</p>

  <p>Murat'a: "Ayak bağımsın," demişti, daha birkaç gün önce.</p>

  <p>Dakikalar ne kadar&nbsp; hızlı akmaya, saat başları ne kadar&nbsp; çabuk vurmaya... -Öyle ya, sokağa çıkma yasağının başlamasına çok az kaldı işte.- Bu geceyi programlamak istedim. Yarını programlamak istedim, istiyorum. Ufuk'u bulamadım. Bir taksi arıyorum. Ardımdan gelenler....&nbsp;&nbsp; Onlar da herhalde Bostancı</p>

  <p>İstasyonu'na iniyorlar. Oradan trene binmeliyim. Haydarpaşa'da inmeliyim. Garda gecelemeliyim. Anadolu Ekspresi'nin geliş saatini asla kaçırmamalıyım. Uyuyakalmamalıyım. Kısmet'i mutlak karşılamalıyım. Tam şimdi, o da Eskişehir'den binmiştir.</p>

  <p>Murat, bir ân, soluk soluğa duruyor. Gözlerini yumuyor. Çok kısa bir süre.</p>

  <p>Bu süre içinde, kampanalar çaldı, düdükler öttü. Kısmet, gözleri ıslak ıslak, mırıldandı: "Annem belli etmiyor, ama çok üzgün." "Biliyorum"</p>

  <p>"Dayım, İstanbul' da yapamazsın, çabuk usanırsın sanıyordu. Sense büsbütün gidiyorsun... Artık, orada okumak istediğine göre tabii..."</p>

  <p>Her şey yalandı. Murat'ın tutkusu dışında her şey yalan. Herkes birbirini kandırıyor, kanmak da istiyordu.</p>

  <p>Murat, sabırsızlanmıştı. Aile toplantıları, fısıltılar, iç çekmeler, 'eh ne yapalım, oğlumuzun daha iyi yetişmesi için'ler.... Hepsi, ailenin biricik prensinin, Eskişehir'in en güzel, en ince, temiz gencinin, bir şarkıcının peşi sıra gittiğini biliyor oysa. Kısmet, ancak o gün, tren kalkarken, bir ucundan değinmeye yüreklenebilmişti: Sense, büsbütün gidiyorsun...</p>

  <p>Ama sonra, aynı yalana dönmüştü: İstanbul'da okumak istediğine göre, tabii...</p>

  <p>Kestirip atmalı. Kestirip atılmazsa, her üç ayda bir yeni yalanlar. İşte, ötede, Kısmet'i eve götürmek için bekleyen İdris Efendi bile, garda hangi tanışma rastlasa, "Küçükbeyi Üniversiteye yolcu ediyoruz da... " deyip duruyordu. Ferit Sakarya, daha o sabah Ankara'ya giderken, yeğeninin omuzuna pat pat vurmuş, "Eee delikanlı, hadi bakalım, hadi bakalım!" demişti. Göz kırpmıştı. Ne kadar&nbsp; anlayışlıydı. Ama o bile gerçeğin adını koymamıştı. "Hadi bakalım, hadi bakalım!" Yeğenine göz kırparken, bakışlarında kendi ilkgençliğine bir özlem ışığı da çakıp sönmüştü galiba. Ya da belki, Murat'ın Selmin'e tutkusunu ciddiye almıyordu.</p>

  <p>Kompartımanın penceresindeydi Murat. Aşağıda, Kısmet'in solgun, üzüntülü yüzü. Bırakılmışlığa boyun eğen bir sevgili yüzü. Ablasına karşı gönül alıcı, okşayıcı olması gerekirken Murat ansızın:</p>

  <p>"Ne oluyor canım? Cenazem kalkmıyor ya?" deyivermişti.</p>

  <p>Kısmet, 'cenaze' sözünü işitir işitmez omuzları iyice çökmüş, sessiz gözyaşları yanaklarından aşağı süzülmüş, "Aman Allah saklasın, Allah saklasın, Allah saklasın"larla kardeşinin kendisinden kopuşuna, çocuğun ve o büyük, gizli-gizemli bağlılığın son buluşuna boyun eğmişti: Canı sağolsun da!..</p>

  <p>Ama gözyaşları sessizce akıp duruyordu.</p>

  <p>Neyse ki tren çabuk kalkmıştı.</p>

  <p>Babalarının cenazesi de çabuk kalkmıştı. Çok bekletilmedi. Bütün hısım akrabalar, eş dost: yakın kentlerden, köylerden koşup gelmişlerdi. Murat'ın babası tarafından DP'liler, Emin dedesi ve annesi tarafından ise CHP'liler. Eskişehir ve yöresinin bütün ilerigelenleri.</p>

  <p>Caminin avlusundaki başsağlığı dileklerini Emin Sakarya'nın yanında Ferit Sakarya da kabul etmişti. Paris'ten koşup gelmiş. İncecik, gencecik. Murat, onunla dedesinin arasında ilk lacivert takımıyla... Oysa Ahmet bey söz vermişti, o hafta sonu Sakarya'da çulluk avına gideceklerdi. "Bu hafta oğlumu da alacağını. Artık büyüdü," demişti. Damadının beklenmedik ölümü, en çok Emin Sakarya'yı şaşkına çevirmişe benziyordu. Baş-sağlığına gelenlere bitkin bir sesle hep aynı açıklamayı yapıyordu: "Tuğla fırınından dönerken, Santral Yolu'nun bir köşesinde yığılıp kalmış. Çok çalışkandı zaten." Eve, başsağlığına gelenler de benzer şeyler söylüyorlardı: "İhtiyacı mı vardı, yoktu, ama işte, öyle alışmış. Çalışmaya alışmış. Şehirde tuğla fırınını kuran ilk kimse. Atılımcıydı Allah rahmet eylesin. Oteldi, sinemaydı... hep onun eserleri. Allah geride kalanlara ömür versin... Oğluna..." Bunlara karışan bir söylenti de vardı: Dayanamazdı, taptığı adamın, Başbakanın, Kütahya'da çalılar arasında, tavşanlar gibi yakalanışına dayanamazdı... Dayanamadı da zaten...</p>

  <p>Murat'ın amcası bile Ankara'dan kalkıp gelmişti. Burun-Boğaz-Kulak Mütehassısı... Abisi Ahmet Kaymazlı için söylenen hiçbir şeyi işitmiyordu sanki. İşitmemiş gibi yapıyordu. Küstüler. Hiç görüşmezlerdi. Yine de bir ara Murat'ın elinden tutmuştu. Sonra, oracıkta, cami avlusunda, burnundan tutmuştu. O burnu sıkıp bırakmış, çocuğun gözleri acıyla yaşarırken "Hımmm, de bakayım," demişti Murat'a. "Hımmm," demişti Murat da. "Senin burnunda et var. Bir gün Ankara'ya getirsinler de alıvereyim."</p>

  <p>Oysa, bir daha hiç görmemişti amcasını. Galip Kaymazlı, ailedeki cenazelere katılıyordu, düğünlere katılmıyordu. Murat'ın halası İclâl hanıma kalırsa, erkek kardeşi mal mülk paylaşılacaksa ortaya çıkarmış, sonra yine yokolurmuş. Aileden biri, bedava muayeneye gelecek, hastanelerden birine bir tavsiye isteyecek diye ödü patlarmış. İclâl hanım, hep böyle yakınırdı kardeşinden. Onunla ilgili her sözünü de, "Aman, canı sağolsun, ne yapayım," diye bağlardı. "Ekmeğimi o vermiyor ya. Biz kadınız. Baba yanımıza değil, koca yanımıza dayanırız."</p>

  <p>Murat'ın annesi bu genel kuralın biraz dışındaydı galiba. O, baba yanına ve kendine daha çok dayanıyor gibiydi. Kocasının atılımlarından her zaman övünç duymuştu. Bu atılımları kente dönük, zamana açık olarak görüyordu. Babası, Emin Sakarya hâlâ tarımcılığı önemserdi. Türkân hanım zamanla, apaçık gördü: Erkek kardeşi Ferit Sakarya, atılımda, girişimde kocasından da üstündü. Ahmet Kaymazlı'yı ne kadar desteklediyse, kardeşini bundan öte destekledi. Tuğla fırını kiremit, beton fabrikasına; un değirmenleri makarna, bisküvi fabrikalarına dönüşmüştü. Eskişehir'in dörtbir yanında, böylece yükselirken, oğlunun şimdi, bir şarkıcı kadının peşine takılıp gitmesi... "Annem belli etmiyor, ama çok üzülüyor Murat..."</p>

  <p>Murat, uzaktan tren düdükleri işitir gibi oluyor. Sanki bir yarasa, omuzuna değip geçiyor: İstasyon bu kadar uzakta olmamalıydı. Ne yapıyorum? Daha içerlere mi giriyorum, yanlış yollara mı sapıyorum? İyi ama, ardımdan hâlâ gelenler var. İstasyona değilse, evlerine koşturuyorlardır. Ürkecek bir şey yok. Geciktik. Herkes koşturuyor...</p>

  <p>Ardına bakmak, geri dönmek istiyor, ama nedense geciktiriyor bunu. Bacaklarında bir kesiklik, üstünde bir bezginlik duyuyor. Kendini yarın sabaha bağlayan tek şeyin, Kısmet'in gelişi olduğunu bütün gücüyle ve o ân ayırdediyor. Açık, sağlam, somut tek amaç: Yarın onu karşılayacağım!</p>

  <p>Adımlarını büsbütün hızlandırıyor. Hemen, az sonra, bir caddeye çıkacağını sanırken, boş bir arsada yürümekte olduğunu seçiyor. Bu kez gerçekten ürküyor. Bir takıntı gibi. Kısmet de yürüyen trenin ardından koşuyor. Her zamanki çekingenliğiyle, en başta sormak istediğini en sonra sormaya yüreklene-bilmişti:</p>

  <p>"Kardelen'e ne desem?"</p>

  <p>"Ne Kardelen'i?"</p>

  <p>Kısmet'in dertli bakışları, Eskişehir Garı'nın loş ışıkları arasında eriyip gitmişti: Nasıl böyle söyleyebilirsin Murat? Geride her şeyi bu kadar unutmak, unutmak...</p>

  <p>Kısmet, kolları iki yanına düşmüş, upuzun bir beton düzlükte yapayalnız kalakalmıştı.</p>

  <p>Murat, haykırmak istemişti: Senden uzaklaşmayayım diye, Kardelen'i öne sürüyorsun!</p>

  <p>Haykırmamıştı. Kısmet, yeterince yıkkındı.</p>

  <p>Tren, donmuş bir gökyüzü altında, hızla kayıyordu. Murat'ın yüreğinde delice çırpınışlar, Selmin'in, güneşi içmiş kayısı kokulu göğsüne sığınmak için çılgın bir özlem.</p>

  <p>Gazinodan çıkışlarında, arabada, süs püs çantasını bir yana koymuş, genç kadının yüzüne dilenircesine bakmıştı:</p>

  <p>"Bu gece başka bir yere gitmeyelim, eve gidelim ne olur!" Selmin, incecik kaşlarını çatmıştı:</p>

  <p>"Bir işim bitti, şimdi öteki işime mi başlayacağım? Eve gidecekmişiz! Laf. Herkesi eğlendirdik, şimdi de küçükbeyimizi..."</p>

  <p>Sesi, en tiz, en acımasız tonuna ayarlı. Derken, Murat'ın o geceye dek Selmin'de hiç tanık olmadığı acı bir gülüş:</p>

  <p>"O kadar zaman, başka kadınlar için özgürlük, diye haykırdık: kendi özgürlüğümüzü bile elde edemedik!.. "</p>

  <p>Murat, yüzünü buruşturmuştu. Midesi bulanıyordu. Selmin'in, acılı, hattâ hüzünlü sesi yeniden tizleşmişti:</p>

  <p>"Hayır efendim! Şimdi de sizler beni eğlendireceksiniz. Bu saatten sonrası da benim hakkımdır. Hem, kaç kez söyledim; bana, şöyle yap, böyle yap, deme! Haydi, Marsan'lara gidiyoruz. Oradaki partiye çağrılıyım. Bak ama, orada da her saniye bana yapışıp durma!"</p>

  <p>Porsuk suyunu okşayan gümüş tozlu söğüt yaprakları çoktan dökülmüş. Bulanık bir akıntıda ölgün, buruşuk sürüklenmekte...</p>

  <p>"Kendin git öyleyse!"</p>

  <p>Murat, kendi sesini ilkin kendisi yabancılamıştı. Öyle ya, bu zaten kendi sesi değildi. Bu, bir süredir soran, sorgulayan, şu koca kent ortasında sürüklene sürüklene nerdeyse yeni bir varlık edinen genç bir adamın sesiydi. Meyhane gecesinden sonra, bir kez de Belgin'in galerisinde rastladığı o ünlü ozan söylemişti galiba: İnsan koşarken hiçbir şey göremezmiş. Görebilmesi için, durması gerekirmiş.</p>

  <p>Murat da, mide bulantısını bastırmış, yüreği soğuk, heyecansız:</p>

  <p>"Kendin git öyleyse," demişti. "Aa, aaa! Bizimki büyümüş!"</p>

  <p>Selmin'in, bu kez de alttan alan, yarı tedirgin bir gülüşle attığı çığlık. Bu çığlık ardından uzanmış, Murat'ın kulak memesini usul usul okşamıştı.</p>

  <p>Murat, bu okşamadan irkilmiş, geri çekilmişti. -Büyük tutku tiksintiye dönüşmüş... Bundan kötü ölünemez...-</p>

  <p>"Ne oluyor sana be!"</p>

  <p>"Seni sevmiştim!"</p>

  <p>Selmin bir an sarsılmış, şaşkın bakakalmış, ama hemen en edepsiz sesini bulmuştu:</p>

  <p>"Kendini ne sanıyorsun? Erkek mi? Erkek mi? Hıh, erkek! Uyuz, mızmız okşamalar... Ulan, ben erkek diye Ferit dayına derim be!"</p>

  <p>Sonra, arabanın camına başını dayamış, hıçkıra hıçkıra ağlamıştı. Murat, onu avutabilmeyi isterdi. Ama o an asıl istediği dayısının kocaman çenesini patates püresine çevirebilmekti. Sonra gider, kendini bekleyen tabutuna yiğitçe uzanabilir.</p>

  <p>Oysa işte, lacivert takım giysileri içinde, Kurşunlu Camisi önünde, on iki yaşlarındaki Murat, Paris'ten cenaze için gelmiş Ferit Sakarya'nın yanında burnunu çekip duruyordu. Hava çok soğuktu. Şadırvandan su, buz şmgırtılarıyla dökülüyordu. Babası için, "Kütahya'daki tavşan avından sonra ancak altı ay dayanabildi," deniyordu. Erkekler cenaze namazını kılıyorlardı sonra. Şadırvanın gerisinde, üstü yeşil çuhayla örtülü bir tabut vardı. Murat, namaza duranların dışında kalmıştı. En çok o an dayısının yanında olmak istemişti. Külliyenin kalem gibi incecik bacalarına, o bacalardaki üşümüş kuşlara bakıyordu. Üşümüş, göçmen kuşlar... Kuşların birbirlerine sokuluşlarını gördükçe daha fazla titremişti.</p>

  <p>"Gel Muratçığım, hadi gel, üşümüşsün... Ablan çağırıyor, Kısmet, yanımda dursun, diyor. Gel gidelim."</p>

  <p>Ne Kardelen'i? Hangi Kardelen?</p>

  <p>Öyle ya, acılı yeşil gözleri, tarazlanmış, kabarık sarı-kızıl saçları, daracık göğsü, soluk okul önlüğüyle bu Kardelen işte.</p>

  <p>Kısmet, annelerine, "Arkadaşım," demişti.</p>

  <p>Türkan hanım, Meslek Okulu'na o yıl başlayan kızma: "Dengine göre bir arkadaş bulamadın mı?" diye söylenmişti.</p>

  <p>Paris'e doktora yapmaya gitmek için hazırlanan Ferit dayı, Kardelen, adına bayılmıştı. "Şiir gibi... " demişti. İclal hala, yüzünü buruşturmuştu: "Aman, yerinde dursun öyle şiir! Sefaletin şiiri mi olurmuş?" Hala kızları başka bilgiler vermişlerdi: Kızın babası Cer Atölyesi'nde çalışırmış. Bunlar Şemsettin Sokağı'nın arkasında, helası dışarda, elektriksiz falan bir yerde otururlarmış. Kardelen, hallerine bakmaz, bir de okumak istermiş. Zaten anasızlarmış. Küçük erkek kardeşine de, babasına da 'o kız' bakmak zorundaymış.</p>

  <p>Kısmet, öfkelenmişti. Kardelen'in durumlarından hiç de yakınmadığını söylemişti. Çok neşeliymiş. "Sanki biz varlıklıyız da ne oluyor? Kardelen hepimizden neşeli," demişti. Anneleri, buna inanmamıştı. "Bir yığın giymediğin öteberi var. Top-layayım da götür ver bari," demişti. Murat, o ânda Kısmet'in gösterdiği telaşı, camide, Kardelen yanına gelince anımsamıştı. "Olmaaz! Kardelen, yoksulluğunun yüzüne vurulmasından hoşlanmaz!"</p>

  <p>İşte bu Kardelen: "Gel canım, Muratçığım, ablan çağırıyor," diyordu.</p>

  <p>Murat'a elini uzatmıştı. Murat, tutmak istememişti. Onun için şiir, sırçadan bir bibloydu. Kardelen'se... Galiba kavrulmuş soğan kokuyordu. Elleri, çamaşırdan, bulaşıktan morarmıştı.</p>

  <p>Ahmet Bey ailesi o zamanlar daha, Yediler semtindeki yeni apartmana taşınmamıştı. Aşı boyalı konak yavrusunda oturuyorlardı. Kadınlar, bu evin bahçe duvarı önünde toplanmışlardı. Kardelen, Murat'ı oraya götürüyordu.</p>

  <p>Murat, nedense Kardelen'e:</p>

  <p>"Sen de göçmen misin?" diye sormuştu.</p>

  <p>Kardelen'in az önceki sevecen, kardeş sesi gitmiş, ansızın katı, dik bir sesle:</p>

  <p>"Dedem göçmenmiş! Ne olmuş?" demişti.</p>

  <p>Az önce, "Gel canım, gidelim" derken, Murat, bacaların çevresindeki kuşların daha az üşüdüklerini sanmıştı.</p>

  <p>"Senin annen yok mu?"</p>

  <p>"Yok. Senin baban gibi işte, öldü. Senden daha küçüktüm. Beş yaşımda falandım. Ama biliyorum, yanmıştı. .. "</p>

  <p>Yanmak! İnsan yanarak nasıl ölürdü acaba? Soğan kokusunu yanık et kokusu bastırmıştı.</p>

  <p>Kardelen eklemişti:</p>

  <p>"Annem, biz Tatar Mahallesi'nde otururken yandı." Tatar Mahallesi! Ne kötü bir yer. Ne pis! .. Kardelen'in pisliğe, üstündeki soluk önlüğe falan aldırdığı yoktu. Her şeyi büyük bir doğallıkla anlatıyordu:</p>

  <p>"Orada daha çok Tatarlar oturur. Ama biz Tatar değiliz.</p>

  <p>Oraları ucuzdu da ondan... Kiralar falan ucuz yani. Özgür var, kardeşim. O da yanıyormuş. Nerdeyse yanıyormuş. Sonra babam bizi Şemsettin Sokağı'na taşıdı işte, ne yapsın?"</p>

  <p>Duvar dibinde toplanmış kadınların yanına yaklaşırlarken yeniden Murat'ın elinden tutmak istemişti. Murat üşümüş elini hemen lacivert ceketinin cebine sokmuştu. Alışık olduğu kimseler, alışık olduğu eşyalar dışında her şey ona pis geliyordu. Evdeki 'büyük temizlik' günleri için çağrılan gündelikçilerin kullandıkları musluklardan iğrenir, tuttukları kapı tokmaklarını uzun süre dirseğiyle indirip kaldırırdı. Böyle olunca, Tatar Mahallesi'nden çıkma bir kızın elinden nasıl tutabilirdi!.. Üstelik, açıkta bir helayı kullanıyorlarmış. Aklına bu gelir gelmez Kardelen'den yarım adımcık uzaklaşmıştı hatta. Ama onun bunu anlamasını istememişti. Çabuk çabuk:</p>

  <p>"Babamla ava gidecektik bu pazar. Sakarya'ya, çulluk avına gidecektik. .. " demişti.</p>

  <p>Kardelen'in yüzü kederle örtülmüştü galiba. Ama başını hızla silkelemiş, hemen hemen neşeli bir sesle:</p>

  <p>"Yine gidersin," demişti.</p>

  <p>Murat o sıra ablasının kolunu boynunda buldu: "Üzülme Murat, sen üzülme bir tanem... Ah canım, ne kadar üşümüşsün! .. "</p>

  <p>Murat'm omuzuna sanki ikinci bir yarasa daha vurup geçiyor. İçi büsbütün ürperiyor, ayakları birbirine dolanıyor: Hadi ben bu arsaya yanlışlıkla daldım, nereden çıkacağımı da bilemiyorum. Ama bunlara ne oluyor? Apaçık, beni izliyorlar. Apaçık ki peşimdeler... Neden peki? Kaç kişiler?</p>

  <p>Gökyüzünün pusu biraz daha koyuluyor. Birkaç yıldızın soluk ışığı da o pusun ardında eriyip gidiyor. Murat, çook uzaklardan bir tren düdüğü işitiyor: Demek ben ters yöndeyim! Bostancı İstasyonu'ndan çok uzağım.</p>

  <p>Yoo işte, tren Eskişehir Garı'ndan hızla uzaklaşıyor. Hava-üssünün ışıldakları bile çarçabuk geride kalıyor.</p>

  <p>Kısmet'in gözleri ıslak ıslak: Sen üzülme Muratçığım... sen üzülme...</p>

  <p>Başına koyu renkli bir eşarp bağlamıştı. Üstünde külrengi bol bir manto vardı. Henüz on altısında bile değildi, ama hemen hemen Murat'ın anası olabilecek bir yaşta görünüyordu.</p>

  <p>Kardelen de, büyük bir kadın gibi ağırbaşlı, koruyucu: Kısmet'in koluna girmişti:</p>

  <p>"Gelin, annenizin yanına gidelim... Böylesi daha iyi."</p>

  <p>Kısmet, gözyaşlarını o zaman koyvermişti. Başını, Kardelen'in omuzuna bırakmıştı.</p>

  <p>Murat'a öyle geldi ki, herkes gibi ablası da, babalarının ölümünden çok onun için ağlıyor: Ahmet beyin bir taneciği için... Durum, bundan da öte, şaşkınlık vericiydi: Hani Murat Kaymazlı'nın yaşamı upuzun, engebesiz, kaygısız, sorunsuz bir yol olarak programlanmıştı?</p>

  <p>Kırılmış taşlar, kumlar, çakıllar arasında sendelemekte: Başımı çevirip ardıma baksam? Bakmamalıyım. Ürktüğümü anla-mamalılar. Zaten yarın sabah Kısmet geliyor. Ona doğru koşacağım, koşacağım... Kucaklaşacağız...</p>

  <p>Tren gardan içeri girdi bile! Peronda ağır ağır ilerledi. Kısmet, vagonlardan birinin penceresinde. Gözleri yine ıslak ıslak, ama bu kez sevinçten: Muraat! Murat buradayım. Koşma canım, koşma. Düşeceksin!</p>

  <p>Saçlarını kısacık kesmiş. Üstünde ince pamuklu bir gömlek, bir pantolon. On altısında bile bu denli genç olmamıştı. Böylesi kendine güvenli, ürküntüsüz. Kardeşini yine sımsıkı kucakladı. Murat, başını onun göğsüne sakladı: Beni sıkı tut, sıkı tut!</p>

  <p>Kucak kucağalar. Murat'ın sarı kıvırcık saçları ablasının yüzünde uçuşuyordu. Yükseliyorlar, yükseliyorlar... Kısmet, kardeşini göğsüne iyice bastırıyor. Bu kucak öyle güven verici ki. Çocuk, gözlerini açıyor, içinde büyük bir rahatlıkla ablasının yüzüne bakıyor. Kararlı, gururlu bir yüz. Kıyamet kopsa, Murat'ı yine korur. Düşürmez, kaçırmaz. Henüz tentürdiyot içmemiştir. Ufuk diye birini şurda burda görünce, eli ayağına dolanmamış, yüzünü al basmamıştır. Eskişehir Garı'ndan hızla uzaklaşan bir trene bakakalmamış, sesi, "Hangi Kardelen, öyle mi?"</p>

  <p>diye yıkkınlaşmamıştır. Selmin diye biri hiç olmamıştır. Orhan diye biri hiç olmamıştır. Kısmet, Murat'ı hiç utandırmamıştır. Türkan hanım, oğlu, buğdaysı bir kadın gövdesinin yangınlarında eriyip gittiği saatlerde, iki kaşı arasında dikey iki çizgi, o yangın yerinin başucunda nöbet tutmamıştır. Murat'a güzel bir mandolin almıştır: Aman canım, istediği mandolin olsun. Oturup ablasıyla nakış işleyeceğine, bunu çalsın. Başka ne yaramazlığı var ki? Yarın, ite kopuğa saplanacağına varsın müzikle uğraşsın.</p>

  <p>Murat, aylarca bu mandolin üstüne kapaklanmıştı: <span class="t2">Ku</span><span class="t2">ş</span> <span class="t2">uçar / Yavrular /Yuvalarda c</span><span class="t2">ı</span><span class="t2">v</span><span class="t2">ı</span><span class="t2">ldar...</span></p>

  <p>Bazan Kardelen'le Kısmet, başlarını kapıdan uzatırlar, gülüşerek geri çekilirlerdi. Birçok kadın, birçok kız: hep onların, birbirinden farklı sevgileriyle çevrelenmiş, mandolinin tellerine daha hızlı vururdu: <span class="t2">Gö</span><span class="t2">ğ</span><span class="t2">e bak/Ne parlak/Ne ho</span><span class="t2">ş</span><span class="t2">, ne berrak...</span></p>

  <p>Kardelen'in sevgisinden, ilgisinden birazcık tedirgin oluyordu. Garip bir tedirginlikti. Kardelen'i görmediği zamanlar onu çok özlüyordu. Ondan uzak kalmaktan korkuyordu. Gözleri onun gözlerine değdiği zaman, içinde hoş bir ılınma olurdu.</p>

  <p>Selmin, sıkıca tutmuştu elinden. Murat çok sarsılmıştı.</p>

  <p>Şimdi üstüste yığılmış tahtalar arasından geçiyor: Az önce kum çakıllar üstünde yürümüştüm. Çıtırtılarla geçmiştim. Bu çıtırtılar yeni. Başkalarının ayak sesleri. Ardına bakma. Ya da, en iyisi dur. Dur ve sor: Bir şey mi istiyorsunuz? Hayır, hayır, sorma. Başkaları da yolu şaşırmış olabilir. Sığınaklarına bir an önce varabilmek için, kestirme bir yolu yeğlemiş olabilirler. Sen en iyisi sola sap, sola... Tren sesinin geldiği yöne doğru yürü. İşte Ufuk, de; böyle, böyle... Haydi artık çıkalım. Geç kalmayalım. Anadolu Ekspresi'nin geliş saatini kaçırmayalım. Kısmet'i bu çürümüş koca kentte tek başına koymayalım. Birlikte olalım. Yeni bir güne başlayalım. Deneylerimiz var. Deneylerimizi birleştirelim. Eğrilerimiz doğrularımızın, kederlerimiz sevinçlerimizin havası, suyu, güneşi olsun. Hızlı koşmadan önce, dayanıklı koşalım. Yaşamı buna göre örgütleyelim. Bir telgrafı hiç almamış gibi yapmayalım. Birini düşünmüşsek, şimdi onu bulsam ne iyi olurdu, demişsek; yüreğimiz bu denli güçlü bir istekle tutuşmuşsa, bu güçlü isteği duymamış gibi yapmayalım. Biri, bambaşka, alışılmadık bir sevgi örneği vermişse...</p>

  <p>Kardelen de oradaydı. Türkan hanımın, Selmin Rifatzade onuruna düzenlediği çaylı toplantıdaydı. O toplantının fotoğraflarında ... Saçlarını, kırmızı yünden bükülmüş bir bağcıkla toplamış. Türkan hanımın, yüzünü can sıkıntısıyla bunışturu-şuna, İclal hanımın, toplantıya çağrılı başka kadınların, "bu da her zaman Kısmet'in ve Murat'ın peşinde," anlamında kendisine yan yan bakışlarına hiç aldırmıyordu. Onu Kısmet çağırmıştı, yürekten çağırmıştı. Hatta şu resimde, -yerel gazetede ne çıktıysa kesmişim- asıl Kardelen'in Selmin'e üstten bir bakışı var. Ondan öte, kuşkulu bir bakış.</p>

  <p>Belki Murat'a öyle gelmişti. Sanki, pek az önce otel odasında Selmin'le seviştiğini bilen tek kişi Kardelen'di. Oysa en az Kardelen sormuştu. Hemen hemen yalnız o: "Nerede kaldınız?" dememişti.</p>

  <p>Murat'ın gözleri, taa ileride bir dizi sıralanıp giden sokak lambalarında: Ardımdan gelenler birkaç kişi olmalı. Ayak sesleri gittikçe yaklaşıyor... Yaklaşıyorlar... Ben hızlanıyorum, onlar da hızlanıyorlar. Ben yavaşlıyorum... yavaşlıyorum... O ışıklı çizgi buradan kaç yüz metre? Yavaşlamıyorum. Arkadan gelenler de hızlandılar işte. İpi göğüslemek demek, bir süre daha hızın hızıyla sürüklenmek. .. Kısmet anlamıştı. Önünde sonunda benim de gideceğimi yani... Henüz yapamıyordum. Selmin'in ardından koşup gitmek için anneme, Kısmet'e, dayıma karşı bir yalan bulup çıkaramıyordum. Bütün Eskişehir'e... Eskişehir'e karşı... Hepsinden gizli... iki kez Selmin'e telefon ettim. Soluğum kesilirdi. Konuşamazdım. Tenim tenini özlüyordu.</p>

  <p>Murat, özellikle annesinin, hiçbir şeyin ayrımında değilmiş gibi öyle serin duruşuna öfkeleniyordu: Benden ummuyor! Ummasın bakalım. Sanki hep o uslu, uysal, 'kız gibi' Murat'ım da... Sanki kadın nedir bilmiyorum "Benim oğlum kız gibidir teyzesi. Kimseyi incitmez, kimseye yan gözle bakmaz..."</p>

  <p>Koca bir yaz. Koskoca yaz, dar bir kılıfın içinde boğulup durmuştu. Çiftliğe, dedesinin yanına gitmişlerdi. Kısmet'in çok daha yoğunlaşan ilgisi ne kadar&nbsp; bezdirici olmuştu: Muratçığım, bir şey ister misin? Kiraz yer misin?</p>

  <p>Ablasına ters ters bakardı. Yanıtlamak istemezdi. Onu büsbütün yalnızlaştırırdı. Bu kez de pişmanlıklar içinde kıvranırdı, ama eskisi gibi kolaylıkla yaklaşamazdı. Kısmet'e karşı mı suçluydu, ona yakınlık gösterirse Selmin'e karşı mı suçlanacaktı? Sürekli bir suçluluk duygusu. Kesin olan buydu. Sonunda bu tedirginliğe dayanamamıştı. Kente dönmüştü. Döner dönmez Selmin'e telefon etmişti. "Gelsene," diyordu genç kadın, "neden gelmiyorsun? Kaç saatlik yol ki?" Sanki ayaküstü tanışmışlar, gövdeleri birbirine öylesi yakın olmamış! Selmin'in sesinde bir yakınlık varsa bile, salt dostça bir yakınlıktı bu. Sevişen iki insanın yakınlığı değildi. Yüzyüze geldiklerinde de aynı tutum içinde olursa? Buna dayanmayacaktı. Selmin'le buluşmaktan korkuyordu. Beri yandan, her gece onun koynunda yatıyor, kayısı kokularıyla esrikleşiyordu. Gözlerini yumar, teninin her noktasında Selmin'in dokunuşlarını duyardı. Otel odasındaki sevişmeyi kaç kez, değişik biçimlerde yaşadı.</p>

  <p>Çiftlikten dönüşlerinde Kısmet büsbütün geri çekilmişti. Boyun eğmişti. Murat, bazan onun solgun yüzüne bakar, daha düne dek şu yeryüzünde kendisine en yakın olmuş kişiye Selmin'siz yaşayamayacağını söylemeyi kurardı. Sonra hemen cayardı. Kısmet'in sessizliğinde bir ürkütücülük gizli. Ya yine tentürdiyot içerse?</p>

  <p>Kardelen de seyrek uğruyordu. Dışardan akademi sınavlarına hazırlanıyor, birtakım öğrencilerle sürekli tartışıyor, daktilo kurslarına gidiyor, bir dükkana abajurlar yapıp satıyor, her sabah babasını istasyonun oraya götürüyor, her akşam getiriyor, kardeşi Özgür için, "Onu yine ne kadar&nbsp; başıboş bıraktım," diye kendi kendine öfkeleniyordu. Apaçık söylerdi: "Neden gizleyeyim ki Murat, seni bir süre görmezsem huysuzlanıyorum. Ters bir kız olup çıkıyorum. Özgür'ü dövmeye falan kalkıyorum. Babam bana yüktür, sanıyorum. Kazadan sonra... Yatalak olduğundan beri yani... Nasıl söylesem? .. Ona ve kardeşime bakmak bir yük değil, bir onurdu benim için. Kendime güvenimi pekiştirirdi... İnsan yine de, bir yandan sürekli ışık almak istiyor."</p>

  <p>Murat, kendini bir vebalı gibi görüyordu. Kardelen'in neşesini bile söndürüyordu işte. Bütün ışıltıları, bu arada annesinin oğlu için beslediği umutları da söndürüyordu. Önleyemiyordu. Hızla boy atıyor, kilo alıyor, üstündeki gömlek de daraldıkça daralıyordu. Yırtmak. Kaçmak...</p>

  <p>Yeşilçam'da artist olmak isteyen bir kız gibi evden kaçmıştı sonunda. Selmin'e koşmuştu. Genç kadın onunla hemen sevişmemişti. Kapı dışarı da etmemişti. Delikanlıyı sanatçıların gittiği kulüplere götürmüştü. Oralardan içeri girerken, tıpkı Eskişehir'deki müzik şöleninden sonra dinleyicileri selamlarken yaptığı gibi, Murat'ın elinden tutardı. O zaman kayısı kokuları baskınlaşırdı. Delikanlı, ilk dokunuşta uğradığı sarsıntının daha beterine uğrar, bütün gövdesi güçlü bir elektrik akımına tutulmuşçasına titrerdi.</p>

  <p>Selmin onu arkadaşlarına salt "Murat," diye tanıtıyordu, ama bunu öyle söylüyordu ki, ötekiler genç kadının, "Ona tutkunum," demek istediğini anlıyorlardı. Murat, ayrımında olmadan, omuzlarını dikletiyordu, kendinden hoşnut bile oluyordu. Selmin'in erkek arkadaşlarından bazıları delikanlının yanağına usulca dokunur, ama sesleri yüksek: "Ne şeker çocuk bu!" derlerdi. Murat'ın en içinden çıkılmaz ikilemi o zaman uç-veriyordu. Selmin'le yalnız olmayı yeğlerdi. Onunla hep başbaşa, hep gövdesi gövdesiyle içiçe olabilse! Bunu istemeye yüreklenebilse!.. Girdikleri kalabalıklarda bunalmış, yorgun, bitkin düşmüştü. Selmin ise hem çok yakın, hem uzak tutumunu sürdürmüştü. Elinden tutmuş, yanaklarından sık sık öpmüştü. Murat'ı, sevgilerini kutsuyordu sanki. Murat, bu yüce ilişkiye değer olamadığına inanıyordu. İstediği tek şey, Selmin'in gövdesiyle buluşmak. Öylesine utandı ki, sonunda bu utanca dayanamayarak, bu kez de geri, Eskişehir'e kaçtı.</p>

  <p>Eve dönüşünde, başta annesi, kimse İstanbul'a gidişinin nedenini sormamıştı. 'Hiçbir şey olmamış gibi yaptılar.' Herkes suskun: Üstüne varmayalım, üstüne varmayalım. Bilmezden gelelim. Geçer. Gençliktir.</p>

  <p>Türkan Kaymazlı, herhalde böyle düşünmüş, evdekilerden de böyle istemiştir. Bu arada mutlaka erkek kardeşine danışmıştır. Ferit Sakarya, kocaman çenesini ışıldatarak gülmüş: "Hepsi doğal. Murat geç bile kaldı," demiştir. Büyük suskunluk, konunun aralarında uzunboylu tartışıldığını kanıtlayan bir suskunluktu.</p>

  <p>Pek çok ter dökme, kızarıp bozarma pahasına da olsa, Murat artık Selmin'e telefonlarını gizlemiyordu. Evde asıl derin suskunluk o zaman boygösterirdi: Bilmezden gelelim, bilmezden gelelim...</p>

  <p>Murat İstanbul'dan yanında yeni bir gitarla dönmüştü. Okulla ilgisini kesmiş gibiydi. Eski arkadaşlar büsbütün saldır-ganlaşmışlardı: Herkes bir savaşım verirken, sen... Hadi lan oradan! Hanım evladı, sen de! .. Ne o tüysüz, yoksa karı seni dehledi mi? Boşgeçin onu, onun bireysel sorunları var! ..</p>

  <p>Ürkmüştü. Sokağa, Köprübaşı'na, sinemalara hiç çıkmaz olmuştu. Odasına kapanıyor, yalnız aşk şarkıları besteliyordu. Nerdeyse, kendinden bile gizleyerek... Korkular, suçluluk duygularıyla da olsa yalnız aşk şarkıları ve yalnız Selmin'e olan duygularını dışa vuran şarkılar yapıyordu. Kaçamıyordu. Sanki buna zorunluydu: "Bundan sonra daha çok çalışmalısın ama!.." Kendiliğindenlik çoktan çekip gitmişti. Dışarı çıkarsa, hep arka yollar...</p>

  <p>Kardelen'e rastlayışı tam böyle günlerin ortasında.</p>

  <p>Eskişehir'e sulu, vıcık vıcık bir kar yağıyordu. Kirli, kül-rengi bir kar. Caddeler, sokaklar yağlı çamurla yapış yapış. Kardelen, Odunpazarı'nın oralarda, koca bir tüpgazı yüklenmiş gitmektedir. O tüpü, kar gibi beyaz, ipeksi Murat'ın taşımasına izin veren bir Kardelen bu: Sağol Murat. Görüyor musun işte, babama, Tatar Mahallesi'ne giden yolun başındaki büfeyi tutamadık. İstasyonda, evde yaptığımız yağlı börekleri satıyor. Hem oyalanıyor, hem de... Sözde daktilo kurslarına gittim. Hiçbir işe yaramadı. Böreklerin yanına, bir güğüm de salep, böyle, kışları... Ben hazırlayıveriyorum, babam satıyor. Hiç de fena kazanmıyor. Kısmet'e uğrayacağım, elim değmiyor. Pazarları evdeyim. O bana gelirse çok sevinirim. Ooo tabii, Kız Meslek Lisesi'ni bitirip çoktan eve çekilmiş, koca bekleyen hanım hanımcık bir Kısmet'i de pazarları dışarı salıvermezler, değil mi? Sen getirsene... Ama sen artık tabii... İşin yok da kızlara bekçilik edeceksin. Tüpü bıraksana, şuraya biraz ilişelim. Leş gibi ağırdır bu da... Öf be, soluk soluğa kalmışım. Hava berbat. Nefes alınmıyor, ondan. Hiç sevmem şu karla yağmur arası şeyi. Bütün pislikler dışa vuruyor. Ne uzun sürdü bu kış da, lanet olası! . . Sen şimdi dersin ki, bu durumda bir de yüksek tahsil neyine? Herhalde, Ufuk'a ve arkadaşlarına yakın olmak istiyorum. Yoksa, dolap beygiri gibi, körkörüne dön dur. Bir yandan bu, bir yandan sana yakın gelmek... Bu sefer de sen okulu boşluyorsun. Sana yakın durmak istemiştim, biliyorum. Saklayacak değilim. Bu arada hanyadan Konya'dan haberim oluyor biraz. Ama artık kösüldüm be Murat. Üstelik, hem toplumda bir yer edinmek için üniversite müniversite diye göbeğimi çatlatıyorum, hem en başta ben, 'boykot' diye haykırıyorum. Şimdi, tüpü taşırken can burnuma geldi. Ansızın buldum, inan: Derslere girilmezse evde yağlı börekleri rahat rahat hazırlarım... Neden gülüyorsun? Ben utanıyorum. Dayına mı söyleyeceksin? Ne söyleyeceksin ona? Bankanızda ya da otelinizde, ya da fabrikalarından birinde bana bir iş vermesini mi? Sekreterlik, daktiloluk... "Aloo? Buyrun beyefendi! .." Olabilir. Neden gittim zaten o kurslara? Ama sizin yerlerinizde istemem. Neden istemem? Çünkü seni seviyorum. Hem de çok, pek çok. Seninle öpüşmek möpüşmek bile isteyebilirim. Sense, yalnız benden değil, bütün kızlardan kaçıyorsun. Olmayacak birine gidiyorsun. Seni tanıdığımı sanıyorum. İstesem, ben de seni o sarı perçemli gibi baştan çıkarabilirim. Fazla yumuşaksın. Gözgöze geldiğin hiçbir canlıyı yok sayamazsın. Bana acıyabilirsin. Seni en zayıf noktandan yakalayabilirim. Ama istemiyorum. Bizim yerli filmlerimizde olduğu gibi öyle patrondan, patron oğlundan, yeğeninden falan gebe kalmak hiç işime gelmez. Aslında seni neden sevdiğimi de pek bilmiyorum yaa... Sevmemem gerek. Çünkü sen, ne bileyim, her şeyden çok kopuksun. Hayattan kopuksun. Sokaklar, sokak araları, izbeler, ağır işler umurunda değil. Evet, çok yakışıklısın. Fazla sevimlisin. Seni bundan ötürü mü seviyorum, çok yalnız olduğunu sandığım için mi, inattan mı seviyorum, senin erişilmez bir delikanlı olmadığına, bir Kardelen'in de sana denk, senden öte olabileceğine kendimi ve herkesi inandırmak için mi, sana acıdığım için mi, bana ve başkalarına muhtaç olduğunu sandığım için mi; gözgöze gelsek bayılacak gibi oluyorum, bu mu? Nasıl bilebilirim? Utanma, utanma... Ne var utanacak? Çocukluğumdan buyana üstüme baskı kuracak kimse olmadı. Başıma buyruk büyüdüm, koşullar öyle gerektirdi, öyle oldu; erkenden büyümek zorunda kaldım, her insan hayatta sipsivridir, kendi başına buyruktur, kendi kendinden sorumludur, diye bildim. Onun için, şurdan geçenler bizi yan-yana görünce ne derler, ben böyle yaparsam ne denir; aldırmam. Aldırmak aklıma gelmez. Sen aldırırsın, tedirginsin. Bak, kızarıp bozarma, bir şey daha söyleyeceğim. Sana aşık olmaktan hoşnut değilim. Belki en çok bundan hoşnutum. İçimde seni dolaştırmakla kendimi başka oğlanlardan, öteki erkeklerden korunmuş bile duyuyorum. Gönlümde sen oldukça, bizim gibi kızların başına gelebilecek hiçbir bokluk gelmeyecek benim başıma, kötü mü?</p>

  <p>Kardelen bunları tıpatıp böyle mi söyledi ki? (Besbelli geçen zaman kendi dilini konuşuyor.) Kardelen'in o gülüşü de... Her şeyden, onun gövdesinden koparılıp alınmış bir gülüş. Alınmış, yakaya takılmış, taa, kartlara boyanan kar çiçeklerinin petallerine dek taşınmış. Oysa ayağa kalkmıştı. Tüpü yüklenmişti. "Ufuk'u tanıdığım iyi oldu ama," demişti sonra. Sonra da o gülüşü işte: "Boşveeer, biz ne cenazeler gördük!"</p>

  <p>Her şey yalan. -Ardımdan geldiklerini sanmam yalan. Bir kuruntu. Hep cenazeler görmek, o cenazeleri bekler olmak, kendi ölümümüzü bekler olmak... İşte sola saptım, onlar da saptılar. İşte durdum, onlar da durdular... -Her şey yalan. Yalnız sulu kar, yerlerin ağdalı çamuru, Kardelen'in tüpü yüklenişi, tüpün altından sentetik elyafı baskın kumaştan etekliğine bulaşan... -Murat'ın içinde boğuntular. Soluk darlığı.- O da gülümsemeye çalışmıştı. Hatta Kardelen'in ardından bir adım atmıştı: "Bir beste daha yaptım. Yepyeni. Bir gün istersen dinletebilirim sana... Bu öyle bir şarkı ki..." Uzanmış, tüpü yeniden Kardelen'den almak istemişti: Bu öyle bir şarkı ki Kardelen, öne çıkan büyük gürültünün, nerdeyse bir gökgürültüsünün altında minicik kış çiçeklerinin açışı. ..</p>

  <p>Bunu söyleyemedi. Söyleyemediği için sevindi sonra. Kardelen bile çarçabuk boşveriyordu. "Boşveeer," demişti zaten. "Boşveeer, hiç vaktim yok. Senin kadar, belki senden çok müziği, kitabı, bütün güzel şeyleri seviyorum. Ancak, hiç vaktim yok. Beni en fazla bu öfkelendiriyor zaten. Zaman ayrılması gerekli bütün bu şeylere zamanımın kalmaması... Sende çok olan, bende hiç yok!"</p>

  <p>Ne Kardelen'i Kısmet? Hangi Kardelen? Bu Kardelen mi? Sesi hâlâ başkaldırı, kendine güvenle yıkkınlık arasında gidip geliyordu: "Şu dünya ne garip değil mi? Kimi zaman bir yolu bulunuyor üstelik. Kazadan sonra babamın Cer Atölyesi'ndeki arkadaşlarının bize nasıl yardım ettiklerini düşünüyorum da... Aralarında para toplamışlardı, kaza sigortası çıkınca ödersiniz, demişlerdi. O kaza sigortası hâlâ ödenmedi, ama babam da onların çocuklarına ders çalıştırıverdi. O babaların buna zamanları yoktu. Babam artık yürüyemez olduğuna göre, onun zamanı çoktu. İyi işte, onda olmayan buna, bunda olmayan ona... Ama şimdi seninle benim aramda böyle bir şey olamıyor. Sende olmayan bana, bende olmayan sana, denemiyor. İnsan ne acayip, değil mi?"</p>

  <p>Sesi titredi mi? Gövdesi yana eğik, ağır bir gaztüpünü taşıyan Kardelen...</p>

  <p>Uzaklaştı, uzaklaştı...........................</p>

  <p>&mdash; Ağladı mı?</p>

  <p>&mdash; Galiba ağlamadı.</p>

  <p>&mdash; Sen neden ağlayacak gibisin?</p>

  <p>&mdash; Bilmiyorum Ufuk abi... Kardelen bile "Boşveer" dedi.</p>

  <p>&mdash; Kardelen, demeyi seviyorsun.</p>

  <p>&mdash; Dayım, "Şiir gibi," demişti coşkuyla. İlk işittiğimde beni üşütmüştü.</p>

  <p>&mdash; Kardelen... Sahi, kimin aklına gelmiş? Kim koymuş bu adı ona? Hiç düşünmemişim.</p>

  <p>&mdash; Kısmet'in anlattığına göre... O da, Kardelen'in babasından dinlemiş... Karlı buzlu bir günde doğmuş.</p>

  <p>&mdash; Bir çay daha iç.</p>

  <p>&mdash; Karlı buzlu bir günde doğmuş. Soğuk, katı bir toprak üstünde. Bebeği ısıtamamışlar. Yaşamaz sanmışlar. Ad bile vermemişler. Ölmeyince, yaşamakta diretince de 'Kardelen' demişler.</p>

  <p>&mdash; Kalkalım Murat. Benim işbaşı saati... Dönüşünde, yani dönersen, beni ara...</p>

  <p>"Bozkırda, cılız kuru dallara asılmış buz sarkıtları yanından geçersin. Dağlara doğru tırmanırsın. Karlar koyulur. Buzlar, dallardan taşar, kirpiklerine bile asılır. Her yan boşlukta titreşen gümüş tellerle donanmıştır. Karların tam erime anında ortalık dona kesmiştir. Bir donma anı. Her şey kaskatı. Derken bir su şırıltısı işitirsin. Karlar, buzlar arasında bir akarsu. Aynı suların kıyısında onları da görürsün. Tam da buzla akarsuyun sınır çizgisinde, akımsı pembe gülücükleriyle kar çiçekleri... En çok da bir olmazlığın gelinleridir. Sana gülümserler, seni ısıtırlar... "</p>

  <p>Yarın sabah. Kısmet, tam da kompartımanın penceresinde ürkek ürkek bakınırken: Burdayım, burdayım Kısmet! Gece yatmadım. Uyuyakalmaktan korktum. Garda bekledim. Bu sabahı örgütledim. Ufuk'u da bulmak istedim, bulamadım. Ama karşılama törenini tam saatine göre programladım. Telgrafını aldım. İşte gülümsüyorsun. İşte ben de ısıtıyorum.</p>

  <p>...Her yan dona kesmiştir. Derken bir su şırıltısı işitirsin. Karlar, buzlar arasında yalnız bir su. Aynı suların kıyısında, tam da buzla akarsuyun sınır çizgisinde onları görürsün...</p>

  <p>"İşte, Kardelen diye bunlara diyorlar," demişti bir kış avında Ferit Sakarya.</p>

  <p>Murat'a, havada asılı kalan gümüş tellerinden söz etmişti.</p>

  <p>O gün tam altı çulluk vurmuştu.</p>

  <p>Usul, sessiz; kuru dalları, otları çıtırdatmadan, artık hiç konuşmadan. Bir donma anı: Güm! Güm! Güm! .. Çulluklar artlarda düşüyordu.</p>

  <p>Tam da geri dönmüşken artık, ağzını açıp tam da: "Peki ama deminden beri neden hep peşimden? .." diyecekken, şaşkın bakakalıp...</p>

  <p>Yer gök kapkara. Murat, o sınırsız karanlıkta ağır ağır kayıyor. En son anımsadığı, beynine inen ağır bir cisim. Kasıklarında birkaç tekme. "Vurun lan, vurun!" diye homurdanıyor biri. Karanlığa çıkmış kedi gözleri gibi, üç dört çift göz üstünde: "Vurun vurun... Öyle her dilediği saatte, her dilediği yerde elini kolunu sallayarak dolanma rahatlığı olmadığını anlasın... Herkes anlasın, herkes anlasın! .. "</p>

  <p>Murat, hâlâ kayıyor: Telgrafını aldım Kısmet. Garda bekliyorum. Zaten ilerdeki ışıklara birkaç adım kaldı. Orada bekle, sakın ürkme. Ürkme. Hiçbirinizi unutmadım. Seni unutmadım. Sen, Ufuk, Kardelen... Yeniden toplanırız. Kaldığımız yerden, duygularımızı bilgilerimizle donatarak. ..</p>

  <p>Hayalci Murat! Hayalci Murat!..</p>

  <p>Murat'ın burnundan kanlar boşanıyor. Kesintisiz karanlık, şaşırtıcı biçimde bir tek direkten aklıkla benekleniyor. Ancak, öylesi uzakta bir ışıklı nokta ki!</p>

  <p>Murat, Anadolu Ekspresi'nden inen Kısmet'in bu ışıklı beneği seçememesinden korkuyor. Beyninde büyük, dayanılmaz bir uğultu. Çulluklar tek tek düşüyor. Kısmet, garda yapayalnız: Murat telgrafımı almamış ya da aldırmamış!</p>

  <p>Kedigözleri sönüyor. Adım sesleri uzaklaşıyor, karanlıkta eriyor. Murat, dikenli telllerle eski kalaslar arasına düşüyor: Ne tuhaf, kar çiçeklerinden onca duyarlı bir sesle söz açan adamın tetiğe dokunan parmağı hiç titrememişti. Ama galiba, kesintisiz karanlıktaki direkten ışıklı benek, bir ân yerinden sıçradı.</p>
</body>
</html>
