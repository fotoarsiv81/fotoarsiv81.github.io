<?xml version='1.0' encoding='utf-8'?>
<html xmlns="http://www.w3.org/1999/xhtml" lang="" xml:lang="">
  <head>
    <title>index</title>
    <meta name="generator" content="pdftohtml 0.36"/>
    <meta name="author" content="pc"/>
    <meta name="date" content="2014-12-21T17:44:24+00:00"/>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre4" id="calibre_pb_0">LONDRA</p>
<p class="calibre1">11 Şubat 1639</p>
<p class="calibre1">Bir kadırganın pruvası Thames nehrinin üstüne çöken sisi yarmakta.</p>
<p class="calibre1">Güvertede,  Fransisken  keşişlerin  iç  karartıcı  giysileri  içerisinde  okudukları, "Ölülerin  Ruhu  İçin"  adlı  duanın  mırıltıları  arasında  gemi  ağır  ağır  yanaşıyor.</p>
<p class="calibre1">Orada,  sönmek  üzere  olan  yüzlerce  mumun  titreşen  alevi  ardında  ve  çiseleyen yağmur  altında  devasa  bir  katafalk  yükseliyor.  Tehditkâr  bir  kalabalık,  iskele parmaklıklarının  yanında  birikmiş.  İnsanlar,  Stuartların  ikametgâhı  Somerset Hall'e  kadar,  cenaze  alayının  geçeceği  halı  boyunca  yığılmış.  Altı  muhafızın taşıdığı tabut iskele köprüsünü geçiyor.</p>
<p class="calibre1">İşte o an, sisin içerisinden, tek başına, dimdik duran bir kadın silueti beliriyor.</p>
<p class="calibre1">Kadın,  alayın  ardı  sıra  ilerliyor.  Geniş,  bol  ve  kolsuz  mantosu  onu  gözlerden saklıyor.  Peçesinin  ardında  kime  ağlıyor  bu  kadın?  Kocasına  mı?  Aşığına  mı?</p>
<p class="calibre1">Kendi yaşamına ve yaşamının özünü oluşturan babasına ağlıyor.</p>
<p class="calibre1">“Ünlü ressam Gentileschi dört gün önce hayata gözlerini yumdu.”</p>
<p class="calibre1">Sayın  Majesteleri  çok  üzgün.  Yeteneğinin  farkında  olan  bütün  sanatseverler üzüntülerini  bildirirler."  Toscana  büyük  dukalığından  bir  görevli,  I.  Charles  ve İngiltere Sarayı hakkında yazdığı raporda böyle bir ifade kullanıyor.</p>
<p class="calibre1">Sabahın erken vakitlerinde Londra'da toprağa verilen sanatçı, sonuçta bütün Avrupa'da  ünlenmiştir.  İspanya  kralı  IV.  Philippe,  Fransa  kralı  XIII.  Louis,  Papa VII.  Urbain,  hepsi,  hepsi  de  onun  tablolarının  duldasında  düşüncelere dalmaktadırlar.  Ressam,  Roma'da  Quirinal  Sarayı'nda,  Lüksemburg  Sarayı'nda, Hampton  Court  Sarayı'nda  çalışmıştır.  Arkasında,  Pisa'dan  Floransa'ya, Cenova'dan Turin'e, Paris'ten Londra'ya kadar onu en büyükler katına yükselten bir yapıtlar bütünü bırakmıştır. Kendisiyle karşılaştırılabilecek sanatçılar Rubens ile Van Dyck ise, onun açtığı yolda ilerleyecektirler.</p>
<p class="calibre1">Katolik  ve  "Papa  yanlısı"  bir  İtalyan  ressam,  bu  yoldan  sapmış  topraklarda ününe  değer  bir  mezar  bulmayı  umamazdı.  İç  savaştan  hemen  sonra,  Stuart Hanedanı'nın  mutlak  egemenliğini  sonlandıracak  din  savaşları,  Londra'nın  dört bir  yanında  patlamaktadır.  Kral,  kendisinin  mezhebini  değiştirmeye  ant  içmiş</p>
<p class="calibre1">karısının Katolik çevresine iyi davranmakla suçlanmaktadır.</p>
<p class="calibre1">Şu  berbat  şubat  sabahında,  Orazio  Gentileschi'nin  naaşını  taşıyan  insanlar, düşmanca  bakan  Püriten  kalabalığının  orta  yerinde  kendilerine  yol  açmakta zorlanıyorlar. Roma'daki ayin alaylarına öykünen -gümüş şamdanlar, İsalı haçlar, tütsü  kapları  ve  kutsal  anmalıklarıyla-bu  cenaze  töreni,  bir  "putperest"  olan ve kimselerin  tasvir  etmemesi  gereken  şeyleri  resmetmeye  kalkışan  şu  resim yapıcısı  için  bu  kadar  tantana,  tüm  bu  şaşaa,  Protestanlarla,  tasvir  ve  put düşmanlarının öfkesini artırmakta.</p>
<p class="calibre1">Keşişler,  düzgün  sıralar  halinde,  parktaki  çeşmelerin,  merhumun  İtalya'dan getirttiği  heykellerin  -çıplak  kadınlar  ve  su  perileriarasından  kara  bir  yılan  gibi kıvrılarak ilerliyor.</p>
<p class="calibre1">Emin  adımlarla  ilerleyen  kadın  silueti,  sarayın  batısına  kurulan  zafer  takını geçiyor.  Alçı  ve  kartondan  yapılmış  bu  geçici  yapı,  tabutun  Somerset  Hall'e görkem içinde geçişini daha bir vurguluyor.</p>
<p class="calibre1">Kortejin  ardından  gelen  kalabalık  çim  sahayı  geçiyor  ve  cenazenin  konduğu yerde  toplanıyor,  halk  yanlış  bulduğu  ve  onaylamadığı  töreni  yine  de  görmek istiyor.  Halk  arasında  Gentileschi'nin,  kraliçenin  kilisesinin  mihrabı  altına gömülmek  şerefine  erişeceği  söylentisi  dolaşıyor.  Bu  kiliseyi,  kocası  İngiltere kralından almak için HenrietteArtemisia Marie de France on yılını verdi. Bu onun kadınlığının, kraliçe oluşunun ve Katolikliğinin zaferidir. Ortalıkta, kralın katline dek gidecek bir halk hareketinin belirtileri dolaşırken, sarayın Katolik ressamını oraya  gömmesi  XVII.  yüzyıl  kasalannı  tamtakır  bırakan  mutlak  hükümdarların Avrupa'sına da bir son vermekle aynı anlama geliyordu.</p>
<p class="calibre1">Krallar,  bakanlar  ve  papalar,  ölçüsüz  bir  açgözlülükle  birer  koleksiyoncu manyağı  haline  geldiler.  Sanat  her  zaman  için  varsıllığın  dışavurum  göstergesi olmuştur. Öte yandan XVII. yüzyıl mesenlerinin elinde ressamlar ve heykeltraşlar, alım  satımla  propaganda  aracı  ve  şantaj  silahı  olup  çıktılar.  İtalya'da  Bernini, İspanya'da Velasquez, Flandre'da Rubens için de durum böyleydi.</p>
<p class="calibre1">Her biri komşusunun açgözlülüğünü kullanıyor; bir dahiyi bir süre için elinde tutmayı başaran güç sahibi biri, ötekisine, unvan, mülk, savaş ya da barış sunuyor.</p>
<p class="calibre1">Sözün  kısası,  o  1639  yılında,  sanat  iktidarın  mihenk  taşı  olmuştur;  sanatçı  da iktidarın aracı. Başka kim, portresini yapmak bahanesiyle kapalı kapılar ardında bir  hükümdara  yaklaşabilirdi  ki?  Acaba  hangi  elçi,  siyasetçi  ve  casus,  sanatçıyla modeli arasındaki böylesi sıradan bir içtenlikten yararlanabilirdi?</p>
<p class="calibre1">Baş başa geçen bu saatlerde, ressamın kendisinden başka kim kralla yarenlik edecek,  onun  fikirleri  üzerinde  etkili  olacak,  belki  de  kararını  değiştirmesini sağlayabilecek zaman ve konumu bulabilirdi ki? Ya, bütünüyle yabancı bir saray aleminde bütün entrikalara burnunu sokma olasılığı? Rubens, Velasquez: Her ikisi de özel görevli olarak bunları yaşadılar. Bunlar Orazio Gentileschi'nin de başına gelenlere benziyordu. Kendi uluslarının hizmetinde olan ve güçlü ortaklarına da para  karşılığı  hizmet  veren  sanatçıların  hepsi  de  zaman  zaman  Avrupa'nın yazgısını  ellerinde  tuttular.  Ama  hepsinin  de  her  zaman  tek  bir  efendisi  oldu: sanatları... Yaşamlarının eşsiz ve büyük işi. Rubens'in de mektuplarında söylediği gibi... "Büyük Serüven."</p>
<p class="calibre1">Ressam  Orazio  Gentileschi'nin  yetmiş  yedi  yaşında  umutsuzluk  içinde  ölüp gitmesi, şu 1639 yılı Şubat ayının yeryüzündeki görevini daha bitirmeden dünyayı terk etmesine benziyor. Greenwich'te kraliçenin evindeki büyük girişin tavanına çizdiği  Esin  Perileri  bundan  böyle  yalnızca  düşlerde  tamamlanacak.  Dehasının kanıtı ve belirtisi o büyük yapıt bitirilmemiş bir halde yarım kalacak. Onun bir son iş,  bir  kutsama  gibi  algıladığı  bu  yüce  yaratıdaki  tamamlanmamışlık,  yaşamı boyunca  peşinden  koştuğu  sorguyu  hiçe  indirger  ve  onu  unutulmaya  mahkûm eder. Ta ki kendi canından bir varlık, onun biçimlendirdiği, kıskandığı, kırdığı kızı Artemisia, meydan okuduğunu açıkça belirtene dek...</p>
<p class="calibre1">Dehanın  son  nefesini  verdiği  saatte,  Artemisia  ondan  çok  daha  ünlüdür.</p>
<p class="calibre1">İspanya kralı IV. Philippe için ve Avrupa'nın öteki taç sahipleri için çalışmaktadır.</p>
<p class="calibre1">Ünlüdür, evet. Güzeldir ve skandallar  yaratır. On yedi yaşındayken babasının en yakın iş arkadaşının tecavüzüne uğramıştır. Olayı mahkemeye götürmek ve inatla sürdürmek  yürekliliğini  göstermiştir.  Sonuçta  ses  getiren  bir  dava  olmuştur  ve yüzlerce  sayfalık  tanık  ifadeleri  ile  yüzyılın  en  meşhur  tecavüz  davası  olarak anılmaktadır.  Yıl  1612.  Yirmi  beş  yıl  sonra,  dünyanın  harikaları  arasında  boy gösterir.</p>
<p class="calibre1">Şairlerin  dizelerine  konu  olan,  elinin  eşsiz  ustalığıdır.  Çağdaşlarının  gözünde tarihteki kadın ressamların en büyüğü, belki de en dahi olanıdır. "Bende, bu kadın yüreğinde, Sezar'ın ruhunu bulacaksınız," diye belirtecektir mesenlerinden birine yazdığı mektupta.</p>
<p class="calibre1">Somerset Chapel'in kapıları, Artemisia'nın yüzüne kapanıverir.</p>
<p class="calibre1">Tabut  şimdi,  gümüş  renkli  kadifeyle  kaplı  tahtırevanın  altında  öylece durmaktadır.</p>
<p class="calibre1">Roma'da Raffaello'nun, Floransa'da Michelangelo'nun cenaze törenlerinden bu yana  başka  hiçbir  sanatçı,  İtalyan  Gentileschi'ye  sunulan  şerefe  erişemedi;  ama kilisede  şu  anda  ruhsuz  ve  bunaltıcı  bir  hava  var.  Tek  bir  taş,  metal  veya  tahta kırığı  yok.  Geometrik  desenli  döşeme  taşları,  tavan  tekneleri,  denge  ve orantılardaki  yetkinlik,  her  şey,  her  şey  devasa bir  kara  örtü  altında  kalmış  gibi gözüküyor.</p>
<p class="calibre1">Büzgüler, kırmalı yakalıklar, kurdela düğümleri, fiyonk kaynaşması sanki hep birden  patlıyor.  Pli  çukurlarında,  drape  gölgelerinde,  ölü  kafaları  uçuşup titreşiyor.  Görünmez  müzisyenler,  bir  Dies  İrea'mn  yakaran  sözlerini  makama döküyorlar. Solukları, duvar kaplamalarını titretmekte. Ölüler... Şarkı söyleyenler ölüler.</p>
<p class="calibre1">Katafalkın  dibine  oturmuş,  yüzleri  kilisenin  dip  tarafına  dönük,  ellerindeki tırpan ve kum saatini sallayan, yalancı mermerden iki hayalet sanki mahkemeyi selamlar  gibiler.  Araladığı  perdenin  bir  ucundan tutan  büyük  kanatlı bir iskelet, yarı karanlık içerisinde, Orazio'nun kızını gözler önüne seriyor.</p>
<p class="calibre1">1639 yılının şu Şubat ayında, Artemisia bu yaban elinde tek başına ayaktadır.</p>
<p class="calibre1">Dilini anlamadığı bir kalabalığın uzaktan gelen çığlıklarını duymakta ve yaşamının özünü oluşturan adamın, babasının cesedini seyretmektedir.</p>
<p class="calibre1">Yaşlı sanatçının çağırışına kulak vererek İtalya'nın ta nerelerinden çıkıp geldi.</p>
<p class="calibre1">Tabloya, baba-kız Gentileschi diye imza atacaktı. Baba mı? Yoksa kızı mı? Hangisi ötekisini etkilemiştir acaba? Kim ustaydı, kim hoca oldu, kim öğrenci? Birbirlerine verdiklerini sonra gerisin geri aldılar. Artık aralarında barış var ve bu barışın adı ölüm.  Artemisia  kabulleniyor.  Evet,  ona  her  şeyi  Orazio  öğretti,  şimdi  o  da  geri vermeye geldi.</p>
<p class="calibre1">Kızların  babalarına  ait  olduğu,  sanatın  bir  ölüm  kalım  sorunu  sayıldığı  ve fırçayla  hançerin  aynı  ellerde  karşılaştığı  bir  devirde,  her  ikisi  de  yetenek bakımından,  daha  üstün  olduğunu  kanıtlamak  için  her  an  öldürmeye  hazır olmuşlardı. Her ikisi de ötekisinin yitip gideceğini düşleyip durmaktan çok daha fazla şey yaptılar. Baba katli mi? Ensest mi? -</p>
<p class="calibre1">Babasını  ebedi  istirahatgâhına  götürürken,  yani  Orazio'nun  yapıtını tamamlarken, Artemisia yazgının, kilidini çevirdiğinin bilincindedir.</p>
<p class="calibre1">Artık  resim  yapmayı  sürdürebilecektir.  Arkasında  sanat  ve  yaşam  vardır.</p>
<p class="calibre1">"Büyük Serüven"! burada, Londra'da 1639 yılı Şubat'ında sona erdirir.</p>
<p class="calibre1">Birinci Bölüm</p>
<p class="calibre1">BÜYÜK SERÜVEN</p>
<p class="calibre1">SUZENNE ve İHTİYARLAR</p>
<p class="calibre1">11 Eylül 1599</p>
<p class="calibre1">Genizleri  yakan  ter  ve  toz  kokusu  içerisinde,  gün  ışığı  binlerce  insanın görüşünü  engelliyordu.  Bu  gözler  görmeyi  istiyorlar  mıydı  acaba?  Orasını  Tanrı bilir! Damgacının tam karşısında, tüm gücüyle parlayan güneş, Vatikan Kilisesi'nin kubbesini  neredeyse  akkor  haline  getirecek  biçimde  ortalığı  kavuruyor,  liman girişinde  bulunan  ve  ellerinde  Şehitlik  Kılıcı  ile  Cennetin  Anahtarları'nı sallayan büyük Saint-Pierre ve Saint-Paul yontularının mermerlerini solduruyordu.</p>
<p class="calibre1">Ateş basmış, sıkıntılı ve meraklı kalabalık, Tiber Nehri'nin akıntılarının kıyıda yarattığı  sarımtırak  çamurun  içinde  öne  arkaya  sallanıp  duran  kayıklarda  adeta birbirine yapışmış haldeydi. Kapkara giysili insanların doluştuğu kayıklar, batma tehlikesi altındaydı.</p>
<p class="calibre1">Büyük Sıcaklar'ın yakıcı güneşi altında kadınlar ve çocuklar başları açık olarak pencere,  teras  ve  çıkmalarda  itişip  kakışıyorlardı.  Hatta,  hapishane  pencereleri, Nona Kulesi'nin mazgal delikleri ile Saint-Ange Şatosu mazgalları, bu  <i class="calibre3">spettâcolo</i> <i class="calibre3">edificante' </i>*de  hazır  bulunma  ayrıcalığına  erişmiş  olan  tutuklularla  karınca  gibi kaynaşıyordu.  Soyluların  arabaları  ise,  semtin  tüm  yollarını  tıkamışlardı.</p>
<p class="calibre1">Arabaların  sıkışıklığı  Saint-Jean  de  Latran'a  kadar  bütün  yol  ve  meydanları kapatıyordu. Gösteri kuşkusuz bütünüyle soylu sınıfa sesleniyordu.</p>
<p class="whitespace"> </p>
<p class="calibre1"><i class="calibre3">*Caravaggio: Asıl adı Michelangelo Merisi (1573-1610). Barok dönem resminin tekniğini geliştiren İtalyan</i> <i class="calibre3">ressam. Dinsel konuların ele alındığı geneleksel tavra karşı çıkmış, modellerini sıradan kişiler arasından seçerek</i> <i class="calibre3">gerçekçi bir yaklaşımla betimlemiştir. </i></p>
<p class="calibre1"><i class="calibre3"> **'spettâcoh edificante: Muhteşem yapılar. </i></p>
<p class="calibre1">Roma'nın  en  büyük  soylu  ailelerinden  birinin  ortadan  kaldırılışı  söz konusuydu:  Yargının  adam  öldürmekten  suçlu  bulduğu  Genci  ailesiydi  bu.</p>
<p class="calibre1">Francesco Cenci'nin üç çocuğu ve ikinci eşi, baba Cenci'yi kafasına çekiçle vurarak öldürmüşlerdi.  Kurbanın  öz  kızı  Beatrice  Cenci  cinayetin  elebaşıydı.  On  sekiz yaşındaki bir genç kız tarafından işlenen baba katliamı.</p>
<p class="calibre1">Soylu  sınıftaki  yerleri,  onlara  özel  bir  infaz  hakkı  tanıyor  olsa  da,  Papa, kadınlar dahil hepsini ağır işkencelerden geçirerek ve onları halkın önünde infaz ederek, baronlarına belli bir mesaj vermekteydi.</p>
<p class="calibre1">Beş  yüz  bin  hacıyı  kutsal  kente  çekmesi  beklenen  1600  yılı  kutlamalarının arefesinde,  Papa  VIII.  Clement,  Roma'da  yeni  bir  düzen  örneği  göstermeyi  ve böylelikle  siyasal  bir  projeyle  yaşama  geçirilen  bir  hükümet  modelini  dünyanın gözünde somutlaştırmayı istiyordu. Papa yalnızca Hıristiyanlığın manevi başkanı değildi; aynı zamanda ömür boyu hükümran ve mutlak hâkimdi. Kilise'nin, Orta İtalya ve Adriyatik Denizi ile Akdeniz arasında geniş topraklara yayılmış mülkleri üzerinde hüküm sürüyordu. O halde o da –öteki prensler gibi ve belki de onlardan daha da fazla-kendi devletlerindeki büyük derebeylerinin, korku, şiddet ve anarşi geleneğini  kırmak  zorundaydı.  Beatrice  Genci  cinayeti,  ona  bu  olanağı sağlamaktaydı. Otuzlar Konsili'nden sonra yepyeni bir adalet anlayışı doğmuştu.</p>
<p class="calibre1">Baskıcı  olmakla  kalmayıp  koruyucu,  uyarıcı  olabilen  bir  adalet.  Bunun  içine doğruluğun ve dürüstlüğün en ufak bir kırıntısı bile giremezdi.</p>
<p class="calibre1">Zira,  Saint-Ange  Köprüsü  üzerinde,  şu  yağmurlu  eylül  ayında,  Papanın, katillerini  bularak  cezalandırdığını  öne  sürdüğü  Marki  Cenci'nin,  gerçekten  de, VIII.  Clement'in  sayılarını  azaltmak  istediği  şu  eli  kanlı,  canavar  ruhlu despotlardan  oluşan  aristokrat  sınıfından  geldiğini  herkes  biliyordu.  On  altı yaşındaki,  saf  ve  dürüst  Beatrice,  babası  tarafından  bir  kaleye  kapatılmış, dövülmüş  ve  yine  onun  tecavüzüne  uğramıştı.  Genç  kız,  onu  öldürmekle  sadece öcünü almış ve onurunu kurtarmış oluyordu. En azından halk arasındaki söylenti bu  doğrultudaydı.  Ama,  Kilise'nin  Babası,  daha  ileriyi,  daha  yükseği  görürdü.</p>
<p class="calibre1">Roma'nın  sonsuzluğu  ve  ölümsüzlüğü  için  bu  genç  kızın  kellesi  gerekiyordu.  Bu durumda  Papa,  avukatlarını  dinlemeyi  reddetmiş,  hatta  işi  kendi  savunmasını üstlendikleri  için  kabaca  hakaretler  etmeye  dek  vardırmıştı.  Saint-Pierre Kilisesi'nin  güzelleştirilmesi  çalışmaları  son  derece  görkemliydi,  ama  kasaları tamtakır bırakıyordu. O yıl, 1599 yılı kutlamaları öncesi, elde para yoktu... Oysa, Cenci'ler zengindi. Onların servetine el koyarak, mallarını müsadere ederek, VIII.</p>
<p class="calibre1">Clement,  onun  koruyucusu  olan  aziz  pederin  de  kemiklerini  barındıran  aile kilisesini  bitirebileceğini  düşlüyordu.  Daha  sonraları,  1600  yılı  sonunda,  Saint-Pierre Kilisesi'nin küçük kubbelerinden birinin üçgen bingisi üzerinde bulunan ve üstünde  daha  şimdiden  elliden  fazla  sanatçının  çalıştığı  mozaikler,  İsa'nın  en yakın yol arkadaşı olan, kilisenin ilk pederinin, kutsal kalıntılarının birkaç metre ötesinde pırıl pırıl parlayacaktı.</p>
<p class="calibre1">Bütün  bu  ekip  de,  Sanatçılar  Mahallesi'nin  bütün  ressamları  gibi  köprüye koşuyordu. Hatta idam sehpasına yaklaşmak için sabırsızlık, korku ve aşırı istek gösteriyorlardı.  Bu  görüntü  insana,  sanatçılar  loncasının  tümüne  özgü  özel  bir acımasız ve yırtıcı yanın varlığını düşündürebiliyordu. Gerçekte ise, meslekleriyle ilgili  bir  görev  söz  konusuydu.  "Aziz"  tasvirleri  için,  en  önemli  infazlarda  hazır bulunsun  diye  resimle  ilgili  kitapları  zorunlu  olarak  tutuyorlardı.  "İlk Hıristiyanların  çektikleri  işkencelerin  hakkını  verebilmek  için,  ölüm mahkûmlarının  hareketlerini  izleyiniz.  İdam  sehpasına  çıktıkları  sırada yüzlerindeki  ifadeyi,  rengi,  bakışlarını  ve  kaşlarının  şekline  kadar  her  şeyi  not ediniz..."</p>
<p class="calibre1">Ressamlar topluluğunun kaymak tabakası, yani, Saint-Luc Akademisi'ne yıllık harçlarını tek veya grup olarak yatıranlar, onlara en iyi yerleri ayarlayan güvenlik görevlisine, özel izin belgesini göstererek ayrıcalıklı bir konum elde ediyorlardı.</p>
<p class="calibre1">En ön sırada, Del Monte Kardinali'nin favorisi, kısa boylu, tıknaz ve karayağız bir delikanlı olan, Michelangelo Merisi de Caravaggio görülüyordu. Meşeni ona, Saint-Louis-des-Fançais Kilisesi için, Saint Matthieu'nün İnancı ve Şehit Edilmesi tasviri gibi  müthiş  bir  sipariş  koparmıştı.  Caravaggio'nun  rakipleri,  bir  önceki  hafta, onun  Corte  Savella  Hapishanesi  koğuşlarına  girip  çıktığı  dedikodusunu yayıyorlardı...  Bu  kayırmadan  başka  bir  şey  değildi!  Beatrice'in,  sakin durumdayken  yüzündeki  çizgileri  saptamak  için,  onun  hücresindeyken  Judith veya  Saint-Catherine  kılığında  resmini  yapma  iznini  elde  etmişti.  Oysa  onlar çalakalem, aceleyle almakla yetineceklerdi. Yüzünü, katledilişini, şu sıcakta, bu pis koku içerisinde anımsamak zorundaydılar! Ya da en azından, Caravaggio'nun eski ustası,  dahi  öğrencisinin  kendisini  geçmiş  oluşunu  bir  türlü  hazmedemeyen beyefendi  Cavalier  d'Arpin'in  yüksek  sesle  sızlanmaları  bu  yöndeydi...  Dünya katedrali  ve  papanın  piskoposluk  ikametgâhı  Saint-Latran  Kilisesi'nin  çapraz sahanında  dekorasyon  çalışması  yapan  ekibi  yönetiyordu.  Beatrice  Cenci'nin, infaz edilmeden önce portresini yapmaya hakkı vardı doğrusu!..</p>
<p class="calibre1">Bu  ünlü  çehrenin-yanı  başında,  idam  sehpasının  hemen  dibinde,  Roma kentinde pek iyi tanınan, orta yaşlarda bir adam daha duruyordu: Ressam Orazio Gentileschi.  Orazio  Gentileschi,  Papanın  iaşe  subay  yardımcısı,  papadan  sonra gelen  en  güçlü  kişi  olan  saygıdeğer  Petro  Aldobrandini'nin  koruması  altındaki sanatçılardan  biriydi.  Bu  kişi,  giysilerinin  ağırbaşlılığıyla  meslektaşlarından ayrılıyordu.  Uzaktan  ayın  ediliyordu,  zira  cılız  omuzları  üstünde  bir  çocuk taşıyordu.  Altı  yaşlarında  bir  kız  çocuğuydu  bu.  Orazio  Gentileschi  ona  bu "edifiant  spec-tacle"nin  programında  neler  olduğunu  açıklıyordu.  Ona  davanın ayrıntılarını  ve  az  sonra  yapılacak  işkenceyi  anlattığı  sırada,  genç  bir  adamı  -</p>
<p class="calibre1">kimselerin şimdiye dek görmediği biri-kalabalığın içinde ustaca ilerliyor ve idam sehpasının  yanındaki  alana  sokuluyordu.  O  karmaşa  içerisinde,  yerinde duramayan  bu  adam,  en  ünlü  sanatçıların  arasına  karışıyor  ve  sanki  kırk  yıllık dostlarıymış  gibi  onlarla  sohbete  dalıyordu.  Ağzından  belli  belirsiz  bir  biçimde, "Agostino  Tassi,  ressam"  sözcükleri  çıkıyordu.  Kendisinin  de  pekâlâ  Beatrice Cenci'nin  hapishanedeyken  resmini  yapma  olanağı  olduğunu  anlatıyordu.  Mart ayında  o  da  hapishanede  kısa  süre  kalmıştı.  O  zaman  yirmi  bir  yaşındaymış  ve Floransa'dan  dönüyormuş.  Döndüğü  yer  olan  Roma'ya  gelişinden  hemen  sonra Sanatçılar Mahallesi'nde tutuklanmış. Kendisiyle yatmayı kabul etmeyen kibar bir fahişenin  şahsına  hakaretten,  dayaktan  ve  yaralamadan  suçlanmış.  Onu  nasıl düzdüğünü gülerek anlatıyordu.</p>
<p class="calibre1">Geride  kalmıştı  bütün  bu  işler  efendim,  öyle  ya,  ona  en  esaslısından  küfürü basıp bıçaklamıştı. Sözlerini, yakınındakiler tanıklıklarında açık açık belirtmişler: "Piç karı, fahişe, sürtük, ağzına sıçacağım senin! Git cellatın kamçısına uzat kıçını!</p>
<p class="calibre1">Seni fırçamın sapıyla düzerim be!"</p>
<p class="calibre1">Sanatçılar Mahallesi'nde olağan şeylerdi bunlar. Papa adaleti, dava tutanakları, sorgulamalar  ve  polis  belgelerinde  çokça  örneği  görülen  böylesi  edebe  aykırı şeylere  pek  aldırmazdı.  XVII.  yüzyıl  insanları  aşırı  iffet  yanlısı  değillerdi, sözcükleri ağızlarında gevelemezlerdi ve ayıp şeyleri adıyla sanıyla anarken, bir an bile duraksamazlardı.</p>
<p class="calibre1">Gerçekte  Agostino  Tassi'ye  1599  yılında  pahalıya  patlayan  şey,  emniyet görevlilerinin hazırladığı tutanağın bir kenarına çizilmiş olan bıçak resmiydi. Polis Roma'da,  silah  kullanımını  yasaklamıştı.  Yine  de  Sanatçılar  Mahallesi'nin sokakları  Avrupa'nın  en  korkulan  boğaz  kesen  yerlerinden  biriydi.  Bu  kutsal kentin  geceler  de,  Hıristiyanlığın  en  kötü,  en  zorba  geceleriydi.  Aynı  ulustan insanların bir araya toplanmış olmaları -grup yaşantıları-her tür düzensizliği de beraberinde getiriyordu. Avrupa siyasetindeki çalkantı, bu grupların ve klanların birbirine karışmasını engelliyor ve mesleki kıskançlıklardan yarar sağlıyordu. Her akşam,  rakip  taraflardan  ressamlar,  Fransızlar  ve  İspanyollar,  kendi  aralarında kıyasıya  dövüşüyorlardı.  Toscanalılar  Bolognalıların,  Napolililer  Romalıların karşısında  olmak  üzere  birbirini  boğazlayan  İtalyanların  alaycı  bakışları  altında birbirlerini  kılıçtan  geçiliyorlardı.  Demek  ki,  ister  kibar  bir  bey  olsun,  ister emniyetten  damgalı  ve  mühürlü  izni  olan  biri  olsun,  hiç  kimse  kılıcı  kınında yanından  sarkar  halde  gezemiyordu.  Cebinde  hançeriyle  emniyetin  eline düşenlerinse vay haline...</p>
<p class="calibre1">Öte  yandan,  Agostino  Tassi  geceyansı  bir  fahişeyle  suçüstü  yakalanma şanssızlığına  uğramıştı.  Kibar  fahişelerin  sayısı  Roma'da  öylesine  artmıştı  ki, papalar  onları  Tiber  boyunca  uzanan  kuytuluklardan,  Sanatçılar  Mahallesi'ne birkaç  yüz  metre  uzaklıktaki  "Ortaccio  di  Ripetta"dan  toplamayı  deniyorlardı.</p>
<p class="calibre1">Elbette,  bu  bayanlar  daha  iyi  piyasa  yapmak  için  yoksul  mahallelerinden kaçmaktaydılar.  Eğer  oralarda  varlıkları  hoş  görülüyorduysa  bu,  günbatımından sonra  ortalıkta  gözükmeleri  yasaklanmış  olduğundandır.  Ave  Maria  çanları,  ışık söndürme saatini bildiriyordu. Bu saat, güvenlik görevlilerinin, kahverengi, bol ve kocaman pelerinleri içinde göze çarpmadan kent içine dağıldıkları saatti.</p>
<p class="calibre1">Ama  hanlardan  genelevlere,  atölyeden  tavernaya,  ressamlar,  orospular  ve kabadayılar, silahlı gruplar halinde dolaşmayı sürdürüyorlardı. Kent nüfusu, yüz bine  ulaşmasa  da,  çoğunluğu,  bekâr  erkekler,  gençler,  yabancılar,  hırslı  veya kavgacı  kişiler  oluşturmaktaydı.  Bu  koşullarda  kamu  düzeni  nasıl  sağlanacaktı peki?  Dokunulmazlığı  olan  "serbest  bölge'lerin  sayısına  koşut  olarak  suç  işleme sayısında da artış vardı. Canileri kilise içlerinde yakalamak imkânsızdı: Hırsız ve katillerin  sığınabilecekleri  yerler  arasında  dört  yüzden  fazla  kilise  vardı.</p>
<p class="calibre1">Hastaneler,  bakımevleri  ve  manastırlarda  da  durum  aynıydı.  Bütün  kardinal saraylarının  duvarları  arasında  ve  bazı  soylu  ailelerin  evlerinde  de;  her  ulusun kendi  güvenlik  görevlileriyle  sisteminin  geçerli  olduğu  büyükelçilikler bünyesinde  de  bu  böyleydi.  Demek  ki  güvenlik  görevlileri  suçluları,  suçüstü yakalamak zorundaydı. Bu, onların hızlı hareket etmelerini ve keyfi tutuklanmalar yapıldığı  yönündeki  suçlamaları  geri  çevirecek  uygulamalar  izlemelerini  gerekli kılıyordu.</p>
<p class="calibre1">Geçen  mart  ayında,  Papa  adaleti  mucize  eseri,  Agostino  Tassi'yi  Roma'dan sürmemiş, öylece serbest bırakmıştı. Yalnızca ipe çekilme cezasına çarptırılmıştı.</p>
<p class="calibre1">Elleri  arkasında bağlı,  yerden  birkaç  metre  yukarı  çekilmiş, via  del  Corso  ve via dei  Greci  caddelerinin  kesiştiği  köşede,  Sanatçılar  Mahallesi'nin  orta  yerinde yarım  saatliğine  ipte  sergilenmişti.  Kargaşa  çıkaranlara  verilen  ve  omuzlarda kalıcı bir bozukluk bırakmasa da, omuzların canına okuyan sıradan bir ceza.</p>
<p class="calibre1">Kutlamalar  öncesi,  VIII.  Clement  düzen  konusunda  kaygılı,  şüphelilere  karşı sert, suçlulara acımasız mıydı, değil miydi? Artık orasını Tanrı bilir! Son aylarda Romalı yargıçların alışılagelmiş etkisini azaltan şey, bütün vicdanları meşgul eden Cenci davasıydı.</p>
<p class="calibre1">Bu  vatansever  ailenin  idamından  sö-zediliyordu  yalnızca:  İki  erkek,  bir  kız kardeş,  koca  ve  babanın  katlinden  sorumlu  tutulan  bir  üvey  anne.  Özellikle  de ensest kurbanı ve baba katili olan genç kız konuşuluyordu.</p>
<p class="calibre1">Agostino  Tassi  dirseklerini  kullanarak  ilerleyip,  biraz  sonra  suçlu  kızın çıkacağı  basamaklara  kadar  yanaşmıştı.  İdam  sehpasının  ta  dibine,  şu  an  kızını yere bırakmaya uğraşan ressam Orazio  Gentileschi'nin yanı başına gelip yapıştı.</p>
<p class="calibre1">Orazio  kızına  çok  ağır  olduğunu  söylüyordu.  Ama,  küçük  kız  kızmış, çırpınmaktaydı.</p>
<p class="calibre1">Babasına  asılmış,  kendisini  bir  süre  daha  omzunda  tutması  için  ona yalvarıyordu.</p>
<p class="calibre1">- Küçük kız haklı, diye lafa girdi Agostino. Buradan bir şey göremez... Kucağıma gelir misin?</p>
<p class="calibre1">Çocuk ona yanıt vermeksizin sırtını döndü.</p>
<p class="calibre1">Orazio eğildi, kızı belinden kavradı ve sertçe yere koydu.</p>
<p class="calibre1">Sonra birden Tiber nehri üzerinde bir çalkalanma oldu, kayıkları öne  arkaya yalpalatan,  kalabalığı  balkonlara,  liman  kıyısındaki  parmaklıkları  fırlatan  bir esinti. Öyle ki parmaklıklar büyük bir hızla, ön sıradaki askerlerin üzerine fırladı.</p>
<p class="calibre1">İdam sehpasının birkaç metre ötesinden, Saint-Jean-Decolle tarikatından dört keşiş,  siyah  kukuletaları,  kaba  kumaştan  giysileri  içinde,  idam  mahkûmlarına işkence  yapılmasından  sorumlu  bu  dört  din  adamı,  mahkûmlar  kilisesinden, Beatrice'in  babasının  ikinci  eşini  -baba  katlinde  suç  ortağı  ve  ensest  olayının tanığı olan kişiyi çıkarıyorlardı.</p>
<p class="calibre1">İlk o ölecekti. Kadın ayakta duramıyordu; onu baltaya götürecek olan güvenlik görevlilerinin oluşturduğu çitin arasında bitkindi. İki keşiş onu koltuk altlarından tutuyordu.  Ötekisi  de  ölüme  layıkıyla  gitmesini  salık  veren  sözler  söylüyordu kulağına. Sonuncusu ise, onun yüzü hizasında bir ayna tutar gibi, idam sehpasını görmesini engelleyen, boyalı bir tahta levha tutuyordu. Bu tahta üzerinde Vaftizci Yahya'nın  (Saint-Jean-Baptise)  gümüş  tepsi  içindeki  kesik  başının  tasviri  vardı.</p>
<p class="calibre1">Acıdan  tükenmiş  haldeydi,  elinde  baltasıyla  onu  bekleyen  celladı  görünce, mahkûm  kadın  bayıldı.  Sehpaya  çıkardıkları,  bilinci  yerinde  olmayan  zavallı  bir kadındı.  Onu  kesme  kütüğüne  yatırdılar.  Görülecek  ne  var  gerisinde?  Gerisi kasaplık. Asıl dram sonrasındaydı. Kiliseden tek başına, hızla ilerleyen, Beatrice'in silueti  çıktı.  Bütün  kent  haykırdı.  Acıma,  hayranlık,  öfke;  bütün  Roma, hapishanelerinden saraylarına dek aynı heyecanla sarsılmış gibiydi.</p>
<p class="calibre1">İdam sehpasının altındaki ressam grubu hariç; onlar, ses çıkarmadan oldukları yerde  kaldılar.  Ellerinde  kâğıt  kalemleri,  en  küçük  bir  ayrıntıyı  kaçırmamak kaygısı  içindeydiler.  İnsanlar;  üç  dört  hatta  beş  kadar  idama  alışık  olsalar  da, kutlamalar öncesi bir dönemde, böylesi güzel ve soylu bir kadının idam edilmesi sık  rastlanan  bir  durum  değildi.  Bu  neredeyse  bir  çocuktu,  yapılan  işkencelere dokuz  saat  boyunca  da:  yandığı  söyleniyordu  ve  oradaki  herkes  onu  masum buluyordu.  Roma  halkı,  kalabalığın  içinden  dimdik,  kendinden  emin,  Tanrıya dualar  ederek  Papaya  hakaretler  okuyarak  ilerleyen  bu  genç  kızın  gösterdiği yüreklilikte, Reform karşıtlarının, Katolikler anısına Hıristiyan sanatçılara sipariş</p>
<p class="calibre1">ettikleri,  Sainte  Catherine,  Sainte  Ursula  ve  Sainte  Cecile  gibi  azizeleri görmekteydi.</p>
<p class="calibre1">Hemen sonrasında bir sessizlik oldu. Genç kız kafasını kesme kütüğüne koydu.</p>
<p class="calibre1">Celladın kollarını havaya kaldırdığı görüldü.</p>
<p class="calibre1">Baltanın gün ışığında yalkın verdiği görüldü. Yalnızca bunlar görüldü:  güneş, balta  ve  Saint-Pierre  Kilisesi'nin  kubbesi.  Kollar  tekrar  aşağı  indi.  Boğuk  bir çarpma  sesi  duyulur  gibi  oldu.  Halk  haykırdı.  Baba  despotluğunun  ve  papa haksızlığının kurbanı bir genç kızın kafasını gördüklerinde, korku, acıma, öfke ve kin dolu bir çığlık yükseldi.</p>
<p class="calibre1">Gösteriyi yakından izlemeyi başarmış olan ressamlar arasında soğukkanlılığını koruyabilen iki kişi vardı. Bir baba ve kızı. Orazio Gentileschi ve küçük Artemisia.</p>
<p class="calibre1">İşkencenin  sonunu  beklemeden  -Beatrice'in  ağabeyi  infaz  edilecek  ve bedeninin  parçaları  dört  bir  yana  savrulacaktı-Orazio  çocuğunu  peşi  sıra sürükleyip, kalabalığa ters yönde ilerleyerek kendisine yol açıyordu.</p>
<p class="calibre1">Otuz beş yaşındaydı, bir karısı, küçük yaşlarda dört çocuğu vardı; sonuncusu henüz  dünyaya  gelmişti.  Doyurulacak  altı  boğaz.  Bir  kuyumcu  ailesinin  son çocuğu  olan  Gentileschi  Pisa'lıydı  ve  Pisa'yı  Roma'ya  çalışmaya  gitmek  için  terk etmişti.  Yirmi  beş  yıla  yakın  zamandır  orada  minyatürcülük  ve  madalyon işlemeciliği yapıyordu.</p>
<p class="calibre1">Her  ne  kadar  büşük şantiyelerin  hemen  hepsinde çalışmış olsa  da,  şu sıralar Saint-Jean-de-Latran'da Cavalier d'Arpin'in ekibinde çalışıyor, fakat kariyeri ağır aksak  gidiyordu.  1599  yılının  Eylül  ayına  kadar  bu  böylece  sürüp  gitti.  Orazio Gentileschi, eski hısımlardan, kendisi gibi, Papa VIII. Clement gibi Toscanalı olan, papalık  dairesi  iaşe  astsubayı  Cosimo  Quorli  aracılığıyla  San'Nicola  in  Carcere Kilisesi  mahkeme  salonunun  dekorasyon  işini  almıştı.  Burası  papanın  en  yakın adamı  olan  saygıdeğer  Pietro  Aldobrandini  adındaki  Yeğenkardinal'in sorumluluğu altındaki bir kiliseydi.</p>
<p class="calibre1">Pietro  Aldobrandini  aynı  zamanda  idam  edilen  Beatrice  Cenci'nin  vaftiz babası,  koruyucusu,  genç  kızın  papayı  insafa  getirmesi  için  son  umut  bağladığı aracı  kişiydi.  Kardinalin,  davayı  onun  öne  sürdüğü  gibi  yeterince  yürekten savunup  savunmadığını  kim  söyleyebilir?  O,  seçilmiş  en  uygun  kişiydi  ve  XVIII.</p>
<p class="calibre1">Clement  onu  Cenci'lerin  infazından  ilk  yararlanacak  kişilerden  biri  yapmayı düşünüyordu.</p>
<p class="calibre1">Daha  şimdiden  ona  Cenci  şatolarından  birkaçını,  topraklarının  ise  bazılarını ayırmıştı.</p>
<p class="calibre1">Pişmanlık  belirtisi  mi,  üzüldüğünü  anlatan  bir  jest  mi  veya  bambaşka  bir neden için midir bilinmez, Kardinal, San Nikola'da çalışmak hayalini kurduğu yeni mahkeme  salonunun  üstüne  fresk  olarak,  kafası  bu  sabah  kesilen  kızın  yüzüne benzer  bir  çehreyle  bir  azize  tasviri  yapılmasını  buyurmuştu.  Zira  çok  eski  bir yapı  olan  Pietro  Aldobrandini  Kilisesi'nin  baş  mihrabının  altında  bir  hazine yatıyordu:  <i class="calibre3">Diodetien</i>* dönemi Komasında katledilen iki erkek ve bir kız kardeşten oluşan  bütün  bir  ailenin  kemikleriydi  bunlar.  Erkek  kardeşlerin  kafası  kesilmiş, kız ise boğularak öldürülmüş. İşte, bu azize -Tann'nın işi, yazgının oyunu ya da bir rastlantı-Sainte- Beatrice idi! Ressamı ise, Orazio Gentileschi.</p>
<p class="whitespace"> </p>
<p class="calibre1"><i class="calibre3">* Diodetien Roma imparatoru (Setoik, M.S 245-413)</i> </p>
<p class="calibre1">CORTE SAVELLA CEZAEVİ İDARE BİNASI</p>
<p class="calibre1">Dört yıl sonra, 12 Eylül 1603</p>
<p class="whitespace"> </p>
<p class="calibre1">-  Pisalı  Giovan  Batista  oğlu  Horatius!  Ne  şekilde  ve  hangi  nedenle  hapiste bulunuyorsunuz?</p>
<p class="calibre1">Kısa  boylu,  zayıf  yapılı  Orazio,  Roma  Senatosu  yargıç  vekili  ile  papalık  savcı yardımcısının oturduğu uzun masaya doğru bir adım attı.</p>
<p class="calibre1">-  Bu  sabah  evimde  tutuklandım.  Nedenini  bilmiyorum.  Üstünde  kahverengi kumaştan  basit  bir  hırka,  kestane  rengi  pamuklu  çoraplar  vardı.  Koyu  renklere bürünmüş  bu  karanlık  siluetler,  güvenlik  görevlilerinin  elinden  kurtulup, karanlıklara karışmaya kalkışan Romalı akşamcıların değişmez görüntüsüydü...</p>
<p class="calibre1">- Okuma yazma biliyor musunuz?</p>
<p class="calibre1">- Biliyorum, ama doğru biçimde değil.</p>
<p class="calibre1">Roma'nın  resmi  dili  olan  Toscana  ağızlarının  en  düzgün  ve  en  temiziyle konuşuyordu. Halk bunu yöresel lehçeyle karıştırıyordu. O ise, düzgün biçimiyle kullanıyordu. Aksanı, tutumu, hatta görgü  kuralları konusunda biraz bilgi sahibi olması, onun dünyayı dolaşmış olduğu kanısını uyandırıyordu insanda. Kusuru ise elleriyle  çalışıyor  olmasıydı.  Parmak  uçlarını  sarartan  yağ  ve  parmaklarında biriken  boyalar  mesleği  konusunda  en  ufak  bir  kuşku  bırakmıyordu.  Yine  de otoriter,  kinci,  şaşırmış  ve  sıkıntılı  bir  ifade,  bu  bakışa  bir  ağırbaşlılık, görünümüne  bir  ağırlık  katıyordu  ki,  bu  durum  insanda  bir  merak  ve  saygı uyandırıyordu.</p>
<p class="calibre1">Bu  sabah  Corte  Sevilla'ya  girişinde,  Soldano  onu  "yoksul  olmayanlar"</p>
<p class="calibre1">bölümüne  yerleştirdi.  Roma  hapishanelerinde,  tutuklular  işledikleri  suçun  veya onlara  dayatılan  suçlamaların  ağırlığına  göre  değil,  toplumsal  statülerine  göre ayrılırlar.  Poveri,  nonpoveri,  vecch;  yani  yoksullar,  yoksul  olmayanlar  ve ihtiyarlar.</p>
<p class="calibre1">Demek  ki,  Orazio  Gentileschi,  tutuklu  kaldığı  süre  boyunca,  gereksinimlerini karşılayabilecekti.  Tabii  yiyeceklerinin,  iç  çamaşırlarının,  berber  ve  çamaşır yıkatma  işlerinin  ücretlerini  ödeyecekti.  Yatak  yorgan  temin  edebilecekti.  Ailesi olmamış  olsaydı  -yemeklerini  müdüriyete  teslim  eden  bir  eşi,  yatak  getirecek çocukları-tutukluluk masrafları davacılar tarafından karşılanacaktı.</p>
<p class="calibre1">Onun için aslında sorun yok gibiydi. Güvenlik görevlileri onu, Via del Babuino Caddesi'ndeki  evinden  almış,  gizlice,  hapishanenin  alt  katındaki  hücrelerden birine  koymuşlardı. Bu  hücreler, duruşmasını  bekleyen  kişilere  ayrılmıştı  ve dış</p>
<p class="calibre1">dünya ile bağlantıları yoktu.</p>
<p class="calibre1">Duvarları kireç badanalı bu küçük salonda, ona yöneltilen çağırılar, İsalı haç ve bir  de  uzun  masa  onu  yalnızlığından  ancak  çekip  alabilirdi.  Orazio,  oradan avludaki sesleri, kilisenin çanını, lokantadaki sesleri duyabilecekti. Savunmalarını hazırlayan  tutukluların  sıkça  gelip  gittiği  bütün  o  mahallenin  gürültüsünü işitebilecekti.  İki  savcı  yardımcısının  sorgulamaları,  üstüne  çökecek  olan  olası felaketin ne olduğu konusunda nihayet bir bilgi verecekti.</p>
<p class="calibre1">- Yazınızı görseniz tanır mıydınız?</p>
<p class="calibre1">- Sanırım evet.</p>
<p class="calibre1">Yargıçların önünde, kollarını cılız göğsü üzerinde kavuşturmuş olarak dimdik duruyordu.  Ama  elinde  tuttuğu  berenin  titreyip  durması;  böğrüne  çarpıp  duran şapka tüyünün titreşmesi heyecanını ele veriyordu.</p>
<p class="calibre1">- Bu mektubu daha önce gördünüz mü?</p>
<p class="calibre1">Gri  ve  yuvarlak  gözüyle,  kâğıda  bir  baktı.  Çok  ince,  kıvrık  dudakları  sımsıkı kapalı kaldı. Kırk yaşlarında olabilirdi. Belki de daha az. Zira Orazio Gentileschi, şu yaşından  önce  ihtiyar  gösteren,  yüz  çizgileri  çocuk  yaştan  mezara,  hiç  iz bırakmadan geçen insan sınıfına giriyordu. Yer yer kırlaşmış kumral kısa sakalı, çenesini  ve  soluk  yanaklarını  gizlemekteydi.  Kupkuru  yüzünde  ve  yalnızca sinirden oluşan ateş vardı. Adam yine de uyanık ve tetikteydi. Haklıydı da!</p>
<p class="calibre1">Biraz  önce  tutuklanmasının  nedenlerini  bilmediğini  öne  sürerken  içtendi.</p>
<p class="calibre1">Hatta  sorgulamanın  temel  kurallarından  biri  şuydu:  Sanık  kendisine  dayatılan suçu hepten bilmez görünmek zorundadır.</p>
<p class="calibre1">Gentileschi bugün her zamankinden daha çok, Roma hapishaneleri konusunda hiç deneyimi olmadığını biliyor ve kendini sakınıyordu.</p>
<p class="calibre1">İşin gerçek yanı şu ki, olay biraz şaşırtıcı gözüküyordu! Kırk yaşına gelinceye kadar Orazio Gentileschi'nin hukukla hiç işi olmuş muydu?</p>
<p class="calibre1">Tek bir tutuklama da mı yaşamadı? Ondan hiç mi şikâyet yok? Hiçbir dava yok mu hakkında?</p>
<p class="calibre1">Nona  Kilisesi'nde,  Corte  Savella'da,  Saint-Ange  Kilisesinde  her  şey  düzen içinde  değildi  elbette.  Ama  hapisten,  en  azından  yanlış  bir  davadan  paçayı kurtaran  ressam  neredeyse  yok  gibi.  Sanatçılar  Mahallesi  sakinleri  dışında  hiç kimse  davayla  bu  denli  ilgilenmemiştir.  Borçlar,  alacak  peşine  düşmeler, kiralamalar, ikinci el kira, satın almalar, takaslar, bağış ve hibeler, itirazlar, aziller: En  ufak  hareketlerini  bile  neredeyse  yasa  önünde  kontrata  döküp  işi  karşılıklı imzalar atmaya götürüyorlardı. Bu da, zamanlarını noterde geçirdikleri anlamına geliyordu.  İlk  ihtilafta,  en  ufak  uyuşmazlıkta  hemen  şikâyete  kalkışıyorlardı.</p>
<p class="calibre1">Hemencecik dava yolları açılıyordu.</p>
<p class="calibre1">Bütün bunlara karşın, Orazio Gentileschi'ninbu gibi şeylerde hiçbir  izi yoktu.</p>
<p class="calibre1">Ne noterdeki geçmiş akitlerde, ne polis raporlarında.</p>
<p class="calibre1">Ne de gecenin bir vakti hastanelere başvuran yaralılarla ilgilenen doktorların listesinde. Bir tek dövüş de mi yok? İçki âlemleri de mi yok? Orazio Gentileschi bu denli uysal, bu denli sofu biri mi?</p>
<p class="calibre1">Yargının burada birtakım kuşkuları vardı doğrusu.</p>
<p class="calibre1">Kendisine  uzatılan  kağıdı  inceledikten  sonra,  Orazio  tekrar  ayağa  kalktı  ve yalın bir ifadeyle:</p>
<p class="calibre1">- Bana göstermekte olduğunuz bu mektubu, bu sabah noter benim evimde ele geçirmiştir.</p>
<p class="calibre1">- O hade sizin olduğunu kabul ediyor musunuz?</p>
<p class="calibre1">Sanığın bakışlarında bir ışıltı belirip geçti. Orazio Gentileschi  kendisinden ne istendiğini anlıyordu! Bir adım geriledi, duraksadı.</p>
<p class="calibre1">- Evet, onu gördüm, ama şimdi hatırlamıyorum.</p>
<p class="calibre1">- Kâğıdın arkasına yazılmış olan soneyi gördünüz mü?</p>
<p class="calibre1">- Evet gördüm, ama şimdi hatırlamıyorum.</p>
<p class="calibre1">- Bu sonede ve bu mektuptaki yazı sizin mi?</p>
<p class="calibre1">- Belki öyle, ama belki de değil. Benim birçok yazım vardır. Bazen mürekkeple, bazen de başka kalemle yazarım. Sizin bana gösterdiğiniz belki de mürekkeple. Ya da bu başka bir şey..</p>
<p class="calibre1">Savcı yardımcısı sabırsızlık belirten bir el hareketi yaptı, koltuğunda iyice bir yerleşti ve birden konuyu değiştirdi.</p>
<p class="calibre1">- Ressam Giovanni Baglione'yi tanıyor musunuz?</p>
<p class="calibre1">İnkâr  etmek  bir  işe  yaramazdı.  Giovanni  Baglione  ve  Orazio  Gentileschi Roma'daki bütün büyük şantiyelere birlikte katılmışlardı.</p>
<p class="calibre1">Vatikan'daki Sbctine Kütüpanesi'nin fresklerini yapan büyük süsleme ekibinde on üç yıl önce birlikte çalışmışlardı. Sonra Santi-Marie-Majeure Kilisesi'nde şahın üstü  pencerelerde,  Saint-Jean-de-Latran'da  Cavalier  d'Arpin  yönetiminde  ve özellikle  de  1599  yılında  San  Nicola  in  Carcere'de  Yeğenkardinal  için  hep beraberdiler.</p>
<p class="calibre1">Gentileschi  ve  asistanlarına  iş  olarak  mahkeme  salonunun  duvar  freskleri; Baglione ve onun atölyesine de bütün bir kilise verilmişti.</p>
<p class="calibre1">-  Efendimiz,  Roma'daki  bütün  ressamları  tanırım  ben,  hem  de  çok  uzun süreden beri. Yani en önemlilerini demek istiyorum.</p>
<p class="calibre1">- Peki, size göre en önemli olanlar kimlerdir?</p>
<p class="calibre1">-  Cavalier  d'Arpin,  Caravaggio,  Carrache'ler,  Giovanni  Baglione  ve  adı  aklıma gelmeyen, ama ilk sıralarda yer alabilecek olanlar...</p>
<p class="calibre1">- Bu ressamlar arasında kimler dostlarımzdır? Düşmanlarınızı da sayınız.</p>
<p class="calibre1">- Herkesle dostum ben... Gayet doğaldır ki, aramızda belli bir rekabet olsa da...</p>
<p class="calibre1">Az  sözle  çok  şey  anlatmak  diye  buna  derler!..  Orazio'nun  dürüstçe  "rekabet”</p>
<p class="calibre1">diye adlandırdığı şey, yazgının şu işine bakın ki, Baglione ile onun arasında dönen olaydı'.  Bunu  izleyecek  olan  otuz  yıl  boyunca,  Roma'dan  Mantou'ya,  Paris'ten Londra'ya,  iki  ressam  aynı  mesenlerin  siparişlerine  yanıt  verecekler,  aralarında aynı duvarları paylaşacaklar, aldıkları parayı aralarında tartışacaklardır.</p>
<p class="calibre1">- Evet, örneğin, Efendimiz, Giovanni Baglione ile, San Giovanni dei  Fiorentini için,  Cebrail'i  tasvir  eden  bir  tablo  yapmıştım.  Baglione  de  bir   <i class="calibre3">Amour  divin</i>*  ile çıkageldi  burnumun  dibine.  Bu  Amour  divin'i  Caravaggio'ya  salt  rekabet  olsun diye  yapmıştı,  zira  Caravaggio  Kardinal  Guistiniani  için   <i class="calibre3">Amour  terrestre</i>'yi**</p>
<p class="calibre1">bitirmişti.  Kardinal,  Caravaggio'nun  Amour  terrestre'sini  Baglione'nin  Amour divin'inden  daha  çok  sevdi.  Ama  yine  de  tablosu  karşılığında  Baglione  bir  altın zincir  aldı.  Ben  ona  tablosunun  pek  mükemmel  gözükmediğini  söylemiştim.  Bu Amour  divin  var  ya,  melek  orada  küçük  çıplak  bir  erkek  çocuk  olmalıydı:  Oysa onun yaptığı yalnızca savaşçı kılığında bir yığın şey...</p>
<p class="whitespace"> </p>
<p class="calibre1"><i class="calibre3">* Amour divin: Kutsal aşk. </i></p>
<p class="calibre1"><i class="calibre3">** Amour teırestre: Dünya sevgisi </i></p>
<p class="calibre1">- Baglione ve Caravaggio ile konuşmayalı ne kadar oluyor?</p>
<p class="calibre1">- Melek meselesinden bu yana, Baglione ile konuşmayı kestim.</p>
<p class="calibre1">Hatta daha da önce. Çünkü Roma'da karşılaştığımız zamanlarda Baglione ilkin benim selam vermemi bekliyor. İlkin ben şapkamı çıkaracakmışım, öyle umuyor.</p>
<p class="calibre1">Ben de, onun yapmasını istiyorum.</p>
<p class="calibre1">Caravaggio ile de durum aynı. Arkadaş olsak da, Caravaggio ilkin benim selam vermemi bekliyor. Oysa mesele bile yapılmamalı... Altı ya da sekiz aydır diyelim, Caravaggio  ile  konuşmadım. Fakat  bir  tablosu  için benden  bir papaz  kukuletası, Fransisken  tarikatı  rahibe  giysisi  ve  melek  kanatlan  istemişti.  Ben  de  verdim.</p>
<p class="calibre1">Aşağı yukarı on gün sonra kukuletayı geri göndermiş...</p>
<p class="calibre1">- Şu şiirdeki yazıyı tanıyor musunuz, sizin mi?</p>
<p class="calibre1">"Giovanni,  değersiz  herif  Kâğıt  si.li  herif  Pisliklerini  kaktırıyorsun  bize  Altın zincirini sen al da Sıska çiroz kurusu taşaklarına as Pis boynuzlu  herif seni Dök salla salla o sınıfa ' Giremeyenlerden uzağa Savur o rezil pisliğini..."</p>
<p class="calibre1">Gentileschi'nin  yüzündeki  karmaşık  ifadeyi  vurgulayan  somurtkan  dudak büküşü,  şiirin  biçimi  mi  yoksa  içeriği  mi  yarattı?  Yüzündeki  kasılma  hâlâ sürüyordu.  Ama  büyük  oynamış  olduğunu,  onun  işlediğini  sandıklan  suçun cinayetle  eşdeğerde  olduğunu,  papa  adaletinin,  onun  cezası  ile  bizzat ilgileneceğini  biliyordu.  Zira  -  Beatrice  Cenci'nin  infaz  edilmesinin  sonuçları  bir yana-çıkarılan bir ferman ona buna kara çalan "iftiracıları" cezalandırmaktaydı.</p>
<p class="calibre1">Genç  kızın  cezasının  infaz  edilişinin  ertesi  günü,  kent  içinde,  papaya  karşı çıkan,  onu  bir  azizeyi  açgözlülük  edip  ortadan  kaldırmakla  suçlayan,  küfürlü yergiler  içeren  küçük  şiirler  dolaşıyordu.  Yazanlar  yakalandıklarında  anında oracıkta  öldürülüyorlardı.  12  Ocak  1601  tarihinde  VIII.  Clement  tarafından, Tanrı'dan  ve  adaletten  korkmaksızın  "pis  dillerini"  çalıştırıp,  mektuplar,  şiirler yazanlara,  yanlış  haber  yayan  bozgunculara,  iftira  edip  bir  başkasının  onurunu kıran,  ününe  leke  süren,  kara  çalanlara  karşı  resmi  olarak  bir  yasa  yayınlandı.</p>
<p class="calibre1">Kara  çalanlar  bundan  böyle  Engizisyon  tarafından  izlenecek,  kimliği  belirsiz mektuplarla  ya  da  kamu  ihbarı  ile  Governatore  di  Roma  (Roma  Hükümeti)  ağır ceza mahkemesine teslim edileceklerdi.</p>
<p class="calibre1">Hal  böyleyken,  aynı  yılın  Ağustos  ayının  yirmi  sekizinci  günü,  Roma'nm  en güçlü,  en  ünlü  ressamlarından  birine,  yakında  kendisini  "Saint-Luc  Akademisi Başkanlığı"na seçtirecek olan ve resmi olarak loncanın müdürlüğüne gelecek olan Giovanni  Baglione'ye  çalınan  kara  konusunda  şikâyet  dilekçesi  yine  bu  masaya geldi.</p>
<p class="calibre1">"Aylardan  beri,  Caravaggio  ve  samimi  dostları,  mimar  Onorio  Loghi,  ressam Filipo  Trisegani  ve  Orazio  Gentileschi,  yaptığım  işleri  kıskanarak,  kent  içinde hakkımda kötü söylentiler ve yapıtlarımı küçük düşürücü sözler yaymaktadırlar.</p>
<p class="calibre1">Bana kara çalan, onurumu zedeleyen şiirler yazmışlardır. Bu şiirleri on adet kadar çoğaltıp her yere dağıtmışlardır. İlişikte bir örnek sunuyorum:"</p>
<p class="calibre1">"Giovanni, değersiz herif, pisliklilerini..."</p>
<p class="calibre1">Bu iş Caravaggio için iyi olmamış, onu tutuklamışlardı. Ama durum Gentileschi için daha da beterdi! Sanatçılar arasında herkes biliyordu ki, Orazio Gentileschi ile Baglione arasındaki ilişkiler, tutuklunun savcı yardımcısına verdiği ifadeden çok daha zehir zıkkım bir özelliğe sahipti. Barutu ateşlemeye tek bir bahane yetmiş de artmıştı bile! Bir yıl öncesine, 1602 yılının Kasım ayına dönelim.</p>
<p class="calibre1">Lorette'e  yaptığı  hac  ziyaretinden  dönüşte,  çok  saygıdeğer  Baglione  Efendi, arkadaşlarına,  üstünde  Meryem  figürleri  bulunan  küçük  madalyonlar  getirmişti.</p>
<p class="calibre1">Bu altın, gümüş ya da kurşun madalyonlar; sanatçılar bunları iğne ile şapkalarına iliştirirlerdi. En değerlilerini, Baglione, Roma'nın en büyük ressamlarına, Cavalier d'Arpin'e  ve  kendisini  Saint-luc  Akademisi'ne  seçecek  olduğundan  emin  olduğu öteki  bazı  ressamlara  armağan  etmişti.  Orazio  Gentileschi  böylece  bir  gümüş</p>
<p class="calibre1">madalyon almış oluyordu!</p>
<p class="calibre1">Dostluk  anlayışı  bakımından  yara  alan,  özgüveni  sarsılan  Gentileschi  işte  o zaman  küfür  dolu  bir  mektup  yazma  lüksünü  tanımıştı  kendine.  İmzasız,  ama yazarının kim olduğu konusunda kuşku bırakmayan : bir mektuptu bu. Cimrilik, övüngeçlik, bir hiç olmak: Baglione mektupta bunlardan bol bol nasibini alıyordu.</p>
<p class="calibre1">Giovanni Baglione bu mektubu saklamış ve onu soruşturma dosyasına aktarmıştı.</p>
<p class="calibre1">İnandırıcı bir belge. Şaşırtıcı ayrıntı ise şuydu: Yazıda, şiirin bir dizesine benzeyen bir tümce çarpıyordu göze: <i class="calibre3">"Altın zincirini sen al da / Sıska çiroz kurusu taşaklarına as." </i></p>
<p class="calibre1">Kardinal Guistiani'nin Baglione'ye, Gentileschi'nin başarısını kıskandığı, bir o kadar  da  nefret  ettiği  Amor  divin  adlı  tablo  karşılığında  armağan  ettiği  işlemeli kolyeye inceliklerle yüklü bir gönderme...</p>
<p class="calibre1">Şu  an  savcı  yardımcısı,  öne  doğru  eğilmişti  ve  biraz  da  dikkat  ve  :  özenle önündeki  yığılı  evraklara  bakmak  hevesine  kapılmıştı.  Üstelik,  bu  sabah tutuklunun evinde ele geçirilen önü arkası dolu kâğıttaki yazıyı -özünde zararsız bir  kâğıt  parçası-kara  çalan  şiirdeki  kimliği  belirsiz  kişilerin  yazısıyla kıyaslayarak epey bir eğlenmişti. Olay yargılık! Orazio Gentileschi, beş yıl boyunca papalığa ait gemilerde kürek çekecek!</p>
<p class="calibre1">Gentileschi bu olaydan paçayı nasıl kurtardı bilinmez, dava belgeleri kesin bir şey  söylemiyor.  Buna  karşın  arşivlerin  söylediklerine  bakılırsa,  Fransa büyükelçisinin  müdahalesiyle  Caravaggio,  VIII.  Clement'in  pençesinden  alınıyor.</p>
<p class="calibre1">25 Eylül 1603'te Caravaggio özgürdür.</p>
<p class="calibre1">Suç ortaklarının da onunla birlikte salıverildiğini varsayabilir miyiz?</p>
<p class="calibre1">Ya  da  Gentileschi'nin  ceza  almaktan  mucizevi  biçimde  kurtulmasını,  papalık dairesine  yakın  bir  kişinin,  hani  bir  zamanlar  ona  kariyerinin  ilk  büyük  siparişi olan  San  Nicola  in  Carcere  Kilisesi  mahkeme  salonu  fresklerini  yapma  işini koparan  şu  devlet  memurunun  koruması  ve  desteğine  mi  borçlu?  Papanın  iaşe astsubayı Cosimo Quorli. Bu  güçlü dostun gücü Orazio'nun  yazgısı düşünülünce, "Baglione" davasının sonuçları üzerinde etkili olmayacaktır. Bu kara çalma davası Caravaggio'ya  dayatılan  suçlama  bakımından  önemsiz  olmuş  olsa  da, Gentileschi'ye  pahalıya  patlayacaktır.  Ömrünün  kalan  bölümünde  bunun karşılığını ünüyle ödeyecektir.</p>
<p class="calibre1">Kırk  yıl  sonra,  bu  aynı  Giovanni  Baglione,  sırası  geldiğinde  kalemi  eline alacaktır.  Çağdaşlarının  görenek  ve  yeteneklerini  kaleme  alan  bir  özyaşam öyküsünü  yazacaktır.  Orazio  Gentileschi'ye  ayırdığı  bölüm  onun  intikamı olacaktır.  Baglione,  bölümü  —  Vite  dei  pittori,  scltori  e  architetti-XVII.  yüzyıl İtalyan  sanatçıların  yaşam  ve  yapıtlarını  ele  alan,  çağının  tanığı,  çok  değerli  bir başvuru  kitabı  olarak  kalacaktır.  Gentileschi'nin  analizi,  yapıtlarının  tam  bir eleştirisi olan bu yapıt, gariptir ki, 1603 yılında, Gentileschi'nin kendisini gülünç duruma  düşürme  sevdasına  kapıldığı  en  büyük  düşmanı  aracılığıyla  bizlere ulaşmıştır.</p>
<p class="whitespace"> </p>
<p class="calibre1">SANTE MARİA DEL POPOLO KİLİSESİ</p>
<p class="calibre1">Günbatımı, 26 Aralık 1605</p>
<p class="whitespace"> </p>
<p class="calibre1">Şu  rutubetli  aralık  gününde,  Popolo  Meydanı'nda  kadınlar  çamaşır yıkamaktalar.  İnekler,  küçük  kara  domuzlar  ve  başı  boş  gezen  köpekler  yalağın önünde  toplanıyorlardı.  Ana  kapıdan  giren  yolcular,  dikili  taşın  dibine  dek  kum üstüne yere atılmış kütükler üzerine tünemiş, yiyip içmekteydiler. Börek satıcıları ve sucular çeşmenin çevresinde bağırıp duruyorlardı. Burada, Popola Meydanı ile Spagna Meydanı arasında sanatçılar bulunuyordu. İki binden fazla sanatçı vardı: Fransızlar,  Flamanlar,  Bolonyalılar  da,  Floransalı  ve  Romalılar  da.  Değişik kökenlerden  beş  kilometreden  daha  dar  çaptaki  bir  alanda  yerleşmiş  olan  iki binden fazla sanatçı... Sayısız han, yeni gelenleri ağırlamaktaydı. Pincio Tepesi'ne sırtını  vermiş  evler  ise  ışığı  arayan  bu  yaratıcı  kişileri  bağrına  basıyordu.  En yüksekteki, en iyi biçimde ışık alan üst katlarda -pek fazla değeri olmayan-onlara atölye  görevi  gören  bir  odada  iki  üç  kişilik  gruplar  halinde  kalıyorlardı.  Bütün öteki ülkelerin en uzak yerlerinden güzellik hayali kurarak gelen insanlar, bu bir ya  da  iki  sokağa  akın  ediyorlardı.  Ressamlar,  heykeltraşlar,  kabartmacılar,  altın işlemeciler,  nakkaşlar;  öğrenmeye,  ama  aynı  zamanda  da  servet  yapmaya adıyorlardı oraya. Hıristiyan âlemi, kentin kuzey girişinde bu semtin oluşmasını, Papalık'ın  tedirginliklerine  ve  Protestanlığın  sapkın  tutumunu  gördükleri  yerde ezmek  için  bir  şeyler  yapma  saplantılarına  borçludurlar.  XVII.  yüzyılın  bu  ilk yarısında,  Avrupa'nın  yarısı  Papalık  nüfuzunu  kabul  etmiyordu.  Roma'nın yenilenmiş,  güzelleştirilmiş  ve  muzaffer  çehresini  dünyaya  göstermek  için  bu devasa  işgücüne  gereksinimi  vardı.  Roma'daki  bu  görkem,  bütün  dünya kentlerine  Roma'nın  üstünlüğünün  bir  kanıtı  olsun!  Onun  büyüklüğü,  yüceliği, zenginlikleri oraya gelen hacıların gözünü kamaştırsın.</p>
<p class="calibre1">Kiliselerin görkemi bedenleri ezsin, kuşkulan silsin, ruhları aydınlatsın ve bu ruh  haliyle  konuklar  şaşkınlık  içinde,  soluk  soluğa  ve  Katolik  kilisesinin üstünlüğünün  kaçınılmazlığı  düşüncesi  karşısında  yenilmiş  halde  dönsünler evlerine.  Tarihin  ileride,  "barok  sanat"  diye  adlandıracağı  akımı  yaratan  ve Reform  hareketinin  ilkelerine  karşı  olan  Otuzlar  Konsili'nin  kararlarından  yola çıkmış  olan  bu  siyasal  programın  özü  buydu.  Altınların  çokça  kullanımı: mermerin,  değerli  taşların  -en  az  bulunan  ve  en  çok  parıldayan  malzemenin kullanımı-en iyi sonuca varma arayışı, tiyatro zevki, gözboyama tutkusu... Bütün bu  sahnelemenin  bir  bölümü  papaların  aralarındaki  ideolojik  mücadeleden; Luther  ve  Calvin'in  doktrinlerine  karşı  verilen  kavgacı  stratejisinden  ileri geliyordu.</p>
<p class="calibre1">1605 yılında, Roma yeniden eski tantanalı günlerini yaşıyordu. Son ateşlerini yakıyordu.  Ama  bu  bir  kor  aleviydi.  Papalığa  ait  dökümhanelerde,  yakın  bir gelecekte,  Pantheon'dan  koparılarak  götürülen  kırk  ton  bronz,  fırınlarda eritilecekti.  Bir  otuz  yıl  sonra  ise,  Saint-Pierre  Kilisesi  tavanlığının  gövde sütunları, Roma gök kubbesine doğru uzanacaklardı.</p>
<p class="calibre1">Akşam  oluyordu  ve  mahalle  tan  vaktinden  bu  yana  ölüler  ayini  içinçalan çanların iç karartıcı sesleri içinde canlılığını sürdürüyordu. İlerleyen alayı görmek için  sabırsızlık  içinde  bekliyorlardı  cenaze  alayı  Meydana,  sağ  taraftan,  Via  del Babuino Caddesi'nden geliyor olmalıydı. Vefat eden kadın, yüz metre ötede, sedef kakma  ustası  Francesco  Magnessi'nin  sahibi  olduğu,  Via  dei  Greci  Caddesi'nin köşesinde  yer  alan  dört  katlı  şu  beyaz  evde  oturuyordu.  Ölüm  bu  kapıyı  on  üç yılda tam üç kez çalmıştı. Üstünde antik tragedya maskı -ağlayan ve kötü haberci bir yüz-ve bronzdan bir çekiç tokmağı olan üstü yuvarlak kapıyı...</p>
<p class="calibre1">Augustine  Manastırı'nın  duvarı  boyunca  ilerleyen  konvoy  sonunda  meydana çıkmıştı.  Çanlar  hâlâ  çalıyordu;  boğuk  bir  titreşimle,  kesik  kesik;  lavanta dövenlerin tokaç seslerinin bile bastıramadığı bir demir vızıltısı...</p>
<p class="calibre1">Günün  son  ışıkları  içinde  alayın  önünde,  altın  işlemeli  beyaz  üstlük  giymiş</p>
<p class="calibre1">kılavuz,  yol  açıyordu.  Ardından  haç  taşıyıcısı  geliyordu,  değerli  taşlarla  süslü  ve Santa  Maria  del  Popolo  Klişesi  rahiplerinin  yalnızca  önemli  fırsatlarda  ortaya çıkardıkları  İsa  figürlü  gümüş  haç,  göğe  doğru  sallanıyordu.  Bir  ressamın,  ölen karısına  böylesine  görkemli  ve  zengin  bir  töreni  yaptırabilmesi  görülmüş  şey değildi.</p>
<p class="calibre1">Kimse böyle bir şeyi hayal bile edemezdi.</p>
<p class="calibre1">Onun için, Ottaviano Montonis'in kızı, Romalı, uxorHoratii Gentileschi pittoris, Prudenzia  için,  yedinci  doğumunu  yaptıktan  sonra  otuzunda  hayata  gözlerini yuman  bu  kadın  için,  Orazio,  prens  ailelerine  özgü  bir  tören  sipariş  etmişti.</p>
<p class="calibre1">Sabahın erken vakti çalınan bu çanlar acaba ona kaça patlıyordu? Bütün mahalle bunun  hesabını  kitabını  yapıyordu.  Peki  şaraplı  ekmek  taşıyıcısına  ne  kadar ödemişti?  Ressam  meslektaşlarını  temsilen  gelenlere  ve  rahiplere  ne  kadar verilmişti?;  Sonra  papaz  yardımcıları  ile  kutsal  eşya  taşıyıcılarına,  yöre  kilisesi papazlarına?  Çok  sevilen  ve  kendisine  iyi  bir  drahoma  bırakacak  olan  kadına yapılan bu cenaze töreni tam tersine onu tam takır bırakmış olabilirdi.</p>
<p class="calibre1">Yerel  idareyle  her  tür  uyuşmazlıktan  kaçınmak  amacıyla,  papazlar, kiliselerinin  kapısına,  verdikleri  farklı  hizmetlerin  bedelini  gösteren  fiyat  listesi asmışlardı.</p>
<p class="calibre1">Ondan  ne  işlenmişse  ödemişti  Orazio  Gentileschi;  hatta  bileklerinin  gücüyle yaşamayan  seçkin  beylerin  oturması  için  ayrılan  yirmi  kütüğün  parasını  bile ödemişti.  Böylesi  bir  borcu  ödemek  için  ne  kadar  tablo,  fresk  ya  da  madalyon yapmak  zorunda  kalırdı,  artık  Tanrı  bilir!  Karısı  kilisenin  kutsamaları  olmadan gitseydi,  tören  de  doğal  olarak  daha  ucuza  patlardı.  Belki  de  Popolo  Kilisesi dışından,  birkaç  metre  ötesinden,  kafirler,  din  değiştirmiş  olanlar,  mezhep sapkınları, Yahudiler ve Aurelien surları dibine karmakarışık tıkıştırılan "ahlaksız fahişeler"  arasından  geçerek  gidecekti.  Roma'da  mezarlık  denebilecek  yer yalnızca uzun Torto suru boyunca vardı.</p>
<p class="calibre1">Halk,  geleneğe  uyarak,  Hıristiyanları  kırıp  geçirmiş  olan  büyük  "yıkıcı"</p>
<p class="calibre1">kişilerden  olan  Ne-ron'un  mezarını  koymuştu  oraya.  Şeytanların  ve  sadakatsiz kadınların mekânıydı orası...</p>
<p class="calibre1">Prudenzia  günah  çıkarmış;  kudas  ayininden  geçmiş  ve  son  olarak  kutsal  yağ</p>
<p class="calibre1">sürünmüştü. Ruhunun esenliğe ermesi için, on ayin duası okunacaktı. Orazio'nun sevgili eşine sunamadığı iki fazladan lüks iş kalıyordu geriye: bir tabut ve kilisede bir mezar taşı.</p>
<p class="calibre1">Orazio'nun,  kendisine  kıyasla  daha  yüksek  bir  sınıftan  gelmekte  olduğu sonucuna  vardığı  merhum  karısı,  kardinalin  çok  sayıdaki  katiplerinden  -papalık dairesindeki Cosimo Quorli'nin meslektaşınınen küçük kızıydı. Evlendiklerinde on yedi yaşındaydı, Orazio ise otuz.</p>
<p class="calibre1">Çeyiz  olarak  ne  bir  altın  ne  de  bir  tek  mobilya  getiriyordu.  Ama  kocasını ileride, en güçlü mesenlerin, "müşteri" makamına oturtacakları bir dizi ilişkiler ve koruyucular  şebekesi  getiriyordu  drahoma  olarak.  Evlilik  anlaşması  üzerinde tartışırlarken,  Cosimo  bu  noktayı  Orazio'nun  huzurunda  iyice  bir  vurgulamıştı.</p>
<p class="calibre1">Prudenzia  Montonis'in  ebeveynleri  büyük  ailelerin  olanaklarından  yarar sağlamaktaydılar.</p>
<p class="calibre1">Gentileschi'lerin çocuklarının altısına da sırasıyla vaftiz bababalığı eden seçkin tabakadan  kişilerin  toplumsal  konumu,  Quorli'nin  kanıtlamalarına  parlak  bir örnek  oluşturuyordu.  Daha  geçen  yıl,  burada,  Maria  del  Popolo'nun  vaftiz bölümünde, Orazio ile Prudenzia'nın son erkek çocuğu, akrabaları olan, geleceğin Paduva piskoposu, şimdinin Venedik Dükü'nün kucağında tutulmaktaydı.</p>
<p class="calibre1">Doğruyu  söylemek  gerekirse,  bu  yüksek  rütbeli  papaz,  törende,  katibi Francesco Cavazzi tarafından temsil edilmişti. İşte bugün de aynı şekilde, Orazio Gentileschi'nin  ünlü  iş  ortakları  -Altepmps,  Olgiatti  ve  Pinelli  aileler-cenaze törenine  hizmetkârlarını  ve  boş  arabalarını  gönderiyorlardı.  Bu  özel  giysili hizmetkâr  ve  süslü  araba  dizisi  Orazio'nun  meslek  yaşamında  çok  yararlı  bir  iş</p>
<p class="calibre1">görmüş  oluyordu.  Bunun  adı  prestijdi,  zaferdi.  Roma  ressamları  burada yanılmıyorlardı.  Gentileschi'nin  çocuklarından  birinin  vaftiz  babası  Cavalier d'Arpin de, Saint-Luc Akademisi'nden gelen çok sayıda temsilci ile birlikte cenaze alayını izliyordu. Yalnız, Caravaggio ve Giovanni Baglione orada yoktular. Onuru, Orazio'yu  bu  yönde  bir  masraftan  alıkoymuştu.  Ama  özellikle  de  Prudenzia'ya duyduğu sevgi... Bu sevgiyle neler yapmazdı ki o!</p>
<p class="calibre1">Her  ayrı  kalışlarında  karısını  bir  daha  görememekten  korkardı.  Çok  eski  bir yapı  olan  Farfa  Manastırı'nda  geçirdiği  son  iki  kış  onun  için  çetin  bir  deney olmuştu;  onu  mutlu olmakla  cezalandıran  Tanrı'nın  bir  azabı. Küçük  kiliselerde, karanlıkta, tahta iskeleler üstüne tünemiş halde, çalışmaktan bitkin, bu çok ağır, çok  uzun  süre  isteyen  iş  için,  lanetler  savurmuştu  yukarlara  dönüp;  keşişlere, açgözlülükleri ve sabırsızlıklarından dolayı lanetler okumuştu.</p>
<p class="calibre1">Onların  oralara  kadar  gelip,  ayak  üstünde  saatlerce  dikilip,  yarım  yapıtları incelemelerini savuşturmuş, Triomphe de Sainte-Ursule (Sainte-Ursula'nın Zaferi) veya  Christ  au  Mont  d'Oliviers,  (Oliviers Tepesi'ndeki  İsa)  adlı  freskleri  ardında bırakıp, katırını dört nala kaldırarak, Sabins tepelerini devirmiş ve Roma'ya, eşine koşmuştu. Prudenzia hayatının kadını olarak kalacaktı.</p>
<p class="calibre1">Orazio  Gentileschi,  gelecek  otuz  yılda  yorulmak  nedir  bilmeksizin,  onun masum,  tatlı,  bakir  yüzünü,  cildinin  kadifemsi  halini,  berrak  teninin  ışıltısını resmedecektir...  Meryem'ler,  azizeler,  hepsinde,  hepsinde  de  Prudenzia'nın akıldan  çıkmayan  sevimliliğinden,  kırılganlığından,  narinliğinden  bir  şeyler olacaktır  daima.  Orazio'nun  tüm  iyiliği,  tüm  neşesi  onunla  birlikte  kayıplara karışmış oluyordu.</p>
<p class="calibre1">Küçük  Cerasi  Kilisesi  önünde  bir  yere,  sol  yandaki  şahında,  Prudenzia Gentileschi'nin ölüsü konmuştu. Ölüler duası okunmuştu.</p>
<p class="calibre1">Ölünün  yattığı  yerin  başucundaki  yirmi  büyük  mumun  ışığı  son  kez  yüzünü yalıyordu. Gözleri kapalıydı ve başı omuzuna düşmüştü.</p>
<p class="calibre1">Hafifçe  aralanmış  dudaklarıyla,  uykuda  gibiydi.  Henüz  lohusayken öldüğünden,  hala  şiş  olan  karnı  üzerinde  duran  elleri,  bebeğinin  cesedini  de kucağında tutmaktaydı. Çocuğun kundak bezleri, kefenin etek uçları, yeşil kadife giysisi  üzerinde  beyaz  lekeler  oluşturuyordu.  Çok  ağır  plili  etekliği  baldırları üstüne  yığılıyor  ve  dizlerini  sarmalıyordu.  Ayakları  çıplaktı.  Ayakkabılarını  ve uzun  saçlarını  ayin  boyunca  örtmüş  olan  ince  kumaş  başörtüsü  çoktan  ölü gömücülerin eline geçmişti bile. Geleneklere göre, bütün kadın süs eşyaları onlara verilirdi.</p>
<p class="calibre1">Ölü  gömücülerden  üçü  tahta  çitin  bir  iki  adım  ötesinde,  kazık  çakıyorlardı; siyah  beyaz  döşemede,  gül  biçimli  karo  taşı  kaldırmak  için  kaldıraç  görevi yapacaktı.  Üstlerinde  ikişer  deliği  olan  bu  sayısız  karo  taş,  ortak  tek  büyük  bir çukura  açılıyordu.  Santa-Maria  del  Popolo  Kilisesi  'nin  bodrumunda  böyle  daha on beş kadar mezar odası bulunmaktaydı. Tabutla ya da tabutsuz, yöre kilisesine bağlı birçok kuşak üst üste yığılmış oluyordu böylece.</p>
<p class="calibre1">En  son  anlardı  bunlar,  ne  çocuklar  ne  de  kadınlar  katılırdı  buna;  korkup bayılacaklarından  endişe  edilirdi;  ölü  gömücüler  taşı  kaldırdıklarında  hava solunmaz hale gelirdi; pis bir koku basardı kiliseyi.</p>
<p class="calibre1">Rahipler,  rahip  yardımcıları,  kilise  papazları  çekilmişlerdi.  Ölünün  başında sadece dört kişi duruyordu: bir din adamı, ayakta duran iki erkek ve dizüstü dua eden  bir  kız  çocuğu.  Artemisia  annesine,  son  istirahatgâhına  kadar  eşlik  etme iznini nasıl koparabilmişti?</p>
<p class="calibre1">Yere kapanmış halde de olsa, yine de büyük, yaşına göre çok iri gözüküyordu.</p>
<p class="calibre1">Bedeni  şekillenmiş,  yüz  çizgileri  belirgin  hatlarına  kavuşmuştu.  Yüzünün yuvarlaklığı,  dudaklarındaki  şehvet,  bakışındaki  yoğun  karartı  artık  hiç değişmeyecekti.  Hatlar  kuşkusuz  daha  da  yuvarlaklaşacak  ve  genç  kız  daha  da büyüyecekti.  Ama,  daha  şimdiden  fazlasıyla  dişiydi;  on  üç  yaşına  basmak üzereydi, yakın bir zamanda onu evlendirmek gerekecekti.</p>
<p class="calibre1">Aile  dostu  Cosimo  Quorli  böyle  düşünüyordu;  Gentileschi  çiftiyle  yakınlığı  -</p>
<p class="calibre1">zaten  on  üç  yıl  önce  onları  o  evlendirmişti-dul  adamın  ve  yetim  kızın  yanı başındaki varlığını açıklıyordu. Orazio gibi kısa boylu, ama daha şişman ve sakallı olan Quorli, başını öne eğik tutuyordu. Mumların ışığında kafası parlıyordu.</p>
<p class="calibre1">Artemisia'ya  üstten  bakacak  şekilde,  ama  biraz  gerisinde  durmuş,  çok  genç olan kızın umutsuzluk içindeki profilini inceliyordu Quorli.</p>
<p class="calibre1">17.  yüzyıl  barok  İtalya'sından  ölümsüzlük  uğruna,  bir  baba  ile  kızı  arasında yaşanan düello</p>
<p class="calibre1">Artemisia, ün ve özgürlüğe ulaşmak için yaşadığı toplumdaki bütün kuralları yıkan, yapıtlarıyla da ölümsüzlüğe ulaşan tarihteki ilk büyük kadın ressamlardan, Artemisia Gentileschi'nin (Roma 1597-Napoli 1652) serüvenidir.</p>
<p class="calibre1">Roma'da,  161  l  yılında  Sanatçılar  Mahallesindeki  bir  atölyede,  genç  ressam Artemisia  yeteneğini  kanıtlamak  için  büyük  bir  savaşım  vermektedir.  En  büyük rakibiyse, resim dalındaki ustası, ünlü ressam, babası, Orazio Gentileschi'dir. Ama kader Orazio'nun kızıyla ilgili planlarını altüst eder: Böylece aralarında, sırasıyla hem babanın hem de kızının kurban ve kazanan olacağı bir düello başlar.</p>
<p class="calibre1">Artemisia,  kan  bağı  olan  iki  insan  arasındaki  çılgınca  sevginin,  şefkatin  ve nefretin dramıdır. Sanatın, iktidar ve siyaret anlamına iki ressam arasındaki acıklı rekabetin  öyküsüdür.  Artemisia,  aynı  zamanda,  güzelliğe  ulaşmaya  çalışan insanların, bu tutkularının ortaya çıktığı Roma, Floransa, Napoli, Venedik, Londra gibi  kentlerin  tarihidir.  Başını  örten  eşarp  kayıp  omuzlarına  yığılmıştı.  Öne eğilmiş  bu  çıplak  boyuna,  yumuşacık  soluk  enseye,  oradaki  dağınık  saç tutamlarına  yutacakmış  gibi  bakıyordu...  Yanağının  eğimi,  orada  sönen  ışık,  yarı karanlıkta  uçları  belirgin  minik  göğüsleri.  Daha  iyi  görmek  için  Quorli  ona yaklaştı. Alnı açık ve düzdü. Dümdüz kaşları ve badem gözleri vardı. Gözkapakları uzun kirpikler altında şakaklara doğru çekik duruyordu. Ama yüzünün alt kısmı -</p>
<p class="calibre1">alına  kıyasla-basık  gözüküyordu.  Ağıza  çok  yakın  olan  yuvarlak  çenesi  üstünde Quorli'nin  fark  edemeyeceği  bir  gamze  yer  alıyordu.  Artemisia  onun  baktığını anlayınca başını iyice önüne eğdi.</p>
<p class="calibre1">Dua  eden  bu  siluetin  arkasında  duran  sekiz  büyük  mum,  babasının  rakipleri olan,  Caravaggio  ve  Carrache'ın  tablolarını  aydınlatmaktaydı,  Kilisenin  dip kısmında,  en  arkada,  kırmızı  mantosunu  ve  kollarını  iki  yana  açmış  Meryem; mezarından çıkmış da Prudenzia'nın ruhunu peşi sıra sürüklüyor gibiydi.</p>
<p class="calibre1">Birden,  din  adamı  ölüye  doğru  gitti.  Ölü  gömücülerin  elindeki  sırıkları  fark etmişti. Küçük kilise ile merkez şahmın birleştiği köşedeki taşı kaldırmışlardı; taş</p>
<p class="calibre1">sırık ucunda iki yana sallanıyordu.</p>
<p class="calibre1">Berbat  bir  çürüme  kokusu  genizlerini  yaktı.  Orazio  ve  Cosimo  birbirlerine baktılar:  Prudenzia'ya  veda  etme  zamanı  gelmişti...  Ama  Gentileschi'nin bakışındaki, yüz ifadesindeki bir şeyler Cosimo'yu geri çekilmeye zorladı. Çapraz şahını geçerek yan kapıdan sıvıştı.</p>
<p class="calibre1">Evlenmelerinden önce ne gibi bir rol oynamıştı Cosimo, Prudenzia'nın yazgısı üstünde? Orazio şimdiye kadar bunu kendi kendisine sormamıştı hiç. Ne kadar az miktarda  olursa  olsun,  Cosimo  bu  genç  kıza  ne  diye  kendi  gelirlerinden  çeyiz parası vermişti ki? Hangi nedenle Prudenzia'nın babası -parası ve dostları olan bir kardinal kâtibi olarak-kızını serveti olmayan birine, kendi bilek gücüyle çalışan bir  ressama  vermişti?  .  Cosimo  yanıtı  duymak  isteyen  meraklılara  çekinmeden söylüyordu:  Evet  bizzat  kendisi,  kızın  ırzına  geçerek,  namusunu  lekelemiş,  onu kirletmişti.</p>
<p class="calibre1">Yapmacıksız,  ama  kıskanç  biri  olan  Gentileschi'nin,  iaşe  astsubay yardımcısının  yaydığı  söylentilerden  hiç  haberi  olmadı.  Hayatını,  kendisine  tatlı bir  hayat  ve  sevgi  veren  bir  kadınla  birleştirme  koşulları  üzerinde  fazlaca sorgulama  durumu,  onu  sadece  umutsuzluğa  düşürebilirdi  olsa  olsa.  O  da  bu durumda, ne yapacağını bilmeksizin, bilinçdışı bir tavırla bu konuyu hiç aklından geçirmemeyi  yeğlemişti.  Bu  gerçek  körlük,  bu  her  şeyi  bastırma  ve  saklama yeteneği çoğu davranışlarında etkili oluyordu. Ama bilmezlikten gelmeyi yeğlediği bir  konuyu  onun  gözüne  sokmaya  çalışanın  vay  haline:  Durumun  gerçek-liliği karşısında,  baş  kaldırışı,  keşfettiği  şey  karşısındaki  patlaması,  öfkesinin  ve hıncının  ölçüsü,  her  zaman  kaçıktı..!  Orazio'nun  gücünü,  Şiddetini  bilen  Cosimo Quorli,  böbürlenmelerini,  arkadan  konuşmalarını  –veya  suçlamalarını-</p>
<p class="calibre1">arkadaşının kulağına gitmeyeceği yerlerde yapmaya çok özen gösteriyordu. Ama doğrusu bu ya, çok böbürleniyordu Cosimo Quorli... Durmaksızın Roma'nın bütün bakire kızlarını bozduğunu öne sürüyorduysa, bunun nedeni, kadınların yanında onun  kişiliğinde,  bundan  daha  başarılı  ve  sükseli  olan  başka  bir  özelliği olmamasıydı. Bunun dışında, arzuda ısrar etme, kuşku yokluğu, özgüven eksikliği, bütün  bunlar  onu  aşağılamalara  karşı  duyarsız,  alay  edilmelere  karşı  aldırmaz, her  tür  geri  çevrilmeye  karşı  sağır  yapıyordu.  Quorli,  kapıdan  kovulunca pencereden  giren  insanlardandı.  Bu  inadı  onun  meslek  yaşamındaki  başarısını açıklamaktaydı;  bu  yönüyle,  ne  koruyucusu  VIII.  Clement'ın  ölümü,  ne  de  bunu izleyen öteki iki papanın seçimi, bu kararlı inadı tehlikeye sokmamıştır.</p>
<p class="calibre1">Papanın "birinci iaşe astsubayı" rütbesine yenice getirilen Quorli, yirmi yıldan beri papalık dairesinin tüm menkul mallarıyla ilgilenmekteydi. Mobilyaların satın alınması,  kapılardan,  kapı  perdelerinden,  halılardan  en  ufak  eşyaya  kadar  her şeyin  bakım  ve  onarımı  -dinsel  eşya  dışında-Quirinal  ve  Vatikan  saraylarında onun sorumluluğu altındaydı. Görevi ona sanatçılar üzerinde çok büyük bir güç ve yetki  sağlıyordu.  Bir  duvar  kaplaması  -ve  ödemesi-bir  saat  ibresinin  düzeltimi, bir çerçevenin onarılması işleri ona bağlıydı.</p>
<p class="calibre1">Nakkaşlar, işlemeciler, kakmacılar, mermer işçileri onun gözüne girmek, tercih edilmek  için  didiniyorlardı.  Ressamlara  gelince,  Cosimo  Quorli,  onları,  bir  tavan freski  için  veya  bir  galerinin  dekorasyonu  için  Aziz  Peder  Papa  Hazretlerine, yeğenlerine, zengin papaz çevresine tavsiye ediyor ya da etmiyordu. Bu görev ona bir yandan birçok çıkar sağlamaktaydı. Ne oduna ne tuza, ne yağa ne şaraba para veriyordu. Papanın hediyesi oluveriyordu bunlar.</p>
<p class="calibre1">Bu  gün  Cosimo  Quorli  tarn  kırk  yaşındaydı  ve  Borgo'da  dört  evi  ve  Trevi Mahallesi'nde sanatçılara kiraladığı birçok dükkânı vardı. 1600 yılına varmadan, tam  bundan  beş  yıl  önce  önce  evlenmiş  olduğu  genç  ve  yumuşak  başlı  karısı Clementia  Romoli,  ikibin  ecu'den  ve  menkul  mallardan  oluşan  yüklü  bir  çeyiz getirmişti.  Gentileschi'nin  tersine,  o  güzel  bir  evlilik  yapmıştı.  Kızını  Clarisse Manastın'na  vermişti,  iki  oğlunu  da  devlet  işlerine  hazırlıyordu;  ilk  oğlu  Saint-Pierre  Kilisesi'nin  yakınında  bulunan  ve  Papa'nın  ailesi  ve  çevresinden "insanların" istirahatgâhı olan Santa Marta Kilisesi'nde gömülüydü.</p>
<p class="calibre1">Quorli  adı  mermere  kazılmış  halde  sonsuza  dek  orada  kalacaktı.  Bu, Gentileschi'nin  isteyebileceğinden  çok  daha  fazlasıydı.  Prudenzia'nın  cesedi,  bir mumya  gibi  bembeyaz;  onu  birazdan  mezara  bırakacak  halatların  ucunda salınıyordu.  Döşemenin  tam  ortasında  ağzı  açık  çukura  doğru  ağır  ağır, derinliklere  iniyordu.  Prudenzia  orada  daha  önce  kaybettiği,  biri  altı,  öbürü  iki yaşında ölen çocuklarıyla birlikte sonsuz istirahate çekilmiş olacaktı. Her ikisinin de  adı  Giovanni  Battista  idi  ve  buraya  1601  ve  1603  yıllarında  gömülmüşlerdi.</p>
<p class="calibre1">Birde  şu  son  çocuğu  vardı:  Kundaklanıp  karnının  üstündeki  kefenine  konan bebek.</p>
<p class="calibre1">Artemisia,  mezar  çukurunun  başında,  mutluluğun  o  ağır  inişini  –sabit bakışlarla  neredeyse  hayal  gibi-dikkatle  izliyordu.  Prudenzia,  onun  için  de sonsuza değin sevgi, şefkat gibi dünyada insanca olan her şeyin somutlaşmış bir örneğidir.  Ve  bu  ışıksı  varlığın  anısı,  ana  sevgisine  duyulan  özlem,  genç  kızı Orazio'nun  kollarından  hızla  uzaklaştıracaktır;  artık  ona  sımsıkı  sarılmayı bilemeyecek bir babadır Orazio.</p>
<p class="calibre1">Orazio kızını kendisine öylesine yakın bilmişti ki, bütün o geçmiş yıllar boyu, kızın  başka  bağlan  da  olduğunu  ve  -ana  sevgisi,  kardeş  sevgisi  gibi-kendinden başka  birine  bağlanabileceğini  aklına  bile  getirmemişti.  Şimdi  sınırsız  acısı içindeyken,  bu  yasın  kızını  da  ne  denli  acımasızca  vurmuş  olduğunu hesaplayamıyordu.</p>
<p class="calibre1">Artemisia da aynı babası gibi 8 Temmuz'da, ama ondan otuz yıl sonra dünyaya gelmişti.  Adını,  babasının  onun  için  ayarladığı,  Roma  aristokrasisinden  gelen vaftiz annesi Artemisia Capizucci seçmişti.</p>
<p class="calibre1">Bebeği  San  Lorenzo  in  Lucina'daki  vaftiz  kurnasına  kadar  taşıyan  adam, Floransa  ve  Venedik'te  papanın  büyükelçiliğini  yapmıştı.  Küçük  kız  hayata böylece başlamış oldu. 1605 yılının 12 Haziran'ında, Paskalya’dan sonraki ikinci pazar,  o  yörenin  bütün  küçük  kızlarıyla  Saint-Jean-de  Latran  Kilisesi'nde Hıristiyanlığa ilk geçiş törenini yapmıştı. Vaftiz babasının seçimi, kutsama işi için, çocuğun yazgısında çok önemli, vaftizden daha da önemli bir özellik gösteriyordu.</p>
<p class="calibre1">Âdı: Vincenzo Careletti idi. Orazio'nun ressam olan öteki iki erkek kardeşine çok bağlı,  Pisa'lı  bir  soyluydu.  Chapeletti,  özellikle  de  o  sıralar  Pisa'nın  Floransa  ve Cenova'nın kubbelerinde çalışmakta olan Aurelio'ya daha bir yakın gözüküyordu.</p>
<p class="calibre1">Çeyrek yüzyıl önce, yani 1575'te babaları -harika mücevher işlemecisi-Giovan Battista  Lomi'nin  ölümüyle  aynı  Aurelio,  ailenin  en  büyüğü  olarak  Orazio takımının hepsini Pisa'dan Roma'ya götürdü.</p>
<p class="calibre1">Biri  yirmi,  öbürü  on  üç  yaşında  iki  erkek  birlikte  öğrenim  gördüler,  aynı atölyelere gittiler, aynı çırak odasını paylaştılar. İlki Pisa'ya dönecekti, ikincisi ise Roma'da kalacaktı.</p>
<p class="calibre1">Dayıları Francesco Gentileschi Saint-Ange Şatosu'nda çok gözde olan muhafız subayı görevindeydi; yeğenini işe aldı, Orazio Lomi kariyer olarak anne tarafının saygın  gücünden  yararlanmayı  yeğledi.  O  günden  sonra  da  onu  herkes  Orazio Gentileschi diye tanır oldu.</p>
<p class="calibre1">Ailenin  bütün  bireyleri  "Lomi"  ya  da  "Gentileschi"  olsun;  Pisa'daya  da Roma'da,  Cenova'da  veya  Floransa'da  olsun,  hepsi  de  resim  için  yaşıyor  ve geçimlerini  resimden  kazanıyorlardı!  Meşaleyi,  soyu  sürdürecek  başkalarına devretme zamanı gelmişti. Aurelio'un çocuğu yoktu.  Kardeşi Orazio'un oğullarına güveniyordu.  Ama  Tanrı  önce  bir  kız  çocuğu  vermekle  başlamıştı  Orazio Gentileschi'ye.</p>
<p class="calibre1">Daha  beş  yaşındayken,  Artemisia,  babasının  toprak  boyalarını  ezer,  renkleri elde  eder,  tuvalleri  hazırlar  ve  verniğini  kaynatırdı,  Grazio'nun  bütün öğrencilerini kıskandıracak biçimde ilk derslerini bizzat ondan alıyordu. Kardeşi Francesco ona yetişemiyordu.</p>
<p class="calibre1">Artemisia ötekilerden daha eline çabuk, daha dikkatli, daha yetenekliydi. Ama bir  kızdı  o.  Yakında  ya  Tanrı'nın  emrine,  ya  da  bir  kocaya  verilmesi  ve  kısa zamanda  konumunun  belirlenmesi  gereken  bir  kız.  Annesinin  ölümüyle drahomasız, çeyizsiz kalan bir kız. Yoksul ve yalnız biri.</p>
<p class="calibre1">Prudenzia'nın cesedi gözden kaybolmuştu. Ölü gömücüler halatlarını toplamış, mezara kapak görevi gören gül biçimli karo taşı kapatmışlardı. Çanlar susmuştu, çömezler  erimiş  balmumlarını  topluyor  ve  mumları  söndürmeye  çalışıyorlardı.</p>
<p class="calibre1">Kiliseler, heykeller, tablolar, hepsi, hepsi karanlığa karışıyordu.</p>
<p class="calibre1">Orazio  ile  Artemisia  kilisenin  önüne  birlikte  çıktılar.  Popolo  Mahallesi'nde lavanta  satan  kadınlar,  baba-kız,  ikisinin  birlikte  yan  yana  meydanı  geçip  dikili taşa, oradan çeşmeye varmalarını  izlemeye alışıktılar: İki kara siluet, ufak tefek, aynı boyda ve el ele tutuşmuş iki siluet. İki çocuk gibi; ya da iki âşık.</p>
<p class="calibre1">Bu son kezdi. Bu yolu daha önce de yıllarca birlikte tepmişlerdi.</p>
<p class="calibre1">Artemisia'nın  doğumundan  sonra;  arkadaşlarının  sertliğini  pek  iyi  bildikleri bu  adam,  yumuşak  bir  tavırla  kızının  beşiği  üstüne  eğilmişti,  kendisine benzemeyen  -sevgili  eşi  Prudenza'ya  da  büsbütün  benzemeyen-ama  onu  ta yüreğinden  duygulandırıyorsa  -  zayıflıklar  ve  masumiyet  onu  nasıl duygulandırdıysa-bu küçük varlığı kucağına almıştı. Onları birbirine bağlayan ilk bağ  Orazio'nun  o  ilk  bakışıyla  mı  oluşmuştu  acaba?  Minik  kız  babasının başparmağını  avucuna  almış,  bir  daha  bırakmamıştı.  İki  yaşına  kadar,  nereye giderse  onu  da  götüren  babasının  omuzlarına  tünemiş  halde,  Roma'nın  bütün sokaklarını dolaşacaktı böylece.</p>
<p class="calibre1">Orazio Gentileschi'nin gölgesi olan bu cılız kız, kalabalık ortasında büyüyordu.</p>
<p class="calibre1">Hep birlikte görülüyorlardı: İki başlı bir beden, iki farklı bakışlı bir kafa.</p>
<p class="calibre1">Öylesine  doğal,  öylesine  güçlü  bu  duyguyu  kızını  her  zaman  yanı  başında görmek  istemeye  dek  götüren  Orazio'da  bu  sevgiyi  neye  bağlamak;  acaba,  çok takdir  ettiği  bir  ailenin  kızıyla  biraz  geç  yaptığı  evlilikten  doğan  ilk  çocuk olmasına  mı?  Öteki  bebeklerin  -bu  kez  erkek  çocuklarıydı-dünyaya  gelmesi Artemisia'yı babasının yüreğindeki tahtından in-dirememiştir.</p>
<p class="calibre1">Yürümeyi  öğrendiği  an,  onu  şantiyelerin  iskelelerine  götürmüştü;  ürkek adımlarla yürüyen küçük kız, babasının paçasına yapışırdı.</p>
<p class="calibre1">Buraya  Santa  Maria  del  Popolo'  ya  da  sık  sık  getirmişti  onu;  aynı  şekilde, Orazio'nun  büyük  resim  -ender  olarak  ve  ta  yürekten  beğenen  biriydi-diye değerlendirdikleriyle  içli  dışlı  olabileceği  yerlere  de  götürmüştü.  O  bütün zamanını kızına "görmeyi" öğretmekle geçirirdi. Eski büyük ustaların -Raffaello-mozaiklerini  ve  çağdaş  iki  büyük  sanatçının  -Annibal  Carrache  ve Carravaggio'nun tuvallerini gösterirdi ona.</p>
<p class="calibre1">"Bak  onlara,  iyi  bak!  Hepsine  bak!..  Carrache'ın  yaptığı  Havariler'e  iyi  bak...</p>
<p class="calibre1">Raffaello'yu  öylesine  iyi  incelemiş  ki,  figürlerinin  hepsi  de  dosdoğru Transfiguration'' dan çıkmış gibi. San Pietro in Montorio'da gördüğümüz tabloyu hatırlıyor musun?.."</p>
<p class="calibre1">Küçük  kızın  gözleri,  kutsal  tarihin  kişilerinden  sevgili  babasının  yüzüne çevrilirdi.  Bakışlarında  uyarılmış  bir  istek  parlardı.  Dikkatle  ve  açgözlülükle, babasını can-ı gönülden dinlerdi. Onun, yüreğindeki en sevdiği şeyi, gizini bildiği, anlaşılması zor şeylere onu da yönelterek, kendisiyle paylaşmak istediğini anlardı.</p>
<p class="calibre1">Orazio'nun sonu gelmeyen  konuşmalarını  kendisine duyduğu güven  ve sevginin bir  belirtisi  olarak  alırdı.  Babaya  gelince,  kızının  her  sözcüğü,  her  görüntüyü anımsa-yamayacağından  çok  emindi.  Ama  varsın  hepsini  anlamasın,  hiç  önemi yoktu!  Orazio  onun  zekâsına  değil,  duyularına  sesleniyordu:  Çocuğunda güzelliklerden anlayan yönü uyandırmaya çalışmaktan daha çok hoşlandığı başka bir şey yoktu.</p>
<p class="calibre1">"...Şu  sağdaki,  Meryem'in  kolunun  altında  duran  kişi,  Michelangelo'nun  bir havarisini çağrıştırmıyor mu?" diyordu. "Bak ışık nasıl da eşit düşmüş buraya da...</p>
<p class="calibre1">Yaklaş. Görüyor musun? Hatta yatak bile kaygan, dümdüz görünüyor... Hiçbir pot veya  boya  birikintisi  yok...  Caravaggio'da  olduğu  gibi..."  Bir  an  düşünceli  halde duraksıyor, sonra soldaki tabloya geçiyordu. "Ama bu Caravaggio Saint; Pierre'in çarmıhında  dikeldiğini  görebiliyor  musun?  Nereden?  Bedenin  üst  kısmının  kısa tutulmasından;  kolunun  çapraz  yönde  yana  açılışından...  Caravaggio,  ne  olursa olsun desen çalışması  yapmaz: Domuz herif, hiçbir şeyi karelere alıp büyütmez!</p>
<p class="calibre1">Olduğu gibi beze, boyalara döker... Bizden yüzünü gizleyen şu cellatın kıçına bak: Her  şey  ne  kadar  da  doğru!  Tek  bir  perspektif  hatası  yok!  Kompozisyonlarında böylesi bir dengeye nasıl ulaşıyor bu pis herif?- Desen,, ışık, renk, ben, ben hepsini istiyorum!  Raffaello'yu  istiyorum,  Michelangelo'u  istiyorum,  Carrache'ı, Caravaggio'yu istiyorum... Ben -sen ve ben-diye düzeltiyordu, başka hiçbir ekole ait olmayacağız. Kendimizi niye sınırlayalım ki?</p>
<p class="calibre1">Orazio'nun söylemediği şey, hayatının en büyük estetik şokunu Caravaggio'ya ve onun yenilikçi ve devrimci vizyonuna borçlu olduğudur.</p>
<p class="calibre1">Bu güne gelinceye kadar, Gentilechi'nin meslek yaşamı sıkıntılı bir yürüyüşle, el yordamıyla ulaştığı buluşlarda ve acılarla, şaşırtmacalarla dolu bir arayışla, ani ve  keskin  dönüşlerle,  zorlu  ve  uzun  bir  yolculuk  gibi  geçmişti.  O,  bu  arayışı, yıllarca, inatla, coşkuyla izlemişti. Başkasına olmadığı gibi, Orazio'nun kendisine de  acıması  yoktu.  Rakiplerinden  bazılarının  elde  ettiği  kolay  başarı,  hiç  de kıskançlık  gösterisi  olmayan  öfke  nöbetlerine  atıyordu  onu.  Ama  bu  konuda Orazio uzlaşmaya hiç yanaşmazdı. Ortalama bir iş çıkarmak onu korkutuyordu ve kendini  buna  kaptırma  korkusu  ise  hemen  her  tür  kendini  aşma  çabalamasına iteliyordu onu.</p>
<p class="calibre1">Bu gün kırk iki yaşındaydı ve korkularının çoğunu geride bırakmıştı.</p>
<p class="calibre1">Kendisini  fazlasıyla  yeterli  görüyordu.  Yeteneği  olgun  çağına  ulaşıyordu.  O</p>
<p class="calibre1">kadar  çok  çalışıyordu  ki,  çırakları  hizmetinde  ancak  altı  ay  dayanabiliyorlardı.</p>
<p class="calibre1">Onları  sıkıp  suyunu  çıkarıyor,  onlardan  imkânsızı  istiyordu.  Mükemmeli  arayış</p>
<p class="calibre1">çalışması  onu  dünyadan  uzaklaştırıyordu.  Öte  yandan  Orazio  yalnızlığa gelemiyordu:</p>
<p class="calibre1">Çocuklarının,  en  küçük  oğlunun  bile,  yanı  başında,  atölyede  olmasında  ısrar ediyordu.  Onları  gereksiniyordu;  hepsini  birden  gereksiniyordu.  O  yapıtında çalışırken, kendisine yardımcı olmalarını istiyordu. Kızında, istediklerine karşılık veren yeteneklerin olduğunu keşfettiğinden beri bir daha peşini bırakmamıştı.</p>
<p class="calibre1">Cömert  yürekli  üstat,  şafaktan  günbatımına  kadar  bütün  bildiğini  ona aktarmaya çabalardı. Yine de yeterince bilgi almamasından korkar ve eğitiminde hiç boşluk bırakmazdı.</p>
<p class="calibre1">-  Palette,  yağla  inceltilmiş  boya  maddeleri  nasıl  bir  düzen,  idilde yerleştirilmelidir? diye sorardı daha kız gözünü açtığında. . , - Açık renkler başparmağa yakın, koyu renkler alt kısma.</p>
<p class="calibre1">- Kaç tane saf renk vardır?</p>
<p class="calibre1">-  En  fazla  dokuz...  Üstübeç  beyazı,  diye  bağırıyordu  çocukcağız  çorbasının önünde, toprak sarısı, alev kırmızısı, toprak kırmızısı...</p>
<p class="calibre1">- Boya işi bittiği zaman palette kalan yağlı boya nasıl saklanır?</p>
<p class="calibre1">–Su içinde.</p>
<p class="calibre1">- Ya üstübeci?</p>
<p class="calibre1">Küçük  kız  kaşığını  koyar,  duraksardı..   Orazio  sabırsızlık  gösterince,  kıza karşıdan bakardı. Gri gözlerini diker, onu dinler gibi gözükürdü.</p>
<p class="calibre1">Bu  bakış  Artemisia'yi  öylesine  etkilerdi  ki,  düşünmeksizin  aceleyle  cevap verirdi.</p>
<p class="calibre1">- Yağ içinde.</p>
<p class="calibre1">- Yağ içinde ha! diye gürlerdi Orazio.</p>
<p class="calibre1">Bu tür hataların çocuğa pahalıya patladığı olurdu, - Su içinde... diye aceleyle düzeltirdi.</p>
<p class="calibre1">İki  kahkaha  arasında,  dersi  tekrarlatmak  için  tekrar  baştan  alırdı  biraz  daha sabırla, en azından sebatla. Ama, bir kez daha yanılsaydı kız, vay haline.</p>
<p class="calibre1">Uysal,  atılgan  Artemisia  babasını  memnun  etmeye  çalışırdı.  Her  şeyleri bilen ve kızını yaşamındaki tutkusu resime katan, gece gündüz kendisiyle ilgilenen bu baba  için  sınırsız  hayranlık  besliyordu.  O  sorardı,  kız  yanıtlardı,  o  verirdi,  kız alırdı.</p>
<p class="calibre1">Bütün bu bu yıllar boyunca babayla kızının çılgınlığını frenlemeyi başarabilen kişi yalnızca Prudenzia idi. Akşam olunca her ikisi de yorgunluktan tükenmiş ve kendilerinden hoşnutsuz halde ortaya çıkarlardı. Prudenzia'nın yumuşak başlılığı, gerçeği  yakalamadaki  duyarlılığı,  bu  korkuyu,  onlarda  hiç  eksik  olmayan  bu sıkıntılı hali sakinleştiri-yordu. Evet, acılı bir biçimde, derinden mutluydular.</p>
<p class="calibre1">Resim  ve  aşk  yaşamın  iki  çılgın  serüveni,  Orazio  her  ikisini  de  çoğu  insanın çoktan tanıdığı veya uzlaştığı veya en azından kabullendiği yaşta, gençliğin verdiği heyecanla yaşamıştı.</p>
<p class="calibre1">Çoğu  sanatçılar  gibi,  evleninceye  kadar,  yalnızca  mahallenin  kibar orospularıyla  arkadaşlık  etmişti.  Günah  çıkarmış  -Prudenzia  ile  karşılaşmadan önce-kadınlara  tam  bir  aşağılama  ile  baktığım  söylemişti.  Evlilik  yaşamındaki tatlı  hava,  bütün  duygularını  altüst  etmiş  ve  onu  derhal  lekesiz,  kusursuz kadınlığa tapmaya, Meryem'i, analığı ve saflığı yüceltmeye götürmüştü.</p>
<p class="calibre1">Karısını yitirdikten sonra, Orazio bu kadın ve sevgi imgesinden vazgeçmiyor, ama eski önyargılarına da yeniden dönmüş oluyordu.</p>
<p class="calibre1">Onun  ölümünü  kendisine  yapılan  bir  ihanet  ve  kalleşlik  gibi  görüyordu.  Bir zamanlar, o on altı yaşındayken -Artemisia'nın bu günkü yaşı-annesinin onu terk etmesi  gibi,  Prudenzia  da  onu  terk  ediyordu.  Bütün  öteki  kadınlar  gibi  terk ediyordu.  Bu  noktada,  Orazio  yaşıtlarının  inandıkları  şeyleri  paylaşmaktaydı  ve eski  dostunun,  ortağı  Cosimo    Quorli'nin  şakalarından  zevk  almaya  başlıyordu...</p>
<p class="calibre1">Kadın terk ederdi, yeter ki, erkek tehlikeyi sezip en ufak önlem almasın..</p>
<p class="calibre1">Küçük  kızın  hep  elinin  altında  olması,  kaydettiği  ilerlemelerin  ona  verdiği mutluluk,  kızın  ona  yaptığı  yardım,  onu  kadın  cinsinden  geler  biri  gibi algılamasını  engellemişti.  Bütün  bildiklerini  kızına  aktarıyordu.  Kızların yazgısının babalarını bir koca için veya bir manastıra kapanmak için terk etmek olduğunu düşünmeksizin, ona gizlerini tek tek açıklıyordu. Ta ki Prudenzia'nın şu tümcesini, ölüm yatağındayken bir fısıltıyla söylediği şeyleri duyana kadar: - Bizim Artemisia'ya bak... Şimdiden bir kadın oldu, onu çabuk evlendir, yoksa kim bilir başına neler gelecek.</p>
<p class="calibre1">Prudenzia  geçmişindeki  acı  olayı  mı  düşünüyordu?  Kendi  başına  gelenlerin, onun da başına geleceğinden mi korkuyordu?</p>
<p class="calibre1">Cenaze toprağa verildikten sonra, dönüşte genç kız elini babasının avucu içine yavaşça  kaydırmıştı.  Uzun  süredir  bu  kadar  yakın  olmamış  lardı.  Del  Babuino Caddesi'nin  köşesindeyken  buz  gibi  incecik  bir  yağmur  çiselemeye  başlamıştı.</p>
<p class="calibre1">Cosimo Quorli de onlara yetişmişti.</p>
<p class="calibre1">Artemisia'nın  bakışı,  sinirli  oluşu,  sabırsızlığı  her  iki  erkeğin  de  gözünden kaçtı. Ne  zaman  ki  Cosimo onun  elini  eline  almaya  kalkışınca,  her  ikisini  birden orada bırakıp kaçmıştı kızcağız. Cosimo Quorli: Çocukluğundan beri ondan nefret ederdi Artemisia.</p>
<p class="calibre1">Prudenzia'nın onca sitemi yenmeye yetmemişti bu iğrenme duygusunu.</p>
<p class="calibre1">- Prudenzia'sız, diye mırıldandı Cosimo, bu kızla nasıl başa çıkarsın sen?</p>
<p class="calibre1">Orazio yanıt vermedi.</p>
<p class="calibre1">Önünde  hızlı  giden  genç  kıza  bakıyordu.  Artemisia'nın  onun  elini  bırakması, bu  kadar  çabuk  ve  ani  terk  etmesi  onu,  hele  sevgiye  ve  rahatlamaya  bunca gereksinim duyduğu bir anda fazlasıyla yaralıyordu.</p>
<p class="calibre1">Mezarın önündeki halini bir daha gözü önüne getiriyordu. Dua etmekten bitkin halde, hiçbir şey demeden öylece duruyordu.</p>
<p class="calibre1">Hıçkırsa,  inlese,  ağlasa,  baba  olarak  hemen  ona  sarılırdı.  Birbirlerini  pekâlâ teselli edebilirlerdi.</p>
<p class="calibre1">Üzüntüyle  ve  biraz  da  gücenmiş  olan  Orazio,  Artemisia'yı  Prudenzia  ile karşılaştırıyordu.  Tek  bir  hareket,  tek  bir  sözcük,  acıma  belirten  bir  şey  yoktu onda:  Sert  görünümlü  Artemisia,  yaşamında  karşılaştığı  en  büyük  acı  gibi algıladığı  bu  felaket  karşısında  dilsiz  ve  sessizdi.  Annesinden,  sevebildiği  o  tek kadından,  ne  merhamet,  ne  uysallık,  ne  alçakgönüllülük  kalmıştı,  diye düşünüyordu öfke ve acı içinde.</p>
<p class="calibre1">- Onu yola getirmen gerekecek, diye bilgiç bir biçimde konuştu Cosimo.</p>
<p class="calibre1">Roma'ya  sis  çökmüştü.  Soğuk,  mat,  ıslak  sis  çatılara  bastırmış,  duvarlara, kapılara  dayanmıştı.  Sokaklarda  gece  karanlığında  surda  burda,  insanı  şaşırtan soluk  ışıltılar  belirip  gidiyordu.  Del  Babuino  Caddesi'nden  eve  doğru  tek  başına çıkarken,  Artemisia  ağlıyordu.  Ne  yağmuru,  ne  göz  yaşlarını  hissetmekteydi.</p>
<p class="calibre1">Dipsiz,  sonsuz  bir  sıkıntı  vardı  yalnızca...  Şu  Cosimo  Quorli  asla  evlerine  ayak atamayacaktı! Artemisia buna dikkat edecekti elbette.</p>
<p class="calibre1">Neredeyse on üç yaşındaydı. Bundan böyle de evin  <i class="calibre3">padrona di casa' </i>*sı oydu, erkeklerle dolu bu evde tek kadındı, erkek kardeşleri için ananın yerini tutan biri; en  küçükleri  henüz  iki  yaşındaydı  ve  babasına  arkadaş  olacaktı.  Ressamlar Mahallesi'nde kadın cinsinden tek  <i class="calibre3">garzone</i>** oydu.</p>
<p class="whitespace"> </p>
<p class="calibre1"><i class="calibre3"><i class="calibre3">padrona di casa: Evin patronu. </i>*garzone: Erkek çocuk. </i></p>
<p class="whitespace"> </p>
<p class="calibre1">MARGUTTA SOKAĞI ORAZİO GENTİLESCHİ'NİN ATÖLYESİ</p>
<p class="calibre1">Beş Yıl Sonra, 1610 Yılı Aralık Ayı</p>
<p class="calibre1">-Artemisia, piç kurusu, çok pis kokuyorsun, ta buradan alıyorum kokunu! diye haykırdı Orazio atölyenin öte ucundan.</p>
<p class="calibre1">Bir  an  için,  gözü  dönmüş  halde,  oradan  uzaklaşan  on  yedi  yaşındaki  kızının tuvalini incelemek için resim sehpası önünde diz çökmüştü.</p>
<p class="calibre1">Hışımla  değil,  özenle,  hatta  uysalca  elini  resimdeki  ilk  kat  boya  üstünde; gökyüzünün  mavisindeki  kalın  boya  tabakasının  üzerinde;  resimdeki  üç şahsiyetin  üstüne  gelen  yerdeki  renklerde  dolaştırıyordu.  İki  adamın  henüz bitirilmemiş siluetini parmaklarıyla izliyordu.</p>
<p class="calibre1">Kompozisyonun  tam  tepe  noktasında  birleşen  başların  henüz  bitirilmemiş</p>
<p class="calibre1">çalışması  üzerinde  dolaştırıyordu  parmağını.  Kel  bir  kafada,  çeneyi  sarmalayan ince  halkavi  sakalda,  ele  geçirmek  için  can  attıkları  kadına,  sessiz  durmasını buyuran  "ihtiyarlardan  birinin,  Orazio'nun  kendi  parmağına  tıpatıp  benzeyen yukarı  kalkmış  parmağını  belirleyen  çizgilerde  gezdiriyordu.  İlk  planda, "Suzanne" onların bu atılımını savuşturuyor ve başını öte yana çeviriyordu.</p>
<p class="calibre1">Baldırları,  karnı,  göğsü  iş  saçıyordu:  Teni,  bakışlar  ve  eller  altında  adeta capcanlı  sergilenmekte  di.  Orazio'nun  eli  belli  belirsiz  dokunuşlarla  cildinin kıvrımlarında  çizgileri  izliyor,  Artemisia'nın  tamamen  çıplak  olarak  kendi görüntüsünü verdiği şu "Suzanne"ın koltuk altına hafiften değip geçiyordu.</p>
<p class="calibre1">- Senin şu berbat kokun, her yerde, ta desenlerime kadar her yerde!</p>
<p class="calibre1">Aslında oda, pis keten yağı, kola, terebentin ve vernik kokuyordu.</p>
<p class="calibre1">Odanın yarı karanlığında, iki çırak, havanların üzerine eğilmiş, üstleri başları yırtık  pırtık,  sırıtarak,  ha  bire  tokmağı,  vura  vura  boya  tozlarını  ezmekteydiler.</p>
<p class="calibre1">Alev  kırmızısı  için  beyaz  mermerden,  lapis  laciverdi  için  kırmızı  somaki mermerden  havanellerini,  karşılıklı,  sırasıyla  -bir  o  bir  öteki  olmak  üzere-indiriyorlardı. Boğuk, düzenli bir kalbin atışı gibi sancıyla saplanan gömük sesler.</p>
<p class="calibre1">Domuz  yağına  bandırılmış  kâğıt  panoyla  örtelenen  gün  ışığı,  odadaki  tek pencereden  giriyor  ve  hazırlanan  boyaları  süzmekte  kullanmak  için,  keten bezinden  bıçakla  keserek  parçalar  çıkaran  yedi  yaşındaki  yumurcak,  Marco Gentileschi'nin  çıplak  bacakları  arasında,  döşeme  üzerinde  büyükçe  bir  sarı  ışık birikintisi oluşturuyordu.</p>
<p class="calibre1">Boya  kavanozları,  toz  boyaları,  kaplar,  leğenler,  taslar,  imbik  kapları  ve  eğri boyunlu cam kaplarıyla bu yer, bir ressamınkinden çok bir simyacının atölyesine benziyordu.  Hatta,  kumaş  yığınları,  kırmızı  kadife  örtüler,  beyaz  dokumlu çamaşırlar;  kısacası,  salonun  arka  tarafındaki  sehpalarda  yığılı  duran  sanatçı aksesuarları,  keşiş  giysileri,  kocaman  melek  kanatlan,  din  uğruna  ölenlerin üstünde  işkence  gördükleri  tekerler,  ölü  kafaları,  bu  korkulu  yerin  gizemli havasına, biraz bunaltıcı gerçeküstü bir hava katıyordu. Bir mangaldan siyah kalın bir  duman  tütüyordu  ve  bunu  çekecek  hiçbir  baca  yoktu.  On  beş  yaşlarında  bir erkek  çocuk,  evin  büyük  oğlu  Francesco,  dibi  kurşunlu,  kızıl  renkli  bir  toprak kaptaki, altın gibi ışıltılar saçan yağın başını bekliyordu; elinde tuttuğu uzun bir kuş  tüyü  ile  bunu  ağır  ağır  karıştırıyordu.  Ama  birden  elindeki  tüy  tütsülenmiş</p>
<p class="calibre1">tavuk  kokuları  yayarak  tutuşup  yandı;  bu  bütün  işlemlerin  yeni  baştan yapılacağının  göstergesiydi;  istenilen  renkleri  verecek  olan  yağın  özünden yeterince  ayrışmadığını  gösteriyordu.  Francesco  ikinci  kez,  bir  daha,  yağı  sıcak sudan  geçirmek;  büyükçe  bir  cam  kapta  birkaç  dakika  sallamak  ve  sıvının  iki kısma  ayrılmasını  sonra  da  suyun  dibine  pisliklerin  çökmesini  beklemek;  yağı suyun  içinden  almak,  yağı  bir  kez  daha  soğuk  suyla  yıkadıktan  sonra,  içerisine tebeşir  tozu,  sonra  kum,  daha  sonra  birkaç  ekmek  kırıntısı  atmak  ve  bu elemanların,  ortaya  çıkan  pislikleri  emmesini  beklemek;  sonra  karıştırmak, peliküller  oluşmasın  diye  yine  sallamak  ve  soluk  bir  renk  alıp  da  oksijeni  içine çekmesini  beklemek  zorunda  kalacaktı.  Eğer  tüy  yanmasaydı,  Francesco,  bu "yağından arınmış" yağı kardeşinin kestiği keten bezlerden süzecekti. İşte ancak o zaman, çıraklar tarafından hazırlanmış toz boyalan bu mamulün içine katabilirdi.</p>
<p class="calibre1">En  azından  bazılarını.  Çünkü  bazı  pigmentler  yağda  değil  suda  erirdi,  kimisi  de yumurta  sarısında,  süt  bebeği  idrarında,  daha  nice  uzun  karmaşık  daha  bilgiççe hazırlanmış karışımlar içinde erirdi.</p>
<p class="calibre1">- Şu orospunun kokusu genzimizi yaktı, dedi ayağa kalkarken Orazio. Tenimize yapıştı be, hey Artemisia, yapış yapış bir koku salıyorsun bize!</p>
<p class="calibre1">- Babacığım, sen de beni evlendir! Evlendir o halde ne bekliyorsun?</p>
<p class="calibre1">Elinde fırçasıyla, loş mekândan çıkageldi.</p>
<p class="calibre1">Uzun  boylu,  balıketinde,  bakışlarında  sorgulayan  bir  eda,  aç,  isyankâr dudaklarıyla Artemisia, on yedi yaşında ve annesinin defnedildiği günün akşamı, Cosimo  Quorli'nin  ta  o  zamanlar  söylediği  gibi  güzellikle  ilgili  bütün  vaatleri yerine getirmiş güzel bir genç kız olmuştu. Bakır kızılına çalan çok gür saçlarını rastgele  arkada  topluyor,  ama  ne  yaparsa  yapsın  yine  de,  alnına  ve  şakaklarına bukleler  halinde  dökülüyordu.  Teninin  tazeliği,  beden  hatlarının  yuvarlaklığı  -</p>
<p class="calibre1">omuzları, gelişkin kalçaları-sanki bir gençlik marşı ve bir tür aşka davetti. Eğer gelişmesindeki dalgalanma onda var olan baştan çıkarıcı gücün, içgüdüsel olarak farkında  olduğunu  açıkça  belli  ediyorsa  da,  bu  durum  onun  umurunda  bile değildi.  Özenti  yok,  yapaylık  yok.  Süslenme,  püslenme  ve  desen  yok.  Üstü  başı, parmaklan  leke  içindeydi.  Ondaki  çekicilik  tek  bir  sözcükle  özetlenebilirdi: doğallık.  Artemisia'daki  doğallık,  kendisi  oluş,  kuşkusuz  onun  en  şaşırtıcı  cinsel yanıydı.</p>
<p class="calibre1">Fırçanın  sapı  elinde,  tuvaline  doğru  çabuk  çabuk  yürürdü;  bu  hareket, göğüslerini daha da bastırıyor ve açık yakasıdan daha fazla fırlamış gözükmesine neden oluyordu.</p>
<p class="calibre1">Artemisia,  bu  şekilde  tutup  elinde  salladığı  uzun  fırçayı,  gizemli,  parlak  bir sıvıya  daldırdı,  Orazio'nun  paletine  almayıp  ayrı  bir  yerde,  sedefli  birdeniz kabuğu  içinde  üstünü  yağlı  kâğıtla  kapatarak  saklı  tuttuğu  bir  sıvıydı  bu.  Bu sıvıdan, kullanılacak rengin içine doğrudan küçük bir damla karıştırmaktan ibaret bu  tekniği,  Orazio  ancak  bazı  ten  renklerinde  saydamsılığı  elde  etmek  için kullanırdı. Bulunan bu ten berraklığı yalnızca ona aitti. Artemisia, henüz ıslak bir resim  üstünde  bu  rengi  bir  kat  olarak  acilen  kullanmak  istiyordu.  Minik dokunuşlarla, işte Orazio Gentileschi'nin bu pırıltılı pembesini "Suzanne"ın meme uçlarına vuruyordu.</p>
<p class="calibre1">-  Beni  evlendirin,  ben  sadece  ve  sadece,  Cosimo  ve  ötekileri  beni ispiyonlamaları için görevlendirdiğiniz bu evi terk etmek istiyorum!..</p>
<p class="calibre1">Atölye onların her günkü tartışmalarının gürültü patırtısıyla çın çın çınlıyordu.</p>
<p class="calibre1">Artemisia'nın üç kardeşi, iki çırak ve onlara modellik eden berber, hepsi de bu ev halini  seyretmekteydiler.  Tam  kuzeye  bakan  en  üst  katta,  tuval  yaparken kullanacakları  kenevir  balyalan  ve  çakacakları  çerçeveler  için  tahta  ve  sopalar, tencereler, maltızlar, iskemleler arasında baba kız, birbirlerine karşılıklı küfürler yağdırarak çalışırlardı.</p>
<p class="calibre1">Her  ikisi  de  her  şeye  karşın,  aynı  saplantı  içerisinde  bir  arada  geçirdikleri zamana  duydukları  özlemi  ve  geçmişteki  uzlaşma  dönemlerinin  durmadan yeniden dönüp gelen kederini içlerinde barındırmaktaydılar.</p>
<p class="calibre1">Prudenzia'mn cenaze töreninin hemen ertesi günü, Orazio eski alışkanlıklarına bürünmüştü.  Eğer  bir  mahkum  gibi  çalışıyor,  fakat  aynı  hırsla  kazandıklarını eğlenceye yatırıyor, aynı çılgın tempoyla da kafayı çekiyordu.</p>
<p class="calibre1">Daldığı ayak takımı içinden, dış dünyayla doyumsuz ve kendisinden hoşnutsuz halde  iğrenerek  çıkıp  geliyordu.  Ama  en  çok  bir  içki  aleminden  sonra kompozisyonları bu kadar dengeli, renkleri daha ışıklı, melekleri uçuşkan oluyor, Meryem'leri bu denli tatlı, yumuşak ve soylu gözüküyordu. Paleti eline almadan önce  kendine  duyduğu  öfkenin  geçmesi  koşuluyla;  kendi  işlediği  günahlarına karşı duyduğu tiksintiyi en yakınındaki varlığa, en sevgili yaratığa, kendisinin bir kopyası olan kişiye, yani kızına aktarması koşuluyla oluyordu bütün bunlar.</p>
<p class="calibre1">On  beş  yaşına  kadar;  Artemisia,  huzuru,  barışı  yalnızca  resimde  bulan  bu adamın bunalım nöbetlerini tam anlamıyla kabullenmişti.</p>
<p class="calibre1">Onun  istediği  her  rolü  üstlenerek,  onun  arkadaşı,  onun  vicdanı,  yandaşı, öğrencisi ve modeli olmuştu.</p>
<p class="calibre1">Orazio  bıkıp  usanmaksızın  kızının  resmini  yapıyordu.  Her  ne  kadar  onu anlamadığını,  kızının  kendisinin  bir  uzantısı  olduğunu,  onda  kendini  bulduğunu sanıyor,  ancak  onun  aracılığıyla  var  olan,  duyumsayabilen  ve  yalnız  ve  yalnız Orazio'nun kendisi aracılığıyla çalışan bir öteki ben varmış gibi gözüküyorduysa da, genç kızın umut dolu  bakışının, içinde beslenen ateşin ve sıkıntılarının kızın kendisine  özgü  olduğunu  bilmekteydi.  Artemisia  Gentileschi'nin  fırçası  altında kendine  çok  daha  fazla  benzemekteydi.  Özellikle  onu  İsa'nın  ayakları  dibinde algılayıp  yalvaran  bir  Madelaine  gibi  tasvir  ettiğinde,  güzel  yüzünün  ovalliğini, kaşlarının  düz  giden  çizgisini,  çenesindeki  çukurluğu  sevgiyle  belirleyip resmederken, Artemisia bir Azize Ursula veya bir Azize Cecile gibi oluyordu. Ama ona sorarsanız, Artemisia'nın kendisi, din için şehit olmaya, ölmeye, doğrusu hiç mi hiç istek duymuyordu içinde.</p>
<p class="calibre1">Bu  gün  tam  on  yedi  yaşındaydı  ve  adım  adım  mücadele  ediyor,  yumruğa yumruk, tekmeye tekme diyordu. Orazio bu kadının gecikmiş başkaldırısında, çok sevdiği çocuğun yumuşak başlılığından bir iz göremiyordu.</p>
<p class="calibre1">Kızındaki  bu  acelecilik,  bu  sabırsızlık  neden  ileri  geliyordu?  Kendisine  bu kadar güvenmesinin nedeni neydi?</p>
<p class="calibre1">On yıl boyunca kızına bir şekil vermişti, on yıl boyunca çıraklarının içinde daha fırçayı  tutup  resim  yapmadan  zevk  alıp  alamayacağı,  görebildiğini,  düşlediğini tuvale  döküp  dökemiyeceği  düşüncesi  aklından  bile  geçmezken  o  en  yetenekli genç olarak yine de kızını seçmişti.</p>
<p class="calibre1">İki  kez  -evet  yalnızca  iki  kez-onun  ressam  olacağı  sezgisi  belirdi  içinde.</p>
<p class="calibre1">Birincisi, Beatrice Cenci'nin infazından kısa süre önceydi.</p>
<p class="calibre1">Artemisia  henüz  on  altı  yaşındaydı..   O  güne  kadar,  Orazio  belli  bir  amaç olmaksızın  gittiği  her  yere  kızını  da  götürmüştü,  belki  de  salt  bu  çocuğun  ona arkadaşlık  etmesinden  duyduğu  zevk  için  yapıyordu  bunu.  Ama;  onu  idam sehpasının yanına, bile bile götürdü: Artemisia'nın çok yakın bir zamanda bir gün bu  "aziz"  sahnesini  resmedecek  yetenekte  olduğunu  göstermek  durumunda kalacağını çok iyi biliyordu Orazio.</p>
<p class="calibre1">Kızındaki  yeteneği  kavradığı  sabahtı.  İşe,  onu,  küçük  erkek  kardeşlerini  ve bütün  çıraklarını  atölyeden  kovmakla  başladı.  İş  sipariş  edenlerden  güçlü  bir ortak ziyaretine geliyordu. Müşterilerini kabul ederken yalnız olmayı isterdi. Ama konuştukları  süre  boyunca,  Artemisia'nın  kapı  arkasında  olup  onları  dinlediğini hissetmişti.</p>
<p class="calibre1">Gariptir ama kızı için konuşmuştu sanki.</p>
<p class="calibre1">- Bayım, ben canlı varlıkları, etten ve kandan oluşmuş kişileri, soluk alıp veren, kıpırdayan  figürleri  resmetmekten  yanayım...  Ama  bu,  kompozisyonlarımda deneyi, plastik dokunuşlarımda en iyiyi gözardı edeceğim anlamına gelmez.</p>
<p class="calibre1">Küçük kız onun kendisine söylemek istediği şeyi anlıyordu?</p>
<p class="calibre1">-  Ben  isterim  ki,  bir ressam  öncelikle doğaya  göre resim yapan  eski  ustalara başvurabilsin... Doğa her şeyden önce gelir, hocaların en iyisi, ustaların ustasıdır.</p>
<p class="calibre1">Eğer  dikkat  ve  özenle  incelerseniz,  sayın  bayım,  Raffaello'nun  başlarına  bunca hayran  olan  siz  de,  bir  kafada  bulunan  çıkıntılı  kısımların  ışık  alışlarının farklılığını vermeyi başarırsınız... Orazio hızla kapıyı açmıştı. Kız oradan kaçmıştı.</p>
<p class="calibre1">Müşterisini arabasına kadar götürdükten sonra, kızının yanına gitti.</p>
<p class="calibre1">Artemisia mutfak kapısının orada dikilmiş duruyordu. Çevresinde spatülalar, bıçaklar,  ezme  taşlan,  pençeler,  kısacası  Orazio'nun  alelacele  atölyeden çıkarttırdığı resim malzeme ve araçları vardı.</p>
<p class="calibre1">Öteki  ressamlar  gibi  o  da  bir  ressamın  müşterisinin  önünde,  el  işleri  ile uğraşan  bir  işçi  gibi  görünmemesi  gerektiğini  biliyordu.  Siyahlar  giyinmiş, kendinden  hoşnut  bir  havada,  yüzünde  saygı  uyandıran  ve  resmin  yalnızca  ve yalnızca  entelektüel  bir  çalışma  olduğunu  anlatan  bir  ifadeyle  atölyesini gezdiriyordu. Ama, başarılarının büyük bir bölümünü dillerinin zerafetine borçlu olan  rakipleri  Giovanni  Baglione  veya  Cavalier  d'Ârpin'in  tersine  o,  kendisinin kaba, silik, can sıkıcı ve bir konuyu anlatmada yetersiz olduğunu biliyordu.</p>
<p class="calibre1">"Kızına  doğru  ilerlerken,  bu  ikisi  var  ya,  resimden  hiçbir  şey  anlamamışlar!</p>
<p class="calibre1">diye  homurdanıyordu.  Bir  de  antikçağı  çok  iyi  bildiklerini  söyleyip  kafamızı şişirirler, ama iyi ustaların konularını canlılardan aldıklarını unuttular. Heykelleri kopya  ederler,  eski  yapıtları  aşırırlar,  ama  canım,  sanatın  içini  özünü  boşaltıyor bu adamlar! Öz, yaşamın kendisidir!.. Baglione'nin mücevher hırdavatına gülerim ben, soyluları yansılayan Cavalier d'Arpin'e gülerim ben. Bu dünyada yükselmek için ne kılıç taşımaya, ne de  araba sürmeye gereksinim duyarım ben... Ne var ki ben de inciler,  altın zincirler isterim! Ama via del Corso'da papağan gibi şakıyıp ortalıkta kasım kasım kasılmak için değil, onlara değerimi kanıtlamam için... Altın sadece buna yarar... Ressamın ölçüsüdür!</p>
<p class="calibre1">Altın  bir  yapıtın  ününü  oluşturur...  Peki  ya  bütün  şu  ortalama  sanatçıların aldığı  ödüllere  bakın  hele,  onları  ele  geçireceğim  ben  de,  hem  de  yüz  katıyla!</p>
<p class="calibre1">Değerimi haykırmak için satmak, satmak satmak.</p>
<p class="calibre1">Bugün,  Saygıdeğer  Olgiati  Bey  anlaştığımızdan  daha  az  bir  miktar  ödemeye kalkıştı. Benim fiyatım kişi başına genelde elli ecu tutarıdır. O en son otuz verdi: o halde bir insan yüzünün yarısını hak edecek benden."</p>
<p class="calibre1">İşte bu konuşma sırasında, Orazio'nun gözü, Artemisia'nın önündeki yayılmış</p>
<p class="calibre1">kâğıda takıldı. Atölyenin aletleriyle, kalemlerini çıkarmıştı ortaya.</p>
<p class="calibre1">Doğrudan, mutfak masası, fırçalar, palet, rengi muhafaza eden domuz keseleri ve hacim kazandırmaya çalıştığı boya kapları gibi eşyaların desenlerini çiziyordu.</p>
<p class="calibre1">Birçok kereler babasını çalışırken izlemişti, onun gibi yapıtını karelere bölüyordu.</p>
<p class="calibre1">Evet,  resmin  bütünü  her  ne  kadar çocuk deseni  ise de  -fırça  temizleme  kabı  bir çamur teknesine, ressam değneği ise sopaya benziyordu-sağlam bir gözlem gücü vardı. Ayrıca ışık ve gölgeyi çok doğru değerlendirdiği görülüyordu...</p>
<p class="calibre1">Bu  başarısız  bir  ilk  girişim  karşısında,  elindeki  kâğıda  bakarak  Orazio  onu uzun  düşüncelere  salan  bir  tür  sevince  kapılmıştı.  Bu  sevinç  nereden  ileri geliyordu  bilemiyordu.  Sanki  yaklaşan  bir  sevinci  sezinlemek  gibi  mi  desek?</p>
<p class="calibre1">Yoksa mutluluğun vaatleri miydi?</p>
<p class="calibre1">Sonra  tam  sekiz  yıl  boyunca  bu  coşkulu  anı  bir  daha  anımsamadı  ve  unutup gitti.</p>
<p class="calibre1">Kendini  işine  fena  kaptırdığından,  Artemisia'nın  yetenekli  olabileceği,  en azından  kendisininkinden  farklı  ve  ona  özgü  bir  yeteneğe  sahip  olduğu düşüncesini bir yana bırakmıştı.</p>
<p class="calibre1">Gentileschi'nin  kızına  bakışını  sonuna  kadar  bir  daha  artık  değiştirmeyecek olan parlak bir bilinçlenmeye kadar bu böyle gitti...</p>
<p class="calibre1">İkinci  kez  ise  annesi  Prudenzia'nın  Ölümünden  hemen  sonrasındaydı.</p>
<p class="calibre1">Artemisia  evlenme  çağına  varmıştı.  Kızıyla  uzun  bir  gün  boyunca  birlikte yaptıkları çalışmanın sonunda, tablolarının arasına gizlenmiş yağlı boya küçük bir Meryem tasviri buldu; bunu kendisi yapmamıştı. Kimin yaptığı konusunda en ufak kuşkusu yoktu: Artemisia!.. İçgüdüsel bir dürtüyle sessiz kaldı, bir şey demedi.</p>
<p class="calibre1">Yorum  yapmadı.  Ne  yerme,  ne  övgü.  Ardında,  sanatçının  sıkıntılı  bakışlarını sezmişti. Hiçbir şey olmamış gibi davrandı.</p>
<p class="calibre1">Gece olunca, o çalışmayı iyice bir incelemek amacıyla geri gelmişti.</p>
<p class="calibre1">Kumaş katmanları altında Kutsal Bakire'nin beden çizgileri, ışığın geçirgenliği, beyazın  kullanılışı  onu  müthiş  umutlandırdı.  İçinde,  kızına  karşı  bir  babalık gururu kabardı. Evet, Artemisia onun kızıydı, adeta kopyasıydı ve meşaleyi o eline alacaktı. İkisi birden, ölümsüz olacaklardı!</p>
<p class="calibre1">Ama sinsi bir kuşku, çarçabuk bu sevinç duygusunu sarsalamıştı..</p>
<p class="calibre1">Bir  öğrenci,  böylesine  yetenekli  bir  öğrenci  yetiştirmekle  ateşle  oynamış, kendisini  ve  yapıtlarını  hepten  silip  süpürecek  bir  yangını  başlatmış  olmuyor muydu?</p>
<p class="calibre1">Belli  belirsiz  bir  sanatçı  kıskançlığı  ile  babalık  gururu  arasında  parçalanmış</p>
<p class="calibre1">durumda, çıtayı, Artemisia'nın ulaşamayacağı bir yüksekliğe yerleştiriyordu. Onu işe  koşuyordu,  ya  başarırsa,  ya  çok  iyisini  yaparsa  korkusu  içinde,  ondaki ilerlemeleri gözlemliyordu.</p>
<p class="calibre1">Aklı  başında  her  erkeğin  kadın  milleti  karşısında  dikkatli  olması  gerektiği kanısını  besliyordu.  Kızı  yanı  başındayken  içini  saran  bunaltı,  bu  yeni  sıkıntı bundan dolayıydı.</p>
<p class="calibre1">Aralarında  süren  ağız  dalaşındaki  şiddet,  bugün  de  kibar  orospuların ağzındaki sözlerle komşuları olan ressamların birbirlerine savurdukları küfürlere eşdeğerdi. Zaten Orazio Gentileschi'nin kızı da ağzındaki bu açık saçık sözleri, pek yakınında bir yerlere, hoş olmayan yerlere borçluydu. Bu bakire kız -hâlâ bakire olduğu  varsayılıyor,  ama  babasının  savurduğu  hakaretler  kuşku  duyulmasına neden oluyordu-yalnızca mahalledeki çığırtılardan bile, gerçekler konusunda belli bir,  kavram  edinmişti.  Annesinin  ölümünden  bu  yana,  masumiyetin  de  önemi kalmamış  gibiydi.  Orazio  tarafından  sürdürülen  eğitimin  incelikli  bir  yanı  hiç olmamıştı.  Artemisia  yazmayı  bilmiyordu.  Bazı  küçük  burjuva  kadınları  gibi birkaç sözcük okumayı ve birkaç tümce çözmeyi becerebiliyordu. Solfejden haberi yoktu, şarkı söylemiyordu, hiçbir müzik aleti çalmıyordu. Dul kaldıktan sonra, bir süre için onlarla birlikte kalmaya gelen halası Lucrezia de Pisa tığ işiyle ilgili ön bilgileri kafasına sokarken ne zahmetler çekmişti.</p>
<p class="calibre1">Yemek yapmakmış, ev işiymiş, üstüne düşen bu türden işlere Artemisia hiç mi hiç  aldırmıyordu.  Yatakları  yapmıyor,  çamaşırını  yıkamıyordu.  Çamaşırcı  kadın Margarita gelip çamaşırlarını alıyor, sonra eve geri getiriyordu. Artemisia Gentileschi hiç dışarı çıkmıyordu. Hatta alışveriş için bile. Âdetlere göre pazarlarda aile reisi  dolaşır,  eve  yiyeceği  o  getirirdi.  Orazio  bu  özeni  bile  gösteremiyordu.  Hep şantiyede olduğundan gündüzleri eve gelmezdi. Geceleri ise, çocuklarını evde bir çorbadan  yoksun  bırakarak  tavernada  geçiriyordu.  Büyük  oğlu  Francesco,  kent içinde  kâh  babasını  arıyor,  kâh  bir  iki  kuruşun  peşinden  koşturuyordu.  Çoğu zaman da eve yalnızca Cosimo Quorli'yi getiriyordu.</p>
<p class="calibre1">Artemesia'ya  gelince,  o  hiç  gözükmezdi  ortalıkta.  Balkonlarının  altından geçenleri  durduran  kibar  orospuların  tersine,  onun  pencereye  çıkması  bile yasaktı. Evden dışarı adım atması yasaklanmıştı. Kapı eşiğinde hava almasına bile izin  yoktu.  Via  Margutta  sakinleri  arasında  onun  sesini  bilen,  tanıyan  birileri vardıysa  bile  onunla  karşılaşmış  olmakla  övünebilen  çok  az  kişi  çıkardı.  Ne bahaneyle  olursa  olsun,  babası  onun  görülmesini  istemiyordu.  Ta  sabahın köründe  iş  başında  olmasını  zorunlu  tutar,  ama  herkesin  sık  gittiği  ikindi  ve akşam  dualarına  gitmesine  izin  vermezdi;  zira  erdemli  bir  kadın  gece  sokağa çıkmazdı.  Ne  ziyaret,  ne  de  gezintiler.  Gentileschi'nin  onu  şantiyelerine rakiplerinin ve sevdiği meslektaşlarının tablolarını seyretmeye götürdüğü günler geride kalmıştı. Karısının ölümünden sonra kızını sakladığını herkes bilmekteydi.</p>
<p class="calibre1">Evlendirebileceği yaşa geldiğinde onu kapatacaktı. Atölyesine gelen zengin beyler, hatta mesenleri ve iş ortakları onu tanımıyorlardı. Orazio onların önüne rahatça Artemisia'nın desenlerini seriveriyordu, bir bir resim dosyalarını açıyordu; büyük salonun dört bir köşesini karıştırmalarına izin veriyor, hatta onlara, kızından hiç söz etmeksizin, el altında saklı tuttuğu küçük boy, orta boy formaları göstererek tuvalleri çevirip  bir bakmaya çağırıyordu. Patronları Orazio'nun onlara sunmayı başardığı  küçük  boy  çalışmaların  onun  değil  de,  bir  başkasının  elinden  çıkmış</p>
<p class="calibre1">olacağını akıllarından bile geçirmiyorlardı.</p>
<p class="calibre1">Evet,  çamaşırcı  kadın  Artemisia'yı  mutfakta  hiç  görmüyor  olabilirdi,  çıraklar ise  bütün  gün  genç  kızın  didinip  durmasını  seyrediyorlardı.  Gentileschi atölyesinin üretimi açıkça ona dayalıydı; bottega'yı asılı olduğu yerden alan oydu.</p>
<p class="calibre1">Ev işlerine hiç yatkın olmayan bu kızı hiç kimse takıp takıştırmak ya da tembellik yapmakla  suçlayamazdı  doğrusu.  Sabah  en  erken  o  kalkar,  kuyudan  kovaları çeker, yağmur sularının bulunduğu kapları boşaltır, cortile dolu leğenleri atölyeye o çıkarırdı. Kolları dirseklerine kadar sıvalı, etekliğinin uçları kalça hizasın-,'! dan toplanmış  halde,  göğsü  bağrı  iyice  açık  -zaten  kapatma  zahmetine  katlanmazdı-</p>
<p class="calibre1">kendini  en  ağır,  en  nankör  işlere  kaptırarak  alçıyı  ince  elekten  geçirir,  paketleri hazırlardı. Yeter ki hepsini de atölyede hazırlasın, işleri orada kotarsındı. Çalışma alanı, yeri yurdu, yavaş yavaş Orazio'nun anahtarını ona teslim ettiği bir krallık, tacının  elinden  alınmasına  izin  verdiği  imparatorluktu.  Gerçekten  de,  kendini bütünüyle sehpadaki tabloya feda edecek zamanı hiç yoktu Orazio'nun.</p>
<p class="calibre1">Kırk yedi yaşında, Orazio meslek yaşamının en üst noktasındaydı. Bir prensin evine  "ait"  değildiyse,  hiçbir  büyük  kişinin  özel  hizmetinde  olmadıysa,  o  güne değin kimse ona aylık bağlayıp, ev verip karnını doyurmadıysa bile, bütün bunlara karşılıklı,  tüm  büyük  şantiyelerde;;  çalışmış,  Saint-Pierre  Katedrali'nin bitirilmesine  katılmış,  bir  aile  kilisesinin  kurulmasında,  özel  bir  koleksiyonun oluşturulmasında  çalışmıştı.  Yapıtları  her  yerde  sergilenmişti.  Roma'nın  en önemli  kiliselerinden  biri  olan  Saint-Paul-hors-les-Murs'ün  mihrabında  yer  alan tablosu,  şimdilik  onun  tanınmasına,  günlük  reklamı  olarak,  yarıyordu  doğrusu.</p>
<p class="calibre1">Gelecek için ise ona ölümsüzlük sağlayacaktı.</p>
<p class="calibre1">Yenilerde,  Kardinaller  Meclisi'nin  kubbesinin  süslenmesi  işi  için  bir  kontrat imzalamıştı.  Bu  salon  yakında  bütün  dünya  kardinallerinin  Papa  V.  Paul'ün himayesi altında toplandığı bir yer olacaktı. Nihayet, üstüne üstlük, hepsinden de önemlisi,  en  yakın  rakibi,  yaşamında  en  büyük  sanat  şokunu  borçlu  olduğu ressam,  kendisine  yeteneklerini  fark  etmesini  sağlayan  ve  müthiş  sınırlarını gösteren  Michelangelo  Merisi  da  Caravaggio,  ortalığı  ona  bırakıp  bu  dünyadan göçüyordu.</p>
<p class="calibre1">Sıtmaya yenik düşmüş veya ihanet ettiği Malta şövalyelerinin atlarının nallan altında  kalarak,  Caravaggio,  Artemisia'nın  on  yedi  yaşına  bastığı  gün,  Roma'nın kuzeyindeki bir kumsalda cansız düşmüştü.</p>
<p class="calibre1">- Benim yaşımdaki bütün kadınlar evli. Zamanı, tam zamanı: Yakında yaşlı bir kadın olacağım!</p>
<p class="calibre1">- Peki, hangi çeyizle evlendireceğim seni ben?</p>
<p class="calibre1">- Ait olduğunuz meslek grubunuz birşeyler yapar bu konuda. Ya da ne bileyim, vaftiz babam. Yahut ortaklarınız, örneğin Sayın Bay Olglati...</p>
<p class="calibre1">- Ne demeye mesenlerimden biri, bir monsenyör Oglati varken, başkası senin çeyizini yapacakmış ki? Şerefimizi iki paralık ediyorsun!</p>
<p class="calibre1">-Ama bana evlenme teklifi yapabilecek kişileri, bizzat siz uzaklaştırıyorsunuz.</p>
<p class="calibre1">-  Benim  arkamdan  neler  teşhir  ediyorsun  ki,  o  çılgınlar  böyle  bir  şeyi isteyebileceklerini sanıyorlar?</p>
<p class="calibre1">-  Eğer  izin  verirsem  beni  kızınız  olarak  saklayacaksınız!  Yeter  ki  birine satmayın da efendim... Örneğin şu Cosimo domuzuna?</p>
<p class="calibre1">- Bir tek sözcük daha söylersen, yarın sonsuza dek susarsın, tamam mı? Seni manastıra kapatırım.</p>
<p class="calibre1">-  Dene  hele  bakalım,  babacığım,  cesaretin  varsa  dene!  Beni  rahibe  yapacak olursan,  tuval  bezlerini  kim  kesecek,  kim  çerçeveye  gerecek,  yağı  kim hazırlayacak?  Francesco'nun  benim  yaptığımı  yapıp,  üstübeç  sıvamayı yapabileceğini  mi  sanıyorsun?  Peki  ya  Guilio,  kola  ve  alçı  dozunu  tam  ayarlayıp imprimitura'yı  sana  yapacak  mı  bakalım?  Boyalarını  ezen  bu  iki  salak  senin bitiremediğin tabloları bitirebilecekler mi? Ya daha sonra satmak için sakladığın yapıtların kopyaları, onları ben yapmazsam kim yapacak dersin?</p>
<p class="calibre1">Francesco'nun  arıtmayı  başaramadığı  yağı  gözetlemek  için  üstüne  doğru eğildiği  kaynar  kapların  sıcağından  yüzü  kıpkırmızı  olan  genç  kız,  babasına meydan okudu:</p>
<p class="calibre1">- Tabii bütün benim için çıkan fırsatları geri çevirmen bu  nedenlerden ötürü değil!  Sen  amber  verniğini  ya  da  gurur  duyduğun  şu  yeşil  renk  tozunun  gizini başkalarına  vermemden  kuşkulanıyorsun!  Çünkü  iş  yaptığın  kişiler  benim yaptığım  kopyaların  senin  orijinallerinden,  daha  iyi  olduğunu  keşfederler  diye korkuyorsun.</p>
<p class="calibre1">- Sen parmaklarında ustasın Artemisia ve ben bu ustalığı alıp sat bir geçiririm görürsün. Yapacağım bunu.</p>
<p class="calibre1">- Bahse girelim! Sen Monsenyör Olglati'yi bekliyorsun. Bunun için : eve geldin bu  gün,  çünkü  sayın  bay  çalışmalarını  görmek  istiyor.  Ama  ;  bu  kez  beni kapatamayacaksın. Bu tabloyu ona ben göstereceğim, tamam mı?</p>
<p class="calibre1">- O tablo benim kompozisyonum Artemisia. Desen benimki Renkler benim. Bu benim yapıtımdır.</p>
<p class="calibre1">- Ama şuraya, sol tarafa bir bakalım... İmza benim .</p>
<p class="calibre1"><i class="calibre3">Artemisia  Gentileschi  fecit</i>,  1610;  diye  tek  tek  okudu  Orazio,  Latince konuşuyordu, şimdi de yazmayı biliyorsun ha?</p>
<p class="calibre1">- Hayır canım, kopya etmeyi biliyorum. Sen öğrettin ya bana..</p>
<p class="calibre1">-  Benim  tablolarımı  çalıyor  kıza  bak,  şu  sürtük,  daha  bitirilmelerini beklemeden aşırıyor.</p>
<p class="calibre1">- Sen öğrettin bana, diye inatla yineledi. "Her şeyi sen öğrettin bana!"</p>
<p class="calibre1">-  Her  şeyi  değil  Artemisia,  her  şeyi  değil...  Sana  öğreteceğim  bir  şey  daha kalıyor bana!..</p>
<p class="calibre1">Orazio susmuştu.</p>
<p class="calibre1">Onun tehditlerinden çok, öfkesinden çok, bu ani suskunluk ağırına gidiyordu kızın. Sesini çıkarmadı. Tablonun başına döndü.</p>
<p class="calibre1">Orazio'nun gözü "Suzanne" adlı tabloya takılı; tablo onu birden içine  çekmiş, yutmuş  gibiydi...  İşçiler  bile  sessizliğe  şaşmışlar  ve  havan  dövmeyi  kesmişlerdi.</p>
<p class="calibre1">Geceyle birlikte atölye üzerine garip bir sessizlik çöküyordu.</p>
<p class="calibre1">Artemisia babasına yanaşmıştı. Yarı karanlıkta onu inceliyordu.</p>
<p class="calibre1">Artemisia  kendi  yapıtına  takılan  bu  bakışı,  Orazio'nun  anlaşılması  olanaksız bakışını inceliyordu; bu ona hep aynı acıyı yaşatırdı. Şu an ne düşünüyor babası?</p>
<p class="calibre1">Yapıtında ne gibi şeyler görüyor acaba?</p>
<p class="calibre1">Kızarmıştı.  Gergin  bir  biçimde  bekliyordu  onu.  Alnında  incecik  ter  damlaları parlıyordu; burun kanatlarında, dudak üstünde. Bekleyiş işkencesiydi bu. Korku ve umuttu. Onu bedeninden çıkarıp atan, ruhundan söken bir istek ve gereksinim, o  ki  sanatının  hem  bir  parçasıydı,  hem  de  eleştiren,  karar  veren  bir  hakem.</p>
<p class="calibre1">Artemisia  ateş  gibi  yanıyordu,  çocukluğundan  beri,  resim  aracılığıyla  onunla birleşeceğini sanmaya dek götüren bir hayalle yanıp tutuşuyordu.</p>
<p class="calibre1">Bu  akşam,  ustalığıyla,  yeteneğiyle,  hatta  bu  tablonun  güzelliğiyle  ona dokunabilecekti. Onu heyecanlandırmak. Onu baştan çıkarmak.</p>
<p class="calibre1">Evet, nihayet babası onun olduğunu kabul edecekti. Artemisia, Orazio'nun kızı Artemisia, Orazio'nun tıpatıp benzeri... Belki de onu sevecekti...</p>
<p class="calibre1">- İddialı oluşun bilgisizliğine denk.</p>
<p class="calibre1">Bıçağını  eline  almıştı  ve  omuzların  çizgisinden,  iki  ihtiyarın  başlarının birleştiği yerden iri iri parçalar alıyordu.</p>
<p class="calibre1">- ...Bu tuvalde, gurur duyduğun bu resimde içerik eksik!</p>
<p class="calibre1">Kesik  vuruşlarla,  Orazio  resmin  ilk  boya  tabakasını  attırıyor,  aniden  küçük malasını tuval sıvasına daldırarak, keskisiyle bir çizgi çekerek  elin pozisyonunu, Artemisia'nın tasarladığı parmak modelini düzeltiyordu.</p>
<p class="calibre1">- ...Tanrı bilir ne amaçla beklediğin Sayın Bay Olglati bile senin  göremediğini görmeyi bilebilirdi!</p>
<p class="calibre1">Eline bir fırça geçirdi.</p>
<p class="calibre1">Tam yerinde ve çarçabuk, ihtiyarların pelerinini yeni baştan çalışıyor, plisenin kıvrımlarnı veriyor, giysi kat yerlerini gölgeliyordu.</p>
<p class="calibre1">-  ...Dümdüz  boyuyorsun  Artemjsia,  yanlış  yapıyorsun!  Bu  kolun  kısalığı  bir hata.  Ayakların  perspektifi  yanlış!  Bizim  sanatın  temel  ilkeleri  yok  sende.  Senin için çok geç kızım, çok geç!</p>
<p class="calibre1">Şaşkınlıktan donakalmış olan gençkız onun çalışmasına bakıyordu.</p>
<p class="calibre1">Tablosunu değiştiren, silip süpürüp geçen babasına bakıyordu.</p>
<p class="calibre1">Gördükleri doğrusu onu sarsıyordu.</p>
<p class="calibre1">Kendisininkinden kat kat üstün bir kompozisyon çıkıyordu ortaya.</p>
<p class="calibre1">Onun asla algılayıp gerçekleştiremeyeceği, birşeyi kat kat fazlasıyla  var kılan bir denge ve uyum...</p>
<p class="calibre1">Bunu  görmek  ve  kaçınılmazı  kavramak  onda  hayranlık  uyandırıyordu.  Onu hiçliğe, bir boşluğa daldırıyordu: "Senin için kızım çok geç, çok."</p>
<p class="calibre1">Artemisia Gentileschi fecit olarak attığı imza oraya konmayı hak etmemişti.</p>
<p class="calibre1">Yanlış! Yanlış, kendi yazgısı gibi bir hata! Roma'da Gentileschi soyadını taşıyan tek ressamın adı Orazio idi. Ona, yalnızca ona, onun kaleminin lütfuna borçluydu bu mucizeyi Artemisia: "Suzanne"ın bir başyapıta dönüşmesi.</p>
<p class="whitespace"> </p>
<p class="calibre1">QUİRİNAL SARAYI KARDİNALLER MECLİSİ SALONU</p>
<p class="calibre1">Şubat 1611</p>
<p class="calibre1">- Sen ne dersin Gentileschi, diye gürledi Orazio'nun sekiz metre üstünden bir yerlerden inen ses, anasıyla yatan adam ne yapar?</p>
<p class="calibre1">- Bu konuda ne söylememi bekliyorsun Agostino?</p>
<p class="calibre1">- Yine de bir fikrin vardır! Ne düşünüyorsun?</p>
<p class="calibre1">Kardinaller Meclisi'nin koca salonunda üç erkektiler. Aralarından ikisi, şantiye kalasları  üzerine  tünemiş,  kubbenin  ölüsünü  almaktaydılar.  Biri,  içlerinde  yaşlı olanı,  tıknaz,  üstü  başı  pek  düzgün  olmayanı  -Cosimo  Quorli-öbür  adamın söylediği rakamları kâğıda yazıyordu. Adam belden yukarısını boşluğa bırakmış, kolları  iyice  gerilmiş,  ölçüm  için  kullandığı  aracı  tavana  dayıyordu:  Ressam Agostino  Tassi'ydi  bu.  Şu,  on  iki  yıl  önce  Beatrice  Cenci'nin  infazı  sırasında Orazio'yla  yakınlık  kuran  ve  Roma  hapishanelerini  sıkça  ziyaret  etmiş,  fahişe düşkünü ressam. İdam sehpası dibindeyken kısa süreli bu karşılaşmayı ne o, ne de Orazio anımsıyordu.</p>
<p class="calibre1">O günden bu yana, Agostino Tossi, Toscana'da skandallar yaratmış ve belli bir kariyer elde etmişti.</p>
<p class="calibre1">Çok zarif giyinmişti, mantosunun kordonları tek omuzunda sımsıkı bağlanmış, iskele üzerinde ustaca devinerek yer değiştiriyordu.</p>
<p class="calibre1">Tehlikeden  habersiz  bir  durumda,  başının  dönmesine  aldırmadan  ve  iskele tahtalarını sarsalayarak hızla çalışıyordu. Bir yandan da, aşağı salonun ortasında masa başına kurulmuş üçüncü biriyle durmaksızın şakalaşıyordu.</p>
<p class="calibre1">-  Görmezden  gelinecek  bir  hata  olduğunu  sanmıyorum,  diye  bağırdı  Orazio başını yukarı doğru kaldırarak.</p>
<p class="calibre1">Sayısız sıralı pencerelerden içeri düşen  çiğ  gün  ışığı,  görmesini  engelliyordu.</p>
<p class="calibre1">Beyaz  kış  güneşi  yeni  kireç  vurulmuş  duvarlara  çarpıyordu:  Kardinaller  Meclisi Sarayı ikinci kat, bahçe tarafı.</p>
<p class="calibre1">Bu  cepheyi  mimar  ocak  ayının  sonunda  bitirmişti;  bir  hafta  kadar  oluyordu.</p>
<p class="calibre1">Büyük  merdiven  hâlâ  bir  kargaşa  yerine  benziyor  olsa  da,  blok  mermer,  taş</p>
<p class="calibre1">blokları,  delikli  taşlar,  travertenler  halinde  sol  rampa  zar  zor  salona  ulaşsa  da, işler hızla ilerlemekteydi. Quirinal  Tepesi, mahalle, bahçeler, bütün saray, hepsi, hepsi şantiye halindeydi.</p>
<p class="calibre1">Ünlü  Guido  Reni'nin  asistanları  son  olarak,  papanın  özel  kilisesi  la  Capella dell'Annunciata'daki  aydınlatma  pencerelerine  el  atıyorlardı.  İki  yıl  boyunca  en büyük  Bolonyalı  sanatçılar,  dekorasyon  işinde  birlikte  çalışmışlardı.  Tam  bir mücevher ve bir değerli bir taş gibiydi, Papa V. Paul bunu öylesine beğenmiş ki, Avent kutlamaları boyunca dört pazar, tam kırk saatlik törenlerde kardinallerinin toplantılarda hazır olmalarını istemişti. V. Paul Monte Cavallo'daki ikâmetgâhında oturuyordu.  Kendisinden  öncekilerin  armalarını  bastırdıkları  Vatikan'dan  daha çok, Papa burayı, Quirinal Sarayı'nı tutuyordu. Onun eseriydi burası; Papa V. Paul Borghese'in ölümsüz kente mirasıydı. Yıllar yılları aştıkça, buraya daha uzun süre için  yerleşiyordu.  İşçilerin  alet  edavatının  ona  ortalığı  boş  bırakacak  şekilde ayarlanması koşuluyla yeni odalar ve salonlar yapılması için yatırımlar yapıyordu.</p>
<p class="calibre1">Aziz Peder'in planlarının onaylanmadığı Quirinal Sarayı'nda hiçbir iş yapılamazdı.</p>
<p class="calibre1">Bazen her kapı çerçevesinin, her pencerenin, dekorda bulunan her dinsel ikon çalışmasının  nerede,  nasıl  olacağını  belirlerdi.  Havanın  güzel  olduğu  günlerde, kulvarlarda  dolaşırken  yapardı  görüşmelerini.  Günlük  egzersiz  olarak koridorlarda her gün iki saat yürüyüş yapardı.</p>
<p class="calibre1">O  halde  ressamların  aralarında  yaptıkları  konuşma  ve  şakalaşmalar  pek tehlikesiz  de  sayılmazdı:  Bunlar  öyle  kaba  saba  şeylerdi  ki,  eğer  gözü  iyi görmüyorsa bile, kulağı duyarlı olan birileri tanık olabilirdi.</p>
<p class="calibre1">Ama  karnavalın  ilk  günü  olan  bu  gün,  böylesi  şerefli  bir  ziyaret  korku  ya  da umut  veremezdi.  Herkes  biliyordu  ki,  Roma  sokaklarında  halkın  düğün  bayram ettiği  şu  saatte  Papa  Vatikan'daki  dairesine  kapanırdı.  Balolar,  eğlenceler, maskeler, at yarışları tartışılacaktı on gün boyunca.  <i class="calibre3"> Cendres</i>* Çarşambasına kadar.</p>
<p class="calibre1">O zaman her şey değişecekti; din yeniden haklarını eline alacaktı! Kilise şeytanın elinden kopacak. Papazlar günahkârların "itiraflarını dinleyecek ve  Papa V. Paul de günahkârları bağışlayacaktı.</p>
<p class="whitespace"> </p>
<p class="calibre1"><i class="calibre3">* Cendres: Dini günlerden. Küllerden yeniden doğuş günleri. </i></p>
<p class="calibre1">- Eee, anasıyla yatan erkek konusunda ya 'da kız kardeşini düzen kişi hakkında düşüncen nedir?</p>
<p class="calibre1">Gentileschi'nin gözlerinde kurnaz bir ifade belirip geçti. Karelerle bölümlediği desenlerini masanın üzerine yayarken, hafiften gülümsüyordu.</p>
<p class="calibre1">-  Sana  söyledim,  gizli  kalan  bir  hata  yoktur!  diye  bağırdı.  "İnsanı  utandıran itiraftır."</p>
<p class="calibre1">Dört  metreye  iki  metrelik  boyutta  freske  geçirmeyi  düşündüğü  desenin bulunduğu kâğıdı açtı: horozlanıp kabaran, ağzından ateşler püskürten, kanatları uçmaya  hazır  biçimde  genişçe  açılmış  korkunç  dragonetto  canavarının  tam üstüne yerleştirilmiş kartal figürüyle koskoca bir Borghese arması. Taslak kâğıdın her  iki  yanına,  Orazio  ayakta  duran  iki  melek  çizmişti.  Bununla  pek gururlanıyordu. Bu melekler papalık tacı ve Aziz Pierre'in ana hatlarıyla taçlanmış</p>
<p class="calibre1">olan  armayı  dünyaya,  daha  sonra  gelecek  olan  zamanlara  tutmuş  olarak göstermekteydi. Bütünü, görkemle tasvir edilmiş yapay bir mimarinin -balkonlar, sütunlar, localar-orta yerine oturtulacak, bu haliyle müthiş bir göz aldatmacayla, yukarılara,  mavi  bir  gökyüzü  parçasına,  sonsuzluğa  giden  bir  yere  açılıyormuş</p>
<p class="calibre1">havası verilecekti.</p>
<p class="calibre1">-  Ben  sana  kendini  çimdiklettiren  adamdan  söz  ediyorum...  Sesi  sıcak,  geniş, gür  ve  güçlü,  çınlıyordu.  Orazio'nun  üstünde  bir  yerlerde  neşeyle  gümbürdeyen bir hançer sesi.</p>
<p class="calibre1">- ... Kız kardeşiyle yatakta bastırılan adamdan... Kız geceliksiz ve adam çıplak...</p>
<p class="calibre1">Resimdeki  bu  göz  aldatmaca  tekniği,  sanki  bir  patlamayla,  sınırları  hepten kırma  sanatı,  Orazio  Gentileschi'nin  bilgi  alanına  girmeyen  bir  bilim gerektiriyordu.  Sahne  dekorcusu  birini,  Floransa'da  tiyatro  için  çalışmış,  II.</p>
<p class="calibre1">Cosmo'nun  nikâh  sahnesinin  mizansenine  katılmış  bir  perspektif  ustasını çağırmak zorunda kaldı: Bu kişi Agostino Tassi idi...</p>
<p class="calibre1">Adı papalık devletlerinde pek ünlü olmasa bile, Tassi bu gün yine de şöhretli kişilerin  koruması  altında  hayatın  tadını  çıkarıyordu.  Saint  -  Luc  Akademisi'nde "Resim  Sanatında  Desenin  Önemi"  konusunda  yaptığı  konuşma  ve  söyleşiyle büyük  alkış  toplayan  ressam  Cigoli,  ondan  Roma'da  Floransa  Sarayı'nda  kendi şantiyesinde  yararlanmıştı.  Cigoli,  Tassi'den  -küçük  boy  manzara  resimlerinden, deniz resimlerinden-öylesine memnun kalmış, tekniğinden öylesine etkilenmişti ki,  onu  kendi  meşeni  Yeğenkardinal  Scipion  Borgehes'e  takdim  etmişti.  Bu siparişe,  eski  bir  Floransalı  tanıdığın  papanın  iaşe  subayı  Cosimo  Quorli'nin desteği  vardı.  Şu  an  ise,  salt  dostluk  adına,  sevgisini  göstermek  babına,  Quorli, iskelelerde  Tassi'nin  yanında  bulunuyor  ve  kubbe  ölçümlerini  onun  için  not ediyordu.</p>
<p class="calibre1">Tanrı,  Orazio'nun  -ki  Quorli  onun,  kıskanç,  arkadaş  canlısı  rakiplerine  ve karşıtlarına karşı kinci doğasını tanıyordu-ona zorla verilmiş olan bu yardımcıyı kanatlan  altına  almasını  istemişti.  Agostino  Tassi  gibi  bir  sanatçının  onun şantiyesindeki varlığına alışmasına Orazio'nun gururu nasıl izin veriyordu acaba?</p>
<p class="calibre1">Bilinmez!</p>
<p class="calibre1">Cosimo,  ikisinin  de,  birbirinin  panzehiri  karakterlerde  olduklarını  biliyordu.</p>
<p class="calibre1">Gentileschi  kadar  patlayıcı  olan  Tassi,  kendini  içine  kapanık  ve  gizemli  biri  gibi gösteriyordu.  Aslına  bakılırsa  Cosimo  bu  grupta  en  akıllı  kişi  olarak  kendisini görüyordu. Bir  felsefesi  olup yaşamayı bilen tek kişiydi o. Görevin ona sağladığı güçten  yararlanıyordu  elbette,  öte  yandan  ikinci  adamı  oynamaktan  da  büyük zevk alıyor, ipleri çekmekten büyük gurur duyuyordu.</p>
<p class="calibre1">Yalancı.  Aracı  -pezevenk-sanatçıları  mesenlere,  kadınları  müstakbel  eşlerine takdim etmede üstün bir yeteneği vardı. Her zaman ücretini toplamaya çıkan bir çöpçatan. Her yere girip çıkardı.</p>
<p class="calibre1">Berberiyle,  terzisiyle  içli  dışlıydı.  Yüksek  rütbeli  din  adamlarının  ve  onların başındaki kişinin sırdaşıydı. Ne Tann'dan korkardı ne şeytandan; yalnızca hastalık onu  vaizlerin  dudaklarına  baktırma  gücüne  sahipti.  Gücün  simyasını,  ölümsüz kentin  bütün  gizlerini  bildiğini  öne  sürerdi.  Haklıydı  da;  insanlar  hakkında bilmediği  şey  yoktu.  İnsanlar  denince  de  her  şeyi  umardı  onlardan!  Yalnızca  bu gün için onu Orazio Gentileschi'ye ve Agostino Tassi'ye bağlayan şu dostluk hariç!</p>
<p class="calibre1">Gerçek şu ki, Tassi kendini kaptırmıştı. Quorli onun bütün gururunu bir yana bırakıp  -olağan  övünmelerine  kulak  asmamak  kaydıyla  büyüklerini  övdüğünü görmüştü.</p>
<p class="calibre1">Agostino, Gentileschi'yi binbir dikkat ve özenle sarmalamayı, ona güzel sözler söylemeyi  bilmişti.  Hatta  ona  faizsiz  otuz  ecu  ödünç  vermişti.  Böylesi  bir cömertlik,  böylesi  bir  özveri  içtenlikten  yoksun  değildi.  Tassi  Gentileschi'ye hayrandı. Onunla çalışmaktan gurur duyuyordu.</p>
<p class="calibre1">Orazio'ya  gelince,  bu  kadar  inceliğe,  kibarlığa  şaşmış,  onca  ilgiden  başı dönmüş halde, birden rahatlamış gibi gelmişti ona.</p>
<p class="calibre1">Karşılaşmalarından bu yana, güldüğü duyuluyordu; onu hiç böyle rahat, hafif, bir şantiyede çalışırken bu denli güvenilir bilen olmamıştı.</p>
<p class="calibre1">Quorli,  Tassi  ve  Gentileschi  üçlüsü  artık  birbirinden  hiç  ayrılmıyorlardı.  Üç kafadar  meslektaş,  yemeklerini  paylaşıyor,  neşe  içinde  çalışıyorlardı;  karnaval saatini  vuran  ve  saraylarda  çalışan  işçilerin  çıkışını  belirten  Capitole'ün  çanına kulak asmıyorlardı.</p>
<p class="calibre1">-  Sana  düşünceni  soruyorum,  diye  üsteliyordu  galerinin  yukarı  kısmından tedbirsizce  aşağı  eğilen  Agostino;  kadının  üstünde  yakalanan  adam  konusunda açıkçası ne düşünüyorsun?</p>
<p class="calibre1">-  Benim  düşünceme göre  o  kişi  hayatının  en  büyük  günahını  işliyordur, diye atıldı Orazio başını önüne eğerek. Kendi şeyini  emmekten de beter, korkunç bir suçtur bu.</p>
<p class="calibre1">Bu  şakaya  hepsi  birden  katıla  katıla  güldü.  Öyle  ki,  Tassi  iskele  tahtalarını titretti.  Orta  boylu,  topluca  görünümlü,  hatta  şişmanlığa  eğilimi  olan  Agostino antik  güzellik  ölçülerine  sığmazdı.  Adonis  diye  nitelemek  zor;  Apollon  gibi alınması ise, olanaksız. Hem daha ilk  anda, onu kıpırdanır görmek, konuşmasını dinlemek,  şaka  yapışını,  başarılarından  kuşkulanılmasın  diye  böbürlenmesini, çalım yapmasını duymak yeterliydi.</p>
<p class="calibre1">Bacakları üzerinde sıkı duran orantılı bedeni ile, gözle görünür bir aşırı gayret göstermeksizin yaptığı işini bitirmek amacıyla her tür tehlikeyi göze alarak tahta iskeleler  üzerinde  gidip  gelirken,  basamaklı  tahtaları  tırmanırken  fiziksel çalışmalara  iyiden  iyiye  alışmış  gibi  gözüküyordu.  Kadife  hırkasının  çok  iyi oturtulmuş  etek  kısmı  bedeninin  üst  bölümünü  belirginleştiriyordu.  Bol  ağızlı, kırmızı-beyaz  kalın  çizgili  bol  gömlek  kollarını  sallıyordu.  Uzaktan  bakıldığında, sancak  gibi  görünüyordu.  Ayağında  çizme  değil  de,  yalnızca  bacağı  saran  beyaz çoraplar  ve  üstünde  gül  rozetleri  olan  ayakkabılar  olmasına  karşın,  her  adım atışında topuk vurur gibi ses çıkarıyordu.</p>
<p class="calibre1">Yuvarlak ve hareketli yüzünde neşe, öfke, tehdit, hepsi de vardı.</p>
<p class="calibre1">Açık  havada  bulunmaktan  yanık  tenli;  kara  gözlerinde  bir  ateş;  bakışlarında bir  şiddet...  Ama  asıl  dikkat  çeken  yeri  ağzıydı.  Ne  yese  doymayan  çocuk  ağzı, bıyığının pek dokunmadığı, ince bir sakalın genişçe çevrelediği, serbest, cesur ve temiz bir gülüş için açılan dudaklar.</p>
<p class="calibre1">Tassi salt hava olsun diye dişlerine çok özen gösterirdi. Berber onun dişlerini temizlemeye düzenli olarak şantiye üstündeyken gelirdi.</p>
<p class="calibre1">Gerisi?.. Yer yer kırlaşan saç buklelerine üzülerek bakıyordu. Ama öte yandan, kıllı erkek göğsünü gösterecek şekilde gömleğinin dantel yakasını açık tutuyordu.</p>
<p class="calibre1">Otuz yaşlarındaydi; duyarlı, kendine güven duyan şu Akdeniz tipi erkeklerdendi.</p>
<p class="calibre1">Zarafeti, cömertliği, atılganlığı çıraklarını kendisine hayran bırakıyordu: Agostino gibi bir ustayla, gelecekleri güven altına alınmış gibiydi.</p>
<p class="calibre1">- Sor bakalım Orazio'ya, kendi kızıyla yatan bir erkek hakkında ne düşünüyor?</p>
<p class="calibre1">diye fısıldadı Cosimo Quorli.</p>
<p class="calibre1">Ama Orazio daha cevap vermeden Quorli ağzından lâfı aldı.</p>
<p class="calibre1">-  Hadi  canım...  İnsan  gerçekten  çocuklarının  babası  olup  olmadığını  bilemez hiçbir zaman! Eşlerin gönülleri bizi aldatacak kadar uçarıdır. İçimizden hangimiz gerçekten  namuslu  ve  sadık  bir  eş  bulmakla  övünebilir?  Hepsi  de  bedelini  bize yalanla  ödüyor,  dahası  onların  dalavereleri  karşısında  kimse  kendini  korumayı beceremiyor... Eğer benim evimde Orazio'nun kızı gibi ateşli ve güzel bir yaratık olsaydı, arkamda kim olursa olsun, onunla kırıştıracağını bir tür kaçınılmaz yazgı gibi kabullenip günahını ben üzerime alırdım en önce.</p>
<p class="calibre1">Bu gönderme Orazio'nun hoşuna gitmiş olsa bile, bir şey belli etmedi.</p>
<p class="calibre1">- Zamanla alışır, kulağı duymaz olur, diye alaylı konuştu Cosimo yanındakinin kulağına.</p>
<p class="calibre1">- Bir kızı mı var onun?</p>
<p class="calibre1">- Orospunun teki.</p>
<p class="calibre1">- Kızların hepsi öyledir!</p>
<p class="calibre1">-  Tabi,  pek tabii de...  Bunu  bir  görsen. Seninle  tanıştıracağım...  Göğüsler...  bir ağız... bir kalça... Cennetteki bütün azizelere cehennem azabı çektirecek kadar etli, yumuşacık.  Azize  Meryem  beni  affetsin,  İsa  bile  dayanamazdı  buna!  Dalga geçmiyorum.  Yalan  yok!  Orazio'nun  çırağı  Scalpellino  onunla  yatmış,  açıkça söyledi  bana...  Bütün  atölyedekiler  de...  Pasquino  bile,  hani  şu  Ripetta  limanı sorumlusu... Scalpellino'nun bana söylediğine göre, kızla o da yatmış!</p>
<p class="calibre1">- Orazio biliyor mu?</p>
<p class="calibre1">-  Ne  yani,  kızımızın  tutup  mahallenin  bütün  erkeklerinin  şeyini  emdiğini  ne bilsin. Yok canım, Orazio kıskançtır... Karısı  Prudenzia'nın ruhu şad olsun. Onun ölümünden  bu  yana  tek  kadın  üstüne  atlamadı;    onu  kızı  deli  ediyor!  Bir  gün benim yatakta uyuyordu, kızını rüyasında gördüğünü anladım... Resmini yapmak için kızı soyduğu söyleniyor, Kızı Marie, Suzanne için çırılçıplak poz vermiş...</p>
<p class="calibre1">Madelaine kılığında... Ama Madelaine'in iman getirmeden önceki hali yani...</p>
<p class="calibre1">- Bu tabloları gördün mü?</p>
<p class="calibre1">- Kahretsin, saklıyor, o kız var ya!</p>
<p class="calibre1">-  Haklı  da.  Eğer  karımı  eve  kapatmış  olsaydım,  onu  öldürmeye  de  gerek duymamış  olacaktım.  Lucques'e  ve  Toscana'ya  masraf  edip  yolculuklar yapmaktan  da  alıkoyardı  beni.  Parası  için  değil;  para  vız  gelir  bana:  fırçamın ucunda altın madeni var benim! Ama benim gibi birini çarpmazlar, değil mi? Ne kazandı  yani  zavallı  Maria?  Utanç  ve  ölüm!  "Gerisi  ne  mi?  Ruhumu  Tanrıya emanet  ediyorum.  Tek  yargıç  odur...  Beklediğim  mektuplar  geldi:  İş  kapandı.</p>
<p class="calibre1">Namusum temizlendi, öcüm alındı.</p>
<p class="calibre1">Agostino  Tassi'nin  gönderme  yaptığı  bu  iş,  bir  yıl  boyunca  onun  yüreğini kemirmiş, yaşamını mahvetmişti.</p>
<p class="calibre1">Roma'ya  gitmek  için  Livourne'u  terk  etmeye  hazırlanan  karısı  Maria Cannodoli,  dört  yüz  ecu,  altın  bir  tas  ve  mücevherlerini  yanına  alarak  onu  terk etmişti birdenbire. Agostino'nun mücevherlerini...</p>
<p class="calibre1">Çok  kötü  bir  fikirdi!  Maria  tam  da  zamanını  seçmişti  ha!  28  Mayıs'ı  29'a bağlayan  geceydi.  Bir  gün  öncesi  Tassi  ona,  Roma'ya  taşınacakları  haberini vermişti.  Acaba,  sabırsız  ortaklar  tarafından  uzaktaki  şantiyelere  çağırılan Agostino,  sürekli  kendisini  izlemekten  vazgeçer  mi  diye  umut  besliyordu  kadın.</p>
<p class="calibre1">Hata! Eğer Agostino'daki hırs, onu Papalık devletleriyle elini tez tutup iş kurmaya itelemiş  olabilirdi,  fakat  onu  orada  boynuzlu  olarak  görmelerini,  gururu kaldıramazdı doğrusu.</p>
<p class="calibre1">Öfkeden  kudurmuş  halde,  kendisini  aldatan  karısının  ve  aşığı  Lucques'un peşine,  kentin  yerlisi  olan  bir  satıcıyı  takmıştı.  Bu  takibin  ona  ne  kadara patladığını Tanrı bilir. Kadın onu projelerinde geciktiriyordu.</p>
<p class="calibre1">Maria'nın kaçışından iki ay önce -1610 Şubat'ında-Agostino, ailesine, kendi kız kardeşi Olympia'ya, Vatikan'ın bir mahallesinde deri işçisi olan eniştesi Salvatore Bagellis'e gelecekleri haberini veriyordu.</p>
<p class="calibre1">Onlardan  Maria  ile  birlikte  kendisine  ve  ayrıca  çırağı  Filippo  ve  onun  genç karısı,  aynı  zamanda  da  Maria'nın  kız  kardeşi  olan  Constanza'ya  da  ev  sahipliği etmelerini  rica  ediyordu.  Daha  on  dört  yaşında  olan  Constanza  hamileydi.</p>
<p class="calibre1">Mektubunda  kendisinin,  Constanza'nın  aşığı  ve  beklenen  bebeğin  babası olduğunu  belirtmiyordu  elbette.  Buna  karşın,  ısrarla  bu  misafirliğin  geçici olduğunu  söylüyordu;  bir  ev  bulana  kadar  hep  beraber  Olympia'nın  evinde kalınacaktı.</p>
<p class="calibre1">Maria'nın  kaçışı,  Agostino'nun  Roma'ya  geliş  tarihini  daha  da  ileri  atıyordu.</p>
<p class="calibre1">Ama  kendisi  gitmediği  halde,  genç  çifti  acele  içinde  Olympia'nın  evine gönderiyordu.  Evlilikleriyle  ilgili  işlerini  bir  ayarladı  mı,  onlara  yetişeceğini düşünüyordu. Ailenin geçim derdini geçici olarak çırak Filippo, onun vekili olarak üstleniyordu.</p>
<p class="calibre1">Yirmi  üç  yaşındaki  Filippo  Franchini  yalnızca  tek  bir  usta  tanımıştı:  Tassi.</p>
<p class="calibre1">Kendi babası da Agostino'ya asistanlık yapmıştı. Agostino, Filippo'yu on üç yaşına basar basmaz yanına çırak almıştı.</p>
<p class="calibre1">Floransa'da,  Ce-nova'da,  Livourne'da;  -suç  ortağı,  hizmetkâr,  bir  köle  gibi-Filippo her yerde onun yanındaydı. Tassi bizzat kendi karısının küçük kız kardeşi olan  yetim  gördüğü  Constanza'yı,  anne  babasının  ölümünden  sonra  yanına almıştı.  "Göz  bebeğim"  dediği  bu  kızı  Filippo'ya  nikahlamaya  karar  verdiğinde, Filippo hiçbir şeye itiraz etmemişti.</p>
<p class="calibre1">Zaten,  genç  kız  da  Tassi'nin  çabasıyla  bir  manastıra  yerleştirilmiş  ve  kızın çeyiz parası yine Agostino tarafından sağlanmıştı.</p>
<p class="calibre1">Evlilik  kontratını  imzaladığında  Filippo  yirmi  beş  ecu  altın  alacaktı  ve  daha sonra  bir  yirmi  beş  daha.  Ocak  1610'da,  Agostino'nun  ailesine  o  mektubu yazmasından ve yola çıkmasından az önce Livourne'da Filippo ile Constanza'nın düğün törenleri yapılmıştı. Bu tören nedeniyle mi fırsat çıktı da "vasi" hakkından yararlandı? Yoksa Constanza'yı nikâhtan önce mi iğfal etmişti? Evlendiğinde genç kadın  hamile  miydi?  Tam  bir  giz!  Nasıl  olmuş  olursa  olsun,  Livourne'daki komşular, Agostino'nun baldızıyla olan ilişkisinin, üçlü oyuna eğilimi olmayan Maria'yı, kocasını boynuzlamaya ittiğini düşünecekti.</p>
<p class="calibre1">Maria'nın  kaçışından  otuz  gün  sonra,  28  Haziran  1610'da  Agostino  nihayet Roma'ya gidip Olympia'nın evinde Filippo ve Constanza ile buluşacaktı. Karısının ondan  çaldığı  eşyaları  yeniden  ele  geçirmişti:  iki  altın  maşrapa,  kolyeler  ve yüzükler.</p>
<p class="calibre1">Küfürler  savurarak,  antlar  içerek,  başına  gelen  felaketi  kim  sorarsa anlatıyordu: Maria'yı Lucques' de bulmuştu. Ama elde etmeyi başaramamıştı. Bir manastıra kapağı atmış, Agostino'nun kesin bir şey söylemeksizin "beyefendiler"</p>
<p class="calibre1">dediği  önemli  kişilerin  koruması  altına  girmişti.  Orospu  beklerken,  zaman kaybetmemiş oluyormuş!</p>
<p class="calibre1">Dönüş  yolunda  Floransa'dan  geçerken,  Agostino  iki  profesyoneli  kiralamıştı: Bu toprakta Maria Cannodoli'nin hesabı görülecekti!</p>
<p class="calibre1">1610  yılının  Ağustos  ayında  Agostino'nun  kız  kardeşi  Olimpia  ve  eniştesi Salvatore Bagellis'in evine iki adam gelmişti. Evet: Alacaklarını istiyorlardı.</p>
<p class="calibre1">Parayı ödemeden önce, Agostino bu iki kişiyi ressam arkadaşlarından Valerio Ursino'nun  evine  yerleştirmişti.  Lucques'e,  Livourne'a  ve  Floransa'ya  yazıp  bu adamların  getirdikleri  haberin  doğru  olup  olmadığını  öğrenene  kadar  da  orada alıkoymuştu.  Yanıtı  1610  yılının  Aralık  ayında  aldı  Agostino.  Bu  mektupları  o günden  beri  üstünde  taşıyordu.  Herkese  de  gösteriyordu,  Agostino  Tassi'nin şerefini yeniden kazanacağını herkese kanıtlayan bir tomarı açıp okuyordu: Maria ölmüştü!</p>
<p class="calibre1">Agostino bu cinayetin bedeli ni -iki yüz ecu-, cinayeti işlettirdiği kişilere verdi.</p>
<p class="calibre1">Bu iki kişi, daha sonra Roma'yı terk etti.</p>
<p class="calibre1">Namus kurtulmuş, şan ve şöhreti utançtan yunmuş yıkanmıştı.</p>
<p class="calibre1">Agostino  1611  yılma  rahatlık  içinde,  kafası  sakin  başlıyordu.  İş  kapanmış, kendisini mutluluğa yeniden kavuşmuş sayıyordu.</p>
<p class="calibre1">Bu  iş  ona yine de çok  pahalıya patlamıştı:  Maria'nın  aşırdığı  dört yüz  ecu'yü asla  bulamamıştı,  şimdi  buna  bir  de  cinayet  masraflarını  kakıyordu.  Monte Cavallo  şantiyesinden  iyi  kazanacaksa  bile,  Tassi  bu  parayı  ilkbahardan  önce alamazdı.  Via  del  Corso  Caddesi'ndeki  boya  satıcısı  Antoniro'ya  olan  borç  öyle artıyordu  ki,  dükkânına  ayak  atacak  durum  yoktu.  Öte  yandan,  Consistoire Salonu'nun  tavanına  yapacağı  freskler  için  malzeme  gereksinimi  vardı.  Mali felakete nasıl dayanacaktı? Kendi alacaklarını tahsil ederek mi?</p>
<p class="calibre1">Bir  zamanlar,  1609'da,  eniştesi  Salvatore  Bagellis,  Livourne'a  kadar  gelip açlıktan mahvolduklarını haykırmıştı: İyi huylu prens, büyük Beyefendi Agostino ona  yüz  sekiz  ecu  kadar  bir  borç  vermişti,  Salvatore  noter  nezdinde  1610</p>
<p class="calibre1">Şubatı'ndan  önce  ödemeyi  kabul  etmişti.  Ama  işte,  Salvatore  borcunu ödeyemiyordu.</p>
<p class="calibre1">Kendi  çatısı  altında  olup  bitenlerden  güç  kazanan  Salvatore,  şimdi  de Maria'nın öldürülüşünü ve Agostino'nun Constanza ile ilişkisini papalık adaletine bildirmekle tehdit ediyordu onu.</p>
<p class="calibre1">Gelecekte  karısının  ölümünden  kimseler  Agostino'yu  sorumlu  tutmayı aklından  geçirmeseler  bile;  Maria'nın  namusa  leke  sürecek  tutumunun Agostino'yu ondan kurtulmaya zorunlu kıldığını anlasalar bile; yalnızca alçak bir serserinin, bir boynuzlunun böylesi bir öç kavgasını da farklı hareket edebileceği konusunda hemfikir olsa bile, Agostino'nun baldızı ile aralarındaki ilişki her tür yasaya  aykırıydı  ve  herkeste  şok  etkisi  yapıyordu,  doğrusu  bunu  akılları almıyordu.</p>
<p class="calibre1">Tassi,  Salvatore'nin  daha  ilk  tehditinde  tası  tarağı  toplamış,  Sant  Onofrio yokuşunda bütün bir kata yayılan büyük bir daire  kiralamıştı; orada Constanza ile oynaşmalarının Filippo'dan başka tanığı olamazdı.</p>
<p class="calibre1">Ama  Salvatore,  işin  peşini  bırakmıyordu.  Ödeme  için  ihtar  alan  Salvatore, şantaja  devam  ediyordu. Ocak  sonunda  Tassi, tedbirli  olma  kararı  alarak  -geçici olarak-Franchini  çiftinden  ayrılıyordu:  Constanza  ve  Filippo  onun  evine  birkaç yüz  metre  ötede  Via  della  Lungara  Sokağı'na  yerleşeceklerdi.  Agostino  ise Saint'Onofrio  mahallesinde  kalacak,  sokağın  karşı  tarafındaki  küçük  bir  bekâr odasına taşınarak masrafları taşacaktı. Bu önlemler alındıktan sonra, Tassi büyük darbesini vurdu, l Şubat'ta, eniştesini borçlarını ödemediği için tutuklattı. O saatte artık Salvatore, Corte Savella koğuşlarında çabalamalar içinde, berbat bir yaşam sürüyordu.</p>
<p class="calibre1">Agostino,  kız  kardeşi  Olympia'nın  tepkisinin  ne  olacağını  aklından  geçirmiş</p>
<p class="calibre1">miydi?  4  Şubat  1611  günü,  Tor  di  Nona  Hapishanesi  müdüriyetine  gelen mektubun  kendisiyle  ilgili  olup  olmadığından  kuşkulandığını  biliyor  muydu?  Bu mektupta Olympia erkek kardeşini, ahlak ve dinin en ağır şekilde cezalandırdığı cinayetle  suçladığını  bilebilir  miydi?  Kadın  onu  aile  içinde  yanlış  ilişki  ile suçluyordu!  Tamam,  Agostino'nun  ilişkisi  kendi  kız  kardeşiyle  değildi,  ama cinayet de o tür suça giriyordu.</p>
<p class="calibre1">Yasalar, aile üyeleri arasında cinsel ilişkiyi yasaklıyordu. Bir kişinin, babasının karısı  olan  kadınla  yatması  kendi  öz  annesiyle  yatması  demekti.  Karısının  kız kardeşiyle yatmak da, kendi kız kardeşiyle yatmak l demekti.</p>
<p class="calibre1">Ensest: Agostino'nun kafasına takılan'şey, onun saplantısı! Neden mi? İyi ya az daha  kellesini  verecek  olduğu  bir  mesele  bu.  Zira  bu  cinayeti  Roma,  hiç acımaksızın, idamla cezalandırıyordu. Paul Borgehese buna çok dikkat ediyordu.</p>
<p class="calibre1">Bu  muazzam  Consistoire  Salonu'nda,  Tassi,  Quorli  ve  Gentileschi  arasında geçen şakalaşmalar oldukça ağır konularla ilgiliydi.</p>
<p class="calibre1">"Annesiyle cinsel ilişkiye giren kişi... ya da kız kardeşine atlayan..?" gibi laflar ediliyordu. Her üçü de aynı düşünceyi kafasına takmıştı: Ensest. Her biri ayrı ayrı kendi  tarzında  bu  konuyla  dalgasını  geçiyor,  aynı  sıkıntıyı  paylaştıklarından  en ufak  kuşku  duymaksızın  sorunu  ötekine  yolluyordu:  "Peki  ya  kendi  karısıyla yatan adama ne demeli?"</p>
<p class="calibre1">-  Aslına  bakılırsa,  Orazio  haklı  Görmezden  gelinecek  suç  yoktur!  diye  atıldı katlar arasında yuvarlanıp duran Tassi.</p>
<p class="calibre1">Kıvrak, eline çabuk, iskelede yukarıdan aşağı bir iz gibi, ustaca bir plâtformdan ötekine geçiyordu. Bir renk lekesi gibi izlenebiliyordu, beyaz çorap ve pantolonu; durmadan yer değiştiren kırmızı-siyah kol ağızları; oysa ardında sayılı adımlarla, küçük adımlarla ilerleyen Quorli'nin ağır, koyu gri silueti bu inişe dikkat ede ede, yer yer kesiyordu.</p>
<p class="calibre1">-  Suçlu,  kendini  olay  anında  suçüstü  yakalatan  kişi  değildir,  dedi  döşemenin üstüne atlarken Agostino... Suçlu, itiraf eden salaktır! Ben masaya geçmeden önce şöyle...</p>
<p class="calibre1">Plan ve ölçümleri koltuk altına sıkıştırılmış halde Gentileschi'ye döndü. Sıcak bir  sevgi  gösterisiyle  sırtına  vurdu  birkaç  kez.  Cesur  ve  yürekleri  ısıtan kahkahasını atmadan önce öyle dedi:</p>
<p class="calibre1">-  Benim  ağzımdan  lâf  alacak,  beni  itirafa  zorlayacak  cellat  daha  anasından doğmadı.</p>
<p class="whitespace"> </p>
<p class="calibre1">MARGUTTA SOKAĞI, GENTİLESCHİ'LERİN EVİ</p>
<p class="calibre1">5 Şubat 1611</p>
<p class="calibre1">- Onu dün almışlar, Quirinal Sarayı'ndan çıkarken!</p>
<p class="calibre1">Cosimo Quorli oturma odasında birden ortaya çıkıvermişti.</p>
<p class="calibre1">Olağandışı  durumlar  bazen  olur;  Orazio,  Francesco,  Guilio,  Marco,  çırak Scalpellino yemek masasının çevresinde toplanmışlardı: Bütün Gentileschi ailesi oradaydı.  Her  şey  Artemisia  idaresindeydi.  Şu  an,  elinde  elleriyle  hazırladığı büyük  bir  tepsi  börülce  yemeğiyle  mutfaktan  geliyordu.  Bir  defalık  olsundu,  bu her zaman olacak demek değildi.</p>
<p class="calibre1">-...  Onu  Constanza'nın  evinde  yakalamışlar!  Dosdoğru  evine  gideceğine,  deli herif  Lugara  Caddesi'ne  geçmiş,  sözde  Filippo'da  bulunan  desen  kitaplarını almaya uğramış.</p>
<p class="calibre1">Eli  yüreğinde,  Cosimo  bir  sandalye  buldu.  Artemisia'nın  sandalye  filan gösterdiği  yoktu.  Onu  hiç  böyle  görmemişlerdi.  Evleri,  sırtını  Pincio  Tepesi'ne vermiş  olduğundan,  kademeli  bir  konumda  yükseliyordu.  Yamacın  böğründe sanki bir labirent. Kapıdan içeri girer girmez, Quorli ilk etapta çamaşırlığı soluna alarak parmaklıkları  geçmek, merdivenlere varmak için ta ilerilere dek gidip ilk eşiğe  kadar  tırmanmak  zorunda  kalmıştı.  Oradan  da,  hemen  solunda  yer  alan ikinci bir merdivene varmış; eğimli araziye kurulu, fıskiyeli havuzu ve kuyusuyla Cortile'ye,  yani  bir  tür  bahçeye  çıkmış  ve  nihayet  Gentileschi'lerin  mutfak  ve oturma  salonlarına  sokulabilmişti.  Bu  sürekli  yukarı  doğru  çıkış  onu  ter  içinde bırakmıştı; soluk alamaz haldeydi. Oluk gibi ter akıyordu.</p>
<p class="calibre1">- ... Constanza'yı da tutukladılar! Filippo'yu da içeri attılar!</p>
<p class="calibre1">- Filippo'yu mu?</p>
<p class="calibre1">Orazio, kaşığını bırakmış, kâsesini önünden itmişti. Çarpılmış gibiydi.</p>
<p class="calibre1">- Niçin Filippo?</p>
<p class="calibre1">- Roma Mahkemesi savcısından öğrendiğime göre, Olympia mektubunda kesin bilgiler  vermiş.  Filippo  Constanza  ile  yatmadığı  gibi,  Agostino  onun  yatağında karısıyla  muradına  ererken  Filippo  mutfağa  kapanmayı  kabulleniyormuş.  Hatta öyle gözüküyor ki, Constanza'yı inatçı olduğu zamanlarda zorla Tassi'ye götüren Filippo  imiş.  Bu  arada,  Tassi  ona  buyurduğunda  Filippo  onların  sevişmesini seyrediyor-muş.  Çifte  aldatma:  Onu  bu  işin  içinden  nasıl  sıyıracağımı bilemiyorum.</p>
<p class="calibre1">Artemisia  hiç  tepki  vermeyen,  kardeşlerine  yemek  servisi  yapmış,  özel  bir dikkat  göstermeksizin  konuşmaları  dinliyordu.  Babasının  arkadaşlarım  -bütün arkadaşlarını-aynı şekilde küçük görürdü.</p>
<p class="calibre1">Cosimo Quorli'nin şu Tassi denen adamın çıkarlarını gözetmesi, Artemisia'nın kişilik olarak onu bir yerlere oturtmasına yetiyordu.</p>
<p class="calibre1">Bu yeni dost için Orazio'nun beslediği sevgiden haberdardı.</p>
<p class="calibre1">Babasının  onun  adını  -Agostino  Tassi-söyleyişini  ve  ondaki  desen  gücünü övüşünü, kalem vuruşuna hayran olduğunu, hatta perspektiflerini kurmak için bir araç  icat  etmesi  karşısında  dilini  yuttuğunu  anlatırken  duymuştu.  Geriye  kalanı ise  –başına  gelenlermiş,  kötülükleriymiş-o  adamla  hiç  karşılaşmadığı  için, Artemisia'yı  hiç  mi  hiç  ilgilendirmiyordu. Quirinal  Sarayı'ndaki  şantiye  ise  onun için babasını evden uzakta meşgul eden ve eğer canı isteyip de eve dönmüşse, her gün  karşılaştıkları  insanlardan  kaçan  babasını  içe  kapanık  huyundan  çekip çıkararak biraz farklı kılan bir yarar sağlıyordu. Ev yaşamlarındaki bu sessiz sakin durum,  Artemisia  için  yepyeni  bir  heyecan  deneyimiyle  aynı  zamana  denk geliyordu. O da dostluğun sevinçlerini keşfetmekteydi.</p>
<p class="calibre1">Margutta  Sokagı'nın  karşı  sırasında  iki  genç  kızı  olan  bir  kadın  oturuyordu.</p>
<p class="calibre1">Artemisia  önce  on  yaşındaki  küçük  kızla  samimiyet  kurmaya  başlamıştı.  Kızı pencerede  görünce  adıyla  seslenip,  kendi  evine  gelmesini  söyleme  cesaretini göstermişti. Çocuk izin istemeden kabul etmişti. Yanında on altı yaşındaki ablası Faustina  ile  çıkagelmişti.  İki  saat  sonra,  Artemisia  ile  Faustina  artık  ayrılamaz olmuşlardı.</p>
<p class="calibre1">Kızlarını  aramaya  gelen  anneleri,  Orazio'nun  eve  dönmesiyle  şaşkına  döndü.</p>
<p class="calibre1">Beklenenin  tersine,  Orazio  ona  iyi  davrandı.  Bir  süre  onunla  gevezelik  etti  ve Roma  dışında  çalışan  bir  adamla  evli  olduğunu  öğrendi.  Kadını  eve  daha  sık gelmesi  için  cesaretlendirdi;  her  zaman  yalnız  kalan  kızının  namuslu  bir  kadın tarafından gözetilebilmesi-nin iyi olacağını düşünüyordu. Adı Tuzia Medaglia olan bu  bayanın,  ona  evinin  çevresinde  dolanıp  duran  insanların  ne  yapıp  ettiklerini tek  tek  bildireceği  konusunda  ikna  oldu.  Hatta,  işi,  bir  durum  ayarlamasına dönüştürmelere  kadar  götürdü,  kadının  kocası  Stefan  usta  seyahatten  dönünce, onunla  konuşacaktı  bu  konuyu.  Artemisia'nın  önünde  kadınca  konuşup görüşebileceği, sır alıp vereceği, aşk hayalleri kurabileceği neşeli yeni bir dönem açılıyordu.</p>
<p class="calibre1">Zira  Artemisia'nın  bir  taliplisi  vardı!  Babası  kızının  yanlış  gidişatından kuşkulanırken,  onu  kötü  olmakla  suçlarken,  duyduğu  sıkıntı  aptalca  ya  da içgüdüsel  bir  tepki  değildi.  Evet,  kızı  yoldan  gelip  geçenlerin  ilgisini  üstüne çekiyordu.  Pencerelere  çıkıyordu.  Evet,  kibar  orospular  gibi  teşhir  ediyordu kendini, ortalarda geziniyordu.</p>
<p class="calibre1">Artemisia  gerçekten  de  yalnızca  şunu  geçiriyordu  kafasından:  Bir  erkek.  Bir erkek yakalamak, bir koca kapmak!</p>
<p class="calibre1">Onu  evlendirmek  görevi  Orazio'ya  düşüyordu,  o  ise  bunu  ihmal  ediyordu.</p>
<p class="calibre1">Onun yerine bu konuda kızı, bu konuda çaba gösteriyordu.</p>
<p class="calibre1">Bildik inadıyla, tek silahı olan şeyi kullanıyordu: sevimli çekiciliğini.</p>
<p class="calibre1">Bakışı,  gülümseyişi,  göğüsleri,  göğüslerin  şarkımı...  Artemisia  Gentileschi güzelliğini silah ediniyordu.</p>
<p class="calibre1">1611 yılı Karnaval ayında, nihayet işi bitirdi: Kendisine kibar bir bey bulmuştu -ona  kur  yapmakta  haklı  nedeni  olan  bir  ressam  diyordu  bu  bey  kendisi  için.</p>
<p class="calibre1">Onunla  evlenmeyi  düşünen  Modene'li  bir  fresk  ustası.  Yirmi  yaşındaydı.  Adı Girolamo'ydu. Kardinal Bandino'nun evindekilerden.</p>
<p class="calibre1">Her sabah Monte Covello'daki şantiyesine giderken, Margutta Sokağı'nda şöyle bir dolaşmadan edemezdi. Papalık Sarayından birkaç yüz metre ötede çalışıyordu -ve  Orazio'dan  pek  tabii-bu  yer  San  Spirito  al  Quirinal  Kilisesi'ydi.  Öteki Modene'liler  gibi  o  da  Bandino  Kilisesi'nin  görkemli  dekorasyonunda  uğraş</p>
<p class="calibre1">veriyordu.  Geceleri,  onun  meşeni  olan  kardinalin  evinde  uyumaya  giderken  de yine Artemisia'nın penceresi altından geçiyordu. -</p>
<p class="calibre1">Uzun  boylu,  zayıf,  kararsız  adımlarla  yürüyen,  gülsün  mü  gülmesin  mi türünden  bir  bekleyişle  gülen  Girolamo  Modenese,  Orazio  Gentileschi'nin  tüm öteki  iş  arkadaşlarından  farklıydı.  İşte  bu  ağır  başlı  havası,  suskunluğu, çekingenliği,  az  buçuk  sakarlığı  dokunmuştu  genç  kıza.  Girolamo  yüzünü  genç kıza her ne kadar kendine aşık edecek bir bakışla kaldırdıysa da, bir şey yapacak cesareti yoktu. Bir şey demeye kalkışmış da değildi, eğer Artemisia ona bir çiçek fırlatmamış olsaydı tabi. Namuslu bir erkekti o.</p>
<p class="calibre1">Artemisia  daha  fazla  bir  bilgiye  sahip  değildi,  yalnızca  bu  kadannı  biliyordu.</p>
<p class="calibre1">Ama onu düşlüyordu.</p>
<p class="calibre1">Agostino'nun  tutuklanması  bu  akşam  evi  sarsan  bu  ani  darbe,  Gentileschi, Quorli,  Tassi  üçlüsünün  üyelerinden  birinin  üstüne  çöken  bu  tehlike, Artemisia'nın gönül işlerini bir şekilde yoluna koyacaktır.</p>
<p class="calibre1">Arkadaşının  kellesini  kurtarma  çabası  içinde  olan  Orazio,  kızının  erdemliliği söz  konusu  olduğunda  gösterdiği  inadını  birdenbire  unutarak  onunla ilgilenmeyecekti.  Daha  şafak  atar  atmaz,  Roma  sokaklarını  arşınlamak  için fırçalarını  bir  yana  bırakmıştı.  Saray  avlularında,  merdivenlerde,  bekleme odalarında  oturup  kaldığı  görülüyordu:  İş  ortağının  davasını her  yerde sürüyor, kardinal  sekreterlerinin  nezdinde,  kendi  mesenlerinin  yanında  ortağının  suçsuz olduğunu  savunuyordu.  Gentileschi'deki  hiç  görülmemiş  bu  incelik,  bir  başkası için  harekete  geçirdiği  o  müthiş  enerjisi,  Agostino  yararına  çalışıyordu.  Ve Artemisia'yı kendi haline bırakıyordu.</p>
<p class="calibre1">- Size söz verdi mi? diye mırıldandı büyük bir iştahla, komşu kadın Tuzia; kucağında son doğurduğu çocuğu, üç yaşlarında bir oğlan vardı.</p>
<p class="calibre1">- Kendi aramızda sözlendik. Sadakat yemini ettik.</p>
<p class="calibre1">- Nerede peki?</p>
<p class="calibre1">Tuzia,  bakışlarını  atölyenin  dört  bir  yanında  dolaştırdı.  Artemisia  meyve sepetinin  resmini  yapıyordu  sakin  sakin.  Babasının  "Suzanne"  adlı  tablosu  için, bir  olay  çıkarıp,  desen  çiziminde  zayıf  olduğu  konusunda  düşüncelerini belirtmesinden  bu  yana,  Artemisia  kadınca  yapıtlar  üstünde  çalışıyordu.  Artık tarihsel konularda resim yapmayacaktı. Yalnızca meyveler, çiçekler, yeni arkadaşı Faustine'in  portresi;  Tuzia'nın  küçük  oğlunun  resmi.  Çalışmak  ona  acı  verir olmuştu.  Büyük  tasarılar,  yetkinliği  ve  ölümsüzlüğü  yakalama  düşleri  bitmişti artık.</p>
<p class="calibre1">Onun  dünyasını  bilen  Tuzia,  kendi  arkadaş  çevresinden  siparişler  bulmayı önermişti:  Meryem  tasvirleri,  küçük  dinsel  resimler,  azizlerin  resimleri, minyatürler.  Bunlar  Orazio'nun  haberi  olmadan  masraf  olarak  karşılayabilirdi Artemisia. Böylece kendine kurdelalar, mendiller, küpeler alırdı ki, bu da doğrusu sözlüsünün hoşuna giderdi.</p>
<p class="calibre1">Tuzia gibi bir kuşu evine sokarken, kızı üzerinde ne gibi etkileri olabileceğini ölçüp biçmemişti Gentileschi.</p>
<p class="calibre1">- Aşığınla nerede buluştun? diye yineledi Tuzia. Çocuğunu hoplatıp duruyordu.</p>
<p class="calibre1">"Burada mı?"</p>
<p class="calibre1">- Burada olsa babam öğrenirdi!.. Kilisede buluşuyoruz.</p>
<p class="calibre1">- Size yazıyor mu?</p>
<p class="calibre1">- Kardeşimle pusula yolluyor.</p>
<p class="calibre1">- Biz de sözlendiğinıizde, Stefano usta, kocam, bana pusulalar yollardı.</p>
<p class="calibre1">Tuzia  geçmişe  duyduğu  özlemle  iç  çekti.  Sağlam  kalçaları,  geniş  omuzları, alnına kıvırcık köpükler gibi dökülen, tek bir akı olmayan güzel saçlarıyla, Tuzia küçük  burjuva  kadınlarını,  şu  doğura  doğura  zamanla  ağırlaşan  ve  'Ah  bir zamanlar  gelecek  vaat  ediyordu,'  denilen  şu  saygıdeğer  hanımlardan  birine benziyordu. Gençliğinden bir tek bu kurnaz bakış kalmıştı ona, neşeli, şen şakrak, gelgeç  gönüllü  birşeyler  vardı.  Hepsi  bu,  fiziksel  ya  da  ahlaki  boyutuyla  Tuzia Medaglia, sıradan insanlar arasına karışıp gidiyordu. Ne uzun, ne kısa, ne zayıf, ne şişman. Yaşı da yok. Otuz yaşlarında olabilir.</p>
<p class="calibre1">- Mektuplarında ne diyor?</p>
<p class="calibre1">- Tanrı'nın nezdinde ben onun karısıymışım... Ama ben pek emin değilim, iyi okuma bilmiyorum.</p>
<p class="calibre1">- Ben okuyacağım sana... Ama uslu duracağına söz ver... Şey demek istiyorum...</p>
<p class="calibre1">Sizi şey, yani şey etmedi mi ?</p>
<p class="calibre1">Bir  elmanın  üzerinde,  bir  an  için  havada  öylece  kaldı  elindeki  fırça Artemisia'nın.  Kaşlarını  çattı.  Çırak  Scalpellino'nun  bu  konuda  suç  ortağı olduğunu biliyor muydu bu kadın acaba?</p>
<p class="calibre1">-  Namusuma  dokundu  mu?  Onu  mu  soruyorsun?  diye  çıkıştı  birden  sert  bir tavırla.  Bir  süre  ciddi  havasını  sürdürdü.  Çok  ciddiydi:  onun  erdemiyle  ilgili yüksek  düşüncelerine  hiç  kuşku  bırakmayan  ağır  bir  ifade.  Beni  isteyen  erkek, Tuzia Hanım, önce parmağıma yüzüğü geçirmeli!</p>
<p class="calibre1">- Yani size dokunmadı mı? Bir öpücük bile mi yok?</p>
<p class="calibre1">~Yok!</p>
<p class="calibre1">- Ya armağanlar? Size armağan verdi mi?</p>
<p class="calibre1">- Hayır!</p>
<p class="calibre1">-  O  zaman,  adam  ciddi  değil!  Sizi  de  sevmiyor!  Bu  da  sizinle  evlenmeyecek demektir.  Ondan  bir  teminat  koparmak  gerek.  Bağlanmaya  zorlamalı  onu...</p>
<p class="calibre1">Örneğin  bir  öpücük  için  bir  yüzük...  Tanrı  bu  kadarına  izin  verir.  Belden  yukarı her  şeye  izin  verir.  Ne  şeytan  bu  kadın!  Üçüncü  sınıf  rahibelerin  gri  giysilerine bürünmüş  bir  şeytan.  Zira  Tuzia  da  kocası  gibi,  yüz  yıllık  bir  papaz  grubuna bağlıydı. Ten ve altın tutkunu bir sofu kadın.</p>
<p class="calibre1">- ... Bir yüzük, bir ecu'lük bir yüzük hiç olmazsa.</p>
<p class="calibre1">Orazio'nun,  kızına  göz  kulak  olmasını  istediği  işlerde  bile  -örneğin,  Santa Maria  del  Poppolo  Kilisesi'ne  günah  çıkartmaya  giderken  veya  San  Lorenzo  in Lucina'da Hıristiyanlığa ilk adım töreninde-Tuzia kendi fısıldadığı dedikoduların peşinden  gidiyordu.  Tütsü  kaplarından  yükselen  dumanda  veya  iki  ayin  çanı arasında, onun kulağına ne yapıp edeceği konusunda vaazlar fısıldıyordu.</p>
<p class="calibre1">- ... Eğer yüzük iki yüz ecu ederse, Girolamo size çok önem veriyor demektir.</p>
<p class="calibre1">Bırakın memelerinizi ellesin, Meryem anamız gözlerini kapatacaktır... Birbirinize bağlılığınızı  gösterecek  bir  iki  ufak  kanıtta  bir  zarar  görmez  o...  Yakında  zaten karı-koca olacaksınız; aşktan zevk almak da sizin için bir görev olacak zaten.</p>
<p class="calibre1">Sofu  Tuzia,  düşüncede  günah  işliyordu:  Sözle  ve  birşeyleri  es  geçenekle işlenen  günah.  Şehvet  hayallerine  bir  kötülük  daha  ekleniyordu:  çürümüşlük, kokuşmuşluk, bozulma, hepsi...</p>
<p class="calibre1">-...  Yüzüğün  taşı  değerli  olmak  kaydıyla,  tamam  mı?  Yoksa  belden  aşağısı  da yok... Ona sadaka diye küçük bir günah canım, ama hata yapma sakın.</p>
<p class="calibre1">Artemisia'nın  buruk  dünyasında,  onun  üstüne  böylesi  bir  titreme,  onun  için mutluluğa doğru bir kapı açmıştı.</p>
<p class="calibre1">Genç  kız,  Tuzia'da  merhum  annesinin  sıcaklığını  ve  insanlığını  bulduğunu sanıyordu.  Prudenzia'nın  o  sevgisi,  şefkati.  Prudenzia'nın  anlayışlı  hali  -anne sevgisi!  Karşılığında  bir  şey  beklenilmeyen  ve  geleceği  hazırlayan  bir  özveri...</p>
<p class="calibre1">Tuzia,  birdenbire  pat  diye  Girolamo'yu  kendi  evlerine  almayı  teklif  ederek böylelikle karşılaşmalarını kolaylaştırmış olmuyor muydu?</p>
<p class="calibre1">Nasıl  teşekkür  edeceğini  bilemeyen,  umutsuzluk  içinde  kıvranan  Artemisia, bedence ve ruhça onun tavsiyelerine, emirlerine kendini teslim ediyordu... Evet o, yani Bayan Medaglia, evlenmelerini olanaklı kılacaktı! Girolamo'nun vaatlerinden çok, Tuzia'nın dostluğu genç kızın yaşamını değiştirmişti.</p>
<p class="calibre1">Baş  dönmesi.  Gece  gündüz  Margutta  Sokağı'na  birkaç  metre  uzaklıktaki karnaval müziğini, haykırışları, kahkahaları dinliyordu.</p>
<p class="calibre1">Roma dev bir maskeli baloya, herkesin bağıra çağıra, giysilerine uygun rolünü oynadığı  bir  tiyatroya  dönüşmüştü.  Artemisia  penceresinden,  yoldan  geçenleri korkunç  bir  davayla  tehdit  eden  avukat  rolünü  sürdüren  kişinin  konuşmalarını duyuyordu. Savcı maskesi altındaki kişi, aşıklarının listesini sıralayarak kadınları tutukluyordu.  <i class="calibre3">Arlequin</i>'i*  eşek  sudan  gelinceye  kadar  döven   <i class="calibre3">Matamore</i>'un**</p>
<p class="calibre1">seslerini  duyuyordu.  Polichinelle'i  döve  döve  pestilini  çıkaran   <i class="calibre3">Capstan</i>***  ...</p>
<p class="calibre1">Kuşkusuz, Orazio kızına kılık değiştirmesini yasaklıyordu. Ama Artemisia iki kez, Tuzia  ve iki  kızına  kapılarak  Poppolo  Meydanı  'na  kadar gitmişti. Karnavalın  en göz alıcı yerini, barberi adı verilen berberi atlarını görmüşlerdi. Dikili taşın orada, tıka  basa  yulaf  yemiş,  viva  sesleri  ve  onca  gürültü  patırtı  arasında  tepinen, kişneyen,  köpükler  saçan  on  beş  adet  savaş  atı...  Koşumsuz,  gemsiz,  binicisiz, böğürleri  mahmuzlanmaktan  kan  revan  içinde,  burun  delikleri  kanlı  bu  atların Corso  Yokuşu'nu  çıkışlarını,  Venedik  Meydanı'na  kadar  hızla  dörtnala  koşan cehennem atlarını görmek için durmadan öne doğru eğilen işsiz güçsüzleri etrafa savuruşlarını görmüşlerdi.</p>
<p class="whitespace"> </p>
<p class="calibre1"><i class="calibre3">* Arlequin-, İtalyan komik tiyatrosu tiplemelerinden. </i></p>
<p class="calibre1"><i class="calibre3">**Matamore: Yalancı pehlivan tipi. </i></p>
<p class="calibre1"><i class="calibre3">*** Capstan: İtalyan tuluat komedisi tiplemesi. </i></p>
<p class="calibre1">Ama dört kadının da tercih ettikleri, gerçekte onları en çok eğlendirmiş olan şey,  gelecek  yıla  kadar  anısını  neşe  içinde  saklayacakları  olay,  çıplak  erkek koşusuydu.  Bin  beşyüz  metrelik  del  Corso  Caddesi'nde  yapılan  üç  maraton koşusu. Adem baba kılığında, Romalı seyircilerin laf atmaları altında koşuşturan Yahudileri  gülerek  izlemişlerdi.  Ve  bir  de  ihtiyarlar  koşusuyla,  çıplak delikanlıların in naturalibus koşusu.</p>
<p class="calibre1">Şu şubat ayının nemli havasının, soğukların ne önemi vardı.</p>
<p class="calibre1">Ölümsüz  kentten  yükselmekteydi  yaşam  çılgınlığı.  Büyük  perhizi  bozmadan önceki  bu  hızlı  yaşam...  Bu  sarhoşluk,  bu  baş  dönmesi  Artemisia'nın  içini buruyordu.</p>
<p class="whitespace1"> </p>
<p class="calibre1">CORSA SOKAĞI BOYA SATICISI ANTİNORO'NUN DÜKKÂNI</p>

</body>
</html>
