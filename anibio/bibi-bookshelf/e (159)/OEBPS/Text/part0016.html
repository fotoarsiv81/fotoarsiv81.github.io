<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h3 class="calibre29 sigil_not_in_toc"><a class="title" id="bookmark0"></a><br class="calibre10" /></h3>

  <h2 class="calibre24 sigil_not_in_toc"><span class="calibre9"><br class="calibre10" /></span></h2>

  <h2 class="calibre8 sigil_not_in_toc"><span class="calibre9">8. BÖLÜM</span></h2>

  <h3 class="calibre32 sigil_not_in_toc"><a class="title" id="bookmark1"></a><span class="calibre34">DEVLET</span></h3>

  <p class="calibre25">Müslüman hadisleri Hz. Muhammed'in Arabistan'dan kafirlerin kral ve prenslerine peygamberliğini bildirdiğini ve onları İslam’a davet ettiğini söylemektedir. Bu mektuplar pek çok hükümdar, vali ve piskoposa gönderilmiştir, ancak bunlardan en önemlileri Ortadoğu’yu paylaşmış olan Bizans ve İran imparatorları Sezar ve Husrev’dir.</p>

  <p class="calibre25">Konstantinopolis’teki imparator Sezar, Roma imparatorlarının varisi ve de Konstantin’den sonra Hıristiyan bir imparatorluğun hükümdarıydı. Ayasofya papazı Agapetus’un 530’da İmparator Jüstinyen ile ilgili şu ifadesi imparatorluk onuru anlatıyordu:<sup class="calibre31">1</sup></p>

  <p class="calibre25"><span class="calibre18">“Efendimiz, siz başka onurların hepsinden yüce olan onurunuzla ilk önce size bu onuru lütfeden Tann’yı onurlandırıyorsunuz. İnsanların adalet davasına devam etmelerini sağlamanız ve bu davanın karşısında olanları cezalandırmanız için size güç verdi. Siz adalet yasasının krallığı altında bulunuyorsunuz ve size tabi olanların yasal olarak da kralısınız.</span> "</p>

  <p class="calibre25">Putperest Roma’da imparator, kral, rahip ve bir bakıma, da tanrı anlamına geliyordu. Hıristiyanlığa geçilmesinden sonra, hükümdar ilahi olma iddiasını sürdürmedi ve imparatorluk ve dini görevleri arasmda (imperium ile sacerdotium) ayrılık olmasa da, bir sınırı kabul ettiler. Incil’de de din ile siyaset ya da modem dilde Kilise ile Devlet arasındaki farklılık yer almaktadır.</p>

  <p class="calibre25">* İncil’de Hıristiyanlığın kurucusu destekleyenlerine Sezar’ın olanı Sezar’a, Tanrı’nın olanı Tanrı’ya vermelerini buyurur (Matta 22:21).İmparator Jüstinyen de bu ikisi arasında kesin bir ayrım yapmıştır ve altıncı novella’sının girişinde Konstantinopolis patriğine şunları söylemektedir:<sup class="calibre31">2</sup></p>

  <p class="calibre25"><span class="calibre18">“Tanrı’nın size bağışladığı hediyeler olan imparatorluk ve papazlık otoritesi insanlığın en büyük nimetleridir. İmparatorluk otoritesi insani olanlarla, papazlık otoritesi ilahi olanlarla ilgilenir ama her ikisinin kaynağı da aynı ve tektir, her ikisi de insanın yaşamını süslerler.</span> ”</p>

  <p class="calibre25">Önceki Bizans hükümdarları tarafından İmparator, Sezar ve Augustus gibi Roma unvanları kullanılırdı. Sonralan iki Yunanca sözcükle, “Basileus” ve “Autokrator” .olarak adlandırılmaya başladılar. Bizans’ta imparator Devlet’e karşı sorumluluğu gibi Kilise’ye karşı da sorumluluk taşırdı. Görevi dini otoritelerin tanımladığı “doğru görüş”ü (Platon’dan alınma Yunanca “orthedoxa” terimi) onaylamak ve uygulamaktı.</p>

  <p class="calibre25">İlk yüzyıllarda Konstantinopolis’deki imparatorlar görevlerinin evrensel olduğunu düşünürlerdi. İmparatorluk topraklarının hükümdarları ve Tanrı tarafından gönderilen tek doğru dinin başı olarak görevleri tüm dünyaya imparatorluk barışını ve Hıristiyan dinini yaymaktı. İmparatora Bizans törelerinde dünya hükümdarı anlamına gelen Kosmokrator ve zamanın hükümdarı demek olan Khronokrator unvanları verilirdi. Altın sikke olan Solidus ya da Denarius’tu. Evrensel imparatorluk hükümranlığının işaretleri ve armaları arasında en güçlüsüydü.</p>

  <p class="calibre25">III.yy’daki çatışmalar ve kaos sonucunda Bizans imparatorlarının elindeki devlet, güçsüzleşmiş ve fakirleşmiş bir askeri ve idari sistemle küçülmüştü.Konstantin’in başlattığı ve ondan sonra gelenlerin de devam ettiği reformlarla imparatorluk hükumetinin gücü ve etkinliği arttığı gibi, ileride gelecek tehlike ve yenilgiler karşısında ayakta kalabilme olanağı da sağladı.Gerek başkent, gerek de taşra yeni örgütlenmeden etkilenmişti. Yönetim, merkezde profesyonel memurların yer aldığı, devlet güvenliği, savunma, maliye ve dış ilişkilere bakan dairelere ayrılmıştı. İmparatorluk eyaletleri küçültülerek sayılan artırılmış ve her eyalet bir vali yönetiminde dört büyük eyalete bölünmüştü . Valilere büyük güçler verilmişti. Askeri ve mali alanlarda önemli derecede bağımsız olmakla birlikte, kişisel olarak imparatora karşı sorumlulardı.</p>

  <p class="calibre25">Yeni sistemin etkinliği önemli ölçüde askeri örgütlenmeye bağlıydı. İmparatorun kendine ait ileri düzeyde eğitimli düzenli ordusu, içerideki isyancılara ya da dışarıdaki düşmanlara karşı harekete geçmek üzere emrindeydi.</p>

  <p class="calibre25">Şüphesiz en önemli düşman, İmparatorluk otoritesinin tek rakibi Pers hükümdarıydı.Pers hükümdarı I. Şahpur 260’ta Romalılar’a karşı kazandığı bir zaferi anlatan bir yazıtta şunları söylemiştir:<sup class="calibre31">3</sup></p>

  <p class="calibre25"><span class="calibre18">“Ben,İran’ın ve diğer ülkelerin Krallar Kralı Mazda'ya tapan tanrıların soyundan gelen İran krallar kralı Ardaşir'in oğlu ve Papak ’ın torunu Şahpurün... Ben, İran topraklarının hükümdarıyım."</span></p>

  <p class="calibre25">Gerçekten de Şahpur, Romalılar’a karşısında büyük bir zafer kazanmıştı. Ancak ondan sonraki yüzyıllarda Roma devleti örgütlenerek güçlenmiş, İran’daki devlet ise gücünü kaybetmeye başlamıştı.</p>

  <p class="calibre25">Anuşirvan (Büyük Ruh) olarak bilinen I.Husrev’in hükümdarlığı (531-579) devrimci mücadele ve değişiklik döneminin en üst seviyesi olmuştur.</p>

  <p class="calibre25">Kendinden önceki hükümdar olan babası Kubad (448-496;499-531) zamanında Mazdak adındaki Manici bir dini isyancının başlattığı bir tür komünist hareket, kral tarafından feodal soylulara karşı bir silah olarak korundu. Husrev belirli bir oranda huzuru sağladı. Mazdekiler’i ezerek devleti, hükümeti ve orduyu yeni bir düzene oturtmayı denedi. Başlangıçta başarı sağladı ve bu çabasından sonra askeri alanda güçlü bir dönem başladı.</p>

  <p class="calibre25">Ne var ki imparatorluk temelden güçsüzleşmiş, feodal yapısı bozulmuş ve yerini ücretli sürekli orduyla askeri bir despotluk almıştı. Ayrıcalıklı sınıflar bağışıklıklarını vergilerden korurlarken, diğer yandan da krala bağımlı hale geliyorlardı. Dolayısıyla yaşam saray çevresine odaklanmaya başlamıştı. Henüz değişim süreci tamamlanmamıştı, eski bağımsızlık ruhu sürüyordu. Husrev’in ardından soylular tahtı yine tehdit ettiler. VI.yy’ın yabancı savaşları ve iç karışıklıkları döneminde askeri komutanlar dahi tımar sahibi olmuşlardı. Generallerin egemenliğinde yeni bir askeri feodalizm başladı ama yerleşmesine fırsat verilmedi.</p>

  <p class="calibre25">VII.yy başlarken İran Müslüman Araplar tarafından istila edildiği zaman merkezi otorite dağılmaya başlamıştı. Eyaletlerde babadan oğula geçen beyliklerin hakimiyetindeydi, ancak imparatorluk ordularının ilk yenilgilerinin ardından bu beylikler teker teker işgal edilerek halifelerin hakimiyetine girdiler.</p>

  <p class="calibre25">Sasaniler’in son yüzyılının toplumsal ve siyasi krizine dini karışıklıklar da eşlik ediyordu. En önemlilerinden birinin Maniciler olduğu çeşitli Zerdüşt tarikatları, kraliyete ve dine meydan okudular. Bu eylemler tamamen başarılı olamadılar ama yine de Zerdüşt dini kurumunun otoritesini sarstılar.</p>

  <p class="calibre25">Müslümanlar’ın karşılaştığı ve Abbasi halifeliğinin çeşitli siyasi kurumlarının temel aldığı Sasani sistemin durumu böyleydi. Karakteristik özelliği görevden alma ve öldürmenin olduğu despotluktu ve bunlar için Arap fatihlerinin hayranlığını uyandıran şaşalı törenler düzenlenirdi. Sistemden kalan bir bürokratik daha vardı. Geriye kalan eski Pers feodal soyluları askeri açıdan etkisiz ve önemsiz hale gelmişlerdi. Ancak soylu aileler güçlerini ve etkinliklerini bürokrasi aracılığıyla koruyorlardı.İslam çağında Pers soylu kalemiye sınıfının becerileri yeniden sahneye çıkacaktı.</p>

  <p class="calibre25">Pers krallık kuramı dini temeller üzerine kuruluydu. Parthlar’ın tersine, Sasaniler bir tür devlet kilisesi kurmuşlardı. Bu kilise kraliyet iktidarını kutsuyor, siyasi ve toplumsal yaşamda etkin rol oynuyordu. Bu durum, çok iyi düzenlenmiş ve başında bir baş rahibin yer aldığı bir hiyerarşi tarafından sağlanıyordu. Başrahip hem dini hem de dünyevi bir otorite durumundaydı, toprak ve ayrıcalık sahibiydi. Ruhban sınıfın üst düzeylerinde bulunanlar aristokrasiden geldikleri için bir tür Noblesse de Robe (cübbe soyluluğu) oluşturuyorlardı.</p>

  <p class="calibre25">Öncelikle aristokratik bir toplum olan Sasani İran'ında statü, kapalı üst sınıflara üye olmaktan gelirdi. Bu tür bir toplumun kusurları olduğu gibi iyi özellikleri de vardı. Bunların en başında, genellikle Greko-Romen dünyasında olmayan şövalyelik ve saygı geleneği gelirdi.</p>

  <p class="calibre25">VI.yy’daki olaylarla Pers devletinin aristokratik temeli ciddi bir biçimde güçsüzleşmiş, İslamiyet’le gelen demokratikleşme ile de ölümcül bir darbe almıştır.</p>

  <p class="calibre25">Araplar tarafından yenilgiye uğratılan Bizans ve İran devletlerini karşılaştırmak aydınlatıcı olacaktır. İki devlet arasında coğrafi bakımdan ilginç bir benzerlik vardı. Her iki imparatorluğun temelleri de, hakim imparatorluk halkının dil ve kültürünün hakim dil ve kültür durumuna geldiği bir yaylada atılmıştı. (Pers ve Zerdüştiler İran yaylasında, Yunan ve Hıristiyanlar Anadolu’da.)</p>

  <p class="calibre25">İki imparatorluk da dinleri ve dilleri onlarınkinden farklı olan komşularının topraklarını denetimleri altında almışlardı. Persler’in Irak’taki, Bizans’ın da Suriye’deki tebaaları dilleri Aramice olan Hıristiyanlar’dı. Bizanslılar Suriye’de kiliselerdeki grupların muhalefetiyle karşılaşmışlardı. Zaman içinde bu gruplar kendi kimliklerini, dini uygulamalarını ve hiyerarşilerini yaratmışlardı.</p>

  <p class="calibre25">İki imparatorluğun başkentlerinin coğrafi konumları en önemli farklılıklarıydı. Anadolu yaylasının uzak köşesinde, yüksek surlarıyla güvenlik altındaki Konstantinopolis’i Araplar’ın fethetme girişimleri başarılı olamamıştı.</p>

  <p class="calibre25">İmparatorluk, güçlerini tekrar toplayıp birleştirerek yüzlerce yıl daha ayakta kalmayı başaracaktı. Sasaniler’in Irak’taki başkentleri, İran yaylasının yakınlarındaki Ktesifon ise 637 yılındaki ilk saldırı hareketleriyle kaybedilmiş ve sonrasında da çeşitli Pers ordularının etrafında toplanacakları başka bir merkez olmamıştı.</p>

  <p class="calibre25">Araplar yayılma süreçlerinde birbirinden çok farklı iki imparatorluk devleti geleneğiyle karşılaşmışlardır. Roma ve Pers geleneklerinden her ikisi de onlan farklı şekillerde etkilemiştir. Geçmişte olmuş ve gelecekte olacak büyük imparatorlukları yutan istila dalgalan ile Müslüman Arap istilaları arasında da önemli bir fark bulunmaktadır. Germenler Batı Roma İmparatorluğu’nu istila ettiklerinde, kendi hiyerarşisi, hukuku ve kurumlan bulunan bir din ve devletle, Hıristiyanlık ve Roma İmparatorluğu ile karşılaşmışlardı. İstilacılar bu dini ve devleti en azından ilke olarak kabul ederek amaçlarına Roma ve Hıristiyan devletinin ikili yapısı içinde ulaşmaya çalışmışlardır. Batılı imparator barbar efendilerinin kuklası haline gelmiş, barbarlar da bu kuklacılık oyununa katılmaktan memnun olmuşlar ve sonunda Batı imparatorluğu yıkıldığında, zaman içinde Almanya’da yeni bir “Kutsal Roma İmparatorluğu” kurulmuştu.Bizans’ı ve İran’ı istila eden Araplar ise çok farklı bir biçimde hareket ederek eski sistemin kurumlarını yıkmış ve kendi egemen kurumlarını kurmuşlardır. Daha sonra Doğu’dan gelerek İslam topraklarını istila edenler, Avrupa’daki Germen istilalarına benzer biçimde davranmışlardır. Türkler, hatta din değiştirdikten sonra Moğollar, İslam dini kurumları ile halifelik ve sultanlık düzenini koruyarak, bunları çıkarları doğrultusunda kullanmışlardır. Batıda Latince’nin korunduğu gibi, Doğuda da yeni efendiler Farsça ve Arapça’yı korumuşlardır.</p>

  <p class="calibre25">Diğerleri gibi vergi toplayan ve savaşan Müslümanlar, bu etkinliklerine dinlerini onlardan çok daha fazla karıştırmışlardır.Müslüman ve Hıristiyan deneyimi bu açıdan derin bir farklılık içerir. Konstantin’in Hıristiyan oluşuna dek geçen üç yüzyıl süresince bir azınlık olarak Hıristiyanlar devlet tarafından hep şüpheli görülmüş ve genellikle işkence görmüşler ve bu dönemde kendi kurumlarını oluşturarak Kilise’yi kurmuşlardır. İslamiyet’in kurucusu Hz. Muhammed kendisinin Konstantin’iydi. Tüm yaşamı boyunca İslamiyet din olduğu gibi siyasi bir bağlılıktı. Hz. Muhammed Medine’deki toplumunun, lideri olarak bir devleti ve bir halkı İslamiyet ile yönetmiştir.Hz.Muhammed’in yaptıkları tüm Müslümanlar’ın tarihsel öz bilincinin temelini oluşturan Kuran ve hadislere geçmiştir.</p>

  <p class="calibre25">Hz. Muhammed ve ashabı açısından Hz.İsa dışında pek çok Hıristiyan’ın içine girdiği Tanrı ile Sezar arasında seçim yapma tuzağına düşme ihtimali olmamıştır. Müslüman deneyiminde ve öğretisinde Sezar yoktu, Tanrı devletin başıydı ve Hz. Muhammed onun adına öğretiyor, hüküm sürüyordu. Peygamber olarak yerine geçecek kimse olmayacaktı ve olamazdı. İslamiyet’in dini ve siyasi hükümdarı olarak ise ondan sonra halifeler gelmiştir.</p>

  <p class="calibre25">Zaman zaman halifenin Kilise’nin ve devletin başı, yani hem papa hem imparator olduğu belirtilmiştir. Ancak Batı terimleri ile yapılan bu tanımlama yanıltıcı olmaktadır. Hıristiyan imparatorluğundaki gibi imperium ve sacerdotium arasında bir ayrım olmaması, kendi hiyerarşisi ve başı bulunan ayn bir din kurumu ile kilise olmaması kesindir. Halifelik daima dini bir makam olarak tanımlanmış, halifenin de Peygamber’in mirasını korumak ye Şeriat’ı uygulamakla görevlendirildiği belirtilmiştir.</p>

  <p class="calibre25">Öte yandan halifenin dini bir görevi yoktu ve gerek eğitimiyle gerek de profesyonel deneyimiyle ulemadan değildi. Görevi dini yorumlamak değil, onu korumak ve tebaasının bu dünyada iyi bir Müslüman olarak yaşayarak öteki dünyaya hazırlanacağı koşulları sağlamaktı.Bunun için de İslam devleti sınırlan dahilinde Tanrının gönderdiği Şeriat’ı sürdürmesi, bu sınırlan savunması ve zamanı geldiğinde tüm dünya İslamiyet ışığını kabul etmeye hazır olana dek genişletmesi gerekiyordu. İslam tarihinde ilk fetihlere “açıklıklar"’ anlamına gelen Arapça “fütuh” adı verilir.</p>

  <p class="calibre25">Halife, bulunduğu konumun çeşitli yönlerini simgeleyen çeşitli unvanlara sahipti. Hukukçular ve ilahiyatçılar ondan çoğunlukla imam olarak söz ederler. Askeri ve siyasi otoritesi “emir el-müminin’’ olarak ifade edilir ve bu en çok kullanılan unvanıdır. “Halife” unvanı genellikle tarihçiler tarafından kullanılır, çoğunlukla da sikkelerin üzerinde bulunurdu. Kuramsal olarak ve Hz.Muhammed’den sonraki birkaç yüzyıl da pratik olarak, tek bir devlet tarafından yönetilen tek bir Müslüman topluluğu bulunuyordu ve başı da halifeydi. Hıristiyanlığın tersine, İslamiyet egemenlik unvanlarında, genellikle etnik durum ve toprakla ilgili bir ad yoktur. İspanya, Fransa, İngiltere ya da başka Batılı ülkelerde kralların eşdeğeri bulunmaz.XVI.yy’da İran şahı ve Osmanlı sultanı bu unvanları aralarındaki büyük savaşlarda birbirlerini aşağılamak amacıyla kullanılmışlar, kendileri için kesinlikle kullanmamışlardır. İkisi de kendi ülkelerinde Müslümanların hükümdarı ve Allah'ın dünyadaki temsilcisiydi. Düşmanı, bir isyancı, bir muhalif ya da en fazla yerel bir hükümdardı.</p>

  <p class="calibre25">Halifeliğin ortaya çıktığı dönemde ilk Müslümanlar şu önemli sorularla yanıt aradılar: Kim Halife olacak? Nasıl seçilecek? Gücünün sınırlan ne olacak? Görevden alınabilir mi? Yerine kim geçecek? İlahiyatçılar ve hukukçular bu soruları derinlemesine tartışmışlar, din öğretisinin ve hukukunun ilkelerini ele almışlar ve ilk halifeliğin deneyimini örnek göstermişlerdir.Şiiler halifeliğin Peygamber soyundan babadan oğula geçmesi gerektiğini iddia ediyorlardı. Bu yüzden onlara göre Hz. Ali ile oğlu Hasan’ın kısa süreli hükümdarlıkları hariç diğer halifelerin tümü gaspçıydı. Sünni Müslümanlar ise halifeliğin seçimle olması gerektiğini ve Hz. Muhammed’in Kureyş aşiretinden olan herkesin halife olabileceğini ileri sürüyorlardı.Sünni hukukçular eski Arap aşiretlerinden yeni bir reisin seçileceği bir seçimi destekliyorlardı. Seçmenlerin kimler olacağı, sayılan ve seçim yöntemi kesin olarak tanımlanmamıştı. Kimi hukukçular da yeterliliklerinin ne olduğunu tanımlamadan yeterliliği olan seçmenlerin oy vermesini istiyorlardı. Bazıları da belirli bir seçmen sayısından, beş, üç, iki, hatta tek bir seçmenden söz ediyorlardı. Halifenin tek bir seçmenle belirlenmesinin sonraki aşaması halifenin kendisinin yerine geçecek kişiyi seçmesiydi.</p>

  <p class="calibre25">Tüm bu tartışma ve öğretiler, dindar hukukçuların siyasi gerçekleri istemeyerek de olsa kabul ettiklerini ortaya koymaktadır. Bir kurum olarak halifeliğin geçirdiği evrim dört dönemde incelenebilir. İlk dönem modem tarihçiler tarafından patriyar-kal olarak adlandırılır. Sünni Müslümanların “doğru yönlendirilmiş” halifelik dönemidir. 'Bu dönemdeki dört halifeyi önceki halifeler ya da meslektaşları seçmiştir. Ne var ki, patriyar-kal halifelik ve beraberinde de seçilmiş hükümdarlık, iç savaş ve hükümdarın öldürülmesi ile sona ermiştir.Bunun ardından halifelik, teoride değilse de uygulamada,Emevi ile Abbasi hanedanlarında babadan oğula geçmiştir.</p>

  <p class="calibre25">İlk halifelerin sahip oldukları güç, onlardan öncekilerin ve sonrakilerin despotluğundan oldukça uzaktı. Güçleri İslamiyet’in siyasi ahlakı ve eski Arabistan’ın otorite karşıtı töre ve gelenekleriyle sınırlıydı. İslamiyet öncesi şairlerden Abid ibn el-Abras bir şiirinde, aşireti için “lakah” sözcüğünü kullanmıştır. Eski yorumcular bu sözcüğün bir krala asla boyun eğmemiş aşiretler için kullanıldığını belirtmişlerdir. Abid’in halkını anlatırken duyduğu gurur,söylemek istediklerini açıkça anlatmaktadır:<sup class="calibre31">4</sup></p>

  <p class="calibre25"><span class="calibre18">Kralların uşağı olmayı kabul etmediler, asla boyun eğmediler</span></p>

  <p class="calibre25"><span class="calibre18">Ama savaşta yardıma çağrıldıklarında memnuniyetle gittiler.</span></p>

  <p class="calibre25"><span class="calibre35">Hakimler ve Samuel kitaplarında anlatılan eski İsrailliler gibi, eski Araplar da krallık kurumuna ve krallara güvenmezlerdi.Etraflarındaki ülkelerin monarşi kuruntunu bilirlerdi, kimileri bunu uyarlamaya bile çalışmışlardı. Güney Arabistan devletlerinin ve kuzey sınır beyliklerinin kralları bulunuyordu. Ancak bunlar Araplar açısından çeşitli ölçülerde marjinal kurumlardı.Güneyin krallıklarının dilleri ve kültürleri farklıydı. Kuzeydeki sınır beyliklerinin kökenleri Arap’tı ama Bizans ve Pers imparatorluklarından etkilenmiş olduklarından eski Arap dünyasında yabancı bir unsur durumundaydılar.</span></p>

  <p class="calibre25"><span class="calibre35">Suriye sınırlarındaki Namara’da bulunan ve en eski Arap yazıtı olan 328 tarihli bir mezar taşında İmrül Kays ibn Amr için “tac giyen ve Asad ve Nizar ile krallarını boyunduruk altına alan tüm Arapların kralı” yazılmıştır.Söz konusu kral büyük olasılıkla sınır beyliklerinden birinde hüküm sürmüştür.</span></p>

  <p class="calibre25"><span class="calibre35">Arabistan’ın İslamiyet’ten önceki tarihi hakkında oldukça az bilgi vardır ve çeşitli efsanelerde kaybolmuştur. Arap tarihinde bir monarşi kurma girişimine rastlanmaktadır.Bu da V.yy sonu ve VI. yy başında kurulmuş ve kısa sürmüş Kinda krallığıdır. Göçebe de olsa yerleşik de olsa monarşiye karşı Araplar düşmanca bir tavır takınmışlardır. Araplar, vaha şehri olan Mekke’de bile krallar tarafından yönetilmeyi değil, üzerinde fikir birliğine vardıkları reisler tarafından yönetilmeyi tercih etmişlerdir. Kral anlamına gelen Arapça "malik” sözcüğü ilahi bir unvandır ve kutsaldır ama insanlar için kullanıldığında genellikle olumsuz bir anlam içerir. Örneğin Kuran’da despot ve adaletsiz bir hükümdar örneği olan Firavun için sıkça kullanılmıştır (18:70, 79). Diğer bir kaynakta da Hz.Süleyman ile konuşan Saba Kraliçesi “Krallar girdikleri şehirleri yağmalayıp soylularını fakirleştirirler,” demiştir. İlk Müslümanlar İran ve Bizans’taki imparatorluk monarşisinin doğasını çok iyi tanıyorlardı. Peygamberin kurduğu, o ve ondan sonraki halifelerinin yönettikleri devletin yeni ve farklı olduğunu düşünüyorlardı. İslam’ın dini liderliğini yeni bir imparatorluk haline getirmek şeklinde algıladıkları girişimlere karşı çıktılar. IX. yy başlarında yaşamış olan el-Cahiz, Abbasiler’in Emeviler’in yerini almasını haklı bulduğu bir yazısında Muaviye’yi suçlamaktadır:<sup class="calibre31">6</sup></span></p>

  <p class="calibre25"><span class="calibre35"><span class="calibre18">“Sonra Muaviye başa geçerek "birleşme yılı" olarak söz ettikleri bir yılda Müslüman toplumunun, danışmanların, Medineliler’le Mekkeliler’in tek hakimi oldu. Ama birleşme olmadı, bunun yerine ayrılma, şiddet ve baskı yılı oldu. İmamlık Husrev'in krallığı, halifelik ise Sezar'ın despotluğu durumuna geldi."</span></span></p>

  <p class="calibre25">El-Cahiz bu değişikliklerden Muaviye’yi sorumlu tutarken zamanından önce karar vermiştir. Ancak son Emeviler dönemindeki durumu doğru değerlendirmiştir:</p>

  <p class="calibre25">Danışmanlar, yani Şura üyeleri için söylenenler önemlidir ve ilk İslamiyet’in hatta İslamiyet öncesinin geleneklerini düşündürür. İslamiyet’ten önce, Arap aşiretindeki seyyid ya da şeyh olarak adlandırılan reis, “bağlayan ve çözenlerin” onayı olduğu sürece makamında kalabilirdi. Söz konusu kişiler reisi göreve getiren ve görevden alan saygın kişiler ve aşiret büyükleriydi. Eşitler arasında birinci olan reis, tartışmalarda aracılık yapardı. Gerçek komutayı kullanmasına yalnızca savaş zamanında izin verdirdi. Gerek barış, gerek de savaş zamanında, görevlerini yaparken aşirete miras kalan gelenekleri yerine getirmesi gerekirdi.</p>

  <p class="calibre25">Yeni aşiret reisinin seçimi genelde aile üyeleri arasından yapılırdı ama babadan oğula geçme kuralı yoktu. Aşiret reisi genellikle soylu bir ailenin içinden seçilirdi ve bu aile soylu olduğu kadar da kutsal olurdu. Şeyh ailesinin soyundan olanlar, yerel bir ibadet yerini ya da kutsal bir şeyi babadan oğula saklarlardı.Aşiret reisi otorite de değil daha çok saygınlığı ile yerini korurdu. Hali hazırda bulunan monarşi ve hanedana karşı olan hareketler, İslamiyet ile birlikte İslami inancının müminlerin kardeşliği ve eşitliği ilkesiyle ortaya çıkan aristokrasi karşıtı görüşle de desteklenmişti.</p>

  <p class="calibre25">İlk Müslümanlar halifeliği, bir anlamda süper şeyhlik gibi aynı tür otoritenin genişletilmiş şekli olarak görüyorlardı. Şeyh artık tek aşiretin değil, birleşik İslam toplumunu meydana getiren tüm aşiretlerin reisiydi. Aşiret geleneğinin yerini de İslam dini ve hukuku alıyordu. Sürekli ve yaygın durumdaki savaş zamanları nedeniyle eski sistemde de var olan komuta görevinin artık yeni bir önemi vardı.</p>

  <p class="calibre25">Aşiret reisinin zaman zaman “cemaa”, yani aşiretin deri gelenlerinin oluşturduğu meclise başkanlık etmek görevleri arasındaydı. Meclis’in ilk anlamı oturulan yerdir, cemaa ise topluluk demektir. Meclis, eski Arabistan’da bir tür oligarşi konseyi gibidir. Reis, burada önde gelen diğer üyelerle beraber adalet dağıtır, siyasi kararlar verir, günün konularının tartışılmasına başkanlık eder, şairleri dinler ve misafir kabul ederdi.</p>

  <p class="calibre25">İlk halifelik dönemine dek bu uygulama sürmüş, sonra daha törensel hale gelmiştir. Halife imparatorluğunun genişlemesi ve siyasi yaşamının karmaşık bir duruma gelmesi sonucunda, artık eski meclis tarzı yeterli olmamaya başlamıştı. Halife Muaviye, kendi yerine oğlu Yezid’in aday gösterilmesine destek aramak için Arap aşiretlerinin önemli reislerine heyetler yollamıştır. Muaviye bu hareketiyle yerine Yezid’in geçmesinde bir derece başarı elde etmiş ama bunu gerçekleştirmek için de bir iç savaşı kazanmak zorunda kalmıştır. Hz. Ömer’in ölüm döşeğindeyken topladığı ünlü şura, yeni halifeyi danışma yöntemiyle seçmek için klasik süreçtir. Klasik olarak nitelendirilmesine karşın, bu süreç bir daha yinelenmemiştir-</p>

  <p class="calibre25">Danışma görevinin hükümdarlara verilmesinin kanıtı olarak sıklıkla Kuran’daki iki ayet (3:153 ile 42:36) gösterilir. Müslüman yazarlar salık verdikleri danışmayı, kınadıkları keyfi kişisel yönetimle karşılaştırırlardı. Pek çok yerde danışma savunulmuştur. Bunlar arasında, Peygamberin uygulamalarını ve görüşlerini kaydeden hadisçiler, Kuran’daki danışma konularım yorumlayanlar, Farsça, Arapça, Türkçe yazan ve hem kalemiye hem ilmiye sınıfından olanlar bulunmaktadır. Kalemiyedekiler kendilerine danışmanın, ulema da ulema ile danışmanın gerektiğini belirtmiştir.Öte yandan, danışma salık verilirken zorunlu tutulmamış; keyfi yönetim de kınanırken, yasaklanmamıştı.Hükümdar ya da memurlarının kişisel otoritelerini daha az değil,daha çok kullanmaları doğrultusunda bir eğilim vardı.</p>

  <p class="calibre25">Hükümetin otoriter bir kimlik almaya başlaması ve başarılı devrimcilerin hayal kırıklıkları çeşitli klasik yazarların dile getirdiği bir metinde açıkça anlatılmıştır- Abbasiler’i destekleyen Sudayf, Abbasiler’in Emeviler’in yerine halifeliğe geçmesinin neden olduğu değişikliklerden yakınarak şöyle söylemiştir: “Paylaşılan ganimetimiz zenginlerin yan geliri haline geldi. Danışmanlık şeklindeki liderliğimiz keyfi bir hâl aldı. Başa geçmek için herkesin katılımıyla yapılan seçimlerin yerine veraset geldi.”En otokratik hükümdarlar zamanında bile bir tür halk meclisi bulunurdu. Bazı hanedanlardan halifelerce halk toplantıları düzenlenir, bu toplantılarda çeşidi toplumsal sınıflardan temsilciler, hükümdarın ya da onun yerine üst rütbeli bir memurun yanına çıkarılır ve dilekçe vermelerine izin verilirdi. Hamileri olunan bilginler ve şairler de huzura çıkarılır ve mesleklerinde ilerleyebilirlerdi. Bu toplantılara girişi kontrol edenler, süreçlerle etkinlik ve bazen de güç kazanırlardı. Divan-ı hümayun Osmanlı döneminde bir kurum haline gelmişti. Sultan XV. yy başlarında ya da daha önceki bir dönemde, paşalar divanına başkanlık yapardı. Bir sultan öldükten sonra, yerine yenisi gelene kadar geçen sürede paşalar kendi başlarına divan toplantısı yapabilirlerdi.</p>

  <p class="calibre25">II. Mehmed,bu divanlara başkanlık yapmayı bırakıp bu başkanlığı sadrazamına devreden ilk padişahtır. Osmanlı tarihçileri tarafından anlatılan bir öyküde bu durum şöyle açıklatmaktadır: “Bir gün bir köylü divana gelir ve heyete “Padişah hanginiz? Bir şikayetim var.” der. Padişah bu olaya bozulunca, sadrazam da padişaha divana katılmak yerine, bir kafesin arkasından toplantıları seyrederek bu tür sıkıntılı durumlardan da kurtulabileceğini söyler.’’<sup class="calibre31">8</sup></p>

  <p class="calibre25">Padişahın divandan çekilmesi, bu öykünün doğru olup olmamasından bağımsız olarak, sultanın bir kafesin arkasında oturduğu açıkça belirtilen II. Mehmed’in usul kurallarıyla da doğrulanmaktadır. Kanuni Sultan Süleyman dönemine dek bu uygulama sürmüştür. Kanuni divan toplantılarım kafes arkasından seyretmeyi bile bırakmıştır. XVI. yy'da divan haftada dört kez düzenli olarak toplanırdı. Toplantılara şafakta başlanır ve tüm devlet işleri görüşülürdü. Sabahlan çoğunlukla şikayetler dinlenir, dilekçeler kabul edilirdi. Divanın başında ya sadrazam ya da görevli vezir olurdu. Öğlen dilekçe verenler ve ötekiler gider, divandakilere yemek hazırlanır ve üyeler kalan işleri görüşürlerdi. Çağdaş belgelerde, divanın tamamen danışma niteliğinde olduğu ve son sözü padişahın verdiği .açık olarak belirtilmiştir. Belli konularda sadrazam divanın konuyla ilgili üyesinden bilgi alabilir, hatta fikir danışabilirdi, ancak divanın bütününe danışmazdı. Hukuki konular başkadılara, askeri konular yeniçeri ağasına, denizcilikle ilgili olanlar da kaptan paşaya aktarılırdı.</p>

  <p class="calibre25">Osmanlı divanı daha kurumsal ve gösterişli özelliği ile hem Osmanlı dönemi hakkında daha çok ve doğru bilgi vermekte, hem de genel bir değişikliği ortaya koymaktadır. İlk önce Türkler, sonra da Moğollar olmak üzere bozkır halklarının, Ortadoğu’ya gelmesinin ardından, İslam tarihinde ilk kez sürekli ve düzenli danışma kurullarının varlığı görülmektedir. İran’ın Moğol hükümdarlarının vezir başkanlığında topladığı üst düzey memurlardan oluşan büyük bir meclis olduğu bilinmektedir. Büyük divan anlamında Farsça divan-ı buzurg, olarak bilinen bu kurum, Moğollar’ın aşiret meclisi olan kurultaylarından gelmiş olabilir. Moğol sonrası İran hükümdarları zamanındaki benzer meclisin çalışmalarına hem İran’dan hem de dışarıda kaynaklar tanıklık ederlerdi.Mısır’da da Memlukler zamanında yüksek dereceli emirlerden oluşan bir meclis vardı, ancak bu meclisten daha sonraki Memlukler döneminde nadiren söz edilmiştir.</p>

  <p class="calibre25">Osmanlı İmparatorluğu’nda sabit bir toplantı saati ve çalışma düzeni olan divan-ı hümayunun yanı sıra, belirli üyeler tarafından Arapça şura kökünden gelen meşveret adlı başka toplantılar da düzenlenirdi. Meşveret, divan için değil, sadrazamın ya da padişahın belli bir sorunu görüşmek için topladıkları askeri ve diğer erkanın toplantıları için kullanılırdı.XV.yy’da Balkan savaşları sırasında bu tür meşveretlerden sıkça söz edilmiştir. Bunlar XVI.yy ve XVII.yy’da da sürmüş, XVIII.yy sonundaki krizlerde daha sık toplanmıştır. Osmanlı tarihini anlatan eski belgelerde Osmanlı hanedanının kuruluşu da bir meşverete bağlanmaktadır. Bu belgelere göre, bir lider seçmek için meşverette toplanan beyler uzun tartışmaların sonunda Osman Bey’i seçerek kendisinden reis olmasını isterler, o da kabul eder. Belki de bu Osmanlı devletinin gerçek doğuş öyküsüdür. Bir efsane bile olsa, ilk Osmanlı tarihçilerinin böyle bir efsaneyi seçerek hanedan tarihine mal etmeleri büyük önem taşımaktadır.</p>

  <p class="calibre25">Abbasi halifelerinin otokratik güçleri.artarken, Bağdat’taki halifelerin kişisel güçleri azalmıştır. X.yy’dan sonraki zamanlarda İslam dünyasının tamamının tartışmasız hükümdarları durumundaki Müminlerin Emirleri’nin kendi ülkelerinde, kendi başkentlerinde, en sonunda da kendi saraylarında komutanlıkları ellerinden alınmıştır.</p>

  <p class="calibre25">Bu süreç geniş İslam imparatorluğunun uzaktaki eyaletlerinde başlamış, sonunda da başkentin hemen dışındaki tüm eyaletlere yayılmıştı. Halifeler eyaletlerde bir süre merkezi hükümeti bir çeşit kuvvetler ayrılığı sayesinde devam ettirebilmişlerdi. Maliye, yönetim ve haberleşme doğrudan Bağdat’a karşı sorumlu olan reislere bırakılmıştı. Silahlı güçlerden, sınırlarda ve şehirlerde düzenin sağlanmasından eyaletin valisi, vergilerin toplanmasından, yerel giderlerden arta kalanının Bağdat’taki mâliyeye gönderilmesinden defterdar, imparatorluk kurye sisteminin yürütülmesi, olayların başkentteki posta ve haber alma müdürüne düzenli olarak rapor edilmesinden de posta kethüdası sorumluydu. Bunlardan biri, bu da genelde vali olurdu,ötekileri denetimine aldığında merkezi denetim zayıflar, çoğunlukla da sona bulur, valilik özerk, hatta babadan oğula geçen bir beylik haline gelirdi.</p>

  <p class="calibre25">X. yy başlarında eski İslam imparatorluğunun tamamını babadan ©ğula geçen beylikler oluşturuyordu. Bu beylikler, Cuma namazlarında Bağdat’ta bulunan halifenin adını anmak, bazen adına sikke yaptırmak dışında tüm önemli konularda bağımsızdılar. İslam dünyasının liderliğini almak üzere Abbasiler’e meydan okuyan ve kendilerine halife unvanını veren Fatimiler ile birlikte, bu sözde hükümdarlık bağlılığı da sona ermişti. Bu sözde bağlılık, Fatimiler’in düşüşünün ardından tekrar ortaya çıkmış, ancak Moğolların 1258 yılında Abbasi halifeliğinin kalıntılarını yok etmeleriyle tüm önemi yitirmişti. Mısır Memluk sultanlar bir süre devam ettirdiği gölge halifeler soyu,1517 yılında Osmanlı fethiyle son bulmuştur.</p>

  <p class="calibre25">Bundan sonra asıl hükümdarlar halife değil, emir olarak adlandırılan askeri komutanlardı, X.yy başlarından sonra da, Emirler Emiri anlamına gelen Emir ül-ümera olmuştu. Bu unvan, İslamiyet’ten önceki İran’da kullanılan başkomutan için komutanlar komutanı, başrahip için rahipler rahibi ve imparator için krallar kralı ya da şehinşah unvanlarına benzemektedir.X.yy ortalarında “kral” (malik) unvana hükümdarların kendilerini tanıttığı yazıtlarda ve sikkelerde rastlanır. Bu unvanı ilk kullananlar o dönemde başa geçen bazı yeni İran hanedanlarıydı. Bunların ardından Selçuklular, Selahaddin’in soyundan gelenler ve daha küçük hanedanlar gelmiştir. Bu unvan,halifeye, sonra da sultana eşit olmayı anlatmıyor, başka yerdeki üstün bir hükümdarın gevşek hakimiyeti altında olan yerel bir hükümdarı belirtiyordu. Bu açıdan, çağdaş Avrupa’da çeşitli hükümdarların Kutsal Roma İmparatoru’nun sözde üstünlüğü altında kendileri için “kral” unvanını kullanmalarına benzemektedir.</p>

  <p class="calibre25">Arap dilinin oldukça zengin dil varlığının sunduğu pek çok seçenek arasından bu unvanın tercih edilmesinin nedenini tahmin etmek zor değildir. Bu unvanı ilk kullananlar, İran kültürünün olduğu, eski İran'ın monarşi geleneklerinin yaşamaya devam ettiği topraklarda hüküm sürüyorlardı. İran’da görev yapmış üst düzey memurlar aracılığıyla ve saray adabı, törenleri ile ilgili eski İran yazılarının çevrilmesiyle, İran’ın saray adabı ve unvanları, Abbasi halifelerinin saraylarını etkilemişti. Eski İran’daki “şah" unvanı henüz Müslüman hükümdarların kabul etmeyecekleri kadar yabancıydı ama Arapça karşılığı olan “malik” kabul edilebilirdi. Sonraları kullanılan krallar kralı anlamındaki “malik el-mülk’’ün eski Farsça’daki “şehinşah”a benzediği açıktır. Hadislerde bu unvana karşı çıkılır ve Hz. Muhammed’in “krallar kralı’nın hiç kimseye denemeyeceğini, yalnızca Allah için kullanılabileceğini söylediği belirtilir. Yine de Büveyhiler, Abbasiler ve sonraki hanedanlar bu unvan kullanmışlardır. Bu unvanını çok açıktı, eyaletlerin hükümdarları kralsa, başkentin hükümdarı da krallar kralıydı.</p>

  <p class="calibre25">Bu değişiklikler sonucunda, taşradan merkeze doğru yeni bir imparatorluk otoritesi sistemi oluşmaya başlıyordu. Bu yeni sistem halifelerle ilişkili olmasının yanı sıra onun, askeri ve siyasi olaylardaki otoritesinin büyük bölümünü ele geçiriyordu. Selçuklu Türklerinin güneybatı Asya’nın büyük bölümünü hakimiyeti altına alarak “Büyük Sultanlık” adıyla bilinen devleti yaratmasıyla bu süreç XI.yy ortalarına doğru tamamlanmış oldu.</p>

  <p class="calibre25">Arapça’da “sultan” hükümdarlık ve otorite anlamına gelen soyut bir sözcüktür. Bu sözcük en başından beri hükümeti ya da daha genel anlamda otorite sahiplerini belirtmek üzere kullanılmıştır. Hükümdarın ve devletin genellikle aynı anlama geldiği bir toplumda bu terim hem siyasi otoritenin işlevi, hem de bu otoritenin sahibi için kullanılmıştır. Resmi bir biçimde olmasa da valiler, vezirler, kimi zaman da hem Abbasi hem de Fatımi halifeler için kullanılmıştır. X.yy’da bağımsız hükümdarların unvanı olarak ve hükümdarları bir üst makam tarafından göreve getirilen ve görevden alınabilenlerden ayn tutmak üzere kullanılmış ama bu kullanım resmileşmemiştir. XI.yy’da, Selçuklular tarafından benimsenmesiyle resmileşmiştir. Selçuklularda yeni bir anlam ve iddia içermeye başlamıştır. İslam ülkelerinin tümünün en üst siyasi hükümdarlığı ve halifenin dini birincilliği ölçüsünde, en az ona eşit bir otorite anlamım kazanmıştır. 1133 yılında Selçuk sultanı Sencer’in halifenin vezirine yazmış olduğu bir mektupta bu durum açık olarak belirtilmiştir:<sup class="calibre31">10</sup></p>

  <p class="calibre25"><span class="calibre18">‘Dünyanın efendisinden... Dünya krallığını aldık ve bunu inananların liderliğinde babadan ve dededen mirasla ve hakkımızla aldık</span>..."</p>

  <p class="calibre25">Başka bir anlatımla, hakimiyet Selçuk hanedanına aitti, Tanrı tarafından verilmişti ve dini otorite açısından da halife tarafından onaylanmıştı. Sultanlık da tıpkı halifelik gibi evrensel ve benzersizdi. İslamiyet’in tek dini liderinin halife olması gibi, İslam imparatorluğunun yönetilmesinin, güvenliğinin ve düzeninin sorumluluğu da yalnızca sultana aitti. Sultan ile halifenin arasındaki otorite ayrımı çok kesindi. Öyle ki, Selçuklular’ın güçsüz olduğu bir dönemde halife siyasi otoritesini bağımsız;olarak uygulamaya kalktığında, sultan ve sözcüsü bunu sultanlık yetkilerine müdahale olarak kabul ederek protesto etmişlerdi. Halifenin görevlerin en iyisi ve dünyanın yöneticilerinin koruyuculuğu olan imamlık görevini yapmayı sürdürmesini, devleti yönetme görevini de bu görevin verildiği sultanlara bırakmasını belirtmişlerdi.<sup class="calibre31">11</sup></p>

  <p class="calibre25">Bu çifte hükümranlık durumu, siyaset ve devlet yönetimi hakkında yazan Müslüman yazarlar tarafından fark edilmişti. Bu fark ediş, pratik siyaset deneyimleri olanların yazılarında doğal olarak çok açıktır, bununla birlikte hukukçuların ve ilahiyatçıların eserlerinde de görülmektedir. İki grup da bu ayrılığı, eski Hıristiyan-Roma imperium sacerdotium ayrımında ve modem laiklik-din ayrımında da görmemişlerdir. Sultanlık,Şeriat’ı en azından halifelik kadar uygulayan ve Şeriat’ın koruduğu dini bir kurum olarak görülüyordu. Selçuklu sultanları ve halefleri zamanındaki ulema devlet ilişkisi, halifelerin zamanındakinden daha yakındı. Ne halife, ne de taraftarları bir ruhban sınıfı şeklinde tanımlanabilirdi. İranlı yazarlar başta olmak üzere Ortaçağ’ın Müslüman yazarları gerçek ayrımı, biri monarşik, öteki peygamberliğe ilişkin olan ama ikisi de dini iki otorite arasında görüyorlardı. Peygamber, Allah tarafından Allah’ın yasasını yerleştirmek ve yaymak üzere gönderilmişti. Peygamber semavi bir devlet kurmuştu, ancak insan yönetimini, otoritesini askeri ve siyasi yollardan elde eden, uygulayan ve devam ettiren bir hükümdar yapmalıydı. Otoritesi sayesinde, Allah kanunlarından bağımsız olan ama onların aksine olmayan emir verme ve suçluları cezalandırma hakkını kazanırdı.Her çağda bir peygamberin olması gerekli değildir ve Hz.Muham-med’den sonra başka peygamber gelmeyecektir. Ancak her zaman bir hükümdarın olması gereklidir, aksi halde düzen anarşiye dönüşür.</p>

  <p class="calibre25">Siyasi istikrar ile dini Ortodoksluk ilişkisi açıkça anlaşılmış ve sıkça dile getirilmişti. Müslüman yazarlar, bazen Hz.Muhammed’in bir deyişi, bazen de eski bir İran bilgeliği olarak bu ilişki şöyle ifade ederler: “İslamiyet (ya da din) ve devlet ikiz kardeştir, biri yokken diğeri gelişemez. İslam temeldir, devlet bekçidir. Temeli olmayan çöker, bekçisi olmayan da kaybolur.” Halifeyi Sultan seçer ve atar, sonra da Sünni birlik ilkesinin somutlaşması ve toplumun başı olarak onun egemenliğini kabul eder. İki makamın farkı Walter Bagehot’un ifadesiyle “hükümetin etkili ve onurlu parçalan” şeklinde açıklanabilir: “Halkın saygısını kazanan ve koruyan ile bu sayede yürüyen ve yöneten arasındaki ayrım.” Bagehot’un bu sözleri İngiliz anayasası ve Parlamento ile monarşi hakkındaydı ama Ortaçağ İslamiyeti’ne de uygundur. Güç sultan, otorite de Halife tarafından temsil ediliyordu. Sultan halifeye güç veriyor, karşılığında halife de ona yetki veriyordu. Halife hükmediyor ama yönetmiyordu, sultan ise ikisini de yapıyordu.</p>

  <p class="calibre25">Bir süre Selçuklu sultanlığı evrensel ve tek Sünni kurum olarak devam etti ve saygı gördü. Selçuklu sultanlığının parçalanmasının ardından “sultan” unvanının kullanımı sıklaşıp yaygınlaşarak bir devletin başı olduğunu ve üstünde bir hükümdarı tanımadığım söyleyen herkesin kullandığı bir Sünni unvanı oldu. Ortadoğu’da XVI. yy başlarında üç büyük devlet bulunuyordu. İkisi, sultanlar tarafından yönetilen Mısır ve Türkiye, üçüncüsü de şahlar tarafından yönetilen İran’dı. 1517 yılında Mısır’ın OsmanlIlar tarafından fethedilmesinin ardından, sonuncu Abbasi gölge halifesi Kahire’den İstanbul’a gönderildi ve birkaç yıl sonra da sivil bir yurttaş olarak geri döndü. Bundan sonra başka halife olmadı ve başka yerlerdeki küçük taklitleri gibi, Osmanlı sultanları da topraklarında tek başlarına, her sultanın kendi halifesi olduğu büyük hükümdarlar olarak hüküm sürdüler. Sultanların zaten çok fazla olan unvanlanna bir de “halife” unvanı eklendi. Halifelik, XVIII. yy sonlarında çok daha farklı şartlar altında yeniden canlanana dek eski önemini koruyamadı.</p>

  <p class="calibre25">Önceki çağlardan beri git gide artan karışıklık ve büyüklükte bürokratik bir mekanizma, sultanların ve halifelerin hükümetlerini destekliyordu. Erken halifelik dönemine ait belgeler, hâlâ fetihlerin öncesindeki gibi İran ve Irak’da Pers, Mısır ve Suriye’de Hıristiyan bürokrasileri tarafından en azından taşranın yönetiminin yürütüldüğünü, vergilerin salınıp toplandığını göstermektedir. Aradaki temel farklılık, şimdi gelirlerin yeni Arap hükümetine gönderilmesiydi. Hükümet uygulamasının Araplaştırılması, standartlaştırılması ve merkezi bir imparatorluk yönetiminin kurulması, ileride Emevi halifeler tarafından gerçekleştirilmiştir. Halife Hz. Ömer, Arap tarih geleneğinde temel amacı mali olan, gelen parayı kaydedecek, ondan yararlanacakların listesini yapacak, hemen ve adaletli bir biçimde dağıtacak merkezi bir yönetimi, divanı kurmuştur. Emevi halifesi II.Ömer’in bürokrasinin gelişimini geciktirmek istediği söylenir. Eski bir idari tarihçi, Hz. Ömer'den biraz çok papirüs isteyen katibine şunları söylediğini aktarır</p>

  <p class="calibre25"><span class="calibre18">“Kalemini keskinleştirip daha az yaz. Bu daha iyi anlaşılır,“ Halife, çok az papirüsü kaldığı için biraz daha isteyen bir memura da şunları söyler:</span></p>

  <p class="calibre25"><span class="calibre18">"Kalemini sivrilt, cümlelerini kısalt ve elindeki papirüsü idareli kullan.</span> ”</p>

  <p class="calibre25">Bürokrasinin gelişmesi bu politikalarla geciktirilebildiyse de papirüsün yerine kağıdın geçmesiyle hızla yayılmaya başlamıştır. Arşivlerde yalnızca Osmanlı dönemine ait ayrıntılı kayıtlar olduğu halde, tarihçiler, bürokratik edebiyat ve bugüne kadar gelen pek çok belge bürokrasinin eski çağlarda nasıl işlediğiyle ilgili bilgiler vermektedir.</p>

  <p class="calibre25">Abbasiler çağında yönetim de modem devletlerde olduğu gibi her birinin kendine özgü görevi olan, divan adlı kısımlara bölünmüştü. En önemli kısım maliye, haberleşme, vergi salınması ve toplanmasıyla ilgiliydi. İç güvenlik, ordu, bayındırlık, haber alma, kraliyet köleleri ve kölelikten azat edilenler, dini vakıflar ve hayırsever kurumlar diğer önemli kısımlardandı.Bunlar farklı dönemlerde ve rejimlerde farklı biçimde düzenlenmiş ve genellikle üç ana başlıkta toplanmışlardı: Para, silahlı kuvvetler ve haberleşme. Bunların yanı sıra, diğer divanları denetlemekle görevli teftiş divanları bulunuyordu. Bunlar,tam olarak Şeriat ile ilgili olmayan konularda Ortaçağ İngilteresi’ndeki adalet divanı gibi görev yaparlardı.</p>

  <p class="calibre25">Halifenin, daha sonra da sultanın altındaki tüm hükümet mekanizmasının başında vezir bulunurdu. Büyük olasılıkla Arapça olan bu terim bir görev ya da yük almış kişi anlamını taşımaktadır. Terim, çok daha eski bir Pers sözcüğünden türemiş ya da etkilenmiş de olabilir. İlk kez Abbasiler’in kullanmış oldukları bu makamı Sasaniler’i örnek alarak ya da taklit ederek oluşturdukları düşünülmektedir. Vezir, halifeler döneminde mâliyenin, adaletin ve tüm yönetimin başıydı. Vezirler, ilk zamanlarda Doğu İranlı tek bir soylu aileden seçiliyordu, daha sonra çoğunlukla kalemiye sınıfından gelerek bürokratik hiyerarşi içinde yükseldiler. Yönetimin başı olarak vezir genelde divan reisleri içinden seçilirdi. Vezirlerin görevi sivildi ve askeri operasyonlara nadiren katılırlardı.</p>

  <p class="calibre25">Vezirlerin önemi, askeri emirlerin ortaya çıkmasıyla azaldı. Büveyhiler vezirlerini baş sekreter ve maliye nazın olarak korumalarının yanı sıra, o da tıpkı efendisi gibi bir subaydı. Sultanlar zamanında vezirlik yeniden ortaya çıkarak yeni bir öneme kavuşmuştur. Genelde sultanlar okuma yazmayı, hükümet işlerinin yürütüldüğü Arapça ve Farsça’yı bilmeyen asker olduğu için vezirlik makamı yeni bir önem kazandı. Vezirlik, Selçuklu sultanlığı ile sona erdi. Onlardan sonraki dönemde, askerler her şey gibi bürokrasinin denetimini de aldı. Memluk Mısırı’nda üst düzey bir asker olan davadar (mürekkepçi) bürokrasinin başıydı. Davadarın yönetiminde önemli ve yaygın bir bürokrasi oluştu. Memluk sultanları zamanında hükümeti yürütme sorumluluğunu da alan bu bürokrasi, sultanlığın uzun süre yaşamasında etkili olmuştur.</p>

  <p class="calibre25">Osmanlı sultanları tarafından askeri komutanlar içinden bir grup vezir seçilirdi. Avrupa’da başvezir olarak bilinen sadrazam, askeri, sivil, hatta hukuki alanlarda oldukça geniş yetkilere sahipti. Osmanlı sadrazamının maddi kazana, sorumlulukları ve gücü oranındaydı. Kanuni Sultan Süleyman'ın sadrazamı Lütfi Paşa yıllık kazancının iki buçuk milyon akçe olduğunu belirtmiş ve şunları söylemiştir: “Şükür Allah’a, bu da Osmanlı devletinde yeterli bir miktardır.”<sup class="calibre31">13</sup> Sadrazam Lütfi Paşa kazancının bir buçuk milyon akçesini mutfak gideri, yarım milyon akçesini hayır işleri için harcadığım, kendine de yarım milyon akçe kaldığını belirtir. İran’ın Safevi şahlarının da bunlarla kıyaslanabilecek önemli statü ve yetkilileri vardı.</p>

  <p class="calibre25">Hükümet yönetiminin büyük bölümü gelir ve giderlerle yani mâliyeyle ilgiliydi. Osmanlı dönemine, özellikle de XVI. yy ve sonrasına ait pek çok bölgesel ve merkezi arşiv belgesi bulunmaktadır. Bu belgeler Osmanlı mali yapısının aynntılı bir resmini çizmektedir. Ne yazık ki daha önceki İslam imparatorluklarına ait belge bulunmamaktadır. Dolayısıyla tarihçiler OsmanlI Ortadoğusu ve hatta Ortaçağ Batısındakilerle karşılaştırılabilecek gündelik kanıtlar elde edememişlerdir. Öte yandan kimi küçük arşivlerde bulunmuş, kimi tesadüfen ve rastgele toplanmış çok sayıda belge bulunmaktadır. Ortaçağ îslami mali kuruluşlarının işleyişinin izlenebileceği tarihi, coğrafi, hukuki ve çoğunlukla da bürokratik bilgiler vardır.</p>

  <p class="calibre25">Abbasiler’in ilk döneminde maliye de yönetimin diğer cepheleri gibi doğrudan vezirin sorumluluğunda bulunuyordu.Daha sonra, yalnızca mali konularla ilgilenen daha uzmanlaşmış bir memur olmuştur. Bu memur, Türk ve Pers yönetimlerinde defterdar olarak adlandırılmıştır.</p>

  <p class="calibre25">İslam hukukunun gerektirdiği ve pek çok Müslüman hükümetin uyguladığı gibi biri genel, diğeri özel (hassa) olmak üzere birbirinden ayrı iki maliye vardır. Bu ayrım bazen çok kesin olmasa da, zaman zaman birincinin açıklarının İkincisiyle kapatıldığını gösteren kanıtlar bulunmaktadır. Genel hâzinenin temel giderlerini başkentteki askeri birliklerin ve hükümdar sarayının harcamaları oluşturuyordu. Halife el-Mamun’un hükümdarlığına ait bir belgede günde altı bin dinar olduğu -yazmaktadır.</p>

  <p class="calibre25">Genel hazine hükümdarın siyasi ve askeri lider olarak harcamalarını karşılarken, “özel” hazine Müslüman toplumunun dini lideri olarak yaptığı harcamaları karşılamaktaydı. Buna göre, cihad için gerekli sınır kalelerinin bakımı, Mekke’ye hac masrafları, Şeriat'ı uygulamaktan sorumlu kadıların ve diğer din görevlilerinin maaşları, esirlerin kurtarmalıkları, ulak sistemi,elçilerin ağırlanması, şairlere ve gerekli kişilere verilen bahşişler “özel” hâzineden karşılanırdı.</p>

  <p class="calibre25">İlke olarak devletin geliri İslami vergilerden sağlanırdı. Bunlar, Müslüman olmayanlardan alınan kelle vergisi olan cizye, toprak vergisi olan haraç, Müslümanlar’dan alınan aşar ya da zekattı. Sağlanan gelir genel hâzineye aktarılırdı. Genel bir uygulama olarak, bu vergiler “Mukus” adı verilen başka vergi ve resimlerle desteklenirdi. Hukukçuların karşı çıkmasına karşın,tüm Müslüman hükümdarlar tarafından toplanmıştır- “Özel” hâzinenin geliri halifenin özel malikaneleri ve gelirlerinden sağlanır, el koymalar, devlete kalan mallar ve cezalarla da desteklenirdi.</p>

  <p class="calibre25">Vergiler mal olarak da, para olarak da alınırdı. Eski Sasani toprakları İran ve Irak ile daha doğuda Orta Asya ve Hindistan’daki uzantılarında para birimi olarak gümüş dirhem kullanılırdı. Eski Bizans toprakları Mısır ve Levant’ta, Batı ve Güneybatı Arabistan’da para birimi olarak altın dinar kullanılırdı. Dirhem ile dinarın kur farkı gümüş ve altın fiyatlarına göre değişirdi. Teorik olarak bir dinar on dirheme eşitti ama resmi hesaplardan anlaşıldığı kadarıyla uygulamada bu oran büyük ölçüde değişerek yirmide bire düşüyordu.</p>

  <p class="calibre25">Kaynaklarda yerel giderler yapıldıktan sonra imparatorluk başkentine kalan net gelirle ilgili pek çok liste vardır ve en eskisi el-Hadi’nin hükümdarlığı (785-786) dönemindendir. Bir diğeri Harun Reşid dönemine (786-809) aittir. Daha sonraki halifeler dönemine ait olanlar da değişikliği ve sürekliliği göstermektedir. Bu verilere göre yaklaşık olarak batı eyaletlerinin geliri 5 milyon dinar, doğu eyaletlerinin geliri de 400 milyon dirhemdir.</p>

  <p class="calibre25">Günümüze dek kalan listelerde nakit gelirlerle birlikte mal olarak alman vergiler de yer almaktadır. Örneğin; Fars’tan 150.000 ratl ayva ile portakal, 15.000 ratl meyve konservesi ve 30.000 şişe gül suyu; Kumis’ten 40.000 portakal ve 2000 külçe gümüş; Sind’den 1000 çift ayakkabı, 4000 kuşak, 3 fil ve 400 maund (Hindistan’da kullanılan bir ölçü, yaklaşık 37 kg.) ödağacı; İsfahan’dan 20.000 ratl bal ve balmumu; Ermenistan’dan 20.000 ratl tuzlu balık, 58 ratl çeşitli kumaş ve 20 halı; Sicistan’dan 20.000 ratl şeker ve 300 kareli kaftan alınmıştır. Roma, sonra da Bizans vergi yöntemlerine alışmış olan Mısır ve Suriye’den alınan vergilerin önemi daha azdır ve en çok gıda maddesi, sonra da giyim eşyası toplanıyordu, canlı mallar arasında,develer, atlar, şahinler ve köleler bulunuyordu.</p>

  <p class="calibre25">Sonraki listelerden gelirlerin azaldığı anlaşılmaktadır. Kaldırılan vergilerin yerini para ödemeleri almıştır. Para ödemeleri de ekonomik değişiklikler nedeniyle azalmıştır. Azalmanın başlıca nedeni ordu komutanlarının, mültezimlerin ve taşra yöneticilerinin aldıkları paylardır. Halife el-Muktedir’in 918-19 yılı gelir listesindeki gelir tüm eyaletlerden 14.501.904 dinardır.Bu listede, önceki listelerde olmayan rüsum ve el koymalar da yer almaktadır.</p>

  <p class="calibre25">Abbasi halifeliğinin gerilemesi ve yönetimin bölünmesinden sonraki listeler sayıca az olmakla birlikte, verileri açısından da güvenilir değildir. Bugüne kadar gelen kesin mali bilgiler Osmanlı döneminden ve Osmanlı toprakların dandır. Bunun bir örneği 1669-70 yılı bütçesidir. Rakamlar, başlardaki değeri klasik dirhem olan, sonradan döviz kurlarına göre değişen akçe ile verilmiştir. Bu bütçede Osmanlı devletinin tüm vergilerden toplam geliri 6l2.528.960 akçedir. O yılın toplam gideri 637.206.348 akçedir ve 398.392.602 akçesi silahlı kuvvetler ile savaş malzemesine; 180.208.403 akçesi saraylara; 5.032.512 akçesi sultanın ailesine ile merkezi hükümetin bürolarına 44.572.831 akçesi de çeşitli başka giderler için kullanılmıştır.Bu listeler de öncekiler gibi vergilere ve bölgelere göre ayrılmıştır, ama farklı olarak ayni malları vergi geliri içinde bulunmaz. Öte yandan “nakit ödemeler dışında” imparatorluk atölye ve mutfaklarına ayni olarak giren malzemelere ve gıda maddelerine ayrıntılı biçimde yer verilmiştir.</p>

  <p class="calibre25">Müslümanlar devlete karşı çelişkili bir tutum içindedirler. Devlet, bir taraftan, dini öğretilerine göre düzeninin korunması ve Allah'ın isteğinin yerine getirilmesi için gereken ilahi kökenli düzenli bir kurumken, diğer taraftan da, çalışmasına dahil olanları zehirleyen, bir şekilde içine girenler açısından tehlikeli olan kötü bir kurum olarak görülmüştür.Hz. Muhammed’e ait olduğu söylenen bir deyişe göre devlet ve cennet birleştirilemez. Bir başka deyişe göre hükümet etme işinde gerekli olarak günah ve kötülük vardır. Bazen bu görüşler hükümet içinde bulunanlar için de düşünülmektedir. IX. yy'da Bağdat’ta bir vezirin şunları söylemiştir: “Hükümetin temeli göz boyamadır. Eğer işe yarar ve ömürlü olursa politikaya dönüşür.” Bir öyküye göre, halife el-Mansur’un sarayında mutluluğun ne anlama geldiği hakkında konuşulurken, halifeye gerçekten mutlu bir insanın olacağı sorulmuş. Halife şöyle yanıtlamış: “Ne o beni tanır, ne de ben onu.” Açıkça görüldüğü gibi bunun anlamı,bir insanın hükümetle ne kadar az işi olursa o kadar mutlu olacağıdır. İslamiyet’in öteki dinlerle paylaştığı hükümetin kırsal görüntüsünde de bu çelişki söz konusudur. Bir tarafta sultan ya da halifeyi, sürüsü olan halkının çobanı olarak onlar adına Allah’a karşı sorumlu tutan pek çok dini metin bulunmaktadır.Kırsal görüntünün tam tersi de Mısır’ın Arap fatihi Amr ibn ül-As’ın söylediği belirtilen bir sözdür. Amr, onu Mısır askeri valisi olarak tutup gelirlerin başına da başkasını getirmek isteyen Hz.Osman’ı şöyle reddetmiştir: “Bu, biri ineği sağarken benim ineğin boynuzlarını tutmam olur.”<sup class="calibre31">15</sup></p>

  <p class="calibre25">IX. yy başında bir Arap edebiyatçısının bir derlemesinde Ortaçağ’da Müslümanların devletin doğası ve amacı ile ilgili farklı görüşleri açıkça ortaya konmuştur:<sup class="calibre31">16</sup></p>

  <p class="calibre25"><span class="calibre18">"Devlete İslamiyet tarafından dört görev verilmiştir: Adalet, ganimet, Cuma namazı ve cihad. İslamiyet, devlet ve halk, çadır, çadır direği, ipleri ve çomaklarına benzer. İslamiyet çadır, devlet direk, halk ip ve çomaklardır. Hiçbiri ötekiler olmadan işe yaramaz. “</span></p>

  <p class="calibre25"><span class="calibre18">“Husrev şunları söylemiştir: Bir ülkede şu beş şey yoksa, orada durmayın: Güçlü yönetim, adil yargıç, sabit pazar, bilge hekim ve bir akarsu.” "Ömer ibn el-Kattab da şunları söylemiştir: Güçsüz olmadan yumuşak, sert olmadan güçlü olanlar iyi yönetebilirler</span>."</p>

  <p class="calibre25">Klasik İslam devlet ideali adı verilmeyen bir kralın tebaası ile ilgili söylediği şu sözlerle açıkça ifade edilmiştir. “Kalplerine nefretle kirlenmemiş saygı ve saygısızlıkla kirlenmemiş sevgi yerleştirdim.”</p>
</body>
</html>
