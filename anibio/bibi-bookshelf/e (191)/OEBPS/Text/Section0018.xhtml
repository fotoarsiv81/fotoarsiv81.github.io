<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <h2>≈ 50 ≈</h2>

  <p style="text-align: left;"><span style="font-weight:bold;font-style:italic;">21 Ağustos 1985, İstanbul,</span></p>

  <p><span style="font-weight:bold;font-style:italic;">Sevgili Selen,</span></p>

  <p><span style="font-weight:bold;font-style:italic;"><br /></span></p>

  <p><span style="font-weight:bold;font-style:italic;">Mektubum nasıl sevindim, bilemezsin. Son zamanlarda yalnızca kısa kısa kartların geliyor, daha çok ‘haberler' getiriyordu bana. Oysa mektup, hele uzun uzun kendini anlattığın mektubun, duygularını da taşıdı buraya ve ben, seni görmüş kadar mutlu oldum.</span></p>

  <p><span style="font-weight:bold;font-style:italic;">Mike da çok az yazıyor bana, özellikle, Brezilya’dan ayrılıp Amerika’ya gideli beri, azalttı mektuplarını.</span></p>

  <p><span style="font-weight:bold;font-style:italic;">‘Sonunda köklerine dönüyor insan' galiba? Yoksa genellememek mi gerekir bu durumu?</span></p>

  <p><span style="font-weight:bold;font-style:italic;">Demek onunla New York’ta buluşup, iki gün birlikte eskileri andınız. Doğrusu sizi kıskanmadım diyemem.</span> <span style="font-weight:bold;font-style:italic;">‘Ah benim kıskançlıklarım değil mi? Yok, hayır, biraz daha kontrollü duygularım artık. Senden aşırdığımı itiraf ettiğim, Mike’ın armağanı o kitaptan ‘disiplin’i olumlu kullanmak fikrini edineli beri</span>... <span style="font-weight:bold;font-style:italic;">Yine de çok başarılı değilim Selen.</span></p>

  <p><span style="font-weight:bold;font-style:italic;">Mike’ın keyifli olduğunu duymak, beni sevindirdi. Çünkü bana yazdığı son kartlar, müthiş patetikti. Lütfen onu kolla, ‘intiharı'nı geciktirmeye çalış. Bu dünyada kaç tane Mike var, Allah aşkına?</span></p>

  <p><span style="font-weight:bold;font-style:italic;">Bana birlikte yazdığınız kartı, bürodaki panoma astım. Sahi babasının evine yerleşmek konusunda ciddi mi? Wisconsin’e?</span></p>

  <p><span style="font-weight:bold;font-style:italic;">Ah, evet, biraz böbürleneyim şimdi. Çünkü doğru hesaplamışsın ve ben taze bir mimarım artık! Evet, iki ay önce mezun oldum. Bunun bende yarattığı en önemli duygu;</span> ‘<span style="font-weight:bold;font-style:italic;">rahatlama</span>’ <span style="font-weight:bold;font-style:italic;">oldu!</span></p>

  <p><span style="font-weight:bold;font-style:italic;">Artık profesyonelim; kimse</span> ‘<span style="font-weight:bold;font-style:italic;">öğrenci’, ‘deneyimsiz’ yaklaşımıyla gelemez bana. Çünkü dört yıldan fazla iş deneyimim ve bana özgürlük veren bir kâğıt parçası; diplomam var.</span></p>

  <p><span style="font-weight:bold;font-style:italic;">Senin eski büronun ortağı Murat (Bey), maaşımı artırmayı, proje şef yardımcılığı, istersem şantiye şefliği önerdi. Reddettim.</span></p>

  <p><span style="font-weight:bold;font-style:italic;">Büyük bir Japon-Türk ortak projesine süper transfer oldum, güzel bir çatıkatı kiraladım, yavaş yavaş keyfimce döşüyorum - senin masan, lamban ve kitaplarınla ve artık yalnız yaşıyorum.</span></p>

  <p><span style="font-weight:bold;font-style:italic;">Sevdim! Yalnız yaşamayı, akşamları sessiz bir evde, tek başıma kitap okumayı, müzik dinlemeyi, gitar çalmayı, TV izlemeyi sevdim. Bazen arkadaşlarım geliyor, birlikte Çin yemekleri pişiriyoruz, bazen erkek arkadaşım yatıya kalıyor. Ama yatağımda yalnız uyumayı daha çok seviyorum. Şimdiye dek, yanında rahat uyuduğum bir erkek olmadı, ille ayrı yatakta, ille uykum benim olacak...</span></p>

  <p><span style="font-weight:bold;font-style:italic;">Erkek arkadaş konusundaki endişelerini ciddiye almıyorum. Evet, nihayet yaş farkını on beşin altına ancak indirebildim, ama genç erkekleri de çok toy, beceriksiz buluyorum, Sanki erkek kardeşimlermiş gibi, geliyor bana. Hem sonra, ne varmış olgun erkeklerde? Üstelik bu şimdilik, otuz yaşlarının sonlarındaki erkeklere denk düşüyor ki, hiç de fena bir yaş değil!</span></p>

  <p><span style="font-weight:bold;font-style:italic;">Murat dediğim, elbette senin eski bürodaki ortak Murat Bey’di. O ilişki biteli çok oldu. Neredeyse bir yıl. Evlilikten, birlikte yaşamaktan söz ettiği gün, bitti. Kimseye bağlanmak istemiyorum. Terk edilmek, ancak bağlanınca gerçekleşir, unutma Selen!</span></p>

  <p><span style="font-weight:bold;font-style:italic;">Tiyatro eleştirmeni değil, tiyatro yönetmeni Sadun Gülberk, evet o uzun bir ilişkiydi, yedi ay falan sürdü. Ama kıskanç bir adamdı ve oyuncu çocuklardan bile nem kapıyordu. Sanki yirmi beşinde delikanlılara bakarmışım gibi. Ama Sadun Gülberk, Murat’tan önceydi.</span></p>

  <p><span style="font-weight:bold;font-style:italic;">Şimdi Hakan diye biri var. Bu da mimar, inanmayacaksın ama benden yalnızca on yaş büyük. Kendi evinde, kendi yaşamını kurmayı başarmış birisi. Beğeniyorum onu. Ama öyle, âşık olmaya falan hiç niyetim yok!</span></p>

  <p><span style="font-weight:bold;font-style:italic;">Babamı sormuyorsun hiç, ama ben yazayım. İyice içine kapandı, varsa yoksa işi, artık deneyler, projeler peşinde coşkuyla koştuğunu hiç görmüyorum. Hâlâ laboratuvarda yatıp kalkıyor. Haftada bir, bazen iki kez görüşüyoruz.</span></p>

  <p><span style="font-weight:bold;font-style:italic;">En son, diploma törenime geldi. Pek gururluydu. Annem - aman ne iyi ki - yurtdışındaydı, galiba Kanarya Adası gibi bir yerlerde, gelemedi törene.</span></p>

  <p><span style="font-weight:bold;font-style:italic;">Seni sordu babam:</span> <span style="font-weight:bold;font-style:italic;">“Selen nasılmış, mutlu mu?” diye.</span></p>

  <p><span style="font-weight:bold;font-style:italic;">Aslında 'yalnız mısın?</span>’ <span style="font-weight:bold;font-style:italic;">diye merak ediyor, ama gururuna yediremiyor tabii.</span></p>

  <p><span style="font-weight:bold;font-style:italic;">“Selâm söyle, kendine iyi baksın,” dedi, yanıtımı beklemeden.</span></p>

  <p>“<span style="font-weight:bold;font-style:italic;">Akıllıdır, güçlüdür, mutlaka üstesinden gelir,” diye mırıldandı.</span></p>

  <p><span style="font-weight:bold;font-style:italic;">“Böyle olmak, kadınlara çok pahalı bir faturaya patlıyor, değil mi baba?” demedim, öyle yorgun ve keyifsiz ki; biraz acıyor muyum ne?</span></p>

  <p><span style="font-weight:bold;font-style:italic;">Babam Cem’i sordu sonra. Cem, Ankara’da Tıp Fakültesi’nde öğrenci, biliyorsun. Çocuk bizlerden kaçabilmek için gitti Ankara'ya, bence. Müthiş ‘inek’ bir öğrenci, benim gibi değil, birinci olmak için çalıştığına eminim.</span></p>

  <p><span style="font-weight:bold;font-style:italic;">Cem’le ilişkimiz biraz daha düzeldi. İstanbul’a geldiğinde bende kalıyor, derslerini, planlarını anlatıyor. 'Genel cerrahi’yle ilgileniyormuş. Ama hiç çocukluğumuza, sorunlu yıllarımıza değinmiyor, kaçıyor. Acaba sorunlu yıllar bitti mi?</span></p>

  <p><span style="font-weight:bold;font-style:italic;">Babam da öyle değil midir Selen? Tartışmaktan, sorunlarını açıp, incelemekten âdeta korkmaz mı? Acaba erkekler yanlışların, sorunların konuşulmasına neden alerji kapıyorlar? Yoksa</span> ‘<span style="font-weight:bold;font-style:italic;">genelleme!’ mi diyorsun yine?</span></p>

  <p><span style="font-weight:bold;font-style:italic;">Çok uzun yazdım, ama daha yazmak istediğim çok şey var. Seni çok özledim. Tam seninle dostluk edebileceğim döneme erişmişken...</span></p>

  <p><span style="font-weight:bold;font-style:italic;">İstediğin kitapları paket yaptım, yolluyorum. Artık ne zaman ulaşır eline bilemem. Pınar Kür, Tomris Uyar, Orhan Pamuk, Latife Tekin ve Mehmet Eroğlu’nun son kitapları, bir de Attila İlhan ve Metin Eloğlu şiirleri var.</span></p>

  <p><span style="font-weight:bold;font-style:italic;">Sana pek çok selam yolluyorum, kabul et!</span></p>

  <p><span style="font-weight:bold;font-style:italic;">Taze mimar:</span></p>

  <p><span style="font-weight:bold;font-style:italic;">Nilsu Baran.</span></p>

  <h2 id="sigil_toc_id_48">≈ 51 ≈</h2>

  <p style="text-align: left;"><span style="font-weight:bold;font-style:italic;">1 Ekim 1985, New York,</span></p>

  <p><span style="font-weight:bold;font-style:italic;">Sevgili Taze Mimar,</span></p>

  <p><span style="font-weight:bold;font-style:italic;"><br /></span></p>

  <p><span style="font-weight:bold;font-style:italic;">Yolladığın kitaplara çok teşekkür ediyorum. Bayram ettim billahi. Bu arada iki kez seni evinden ve bürodan aradım, ikisinden de ‘ayrıldı' dediler. Merak ettim, sonra ikisini de değiştirdiğini hatırladım. Ama yeni telefonların yok bende. Yaz bana.</span></p>

  <p><span style="font-weight:bold;font-style:italic;">Mike son günlerde çok heyecanlı, telefon edip, müthiş bir haber verdi. Babasının el yazması defterini bulmuş. ‘Günce' galiba. Sevinçten çıldırmış gibiydi! Sanırım sana bu konuda yazacak, belki yazmıştır bile.</span></p>

  <p><span style="font-weight:bold;font-style:italic;">Evimi biraz düzene soktum sayılır. Duvarların kâğıtlarım yenilettim, eflatun perdeler taktım. Bir de, bil bakalım ne aldım? İmkânı yok bilemezsin.</span></p>

  <p><span style="font-weight:bold;font-style:italic;">Bir kedi aldım! Evet, çoktandır düşünüyordum bunu ama, sonunda alışveriş ettiğim çarşı sitesindeki pet shop’a uğradım ve nefis bir bebek-kedi aldım. Üç renkli!</span></p>

  <p><span style="font-weight:bold;font-style:italic;">"Üç renkli kediler dişidir!” Kim söyler? Baban tabii. Doğru ama bak; dikkat ediyorum, hep öyle çıkıyor. Benim üç renkli kızımın, biraz erkeksi bir adı var: Ernesto! O da Mike'dan esinlenerek oldu... Onun meşhur Hemingway‘inden...</span></p>

  <p><span style="font-weight:bold;font-style:italic;">Buradaki yaşantım yavaş yavaş düzene giriyor. Neredeyse bir yıl oluyor geleli, hatta daha fazla, ancak düzenimi kurabiliyorum. Her Şeyi öyle değişmiş buldum ki, aradan geçen yıllar, bıraktığım dinamik, yenilikçi ve aktivist Amerikan toplumunu tutucu, gelenekçi, müthiş criminal bir şekle dönüştürmüş sanki. Ya da ben bunları daha yeni kavrıyorum. Belki de toplumun yapısını yönlendirenleri, aslında toplumun kendisi belirliyordur. Bilmiyorum! Keşke sosyoloji çalışsam biraz. Belki bir master programına kaydolurum. Kendim için.</span></p>

  <p><span style="font-weight:bold;font-style:italic;">Bazı akşamlar ofisten arkadaşlarla çıkıyoruz. Greenwich Village’a, bir iki kadeh bir şeyler içmeye, bazen sinemaya falan.</span></p>

  <p><span style="font-weight:bold;font-style:italic;">Bazen de annemlere yemeğe gidiyorum, öyle farklı bir boyutta yaşıyorlar ki... Sürekli konferanslar, yolculuklar, toplantılar, açılışlar, diplomatik yemekler, vbg...</span></p>

  <p><span style="font-weight:bold;font-style:italic;">Çocukluğumdan beri beni son derece sıkan, çok programlı, plânlı ve bütün hareketliliğine karşın, çok durağan bir yaşam! Halbuki, ne çok arkadaşım bana özenirdi...</span></p>

  <p><span style="font-weight:bold;font-style:italic;">Ama önemli olan, sonuçta ailemle karşılıklı anlayış içinde olmamız, ilk yılların suçlama dolu yaklaşımlarından vazgeçip 'red' yerine ‘kabul’ dönemine girmiş olmamız.</span></p>

  <p><span style="font-weight:bold;font-style:italic;">Ben de babanı düşünüyorum. Sanırım, hayatımdaki o ‘en çok iz bırakan' sevgili, baban olacak! Bazen rüyalarıma giriyor, sesini, kokusunu, inanmayacaksın ama dinlerken sıkıntıdan patladığım o biyolojik deneylerini özlüyorum. Bazen de, bir terapiste gitmeyi düşünüyorum. Çünkü onu unutmam ve yeni bir yaşama başlamam gerek. Sağlıklı olmak zorundayım! Zorundayız!</span></p>

  <p><span style="font-weight:bold;font-style:italic;">Her neyse. Seni üzmek istemiyorum. Bu benim geçmişim, hayatını ve bunu ben çözmek zorundayım.</span></p>

  <p><span style="font-weight:bold;font-style:italic;">Seni merak ediyorum. Daha doğrusu, kulaklarını çekmek istiyorum. Ama bunu daha sonraya bırakıyorum. Belki de Hakan benim fikrimi değiştirir, ne dersin?</span></p>

  <p><span style="font-weight:bold;font-style:italic;">Kitaplara yeniden teşekkür ederim. Bu ara Corol Joyce Oates okuyorum. Nefis öyküleri var, sana da yollayacağım.</span></p>

  <p><span style="font-weight:bold;font-style:italic;">Kendine iyi bak.</span></p>

  <p><span style="font-weight:bold;font-style:italic;">Sevgilerle.</span></p>

  <p><span style="font-weight:bold;font-style:italic;">Bayat mimar, üstelik babanın eski sevgilisi</span></p>

  <p><span style="font-weight:bold;font-style:italic;">Selen.</span></p>

  <p><span style="font-weight:bold;font-style:italic;">P.S. -Anneannenin ölümüne üzüldüm. Onu hiç tanımadım ama anneanneler güzeldir. Başın sağ olsun.</span></p>

  <h2 id="sigil_toc_id_49">≈ 52 ≈</h2>

  <p style="text-align: left;"><span style="font-weight:bold;font-style:italic;">12 Ocak 1986, Wisconsin.</span></p>

  <p><span style="font-weight:bold;font-style:italic;">Dear Nilsu,</span></p>

  <p><span style="font-weight:bold;font-style:italic;"><br /></span></p>

  <p><span style="font-weight:bold;font-style:italic;">'Gözümün nuru</span>’ <span style="font-weight:bold;font-style:italic;">çocuk, nasılsın?</span></p>

  <p><span style="font-weight:bold;font-style:italic;">Sana ‘gözümün nuru</span>’ <span style="font-weight:bold;font-style:italic;">demeyi ve doğumgününü unutmadım ama üç aydır hastayım.</span></p>

  <p><span style="font-weight:bold;font-style:italic;">Şimdi sen</span> ‘<span style="font-weight:bold;font-style:italic;">yaşlandım</span>’ falan gibi <span style="font-weight:bold;font-style:italic;">düşüncelere kapılmışsındır çoktan, ama benim gözümde daima küçüksün, çünkü sen daima benden on altı yaş küçüksün babe! Mutlu yaşgünleri diliyorum.</span>‘</p>

  <p>‘<span style="font-weight:bold;font-style:italic;">Hastaydım'ın anlamı; sürekli baş ağrısı, isteksizlik, bazı halüsinasyonlar ve ışıktan kaçma isteği. Yoksa, öyle ateş, kan basıncı, Öksürük falan değil.</span></p>

  <p><span style="font-weight:bold;font-style:italic;">Fiziksel hastalığı olan aspirin ya da tylenol alır, ruhu ağrıyansa karar alır, öyle yaptım!</span></p>

  <p><span style="font-weight:bold;font-style:italic;">Bir mektup yazıp, okuldaki işimden istifa ettim. Böylece sürekli ve rutin olarak yapmak zorunda kaldığım bir işim kalmadı.</span></p>

  <p><span style="font-weight:bold;font-style:italic;">Sartre haklıdır!</span></p>

  <p><span style="font-weight:bold;font-style:italic;">Satın aldığım özgürlük biraz metalaştı galiba. Aslında özgürlük yoktur!</span></p>

  <p><span style="font-weight:bold;font-style:italic;">İşimden ayrılma özgürlüğümü satın aldım ama bunun yapay bir yanı olduğunu hissetmeden, keyfini de çatamıyorum. Keşke özgür doğmak gerçekleşebilseydi</span>... <span style="font-weight:bold;font-style:italic;">Rahatsızım...</span></p>

  <p><span style="font-weight:bold;font-style:italic;">Stoik olmanın elli yolu var!</span></p>

  <p><span style="font-weight:bold;font-style:italic;">Babamın defterini bulduğumu Selen mi söyledi? Başka kim olabilir ki?..</span></p>

  <p><span style="font-weight:bold;font-style:italic;">Defterler bir harika. Süper! Ucuz defterler olduğu kesin ama onlara el işi, kösele ciltler yapmış babam. Sık el yazısıyla, dantel gibi örmüş sayfaları, teker teker...</span></p>

  <p><span style="font-weight:bold;font-style:italic;">Ah, mutlaka görmeli, dokunmak</span>, <span style="font-weight:bold;font-style:italic;">koklamalısın bu defterleri Nilsu. Ancak o zaman hissedebilirsin.</span></p>

  <p><span style="font-weight:bold;font-style:italic;">Altı yüz yirmi yedi sayfa! 627! Bence tam bir hazine. Bir baba, oğluna daha yüklü bir miras bırakamazdı, oğlunu daha zengin edemezdi!</span></p>

  <p><span style="font-weight:bold;font-style:italic;">Kim bilir kaç kez okudum</span>... <span style="font-weight:bold;font-style:italic;">Ah, yedi, on? Tek tek, satır satır içtim yazdıklarını.</span></p>

  <p><span style="font-weight:bold;font-style:italic;">Bir evladın, ebeveyninin mahremiyetine bu denli yaklaşması ne derece doğrudur ve nereye kadar anlamlıdır, bilmiyorum. Bildiğim, şimdi kendimi babama daha yakın hissediyor oluşum ve bu beni acıtarak mutlu ediyor.</span></p>

  <p><span style="font-weight:bold;font-style:italic;">Ona hayranım Nilsu. Babama hayranım. Onun yüreğindeki derinlik, acıya dayanıklılık ve aşka dair inanç, beni büyülüyor.</span></p>

  <p><span style="font-weight:bold;font-style:italic;">Pek çok kadın sevdim, birçok kere âşık oldum, ama babamın yazdıklarını okuduktan sonra iyice anladım ki, Onun anneme duyduğu aşkın yanından bile geçememişim. Babamın Alicia’ya duyduğu ilgi, tenselin çok ötesinde, tutkuyla sonsuzluğun kesiştiği bir noktada başlıyor.</span></p>

  <p><span style="font-weight:bold;font-style:italic;">Tutkusunda alışagelmiş bir sahiplenme, kıskançlık ve yok etme duyguları yok. Tuhaf değil mi, tutkusal olmasına karşın, barışçıl bir insan benim babam.</span></p>

  <p><span style="font-weight:bold;font-style:italic;">Annemin bizi terk ettikten sonra - buna asla 'terk' demiyor defterlerinde, 'Alica'nın özgürlüğü seçmesi’ tanımını yapmış ve öyle kullanıyor - başka sevgilileri olmasına aldırmıyor, kin tutmuyor, bildiğimiz anlamda kıskanmıyor.</span></p>

  <p><span style="font-weight:bold;font-style:italic;">Onların hiç boşanmadığını yeni öğrendim ve hoşuma gitti.</span></p>

  <p><span style="font-weight:bold;font-style:italic;">Sevgisinden, bağlılığından ve tutkunluğundan öyle çok emin ki... Babamı daha çok, sevginin kalitesi ilgilendiriyor.</span></p>

  <p><span style="font-weight:bold;font-style:italic;">Şöyle yazıyor defterinde:</span></p>

  <p><span style="font-weight:bold;font-style:italic;">"Alicia’yı sahnede izliyorum. Tek kelimeyle: Rezalet! İçki ve sigara, o güzelim sesini berbat etmiş. Uykusuzluk, şahane gözlerinin çevresine halka halka çöreklenmiş.</span></p>

  <p><span style="font-weight:bold;font-style:italic;">“Dans ederken adımlarını yanlış sayıyor. Senkronizasyonu kaybolmuş, şarkı sözlerim de hatırlamıyor.</span></p>

  <p><span style="font-weight:bold;font-style:italic;">“Onu şimdi bu haliyle tanıyanlar sıradan, alkolik, yeteneksiz ve zavallı bir kadın görüyorlar; üçüncü sınıf bir sahnede.</span></p>

  <p>“<span style="font-weight:bold;font-style:italic;">‘önüne gelenle çıkıyor!', ‘Kendini ucuza harcıyor!’ diye düşünüyor olmalılar. Kimsenin de, onun 'ölesiye sevilmiş’ olduğuna inanacağını sanmıyorum.</span></p>

  <p><span style="font-weight:bold;font-style:italic;">“Ben Alicia'yı başkalarının gözüyle görebiliyorum ve gördüğüm şeyin bir facia olduğunun ayrımındayım.</span></p>

  <p><span style="font-weight:bold;font-style:italic;">“Ama kimse, hiç kimse, onu benim gözlerimle göremiyor ve yalnız ben, bir tek ben bu ayrıcalığa sahibim!</span></p>

  <p><span style="font-weight:bold;font-style:italic;">“Onun, on bir yıl önceki taze, parlak, hayat fışkıran, şahane gözlerini, cilveli, dişi, oynak bakışlarını bilenler, unuttular şimdi.</span></p>

  <p><span style="font-weight:bold;font-style:italic;">“Ben unutmadım!</span></p>

  <p><span style="font-weight:bold;font-style:italic;">“Ben Alicia'mı hâlâ öyle görüyorum, çünkü aslı budur!</span></p>

  <p><span style="font-weight:bold;font-style:italic;">“Oğluma, annesinin sahnede gördüğü yorgun, umarsız, savurgan kadın değil, aslında narin, çocuksu ve haylaz bir prenses olduğunu anlatıyorum. Mike'a anlatıyorum.</span></p>

  <p><span style="font-weight:bold;font-style:italic;">“Anlıyor mu? Bilemiyorum. Henüz on yaşında. Belki ilerde, belki bir gün...</span></p>

  <p><span style="font-weight:bold;font-style:italic;">(</span>.....<span style="font-weight:bold;font-style:italic;">)</span></p>

  <p>“<span style="font-weight:bold;font-style:italic;">Mike'ın bir 'anne' imgesi yok. Böyle bir imge gelişmedi onda. Alicia özgürlüğü seçtiğinde, oğlum bir bebekti. Şimdi gördüğü kadınsa,</span> <span style="font-style: italic; font-weight: bold; text-indent: 1em;">'anne' resmine oturmuyor.</span></p>

  <p><span style="font-weight:bold;font-style:italic;">“Sanırım Mike'ın 'baba' kavramı büyüdü, gelişti, genişledi. Sanki daha çok, erkek-erkeğe ilişki boyutu güçlendi, ilerde bunun sıkıntısını çekecek mi? Umarım çekmez. Umarım güzel kadınlar sever ve sevilir...</span></p>

  <p><span style="font-weight:bold;font-style:italic;">“(...) Onun güçlü, kendine yetecek, sağlam ve dengeli bir insan olmasını istiyorum. Kardeşi ve annesi eksik. Ben? Ben yolculuktayım...</span></p>

  <p><span style="font-weight:bold;font-style:italic;">"Evet, güçlü olması için çalışıyorum. Gıdasına dikkat ediyorum. Çoğu günler ben yemek yemiyorum, ona bol protein ve enerji dolu gıdalar yediriyorum.</span></p>

  <p><span style="font-weight:bold;font-style:italic;">“Okula gidemediği için, bütün derslerini ben çalıştırıyorum. Coğrafyaya ve edebiyata ilgisi fazla. Günde üç saat benimle, iki saat kendisi okuyor.</span></p>

  <p><span style="font-weight:bold;font-style:italic;">“Okuyacağı kitaplar konusunda çok açgözlü. Şu sıra en çok Steinbeck'i seviyor. Ona şiir okuyorum. Büyülenmiş gibi dinliyor.</span></p>

  <p><span style="font-weight:bold;font-style:italic;">“Bakışları bir derinlik kazandı. Bazen gülüşünde öyle bir haylazlık, ağız kıvrımlarında öyle bir müstehcenlik görüyorum ki, Alicia gülüyormuş gibi irkiliyorum.</span></p>

  <p><span style="font-weight:bold;font-style:italic;">“Belki de Mike benim tutkularıma, annesinin yaramazlığını katacak, belki de iyi bir yazar olacaktır? Kim bilir?</span></p>

  <p><span style="font-weight:bold;font-style:italic;">“(...) Çoktan kendi yaşantımı yitirdim ben. Ne Alicia'sız, ne de</span> <span style="font-style: italic; font-weight: bold; text-indent: 1em;">Mike’sız olabiliyorum. Sonuçta ben yok oldum, yerimi bir kadınla, bir çocuk aldı. Yani dişi bir yetişkinle, bir erkek çocuk.</span></p>

  <p><span style="font-weight:bold;font-style:italic;">“Bu noktada düşüncelerim beni tuhaf bir rüzgârla sürüklüyor... Tuhaf, çok irkiltici ama galiba gerçek... Sürükleniyorum, uçuyorum</span>...</p>

  <p>“ <span style="font-weight:bold;font-style:italic;">Yoksa ben, hep bir kadının hayatını yaşamak isteyen, çocuk ruhlu bir erkek miyim? Gerçek ‘ben’ bu mu? Kimim ben? Alicia’yı seven erkek mi? Mike’ın babası mı yoksa?..</span></p>

  <p><span style="font-weight:bold;font-style:italic;">“Gökgürültüsüne yazılı yanıtı alıyorum. T.S. Eliot’ın fısıldadığı mesajı, aynen alıyorum.</span></p>

  <p>“<span style="font-weight:bold;font-style:italic;">‘What the thunder said</span></p>

  <p><span style="font-weight:bold;font-style:italic;">Here is no water, but only rock/Rock and no water and sandy road. (—) Who is the third, who walks always beside you?/When I count, there are only you and I together/But when I look ahead up the white road/There is always another one walking beside you/Gliding wrapt in brown mantle, hooded/I do not know whether a man or a woman - But who is that on the other side of you?’</span> ”</p>

  <p><span style="font-weight:bold;font-style:italic;">Böyle diyor babanı, ama aynı soru benim içimde de sürüyor Nilsu. Kim bilir, o hep benim yanımda yürüyen? Babam mı, Hemingway mi, London mı? Hangisinin hayaleti? Yoksa annem mi?</span></p>

  <p><span style="font-weight:bold;font-style:italic;">Bilmiyorum! Yürüyorum, yürüyorum ve yürüyorum. Sizin folk şairinizin çok güzel dediği üzere: “Uzun ince bir yoldayım/yürüyorum gündüz</span> <span style="font-style:italic;">gece..</span><span style="font-weight:bold;font-style:italic;">.”</span></p>

  <p><span style="font-weight:bold;font-style:italic;">Sen kendine iyi bak, iyi ol ve kendini sev!</span></p>

  <p><span style="font-style:italic;"><b>Dostun,</b></span></p>

  <p><span style="font-weight:bold;font-style:italic;">Mike.</span></p>

  <p><span style="font-weight:bold;font-style:italic;"><br /></span></p>

  <h2 id="sigil_toc_id_50">≈ 53 ≈</h2>

  <p style="text-align: left;"><span style="font-weight:bold;font-style:italic;">10 Şubat 1986, New York.</span></p>

  <p><span style="font-style:italic;"><b>Nilsu’cuğum,</b></span></p>

  <p><span style="font-style:italic;"><b><br /></b></span></p>

  <p><span style="font-weight:bold;font-style:italic;">Yolladığın gazeteleri, fotoğrafları ve yeni kitapları dün aldım, bu kez tembellik etme şansını yok edip, hemen yazıyorum. Memleketteki gelişme ve gerilemeler uzaktan, hele okyanus aşırı uzaktan çok daha etkileyici oluyor. Enflasyonun hızı beni dehşete düşürdü. Bir de şu üniversitelerdeki türban konusu. Hâlâ bunları mı tartışıyoruz? Acaba, Yeniçağı yaşamadan atlayışımız ve 'aydınlanma</span>’<span style="font-weight:bold;font-style:italic;">dan bugüne geçişimizin karanlık sonuçları mı bunlar?</span>’</p>

  <p><span style="font-weight:bold;font-style:italic;">Ama işindeki başarıların, beni çok sevindiriyor. Heyecanlanıyorum düpedüz.</span></p>

  <p><span style="font-weight:bold;font-style:italic;">Bu, kazandığın ikinci konkur, değil mi? Sakın grup işi, küçük proje diye yabana atma. Sen henüz işin çok başındasın.</span></p>

  <p><span style="font-weight:bold;font-style:italic;">Konkurcu mimarları severim. Disiplinli, enerjik ve hırslıdırlar. Eh, zaten çalışkan olduğunu da biliyorum. Harika bir yoldasın, haydi durma, koş!</span></p>

  <p><span style="font-weight:bold;font-style:italic;">Sözünü ettiğin turizm patlaması zaten bekleniyordu da, ne şiddette patlayacağı pek kestirilemiyordu. Turizm, üçüncü dünya ülkesi, döviz, falan feşmekân derken, elbette çevre kirliliği de gündeme gelecekti, gelmiş de!</span></p>

  <p><span style="font-weight:bold;font-style:italic;">Senin çevre problemleriyle ilgilenmen, bana çok anlaşılır geliyor. Bu işe bir moda olarak ilgi duymak yerine, ciddi ve yapıcı çalışmalarla katılmak gerekir.</span></p>

  <p><span style="font-weight:bold;font-style:italic;">Burada değişik üniversitelerde müthiş ilginç çevre programları var. Eğer aklına yatarsa, sana broşür yollayayım, belki bir master, çevre psikolojisi, çevre sağlığı, ekoloji konularında yüksek lisans çalışmasına kaydolabilirsin. İlgilenirsen, her bakımdan yardımcı olurum. Sahi, neden 'vaat edilmiş topraklara’ gelmiyorsun? Gezmeye, ziyarete ya da yerleşmeye?</span></p>

  <p><span style="font-weight:bold;font-style:italic;">Bak yine üzdün beni. Hani Hakan’la iyi gidiyordu ilişkiniz? Biraz ilgisiz, umursamaz geldi mektuptaki üslubun.</span></p>

  <p><span style="font-weight:bold;font-style:italic;">Keşke yanında olsaydım, elini tutup; "Artık babandan intikam almaya son verip, kendin için, kendi sevdalarını yaşamalısın Nilsu,” diyebilseydim.</span></p>

  <p><span style="font-weight:bold;font-style:italic;">Terk etmek, çıkıp gitmek, eşyalarını bile almadan bırakmak... Bu bir boş gurur mu? Gereksinme mi? Zevk mi?</span></p>

  <p><span style="font-weight:bold;font-style:italic;">Aslında ne denli hassas, sevecen ve ciddi olduğunu bilmesem, seni taş kalpli, şıpsevdi, sadist, hatta nemfoman sanabilirdim, içindeki o kontrolsüz öfkeyi, acıyı ve aldatılmışlık duygusunu yenebilecek kadar güçlüsün oysa.</span></p>

  <p><span style="font-weight:bold;font-style:italic;">Beni korkutan, başaramayacağın endişesi değil. Ben, duygusal yaşamındaki dengesizliğin, er geç kişiliğini zedeleyecek, kendini sevmeyeceksin, diye korkuyorum.</span></p>

  <p><span style="font-weight:bold;font-style:italic;">'Bu da olur mu?’ deme.</span></p>

  <p><span style="font-weight:bold;font-style:italic;">Olur! İnsan, yanlışlarını yinelediğini anlayabilmek için, orta yaş sınırına kadar gidebiliyor. O noktada ya kendini eğitmeyi başarıyor ya da iştahsız ve bıkkın birine dönüştüğünü görüyor. İyi ama, kendini sevmeyen, kimi sevebilir ki?</span></p>

  <p><span style="font-weight:bold;font-style:italic;">Oysa, senin sevginle keyif çatıp, bereketlenecek erkekler de vardır. Seni seven erkekleri üzerek, korkutarak ve iterek, babanın hayaline ders veremezsin. Hem neden ders vereceksin? Baban seni hep çok sevmiştir. Belki sevgisini, senin istediğin tarzda dile getirememiştir ama senin ve kardeşinin adına, kendi isteklerinin bazılarını eksik yaşamıştır.</span></p>

  <p><span style="font-weight:bold;font-style:italic;">Her şeyi, hepsini bilmen gerekmez, ama baban, çocuklarına iyi bir baba olmayı, kendi mutluluğuna tercih edebilen bir insandır. Olmuş mudur? Bu, nasıl, nerede ve kiminle tartışılacağına bağlı bir sorudur.</span></p>

  <p><span style="font-weight:bold;font-style:italic;">Onun evlendiğini yazmışsın. Hem şaşırdım, hem şaşırmadım. Ben asıl, nasıl biriyle evlendiğiyle ilgilendim. Çünkü eşlerimiz kimliğimizi ele</span> <span style="font-style:italic;">veren</span> <span style="font-weight:bold;font-style:italic;">ciddi ipuçlarıdır. Bankacı Şule Hanım, bana</span> <span style="font-style:italic;">benzemiyor</span> <span style="font-weight:bold;font-style:italic;">herhalde...</span></p>

  <p><span style="font-weight:bold;font-style:italic;">Mutlu olsun! Gerçekten mutlu olmasını diliyorum ve baban, mutluluk dileğimin içten olduğunu bilecek kadar beni tanır.</span></p>

  <p><span style="font-weight:bold;font-style:italic;">Ben, hâlâ yalnızım. Çünkü yalnız kalmak, kendimi dinlendirmek ve iç seslerimi dinlemek istiyorum.</span></p>

  <p><span style="font-weight:bold;font-style:italic;">'Yaratıcı Yalnızlık’ konulu üç günlük bir seminere katıldım. Connecticut eyaletinde, küçük bir üniversitede düzenlenen, ilginç bir seminerdi. Ben, sadece yalnız kalmamak için biriyle beraber yaşayacak insanlardan değilim Nilsu, olmam da!..</span></p>

  <p><span style="font-weight:bold;font-style:italic;">Cem'in iki yıl sonra üniversiteyi bitirip, kelli felli bir doktor olacağına inanmak, öyle zor ki...</span></p>

  <p><span style="font-weight:bold;font-style:italic;">Ben onu, yemek masasında mızıkçılık eden, sinemalarda uyuklayan, sık sık hasta olan</span>, <span style="font-weight:bold;font-style:italic;">ne babasına, ne ablasına sokulan, vahşi, küçük bir kedi gibi anımsıyorum. Çok güzel, hırçın ve kibirli. Sonraki yıllarda hiç görmedim. Herkesten, hepimizden kaçtı o çocuk.</span></p>

  <p><span style="font-weight:bold;font-style:italic;">Eğer onunla ilişkisi düzeltmek, daha yakınlaşmak istiyorsan, en az senin kadar, onun da istekli olması gerekmez mİ?</span></p>

  <p><span style="font-weight:bold;font-style:italic;">Annenle ilişkisi nasıl?</span></p>

  <p><span style="font-weight:bold;font-style:italic;">Ah, çok güldüm, demek annenin kocasına -</span> ‘<span style="font-weight:bold;font-style:italic;">işadamı Fikret’ mi diyorsunuz siz ona? - “Doktor çıkınca sizi ücretsiz ameliyat ederim," demiş ha? İlahi Cem, basbayağı iğnelemiş adamı ha!..</span>‘</p>

  <p><span style="font-weight:bold;font-style:italic;">Sahi, senin annenle ilişkin nasıl? Hâlâ onun intihar ettiğine inanıyor musun? Biraz yakınlaşmayı denesen? Artık 'yorgan gitti, kavga bitti</span>’ <span style="font-weight:bold;font-style:italic;">nasılsa. Belki o da seni özlüyordur?</span>’</p>

  <p><span style="font-weight:bold;font-style:italic;">Mike’dan hiç haber almadım, sana yazdı mı?</span></p>

  <p><span style="font-weight:bold;font-style:italic;">That's all, sweetie.</span></p>

  <p><span style="font-weight:bold;font-style:italic;">Sevgiyle,</span></p>

  <p><span style="font-weight:bold;font-style:italic;">Selen.</span></p>

  <h2 id="sigil_toc_id_51">≈ 54 ≈</h2>

  <p style="text-align: left;"><span style="font-weight:bold;font-style:italic;">5 Nisan 1986. Madison, Wis.</span></p>

  <p><span style="font-weight:bold;font-style:italic;">Nilsu Dearest,</span></p>

  <p><span style="font-weight:bold;font-style:italic;"><br /></span></p>

  <p><span style="font-weight:bold;font-style:italic;">Sana güncel olaylarla ilgili, aydınlık bir mektup yazmayı ister miydim, bilmiyorum. Gerçekten böyle isteklerimin kaldığını pek sanmıyorum.</span></p>

  <p><span style="font-weight:bold;font-style:italic;">Yani, şu son sevgilinden de ayrılacaksın diye hayıflanmamı, uzaktan bile olsa sırtını sıvazlayıp,</span> <span style="font-weight:bold;font-style:italic;">‘seni benim kadar kimse anlayamaz' dememi, eskiden olduğu gibi, parmaklarımı gözkapaklarına dokundurup sana şarkı söylememi, sık sık telefon edip yaşamın güç yanlarına direnişini desteklememi bekliyor olabilirsin.</span></p>

  <p><span style="font-weight:bold;font-style:italic;">Belki de seni, annenin intiharı, babanın Selen yerine çok sıradan bir kadınla beraber oluşu konularında teselli etmem için, çıldırıyor olabilirsin.</span></p>

  <p><span style="font-weight:bold;font-style:italic;">Öyle mi, bilmiyorum. Fakat bildiğim, artık içimden böyle canlı ve dünyevi heyecanların geçmediği. Kesinlikle geçmediği!</span></p>

  <p><span style="font-weight:bold;font-style:italic;">Beni kadınlar, aşklar, insanlar ve onların sorunları ilgilendirmiyor. Hiçbiri umurumda değil!</span></p>

  <p><span style="font-weight:bold;font-style:italic;">Evime kapandım ve kendimi yaşıyorum. Kendi yaptığım müziği dinliyorum, kendi kestiğim odunları şöminede yakıp ısınıyorum - burada hâlâ kış sürüyor, kar yağıyor</span> - <span style="font-weight:bold;font-style:italic;">kendi sebze yahnimi pişiriyor, kendi hayallerimi kuruyorum.</span></p>

  <p><span style="font-weight:bold;font-style:italic;">Bol bol yürüyorum ve istediğim kadar düşünüyorum. Evimin yakınında küçük bir orman var, yürüyüşlerimi orada yapıyorum.</span></p>

  <p><span style="font-weight:bold;font-style:italic;">Bu ev tam bir harabeydi. Vakti zamanında babamla Alicia yaşamış burada. Ben bu evde doğmuşum. Sonra herkes terk etmiş. Herkes! Hepsi!</span></p>

  <p><span style="font-weight:bold;font-style:italic;">Evi adam etmek istediğimde, banka bile kredi vermekten çekindi. Babamın akrabaları biraz yardım ettiler ama yetmedi.</span></p>

  <p><span style="font-weight:bold;font-style:italic;">Arabamı sattım</span>, <span style="font-weight:bold;font-style:italic;">birikmiş paramı kullandım ve şimdi biraz yaşanır bir hale geldi. Yine de duvar yalıtımı olmadığından, bu kuzeyin soğuğuna dayanabilmek için eski ordu battaniyeleriyle döşedim ahşap duvarları. Bir de bisiklet aldım kendime.</span></p>

  <p><span style="font-weight:bold;font-style:italic;">Konforum yok, ama zaten ben hiçbir zaman konfor düşkünü olmadım ki... Anılarım, izlerim ve hayaletlerim! Benim sahip olduklarım bunlar. Bana yetiyorlar.</span></p>

  <p><span style="font-weight:bold;font-style:italic;">Bir yandan doğal, sade ve özgün, bir yandan olabildiğince özgür yaşıyorum.</span></p>

  <p><span style="font-weight:bold;font-style:italic;">İstersen buna fiziksel gereksinmeleri minimuma indirgenmiş, duygusal frekansı yüksek bir yaşam biçimi de diyebilirsin.</span></p>

  <p><span style="font-weight:bold;font-style:italic;">Sen mektup yazdığım son insansın. Roberta'ya ve Selen'e de yazmıyorum. Sahi Roberta’yı da tanımazsın sen. Tanıma zaten!..</span></p>

  <p><span style="font-weight:bold;font-style:italic;">Delirdiğimi düşünen uzak komşularımın, yakın akrabalarımın aksine, son derece iyi ve keyifliyim. Üstelik bambaşka bir boyutta, mutlu olduğumu bile söyleyebilirim.</span></p>

  <p><span style="font-weight:bold;font-style:italic;">Sana sözünü ettiğim bir roman çalışması vardı, bildin mi? İşte onun üzerine ciddi biçimde eğildim.</span></p>

  <p><span style="font-weight:bold;font-style:italic;">Müzikli bir roman bu. Her bölüm için bir beste yapıyorum. İlk yirmi dört bölümünü bitirdim, bestelerini de yaptım.</span></p>

  <p><span style="font-weight:bold;font-style:italic;">‘Ölüm’ üzerine bir roman bu. Daha doğrusu, romanın kahramanı, bizzat ölümün kendisi.</span></p>

  <p><span style="font-weight:bold;font-style:italic;">Sarışın, mavi gözlü, müthiş çekici bir kadın bu: Ölüm! Adı: Josephina.</span></p>

  <p><span style="font-weight:bold;font-style:italic;">Kasaba kasaba, ülkeleri ve dünyayı dolaşarak şarkı söylüyor dans ediyor. Yaşlanmak, sıkılmak, yetişememek, peşinden koşmak gibi endişeleri yok. Çünkü onun zamanı sonsuz! Çünkü o, sonsuza dek gezecek, sonsuza dek şarkı söyleyip, dans edecek. Peşinden binlerce erkeği sürükleyecek, gözlerinin çelik mavisi, teninin bebek pembeliği ve dokusunun dişi kıvraklığının çelişik albenisiyle eritemeyeceği irade, kımıldatamayacağı taş kalmayacak. Daima. Dünya döndükçe. Hep!</span></p>

  <p><span style="font-weight:bold;font-style:italic;">Çünkü Josephina, ancak yok ederek var oluyor! Anlıyor musun?</span></p>

  <p><span style="font-weight:bold;font-style:italic;">Herkes ondan korkuyor, ama yine de herkes ona koşuyor.</span></p>

  <p><span style="font-weight:bold;font-style:italic;">Çünkü karanlığın ürküntüsü içinde, tatlı tatlı fısıldayan sesin korkutucu albenisi var, onda.</span></p>

  <p><span style="font-weight:bold;font-style:italic;">Çünkü, Doğu Masalları’nın yasak kırk birinci odasının gizemi var, onda.</span></p>

  <p><span style="font-weight:bold;font-style:italic;">Bir kadına çok yaraşan gurur, özgürlük, kendini beğenmiş, hatta kafa tutan bir bağımsızlık var, Josephina’da.</span></p>

  <p><span style="font-weight:bold;font-style:italic;">Çok esrarengiz bir kadın!</span></p>

  <p><span style="font-weight:bold;font-style:italic;">Cinselliği, müstehcenlikle doğallık arasındaki kaygan sınırda koşturuyor doludizgin. Erotizmle pornografi arasındaki bıçak sırtında o</span> <span style="font-style: italic; font-weight: bold; text-indent: 1em;">var!</span></p>

  <p><span style="font-weight:bold;font-style:italic;">Josephina, yok ettikleri için acı çekmez. Yok olan bir insan, aslında onun için varlığını başka biçimde sürdürmektedir.</span></p>

  <p><span style="font-weight:bold;font-style:italic;">The Sun Also Rises romanının girişini anımsıyor musun? Hemingway’in Ecclesiastes’ten yaptığı alıntıyı düşünür Josephina.</span></p>

  <p><span style="font-weight:bold;font-style:italic;">“Bir nesil geçer gider, başka bir nesil gelir, ama yeryüzü sonsuz sürer gider... Güneş de doğar ve güneş batar. Doğduğu yere koşar gider... Rüzgâr güneye yollanır, sonra kuzeye yönelir, durmamacasına dolanır ve rüzgâr dolaşımına denk geri döner. Bütün nehirler, denize varır, gene de deniz dolmaz; nehirler, çıktıkları yere dönerler. ”</span></p>

  <p><span style="font-weight:bold;font-style:italic;">Nilsu, müthiş bir proje bu, harika bir roman olacak, inan bana!</span></p>

  <p><span style="font-weight:bold;font-style:italic;">Anladığın gibi, artık beni heyecanlandıran tek şey bu! Çünkü bittiğinde, ölümü bunca iyi anlatmış bir başka yazılı nesir bulunamayacak batı dünyasında. Müzikte, şiirde, tiyatroda örnekleri var, biliyorsun; Wagner, Mozart, Chopin, Rilke, Goethe, Shakespeare hemen aklıma gelenler. Ama böyle bir başka roman yok! Benim için ölümü yazmak ve bestelemek dışında hiç kimsenin ve hiçbir şeyin önemi kalmadı. Belki de iyi bir eser yaratmanın bir numaralı koşulu da budur?</span></p>

  <p><span style="font-weight:bold;font-style:italic;">Beni anlıyor musun Nilsu? Anlamıyorsan bile, anlıyormuş gibi yap, babe!</span></p>

  <p><span style="font-weight:bold;font-style:italic;">Senin gibi Selenin de, ölümü bir kadın, bir 'femme fatale’ gibi işliyor oluşuma takılacağını tahmin ediyorum. Belki de maço diye suçlayacaksınız beni.</span></p>

  <p><span style="font-weight:bold;font-style:italic;">Öyle yapma(yın). Sakın!</span></p>

  <p><span style="font-weight:bold;font-style:italic;">Ölümün cinsiyetinin, doğurgan oluşuyla ilgisi var, benimle değil. Doğurganlığının</span> ‘<span style="font-weight:bold;font-style:italic;">annelik</span>’ <span style="font-weight:bold;font-style:italic;">kavramından çok,</span> ‘<span style="font-weight:bold;font-style:italic;">üremek' eylemiyle bağlantısı söz konusu. Çünkü yok ettiklerinin yerine yenilerinin gelmesi, bir denge kurması zorunlu.</span></p>

  <p><span style="font-weight:bold;font-style:italic;">Her neyse, burası henüz oturmadı kafamda, yeni kuruyorum. Tamamladıkça sana yazacağım.</span></p>

  <p><span style="font-weight:bold;font-style:italic;">Şimdilik sana romanın bölüm müziğinin notalarını</span> <b><span style="font-style:italic;">yolluyorum</span></b> <span style="font-weight:bold;font-style:italic;">Dişini sıkarsan, gitarla çıkartabilirsin, karmaşık görünüşüne sakın aldırma. Bu bölümün adı: Josephina Dans Ediyor: Ölümün Dansı...</span></p>

  <p><span style="font-weight:bold;font-style:italic;">Mutlu ol. Kendin ol.</span></p>

  <p><span style="font-weight:bold;font-style:italic;">Dostun,</span></p>

  <p><span style="font-weight:bold;font-style:italic;">Mike</span></p>

  <p><span style="font-weight:bold;font-style:italic;">P.S. Romanın adı: ‘ADI ÖLÜMDÜ’ olacak. Ne dersin?</span></p>

  <h2 id="sigil_toc_id_52">≈ 55 ≈</h2>

  <p style="text-align: left;"><span style="font-weight:bold;font-style:italic;">21 Mayıs 1986, New York.</span></p>

  <p><span style="font-weight:bold;font-style:italic;">Sevgili Nilsu,</span></p>

  <p><span style="font-weight:bold;font-style:italic;"><br /></span></p>

  <p><span style="font-weight:bold;font-style:italic;">Mike'ın romanıyla ilgili haberlerin beni müthiş çarptı.</span> <span style="font-style:italic;"><b>Roman</b></span> <span style="font-weight:bold;font-style:italic;">çok ilginç ve şok edici bir güzelliği var! Yoruyor, bitap düşürüyor, dövüyor insanı. Anlattığın kadarıyla bile...</span></p>

  <p><span style="font-weight:bold;font-style:italic;">Fakat korkuyorum! Madem bu romana böyle her şeyiyle tutundu, bütün ışık kaynağım ona yükledi, romanın çok güzel olacağına inançtın kadar, roman bittiğinde başına gelecekler konusunda da kuvvetli sezgilerim var.</span></p>

  <p><span style="font-weight:bold;font-style:italic;">Abartıyor muyum?</span></p>

  <p><span style="font-weight:bold;font-style:italic;">Onun nekrofilikliği kadar, benim yaşama tutkunluğum, onun yalnızlığı olumsuzlaması kadar, benim olumlamam</span>... <span style="font-weight:bold;font-style:italic;">Mike’la ne denli zıt, ne kadar farklıyız, yine de, bir noktada çok benziyoruz</span>...</p>

  <p><span style="font-weight:bold;font-style:italic;">Ya sen? Sen Nilsu? Sen bir yanınla ona, bir yanınla bana yakın oluşunu nasıl çözüyorsun? Aslında kendini nasıl tanımlıyorsun?</span></p>

  <p><span style="font-weight:bold;font-style:italic;">Belki de, sen iyi bir sentezsin!</span></p>

  <p><span style="font-weight:bold;font-style:italic;">Mike'la aranızdaki edebi mektuplar beni tahrik etti, ben de sana çok sevdiğim bir şiiri yazmaya karar verdim. Bu şiirin benim için önemli bir de anısı var. Babanla ilgili...</span></p>

  <p>“‘<span style="font-weight:bold;font-style:italic;">Bir başka ülkeye, bir başka denize giderim</span>’ <span style="font-weight:bold;font-style:italic;">dedin/'bundan daha iyi bir başka şehir bulunur elbet./Her çabam kaderin olumsuz yargısıyla karşı karşıya/- bir ceset gibi</span> - <span style="font-weight:bold;font-style:italic;">gömülü kalbim/Aklım daha ne kadar kalacak bu çorak ülkede?/Yüzümü nereye çevirsem, nereye baksam/ kara yıkıntılarını görüyorum ömrümün/boşuna bunca yılı tükettiğim ülkede</span>’/<span style="font-weight:bold;font-style:italic;">Yeni bir ülke bulamazsın, başka bir deniz bulamazsın./Bu şehir arkandan gelecektir. Sen gene aynı sokaklarda/dolaşacaksın. Aynı mahallede koşacaksın;/aynı evlerde kır düşecek saçlarına./Dönüp dolaşıp bu şehre geleceksin sonunda. Başka/bir şey umma -/ömrünü nasıl tükettiysen burada, bu köşecikte,/öyle tükettin demektir bütün yeryüzünde de.</span>”</p>

  <p><span style="font-weight:bold;font-style:italic;">Ben, Mike kadar gezgin biri değilim. Ama yaşantım iki ülke ve iki kültür arasında geçti, geçiyor, geçecek. Bazen burayı, bazen orayı özlerim, ikisinin de tadım ve tatsızlıklarını sevinç ve öfkeyle yaşarım. Kimisi</span> <span style="font-weight:bold;font-style:italic;">‘bölünmüş hayat’ der buna, kimisi zengin...</span></p>

  <p><span style="font-weight:bold;font-style:italic;">İstanbul’dan ve babandan ayrılmam gerektiğinde, bu şiiri babana okumuştum. Onun algıladığı şiirle, benim ona okuduğum şiir öyle farklıydı ki,</span> ‘<span style="font-weight:bold;font-style:italic;">ayrılma gerekliliği’nin somut nedenini, apaçık ortaya</span>‘</p>

  <p><span style="font-weight:bold;font-style:italic;">İstersen, babanla ayrılmamızın nedeni, bu (Kent) şiiridir diyelim. Ne şiirsel</span>... <span style="font-weight:bold;font-style:italic;">Sence, peki sence ne diyor Kavafis?</span></p>

  <p><span style="font-weight:bold;font-style:italic;">Dün canımı sıkan bir şey oldu. Ernesto hastalandı, Vet. kliniğe gittik, kan tahlili yapıldı. Oysa gencecik bir kız daha. Umarım, ölüp gitmez, öyle alıştım ki ona...</span></p>

  <p><span style="font-weight:bold;font-style:italic;">Sahiden gelmeyi düşünüyor musun? Yatacak ve yiyecek işini hiç dert etme. Sen bir uçak bileti bul, gerisini ben hallederim.</span></p>

  <p><span style="font-weight:bold;font-style:italic;">Ağustos sonu gelebilirsen, bir hafta birlikte tatil yapabiliriz, Mike kabul ederse, Wisconsin'e bile gideriz.</span></p>

  <p><span style="font-weight:bold;font-style:italic;">Hakanla ilişkinin sürüyor olmasına seviniyorum. Ama mektuptaki ses tonundan tutkusuz, dostluk yanı daha ağır basan bir ilişki havası alıyorum.</span></p>

  <p><span style="font-weight:bold;font-style:italic;">On yaş demek! Yine de, bu rekor Nilsu. Bana kızacaksın ama ben yaşları, başları, kökenleri ve beklentileri benzer insanların daha uyumlu ilişkiler yaşayacaklarına inanıyorum.</span></p>

  <p><span style="font-weight:bold;font-style:italic;">Demek Hakan, bilgisayarla mimarlık yapan bir büronun sahibi. Çok sevindim, çünkü burada bilgisayarsız mimarlık kalmadı gibi bir şey. Eninde sonunda Türkiye’ye de girecekti kompüter... Peki sen hâlâ ‘manuel' misin?</span></p>

  <p><span style="font-weight:bold;font-style:italic;">Hakan'ın seni güldürüyor oluşu güzel. Espirili erkekler, yaşamı renklendirirler. Peki seni düşünüyor ve düşündürtüyor mu? Sen yalnızca enine boyuna değil, derinliğine de gelişmiş bir kadınsın. Yüzey hesabı kadar, hacim hesabı da bilmeli, seni elinden kaçırmak istemeyen erkek. Sen, sen bana benzersin Nilsu...</span></p>

  <p><span style="font-weight:bold;font-style:italic;">Şimdi Ernesto'nun tahlil sonuçlarını almaya gidiyorum. Heyecanlıyım; aynı evi bir kediyle bile paylaşsan, onunla ilgili, ona bağlı yaşıyorsun...</span></p>

  <p><span style="font-weight:bold;font-style:italic;">Sevgi, dostluk, şimdi artık özlemle,</span></p>

  <p><span style="font-weight:bold;font-style:italic;">Selen.</span></p>

  <p><span style="font-weight:bold;font-style:italic;">P.S. Bir bilimsel dergide</span> <span style="font-weight:bold;font-style:italic;">‘organik chip'lerle ilgili bir makale okudum. Babanın böyle bir projesi vardı bir zamanlar. Makaleyi kesip sana yolluyorum. Kendisine ilet, ama benim yolladığımı söyleme lütfen.</span></p>

  <h2 id="sigil_toc_id_53">≈ 56 ≈</h2>

  <p style="text-align: left;"><span style="font-weight:bold;font-style:italic;">16 Temmuz 1986, Madison, Wis.</span></p>

  <p><span style="font-weight:bold;font-style:italic;">Sevgili Dost Nilsu,</span></p>

  <p><span style="font-weight:bold;font-style:italic;">Dearest,</span></p>

  <p><span style="font-weight:bold;font-style:italic;"><br /></span></p>

  <p><span style="font-weight:bold;font-style:italic;">Romanımı beğenmiş olman beni müthiş sevindirdi, teşvik etti. Senin iyi bir okur oluşun dışında ve yanında, üç yıl boyunca yakınım olman, beni tanıman ve daha önemlisi, 'ölüm’ün yüzünü benim kadar yakın çevrende görmüş olman değerinin göstergeleridir.</span></p>

  <p><span style="font-weight:bold;font-style:italic;">Bir de, o çok genç yaşında aldığın formasyonuna benim ciddi katkım olduğunu düşünürsek</span> - <span style="font-weight:bold;font-style:italic;">belki çok bencilce, ama doğru</span> - <span style="font-weight:bold;font-style:italic;">senin edebiyat beğeninin, bir anlamda benim uzantım olduğunu düşünüyorum.</span></p>

  <p><span style="font-weight:bold;font-style:italic;">Kızma! Yo, hayır, kız!</span></p>

  <p><span style="font-weight:bold;font-style:italic;">Kız! (Türkçe söylersek, ‘be angry’, genç kız anlamına mı gelir? Türkçe’mi iyice kaybettim artık.)</span></p>

  <p><span style="font-weight:bold;font-style:italic;">İşte romanımı beğenmen, bu nedenlerle coşturdu beni. O halde, ben de sana sırrımı vereyim.</span></p>

  <p><span style="font-weight:bold;font-style:italic;">Romanı iki kopya yazıyorum. Biri sana, biri bana. Başka kopyası yok, olmayacak sen ve ben o kadar.</span></p>

  <p><span style="font-weight:bold;font-style:italic;">Bir gün yayımlanırsa, her bölümü için özgün müzik bestelenmiş, yanında kasetiyle satılan ilk kitap olacak. İlk müzikal roman. Kapağında şöyle yazacak:</span></p>

  <p><span style="font-weight:bold;font-style:italic;"><br /></span></p>

  <p style="text-align: center;"><b>“Michael McClure.</b></p>

  <p style="text-align: center;"><b>Adı ölümdü Müzikal Roman</b></p>

  <p style="text-align: center;"><b><span style="text-indent: 1em;">- Yalnızca ölümle yüzleşenlere önerilir.-</span>”</b></p>

  <p style="text-align: center;"><span style="text-indent: 1em;"><br /></span></p>

  <p><span style="font-weight:bold;font-style:italic;">Ama yalnızca bir düş. Yayımlayacaklarını sanmam. Kim ilgilenir ki... Hem sonra, belki ben istemem de... Bilmiyorum... Zaten bunun şimdi hiç önemi yok!</span></p>

  <p><span style="font-weight:bold;font-style:italic;">Son haftalarda yeni bölümler yazdım ve besteledim.</span></p>

  <p><span style="font-weight:bold;font-style:italic;">Josephina, kendine yeni bir kurban seçti ve onu yok etme planları kurdu. Yeni kurbanının adı: Ernest London, bir yazar.</span></p>

  <p><span style="font-weight:bold;font-style:italic;">Ernest London ilginç bir adam. Hemen bütün dünyayı gezmiş, pek çok kadın tanımış, başarının tadını, yalnızlığın ve ihanetin satıcısını yaşamış, yazdıkları sarsıntı yaratan, çizgidışı bir yazar.</span></p>

  <p><span style="font-weight:bold;font-style:italic;">Saf, deneyimsiz ve çok genç erkekleri etkileyip, çabucak yok etmekten bıkan Josephina, canının sıkıldığı bir sırada Ernest London'a rastlayınca, müthiş keyiflenir. Çünkü bu tam bir challenge'dir ve Josephina’yı tahrik eder.</span></p>

  <p><span style="font-weight:bold;font-style:italic;">Elbette Josephina da Ernest için çok ilginçtir. O ana kadar tanıdığı bütün kadınlardan farklıdır. Çok tutkulu, erotik, yırtıcı, yakıcı, acımasız, zeki, yaman bir kadın olarak görmektedir</span> ‘<span style="font-weight:bold;font-style:italic;">ölüm’ü.</span></p>

  <p><span style="font-weight:bold;font-style:italic;">Gördüğü bu ateşten kadının, aslında ‘ölüm</span>’ <span style="font-weight:bold;font-style:italic;">olduğunu bilmeden şöyle yazar günlüğüne Ernest London:</span>’</p>

  <p><span style="font-weight:bold;font-style:italic;">"Şefkatle şiddetin, istekle boş vermişliğin, geçmişle geleceğin, zekâyla aptallığın, tesadüfle planlanmışın, usturayla tokatın, müstehcenlikle seksin, bekâretle orospuluğun çılgın bir karışımı yapılsa, adı Josephina olurdu.</span></p>

  <p><span style="font-weight:bold;font-style:italic;">“Onu sahnede dans ederken izliyorum ve sanki bir tek ben anlıyorum sanarak, böbürleniyorum.</span></p>

  <p><span style="font-weight:bold;font-style:italic;">“Başka çaresi yok. O benim kadınım olmalı. Tarihe Ernest ve Josephina olarak geçmeliyiz.”</span></p>

  <p><span style="font-weight:bold;font-style:italic;">Ernest London, ‘ölüm’ü böyle tutkuyla sever ve ister. Anlıyor musun Nilsu? Ölümü, bir kadını sevmek ve istemek gibi algılamayı anlıyor musun?</span></p>

  <p><span style="font-weight:bold;font-style:italic;">Fakat Josephina’yı düş kırıklığına uğratacak bir şey olur ve</span> <b><span style="font-style:italic;">Ernest</span></b> <span style="font-weight:bold;font-style:italic;">London tıpkı diğer kurbanlar gibi, çabucacık teslim olur kadına.</span></p>

  <p><span style="font-weight:bold;font-style:italic;">Halbuki Josephina bir çetin çevize, güç bir erkeğe rastlamak ve yeni yöntemlerle onu baştan çıkartmak istemektedir. Zorlamak, terlemek ve didişmek özlemindedir.</span></p>

  <p><span style="font-weight:bold;font-style:italic;">Oysa Ernest London için durum farklıdır. Yıllarca dişiyle tırnağıyla, uykusuz geceler, sancılı gündüzler ve göz nuruyla yarattığı kişiliğinin en gizli kapılarım, sonunda rahatça açabileceği bir kadına rastlamış ve özbenlik hâzinelerinin anahtarını ona gururla sunmuştur. O</span> <span style="font-style:italic;">mutludur!</span></p>

  <p><span style="font-weight:bold;font-style:italic;">İşte bu noktada erkeklerin güçlü, dayanıklı ve sağlam zırhlarının, kadınlar karşısında nasıl bir beceriksizlik, saflık ve cahillikle düştüğünü anlatmak istedim. Çünkü bu böyledir! Ah bu bütün güçlü erkekler için böyledir!</span></p>

  <p><span style="font-weight:bold;font-style:italic;">Halbuki Josephina'yı gizli kapılar ardındaki hâzineden çok, kapıları kapalı tutan iradenin gücü ilgilendirmektedir. Asıl oyun, bu irade gücüne karşı, saldırı tekniklerinin altında yatan eğlencedir.</span></p>

  <p><span style="font-weight:bold;font-style:italic;">Böyle çabucak teslim aldığı Ernest London, artık pek de iştah açta değildir. Sahneyi bir süre renklendirebilmek için, bir çocuk doğurur Josephina.</span></p>

  <p><span style="font-weight:bold;font-style:italic;">Önceleri</span> '<span style="font-weight:bold;font-style:italic;">baba</span>’ <span style="font-weight:bold;font-style:italic;">olmak fikrine ‘bir yazarın evcilleşmesi, onu yok eder' diyerek karşı çıkan Ernest London, oğlunu kucağına aldığı an, bu bebeğin, taptığı kadınla arasındaki en organik ortaklık olduğunu düşünür ve oğlunu çok sever.</span></p>

  <p><span style="font-weight:bold;font-style:italic;">Çocuğun adı Martin'dir. Martin London. Martin, annesiyle babasının pek çok özelliğini edinmiş, farklı bir çocuktur.</span></p>

  <p><span style="font-weight:bold;font-style:italic;">Ölümle, yaşam sevgisi yan yana yaşamaktadır onun yüreğinde. Bir yandan heyecanlı, pozitif, coşkulu ve güler yüzlüdür. Hayatı çok sever. Bir yandan da hüzünlü, bulutlu, negatif ve içe dönüktür. Ölümü merak eder.</span></p>

  <p><span style="font-weight:bold;font-style:italic;">Kişiliği oluşturan ölüm ve yaşam sevgisinin siyah-beyaz kontrastı, şiddetli bir uyumsuzluk, gözle görülür bir trajedi yaratmakta, küçük Martin bu hastalığın yaşantı boyunca yakasını bırakmayacağını anlamaktadır.</span></p>

  <p><span style="font-weight:bold;font-style:italic;">Bu anlattığım,</span> <span style="font-weight:bold;font-style:italic;">‘Martin London' bölümünün müziği ‘Allegro tristezza' başlığını taşıyor. Sözlerinin yazımını çok çabuk ve kolay, bestesini zor yaptım. Sancılı, uzun bir dönemde çıktı müziği... Önce üç ayrı beste yaptım, ama hiçbirini beğenmedim! Benim istediğim, çok canlı, coşkulu tonların, karanlık ayrıntılarla çözüldüğü bir melodiydi.</span></p>

  <p><span style="font-weight:bold;font-style:italic;">Sonunda diyalektik bir analizle çözdüm sorunu. Strauss ve Wagner dinledim birbiri ardına. Günlerce. Bir Strauss, bir Wagner. Sonra Gershwin ve Mozart...</span></p>

  <p><span style="font-weight:bold;font-style:italic;">Şimdi, şu anda beğendiğim bir şey besteledim. Daha iyisini yapana dek, beni yatıştıran bir melodi.</span></p>

  <p><span style="font-weight:bold;font-style:italic;">Sonrası malum! Josephina, E.L. ve Martin’i terk eder, yeni kurbanlar bulmak için başka kentlere yollanır. E.L., oğlunu alıp ‘ölüm’ün peşine takılır. Ama</span> ‘<span style="font-weight:bold;font-style:italic;">ölüm</span>’ <span style="font-weight:bold;font-style:italic;">içine öylesine işlemiştir ki, Josephina</span>’<span style="font-weight:bold;font-style:italic;">yı bıraksa bile, artık oğlu girmiştir, kanına, canına...</span></p>

  <p><span style="font-weight:bold;font-style:italic;">Girift, gizemli ve tehlikeli... Bütün anne-baba-çocuk ilişkileri böyledir. Ölüm ve yaşam, çocukların genleriyle yeni kuşaklara taşınır, kadınla erkek arasında kanlı ve canlı bir ortaklık kurulur.</span></p>

  <p><span style="font-weight:bold;font-style:italic;">Sen, kendi annenle babana baktığında benzeri bir manzara görmüyor musun sanki? Yaşamı temsil eden baban, yaşam kadar canlı, sağlıklı ve doğal bir kadına, Selene tutuluyor, ama çocuklarının annesi, ölümü seçecek bir kadın!</span></p>

  <p><span style="font-weight:bold;font-style:italic;">İşte bu bakımdan</span> <span style="font-weight:bold;font-style:italic;">‘Adı ölümdü’ senin de romanın sayılır Nilsu! Katılıyor musun?</span></p>

  <p><span style="font-weight:bold;font-style:italic;">Bana yazdığın öbür konulara gelince: İl-gi-len-mi-yo-rum! Bağışla Nilsu, ama aşk, güncel sorunlar ve insanlar beni ilgilendirmiyor artık. Elimden gelmiyor.</span></p>

  <p><span style="font-weight:bold;font-style:italic;">Dur bakalım, yoksa, sen de bir çeşit Josephina mısın? Ehm? Kumral, ipek saçlarının bal kıvamı sıcaklığı, minik burnunun çocuksu taşkınlığına felaket bir zıtlıkla kafa tutan etli dudaklarının baştan çıkarıcı heyecanı... Sonra, ince, uzun parmaklarının havada dolaşan bağımsızlığı ve bana hep kırılacakmış duygusu veren ayak bileklerinin üzerinde hayrete sürükleyen, meraklandıran, üstelik, utangaç duruşlarıyla etkileyen bacakların...</span></p>

  <p><span style="font-weight:bold;font-style:italic;">Sen, elini uzattığın erkeklerin tümünü tutup alabiliyorsun Nilsu! Tıpkı Josephina gibi... Türkçesi: ‘hiç zahmetsiz'. Belki de bu yüzden heyecansızsın?</span></p>

  <p><span style="font-weight:bold;font-style:italic;">Fakat seni Josephina'dan ayıran, çok büyük bir fark var. Sen başkalarını öldürecek yerde, her keresinde, kendini öldürüyorsun. Her terk edişinle, bir kez daha ölüyorsun! Çünkü sen ‘ölüm' olmaya çok çalışan bir ‘yaşam’sın, dirimsin!</span></p>

  <p><span style="font-weight:bold;font-style:italic;">Ve biz, bu yüzden asla Zweig'ler gibi kucak kucağa intihar</span> <span style="font-style:italic;">edecek</span> <span style="font-weight:bold;font-style:italic;">bir çift olamayız Nilsu!</span></p>

  <p><span style="font-weight:bold;font-style:italic;">Sen yaşamı savunuyorsun, bilmesen de, görmesen de, bütün bedenin, varlığın ve eylemlerinle ‘hayat'sın sen.</span></p>

  <p><span style="font-weight:bold;font-style:italic;">Bu da sana çok yakışıyor. Bazıları böyledir, yaşamak müthiş yakışır onlara.</span></p>

  <p><span style="font-weight:bold;font-style:italic;">Bilmek istemediğin, farkına varmayı engellediğin bir başka konuysa, annenin intiharıyla ilgili. Sen, annene, ölümü seçtiği için öfkelisin?</span></p>

  <p><span style="font-weight:bold;font-style:italic;">Onun yaşamasını ve seni seviyor olmasını istiyorsun aslında. Belki ilk yıllarda Selen’e gösterdiğin tepkinin özü de buydu. Selen’e neden annen değil de, babanın sevgilisi oldu diye bozuluyordun... Çünkü Selen de “hayat</span>”<span style="font-weight:bold;font-style:italic;">tır.</span></p>

  <p><span style="font-weight:bold;font-style:italic;">Sen kendin ol. İyi ol ve mutlu ol! Sevgiyle,</span></p>

  <p><span style="font-weight:bold;font-style:italic;">Mike.</span></p>

  <h2 id="sigil_toc_id_54">≈ 57 ≈</h2>

  <p><span style="font-weight:bold;font-style:italic;">3 Ağustos 1986, New York.</span></p>

  <p><span style="font-weight:bold;font-style:italic;">Nilsu,</span></p>

  <p><span style="font-weight:bold;font-style:italic;"><br /></span></p>

  <p><span style="font-weight:bold;font-style:italic;">Haberine çok sevindim. Seni görmeyi merak ve özlemle bekliyorum.</span></p>

  <p><span style="font-weight:bold;font-style:italic;">KLM’le önce Amsterdam’a, sonra - orada aktarma yapılacak -New York’a uçacaksın. Okyanusun üzerinden non-stop uçmak, yedi saat sürüyor. Ben, senin uçuş korkun olduğunu hiç bilmezdim. Fakat sık sık uçarak bunu yeneceğini sanıyorum.</span></p>

  <p><span style="font-weight:bold;font-style:italic;">Eğer uçmaktan çok korkuyorsan, bunun son yolculuğun olacağını düşünüp, ölmeden önce, en çok neleri yapmak istediğini bir bir diz önüne. Bu hoş bir oyundur ve ciddiye alırsan, baskılanmış pek çok arzunu aydınlığa kavuşturursun. Üstelik, gelecek uçuşa kadar, bunların bazılarını gerçekleştirme şansın bile doğacaktır. Daima bir yeni uçuş vardır Nilsu.</span></p>

  <p><span style="font-weight:bold;font-style:italic;">Seni JFK Havaalanı’ndan karşılayacağım. Uçuş numaram ve saatini (N. Y. saatiyle) kaydettim, hiç merak etme.</span></p>

  <p><span style="font-weight:bold;font-style:italic;">Davetli olarak Amerika’ya gelişinin, vize sorununu kolayca çözeceğini biliyorum. Haydi artık, çabuk gel!</span></p>

  <p><span style="font-weight:bold;font-style:italic;">Mike sessizliğini bozdu ve bana bir kart yolladı. Magritte’in çerçevelerinden birini seçmiş. Arkasına şöyle yazmış: “Dear Selen, you are</span> <span style="text-indent: 1em; font-weight: bold; font-style: italic;">the</span> <span style="text-indent: 1em;">‘</span><span style="text-indent: 1em; font-weight: bold; font-style: italic;">life</span><span style="text-indent: 1em;">’!</span></p>

  <p style="text-align: right;"><span style="font-weight:bold;font-style:italic;">Michael McClure”</span></p>

  <p><span style="font-weight:bold;font-style:italic;">Önce irkildim. Tuhaf oldum. Çok spontane yazılmıştı besbelli. İçinden gelmiş, yazmış ve yollamış... Öyle sanıyorum ki, şu senin sözünü ettiğin ‘Adı Ölümdü</span>’ <span style="font-weight:bold;font-style:italic;">romanını yazarken, aniden böyle hissetti ve bana yazdı. Hem hoşuma gitti, hem de hüzünlendim.</span></p>

  <p><span style="font-weight:bold;font-style:italic;">Onu manastıra kapanmış bir keşiş, bazen bir bilgin gibi görüyorum ben. Sanki güncel sorunların bayağı ve sığ sularında debelenen bizler, Ortaçağ’da yaşıyoruz, o da</span> <span style="font-weight:bold;font-style:italic;">‘gülün adı’nı araştıran William.</span></p>

  <p><span style="font-weight:bold;font-style:italic;">Gelirken bana kitap getir, bol bol yeni öyküler, roman ve mutlaka şiir. Bir de çifte kavrulmuş isterim. Divan’ınki olursa sevinirim. Acaba iyice şımarıp, bir de küçük rakı istesem mi?</span></p>

  <p><span style="font-weight:bold;font-style:italic;">Haydi Nilsu, gel artık. İki yıldan fazladır görmedim seni. Üstüne sinmiş anıları, sevgileri ve güzellikleri de beraberinde getir. Sana bakarak hasret gidermem için de, gel...</span></p>

  <p><span style="font-weight:bold;font-style:italic;">Nilsu, sen de yaşamsın!</span></p>

  <p><span style="font-weight:bold;font-style:italic;">Sevgiyle,</span></p>

  <p><span style="font-weight:bold;font-style:italic;">Selen.</span></p>

  <p><span style="font-weight:bold;font-style:italic;"><br /></span></p>

  <p><span style="font-weight:bold;font-style:italic;">P.S., Ernesto iyileşti. Boynunda bir ur varmış. Ameliyat oldu, ama şimdi, eskisi kadar canlı ve güzel. O da seninle tanışmaya can atıyor. Bakalım senin Elvis’e benziyor mu?</span></p>

  <h2 id="sigil_toc_id_55">≈ 58 ≈</h2>

  <p>İsveç asıllı bir kız. Adı Ulla, soyadı çok uzun, bir türlü anımsayamıyor Teoman. Galiba Türkiye’ye ikinci gelişiydi. Sapsarı, masmavi, biraz tombulca, hoş bir kız; hani insanın yanında gevşeyip, rahatladığı, ‘görmüş-geçirmiş’ ama dersini de almış insanlardan.</p>

  <p>Zeynep’ten boşandıktan sonra, yaşantısında bir tek annesi kalmıştı. Tek kadın! Nergis’in resmen boşandığı ama kalben Işık'ı beklediği yıllardı, herkese uzak, herkese kapalıydı...</p>

  <p>O dönemde yalnızca Cahide Hanım’la yetinişi, kadınlara yönelik bir tepki değildi. Hiçbir zaman kadınlara karşı bir tavır, bir düşmanlık beslememişti; bu zaten Teoman’ın doğasına aykırıdır.</p>

  <p>O, yaşamı bir bütün olarak algılıyor ve öylece seviyordu. kadınları, erkekleri, çocukları, doğayı, hayvanları, henüz hiç görmediği uzaylıları - çocukken Küçük Prens’i gördüğünü iddia eder, birbiriyle biraz çelişik düşse de, ilginç anılar uydururdu - ve ölümü, doğumu, acıyı, sevinci, özlemi, kavuşmayı, ayrılığı... Teoman hepsini seviyordu.</p>

  <p>Fakat o yıllar hem kendi kişisel tarihinde, hem de ülkesinin toplumsal tarihinde tatsız bir dönemdi ve Teoman’ın iştahı kaçmıştı. Yalnızca kadınlarla değil, hemen her şeyle ilişkisi askıdaydı.</p>

  <p>Çeviri yapıp, birkaç kuruş kazandığı bir ansiklopedi vardı o dönemde. Sonra yarım kalmış, bütün emekler boşa gitmişti ama o sıralar aksak-topal yürüyordu işler.</p>

  <p>Sevinç’Ie yaşadıklarının biraz tutuk, biraz rahatsız oluşu, belki de böylesi bir döneme denk düşmesiyle, ilgiliydi... Belki, belki de değil!</p>

  <p>İyi bir kızdı Sevinç. ‘İyi’ olmanın o berbat ortalamalığını, bütün özellikleriyle yaşıyordu.</p>

  <p>İyi yemek yapıyor, iyi giyiniyor, iyi öpüyor, iyi dinliyor, iyi eşlik ediyor, hiç yormuyordu: İyi gelmişti!</p>

  <p>Üç yaşındaki oğluyla yaşıyor, dünyaya, özel yaşamına ve topluma bakarken, olup-bitenleri anlamamış, nedenlerini bir türlü bulamamış şaşkın gözlerini kocaman açıyor, bu şaşkınlığı kimi zaman çeresiz gözyaşlarına, kimi zaman da tökezleyip düşmesine yol açıyordu.</p>

  <p>Aşktan çok, bir dostluğun sıcak kanatlarında ısınmak gereksinmesiydi. Teoman’ı Sevinç’e iten en belirleyici güdü, buydu. Ama Sevinç bağlanmıştı. O Teoman’a bağlanmış, ayrılacaklarına yakın, çok acı çekmişti. Acısını da, ‘iyi’ insanlara özgü bir anlayış ve sessizlikle, yalnızca kendi iç camlarını kırarak, incecik kanatarak yaşamıştı.</p>

  <p>Belki de konuşsa, sorsa, istese, beklese ve sarssaydı Teoman’ı; ben de varım!’ diyebilseydi, o da heyecanlanacak, o da bağlanacaktı. Kim bilir... Ama yapmadı, yapamadı, yapamazdı!</p>

  <p>Arkadaşı Ulla’yla, sevgilisi Teoman’ı birbirlerine tanıştırdığında, artık vaktin geldiğini anlamıştı Sevinç. Teoman’ın, Ulla’yla konuşmalarındaki heyecanlı tonu, gülümseyişindeki canlılığı hemen sezmiş, gözlerinde cam kırıkları kimseyi üzmeden, sessizce aradan çekilmişti.</p>

  <p>Sevinç, daha sonra Teoman’ın bir arkadaşıyla evlendi ve iki kız çocuğu doğurdu. Bazen yolda karşılaşırlar, bazen telefonlaşırlar, ‘ailecek’ görüşürler. Siyah bukleli saçlarına baktığında iki küçük kızın da ‘iyi’ kadınlar olacağını hisseden Teoman, hep merak eder: Sevinç mutlu mudur, kocasını sever mi? Ama hiç bilemez. Kendi sevgilisiyken de bilemezdi, şimdi hiç bilmez.</p>

  <p>Ulla çok rahat bir kızdı. Cinsellikten politikaya, araba yarışlarından, modaya kadar her konuda konuşabilir, çok okur, çok seyahat eder, hayatı olduğu gibi kabul ederdi.</p>

  <p>Ulla mücadele etmeyi sevmeyen, ama öğrenmeye doyamayan, tipik bir İskandinav’dı.</p>

  <p>Bir turizm acentasında çalışıyor, sık sık yolculuklar yapıyor -‘yaşam, deneyler kazanmak için çıkılan uzun bir yolculuktur,’ derdi - pastel tonlarda da olsa, rengârenk yaşıyordu.</p>

  <p>Teoman’la tanıştıktan sonra işinden üç ay izin aldı ve Teoman’ın küçük, giriş katı dairesine yerleşti: Orada yarı İngilizce, yarı Türkçe, bazen de Fince ve İsveççe yaşamaya başladılar.</p>

  <p>Beraberinde Hindistan’ı, Himalayalar’ı, Latin Amerika’yı taşıdı Ulla; kitaplarla, anılarla, kasetlerle, kumaşlarla ve dialarla. Doğu felsefesiyle ilgili pek çok şey öğretti Teoman’a. Dalay Lama’yı, Siddartha’yı, Carlos Castenada’yı...</p>

  <p>Cahide Hanım da sevmişti Ulla’yı. Doğrusu, Cahide Hanım, oğluyla evlenmek için çabalamak yerine, Teoman’ı kültürü ve coğrafyasıyla zenginleştiren ‘kadın’ı sevmişti. Bu katkılar, Teoman’ın yazma eylemi için çok gerekliydi... İlerde...</p>

  <p>Ama Ulla, Teoman’ı da alıp Stockholm’e gitmek istediğinde, Cahide Hanım’ın gözünden düşüverdi. O da, öbür kadınlar gibiydi. Oğlunun yapacaklarından çok, onun kendisiyle ilgileniyordu, öbürleri gibi...</p>

  <p>Pasaport alabilseydi gidecekti. Ama gitseydi, yerleşecek miydi, bunu bilmiyor Teoman. Aslında rakıdan balığa, kırmızıdan maviye tam bir Akdenizli’ydi o, ama doğrusu, gitmek ve kuzeyi görmek istemişti - henüz yeşil girmemişti kanına.</p>

  <p>Sonra mektuplar ve kitaplarla sürdü ilişkileri. Hâlâ yazışırlar tek tük. Artık bir Şilili göçmenle evlenip, çoluk çocuğa karışsa da, kitap göndermeyi asla ihmâl etmez, Ulla. Çocuklarından birinin adı Sultan, öbürü Carlos, kocası Allende’nin uzaktan akrabası. Her şey tam Ulla’nın istediği gibi...</p>

  <p>Sevdiği kadınların kendinden sonra mutlu olmalarıyla, beraberken olduğundan daha çok ilgilenen Teoman, Stockholm’e gidemeyişinin bu mutluluğu yarattığını düşününce, pasaport alamayışındaki tek tesellinin bu olduğunu düşünür ve sakın ‘her şeyde bir hayır vardır’ sözü doğru olmasın? diye, gülümser. Hiç yanıtlamaz. Gülümser.</p>

  <h2 id="sigil_toc_id_56">≈ 59 ≈</h2>

  <p>Ülker’i Cahide Hanım hiç tanımadı. Kısacık kumral saçları, haşarı erkek çocuğu yüzü, minyon, hareketli vücuduyla müthiş albenili, cevval ve kıvrak bir kızdı Ülker. Teoman’ın sürekli okuduğu gazetenin sanat servisinde çalışıyordu. Tanıştıklarında çok gençti -sekiz yaş küçüktü Teoman’dan - atak ve hırslıydı; öyle görünüyordu.</p>

  <p>Annesinin intiharından sonra, onun evinde ‘inziva’ya çekildiği günlerde, aynı apartmanın merdivenlerinde rastlıyorlardı birbirlerine.</p>

  <p>Teoman’ın biraz yiyecek, sigara, rakı ve gazete alıp, sürüklenircesine çıktığı merdivenlerden, bir ceylan çevikliğiyle inerdi Ülker. Hiç selamlaşmazlardı. Teoman, Ülker’i pek görmez, Ülker de yalnızca Teoman’ın elindeki gazeteyle ilgilenirdi.</p>

  <p>Sonra birbirlerini fark ettiler, selâmlaştılar, tanıştılar ve birlikte olmaya başladılar. Daha önemlisi, sevdiler birbirlerini.</p>

  <p>İstanbul'a yeni gelmişti Ülker. Aynı gazetenin Ankara bürosundandı ama kentin yabancısıydı. Anne tarafından bir akrabasında kalıyor, bir yandan da kendi evini kurmak için can atıyordu.</p>

  <p>Teoman’ın Neyyire Gömüç’ü ziyaretinden biraz sonra onlar o küçük, giriş katı daireye, Nergis de annesinin evine taşındı.</p>

  <p>Belki de Teoman’ın suçuydu? Eğer istenmeden kalman o erken gebeliği teşvik etmeseydi, bir çocukları olması düşüncesiyle böyle çok heyecanlanmayıp, bu heyecanı Ülker’e de bulaştırmasaydı...</p>

  <p>Belki hâlâ birlikte yaşıyor, birlikte eğleniyor ve yatıyor olabileceklerdi...</p>

  <p>Önce Alican doğdu, sonra apar-topar evlendiler. ‘Karı’ ve ‘anne’ olmak Ülker’i aynı hızla yok etti. Çok gençti belki, çok hazırlıksızdı... Ya da, ne evlilik, ne de annelik uyuyordu doğasına...</p>

  <p>Kayboldu! Ülker kayboldu. Bebeğin bakımı, ev işleri ve yalnızlık. Bakışları değişti ilkin, kaşları, gözleri farklılaştı, ışığı azaldı; soldu!</p>

  <p>Gazetedeki işinden ayrıldı, çevresinden koptu, kendini salıverdi. Alican’ı da, Teoman’ı da seviyordu sevmesine ama galiba kendini sevmekten vazgeçmişti.</p>

  <p>Teoman’ın, annesinden kalan birkaç kuruşla Ümraniye’de bir marangoz atölyesi satın alıp, inşaatlar için doğramacılık işine girişmesi, bu sıralara denk düşer. Bu, ona yavaş yavaş ekonomik bir rahatlamayla birlikte, entelektüel bir özgürlük de getirecekti, getirdi de.</p>

  <p>Kapı kasası, pencere doğraması üretimi yapmak fikrini ablası Nergis kulağına fısıldadığında, önce pek ilgilenmedi Teoman. Ama Nergis’in dediği gibi, düşünmesi gereken iki çocuğu ve bir karısı vardı. Üstelik, artık sevmediği işleri yaparak ‘ekmek parası’ kazanmak hamallığından iyice bıkmıştı. Felsefeyle, politikayla ve sanatla daha ciddi ilgilenmek, belki hayal kırıklığına sürüklediği annesinin gönlünü almak isteği galip geldi ve küçücük bir iş kurmaya ikna oldu.</p>

  <p>İyi de oldu. Şansı varmış, işini iyi bilen usta iki marangoz ve çalışkan üç işçi bulabildi. Böylece bu atölyeden kendisi, çocukları ve çalışanların aileleri ‘ekmek’ yemeye başladılar, ‘işveren’, ‘patron’, ‘komprador’ diye takılanlara gülüp geçti. ‘Gülüp geçebilmek’, zor kazanılmış bir eylem değil onun için...</p>
</body>
</html>
