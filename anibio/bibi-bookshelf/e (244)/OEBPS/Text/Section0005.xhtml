<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <link href="../Styles/Style0001.css" rel="stylesheet" type="text/css" />

  <title></title>
</head>

<body>
  <h1>YİRMİNCİ BÖLÜM</h1>

  <p class="baslik">Büyük Merkez İstasyonu</p>

  <p class="alinti yan">Her şey yapaydır, doğa Tanrı'nın sanatıdır.</p>

  <p class="alinti">— THOMAS BROWNE</p>

  <p class="alinti">Religio Medici (1642)</p>

  <p class="alinti yan">Meleklerin kendileri için değil, bizler için bir vücuda ihtiyaçları vardır.</p>

  <p class="alinti">— THOMAS AOINAS</p>

  <p class="alinti">Suma Theologica, I, 51, 2</p>

  <p class="alinti yan">Şeytanın gücü vardır elinde Hoşa gidecek bir biçime bürünebilmek için.</p>

  <p class="alinti">— WILLIAM SHAKESPEARE Hamlet, II, ii, 628</p>

  <p>Basınç odası bir kişilikti. Öncelik sorunu ortaya, atıldığında —hangi ulus bir başka yıldızın gezegeninde ilk olarak temsil edilecekti?— Beşler yüzlerini buruşturmuşlar ve proje yöneticilerine bunun o tür bir görev olmadığını söylemişlerdi. Konuyu kendi ar alarmda da tartışmaktan dikkatle kaçınmışlardı sonra.</p>

  <p>Basınç odasının iç ve dış kapıları aynı anda açıldı. Kendilerine bir emir verilmemişti. Merkez İstasyon'unun bu bölümü yeterli bir basınca ve oksijene sahip olduğu anlaşılıyordu.</p>

  <p>«Eh, önce kim çıkacak?» diye sordu Devi.</p>

  <p>Ellie elinde video kamerasıyla sırasını beklerken bu yeni dünyaya ayak bastığı anda palmiye yaprağının yanında olmasının uygun olacağını düşündü. Yaprağı almak için döndüğünde dışarıdan bir sevinç çığlığı duyuldu. Vaygay olmalıydı bu. Ellie de parlak güneş ışığına çıktı. Basınç odasının dış kapısının eşiği kumla kaplıydı. Devi ayak bileklerine kadar suya girmiş Xi'ye doğru neşeyle su fışkırtıyordu. Eda gülüyordu.</p>

  <p>Bir kumsaldı burası. Kumun üstünde dalgalar yuvarlanıyordu. Masmavi gökyüzünde tembel tembel dolaşan bir, iki kümülüs bulutu vardı. Suyun kenarından hemen beride düzensiz büyüyen palmiye ağaçları görülüyordu. Gökte güneş vardı. Tek bir güneş. Sarı bir güneş. Tıpkı bizimki gibi, diye düşündü. Havada karanfil ire belki de zencefil kokusu vardı. Zengibar'da bir kumsal sanki.</p>

  <p>30.000 ışıkyılını bir kumsalda yürümek için gelmişlerdi. Daha kötü de olabilirdi, diye düşündü Ellie. Hafif bir rüzgârla önündeki kumlar dalgalandı. Bu Dünya’nın milyonlarca yıl öncesinin bir devriye seferinden alınan Verilerle yapılmış benzeri miydi? Yoksa bu yolculuğu tanıtımsal gökbilim bilgilerini arttırmak için yapmışlar da sonra Dünya'nın sevimli bir köşesine atılı verilmişler miydi?</p>

  <p>Ellie arkasına bakınca geldikleri aracın yokolduğunu gördü. Bazı araç gereç dışında süper bilgisayarları ile tüm verileri de orada kalmıştı. Ama, buna pek kaygılanmadılar. Sağ salim varmışlar ve memlekete yazmaya değen bir yolculuk yapmışlardı. Vaygay, Ellie'nin getirdiği palmiye yaprağından kıyıdaki palmiyeliğe bakıp gülümsedi.</p>

  <p>«Tereciye tere satmak,» dedi Devi.</p>

  <p>Ancak Ellie'nin yaprağı değişikti. Belki de burada değişik bir tür vardı.</p>

  <p>Denize baktı sonra. 400 milyon yıl kadar önce Dünya'nın ilk kolonizasyonunu düşünmekten kendini alamıyordu. Burası Galaksi'nin merkezi de olsa, Hint Okyanusu da olsa Beşi o güne kadar eşi görülmedik bir şey yapmışlardı. Yol planı ve hedefleri kendi ellerinde değildi, orası doğruydu. Ancak yıldızlarlarası boşluk okyanusunu aşmışlar ve insanlık tarihinin yeni bir çağını başlatmışlardı. Ellie müthiş gururluydu.</p>

  <p>Xi ayakkabılarını çıkardı, hükümetlerin kendilerini giymeye mecbur ettiği üzeri armalarla bezenmiş paraşütçü üniformasının paçalarını dizlerine kadar kıvırdı. Bir palmiyenin arkasına giden Devi az sonra üniforması kolunda, üzerinde de bir sari olduğu halde ortaya çıktı. Eda bütün Dünya'da artık tanınmış olan bez takkeyi geçirdi başına. Ellie videoya aldı hepsini. Memleketlerine döndüklerinde tatilde çekilmiş bir filmi andıracaktı. Xi ve Vaygay'ı izleyerek o da suya girdi. Su ılıktı. Çok güzel bir öğleden sonrasıydı, bir saat önce arkalarında bıraktıkları Hokkaido kışı düşünülürse çok hoş bir değişiklik yaşıyorlardı.</p>

  <p>«Benden başka herkes sembolik bir şey getirmiş,» dedi Vaygay.</p>

  <p>«Nasıl yani?»</p>

  <p>«Sukhavati ile Eda ulusal giysilerini getirmişler. Xi bir pirinç tanesi getirmiş.» Gerçekten de Xi baş ve işaret parmakları arasındaki plastik torbada bir pirinç tanesi taşıyordu. «Senin palmiye yaprağın var. Ama, ben Dünya'dan bir anı, bir sembol getirmedim. Grubun tek materyalistiyim ben. Getirdiğim her şey kafamın içinde.»</p>

  <p>Ellie madalyonunu boynunda, giysilerinin altında taşıyordu. Yakasını gevşetip okuması için Vaygay'a uzattı.</p>

  <p>«Plütark sanırım,» dedi Vaygay okuduktan sonra. «Ispartalılar yürekli konuşuyorlardı. Ama, unutma savaşı Romalılar kazandı.»</p>

  <p>Vaygay'ın sesindeki kınama tonundan Ellie onun madalyonun der Heer'den armağan olduğunu sandığını anlamıştı. Onun —olayların da sonunda kendisini haklı çıkardığı gibi— Ken'den hoşlanmaması ve sürekli olarak kendisini kollamaya çalışması, Ellie'nin içini ılık bir duyguyla dolduruyordu. Erkeğin koluna girdi.</p>

  <p>Vaygay kadının elini kolu ile vücudu arasında sıkıştırarak, «Bir sigara için katil olabilirim,» dedi.</p>

  <p class="yildiz">***</p>

  <p>Beşi bir arada suların kumların arasında oluşturduğu bir havuzcuğun çevresinde oturuyorlardı. Kıyıya vuran dalgalar Ellie'ye Argus'lu yıllarını, kozmik parazitleri dinlediği yılları hatırlatan bir beyaz gürültü çıkarmaktaydı. Güneş doruk noktasını aşmış, okyanusun üzerine iniyordu. Yanlarından bir yengeç, antenleri tepesindeki gözlerini devirerek geçti. Yengeçlerle, Hindistan cevizleriyle ve ceplerindeki kısıtlı yiyeceklerle bir süre rahat yaşayabilirlerdi. Kumsalda kendilerinki dışında başka bir ayak izi yoktu.</p>

  <p>«Onların hemen hemen hemen yapılacak her şeyi yaptıklarını düşünüyoruz.» Vaygay, Eda ile kendisinin Beşi'nin geçirdiği bu deney konusunda neler düşündüklerini anlatıyordu. «Projenin bütün yaptığı uzay zamanında hafif bir değişiklik yapmaktı, böylece tünellerini bağlayacak bir yer bulacaklardı. Bu çok boyutlu geometride uzay zamanı içinde küçücük bir noktayı bulmak ve sonra da buna hortumlarını uydurmak çok güç olmalı.»</p>

  <p>«Ne diyorsun sen? Uzay geometrisini mi, değiştirdiler yani?»</p>

  <p>«Evet. Biz uzayın topolojik olarak karmaşık bir bağ ile bağlı olduğunu düşünüyoruz. Abonneba'nın bu benzetmeden hoşlanmayacağını biliyorum, ama bizce uzay düz bir iki boyutlu yüzey, akıllı yüzey diyoruz buna, bu aptal yüzey olan başka bir düz iki boyutlu yüzeye birtakım karmaşık tüpler sistemiyle bağlı. Akıllı yüzeyden aptal yüzeye mantıklı bir zaman içersinde gidebilmenin tek yolu bu tüpler. Şimdi akıllı yüzeydeki varlıkların ucu hortumlu bir tüp uzattıklarını düşünün. İki yüzey arasında bir tünel yapmış olacaklar böylece, yeter ki aptal olanlar kendi yüzeylerinde bu hortumun bağlanabileceği bir şey yapsınlar.»</p>

  <p>«Böylece akıllı varlıklar bir radyo mesajı gönderip aptallara bu şeyi yapmayı öğretiyorlar. Peki, ama bunlar gerçekten iki boyutlu varlıklarsa kendi yüzeylerinde nasıl yapabilirler bu aracı?»</p>

  <p>«Tek bir yerde büyük bir kütle toplayarak.» Vaygay söylemişti bunu.</p>

  <p>«Ama biz böyle bir şey yapmadık ki.»</p>

  <p>«Biliyorum. Ama, bunu da her nasılsa benzeller başardı.»</p>

  <p>Eda, «Eğer tüneller kara delikler ise o zaman gerçek zıtlıklar var,» dedi. «Einstein Alan Denklemlerinin Kerr çözümünde bir iç tünel vardır, ama bu pek kesin değildir. En küçük bir düzensizlik bunu iki uçtan kapatır ve tünel içinden hiçbir şeyin geçemediği fizikî bir tekillik olur. İç tüneli dengeli tutabilmek için çöken bir yıldızın iç yapısını kontrol edebilecek üstün bir uygarlık düşünmeye çalıştım. Ama çok güç bir şey bu. Bu Uygarlığın tüneli sonsuza kadar kontrol altında tutması gerekecek. On iki köşeli bir araç gibi büyük bir nesne içinden geçerken bu özellikle daha da güçleşecektir.»</p>

  <p>«Abonnema tüneli açık tutabilme yolunu bulsa bile başka sorunlar da var,» dedi Vaygay. «Pek çok sorun hem de. Kara delikler kendilerine başka nesnelerden çok sorun çekerler. Gelgit güçleri var. Kara deliğin çekim alanı bizi paramparça etmeliydi. El Greco'nun tablolarındaki insanlar gibi uzamış olmalıydık. Başka sorunlar var sonra: Dünya'dan hesap edildiğinde bir kara delikten geçmemiz sonsuz denecek bir zaman alır ve bir daha asla Dünya'ya dönemeyiz. Belki de olan budur. Belki bir daha Dünya'mıza hiç dönemeyeceğiz. Sonra tekilliğin (singularity) yakınlarında bir radyasyon cehennemi vardır. Bu bir quantum mekanik dengesizliktir...»</p>

  <p>«Ve son olarak da Kerr tipi bir tünel çok büyük boyutlarda nedensellik ihlâllerine götürebilir,» diye Eda devam etti. «Tünelin içinde hafif bir eğim değişimi ile insan öteki uçtan evren tarihinin en erken bir döneminde çıkabilir. Büyük Patlamadan bir pikosaniye sonra örneğin. Bu da çok karışık bir evren olur doğrusu.»</p>

  <p>«Bakın dostlar, ben Genel Relativite uzmam değilim,» dedi Ellie.</p>

  <p>«Kara delikleri görmedik mi? İçlerine düşmedik mi? İçlerinden çıkmadık mı? Bir gram gözlem, bir ton kuram değerinde değil midir?»</p>

  <p>«Biliyorum, biliyorum,» diye Vaygay atıldı. «Bunun başka bir şey olması gerek. Bizim fizik anlayışımız bu kadar fazla uzak olamaz. Değil mi?»</p>

  <p>Bu soruyu biraz da yakınırcasına Eda'ya yöneltmişti. «Doğal oluşan bir kara delik tünel olamaz,» dedi Eda. «Tünellerin ortalarında aşılmaz tekillikler vardır.»</p>

  <p>Sekstantları ve kol saatleriyle batan Güneş'in açısal hareketini ölçtüler. Dünya standardında olduğu gibi yirmi dört saatte 360 dereceydi. Güneş daha fazla alçalmadan Ellie'nin kamerasının objektifiyle bir ateş yaktılar. Ellie karanlıkta birinin yanlışlıkla ateşe atacağından korktuğundan, palmiye yaprağını yanından ayırmıyordu. Xi usta bir ateş yakıcıydı.</p>

  <p>Yıldızlar da birer birer çıkmaya başladılar. Dünya'nın tanıdık bütün takımyıldızları buradaydı. Ellie diğerleri uyurken ateşi beklemeye gönüllü oldu. Lyra'nın doğuşunu görmek istiyordu. Birkaç saat sonra gördü de. Gece aşırı açıktı ve Vega parlak ve sabit bir ışık saçıyordu. Gökyüzünde yıldızların hareketlerinden ve kuzey ufkundaki Büyük Ayı ile güney yarıküresindeki takımyıldızlarından tropik enlemlerde olduklarını hesaplamıştı. Uyuyakalmadan önce bütün bunlar bir taklitse, doğrusu pek büyük zahmetlere girmişler, diye düşündü.</p>

  <p class="yildiz">***</p>

  <p>Garip bir rüya gördü. Beşi birden yüzüyorlardı, çıplaktılar, utanma duymuyorlardı, ve suyun altındaydılar. Ellie bir kere başını sudan çıkardığında on iki köşeli bir aracın suyun hemen üstünden uçmakta olduğunu gördü. Duvarlar saydamdı, içinde yerel giyimli insanların gazete okuduklarını, konuştuklarını görebiliyordu. Hemen suya daldı yine. Ait olduğu yere.</p>

  <p>Rüya çok uzun bir süre devam ediyor gibi gelmesine rağmen hiçbiri soluma güçlüğü çekmiyorlardı. Hava diye suyu solumaktaydılar. Balık gibi rahat yüzüyorlardı. Vaygay biraz balığa bile benziyordu. Su müthiş oksijenleştirilmiş olmalı, diye düşündü. Rüyanın ortasında bir kere fizyoloji laboratuarında gördüğü fareyi hatırladı. Pare bir kavanoz oksijenli su içinde pek rahat görünüyordu. Ellie ne kadar oksijene gerek olduğunu hatırlamaya çalıştı, ama güç işti şimdi bu. Giderek daha az şey düşünebiliyordu. Zararı yoktu aslında.</p>

  <p>Ötekiler şimdi giderek balıklaşmaktaydılar. Devi'nin yüzgeçleri yarı saydamdı. Garip bir biçimde ilginç ve biraz da cinsellik uyandırıcı. Ellie bir şeyler hesaplayabilmek için bunun devam etmesini istiyordu. Ama, cevap vermek istediği soruyu bile hatırlayamıyordu ki. Sıcak su solumak, diye düşündü. Daha başka neler göreceğiz bakalım?</p>

  <p>Ellie baş dönmesine yakın bir zihin bulanıklığı duygusuyla uyandı. Neredeydi? Wisconsin'de mi, Porto Riko'da mı, Wyoming, New Mexico ya da Hokkaido;da mı? Yoksa Malakka Boğazı'nda mı? Sonra birden hatırladı. Samanyolu Galaksisi'nin nerede olduğunu 30.000 ışıkyılı bir yanlışlıkla tahmin edebilirdi; bu hiç kuşkusuz zihin bulanıklığı rekorudur diye düşündü, başının ağrımasına rağmen, sesli sesli güldü. Yanıbaşında uyuyan Devi kıpırdandı. Bir gün önce bir kilometre kadar içeri doğru yürümüşler, ama herhangi bir varlığa ya da bir ize rastlamamışlardı. Kumsalın eğimli olmasından dolayı güneş ışınları henüz Devi'ye ulaşmamıştı. Ellie ise kumdan bir yastık üzerine uzanmıştı. Devi'nin başı altında yuvarladığı giysileri vardı.</p>

  <p>Devi gülümseyerek iyi sabahlar diledi Ellie'ye.</p>

  <p>Kumsalın ilersinden sesler geliyordu. Üç erkek ellerini sallayarak kadınları çağırmaktaydılar. Ellie ile Devi kalkıp yanlarına gittiler.</p>

  <p>Kumun üstünde dik duran bir kapı vardı. Tahta bir kapı, bakır kollu.</p>

  <p>Yani kolu bakırdan gibiydi. Siyah boyalı madeni menteşelerle iki tahtadan bir kasa içersinde olan kapının önünde bir de eşik vardı. Üzerinde bir şeyler yazmıyordu. Herhangi bir olağanüstülüğü yoktu. Dünya için yani.</p>

  <p>«Şimdi de arka tarafına geçin,» dedi Xi.</p>

  <p>Arkadan kapı diye bir şey yoktu. Ellie Eda'yı, Vaygay'ı, Xi'yi, onlardan biraz beride duran Devi'yi ve kendisi ile onlar arasında kesintisiz uzanan kumları görebiliyordu. Tabanları ıslanarak, yana yürüdü; ustura inceliğinde dimdik inen tek bir kara çizgi görünüyordu. Dokunmaya cesaret edemedi ama. Yeniden geri dönüp önündeki havada gölge ya da yansıma olmadığından emin olduktan sonra kapının içinden geçiverdi.</p>

  <p>«Bravo.» Eda güldü. Ellie dönünce yine kapalı kapıyla karşılaştı.</p>

  <p>«Ne gördünüz?» diye sordu.</p>

  <p>«İki santimetre kalınlığında kapalı bir kapının içinden geçen güzel bir kadın.»</p>

  <p>Vaygay sigara eksikliğine rağmen keyifli görünüyordu.</p>

  <p>«Kapıyı açmayı denediniz mi?»</p>

  <p>«Daha değil,» dedi Xi.</p>

  <p>Ellie yeniden dönüp hayranlıkla baktı hayale.</p>

  <p>«Şeyin elinden çıkmış gibi... Neydi o Fransız sürrealistinin adı?» diye sordu Vaygay.</p>

  <p>«Rene Magritte. Ama, Fransız değil Belçikalıydı.»</p>

  <p>Devi eliyle kumsalı, denizi, göğü göstererek, «Bunun gerçekten Dünya olmadığı konusunda bir fikir birliğine vardık sanırım,» dedi.</p>

  <p>«Üç bin yıl öncesinin Basra Körfezi'nde değilsek ve çevrede cinler yoksa,» diye güldü Ellie.</p>

  <p>«Şu yapının itinası seni etkilemedi mi?»</p>

  <p>«Tamam, çok ustalar, kabul ediyorum. Ama neden? Bu kadar ayrıntıya girmenin amacı ne?»</p>

  <p>«Belki de her şeyi tam olarak yapma gibi bir tutkuları vardır.»</p>

  <p>«Ya da gösteriş yapıyorlardır.»</p>

  <p>Devi, «Bizim kapılarımızı bu kadar iyi nasıl bilebilirler ki,» diye devam etti. «Bir kapı yapmanın ne kadar değişik yolları olduğunu düşünün hele. Bunu nasıl bilebilirler?»</p>

  <p>«Televizyon olabilir. Vega 1974 yılı programlarım almıştır artık.</p>

  <p>Oradan da buraya bir an içinde istedikleri görüntüyü gönderebilirler.</p>

  <p>1936 ile 1974 arasında televizyonda epey kapı gösterilmişti. Ellie sanki konuyu değiştirmemiş gibi, «Peki şimdi bu kapıyı açıp içeri girersek ne olacak?» diye sordu.</p>

  <p>Xi, «Eğer bizi buraya sınamak için getirdilerse kapının öteki yanında belki de her birimiz için bir Sınav vardır,» dedi.</p>

  <p>Xi hazırdı, Ellie kendisinin de hazır olmasını isterdi.</p>

  <p>En yakın palmiyelerinin gölgeleri kumsala vurmaya başlamıştı artık.</p>

  <p>Konuşmadan birbirlerine baktılar. Dördü de kapıyı açıp içeri girmek için hevesliydiler. Yalnızca Ellie bir isteksizlik duyuyordu. Eda'ya ilk olarak kendisinin girmeyi isteyip istemediğini sordu. Bir an önce başlamamanın bir yararı yok, diye düşünüyordu.</p>

  <p>Eda takkesini başına geçirdi, zarif bir selam verip döndü, kapıya doğru yürüdü. Ellie adamın yanına koşup yanaklarından öptü. Diğerleri de kucakladılar adamı. Eda bir daha döndü, kapıyı açtı, girdi ve yok oldu. Önce adımını attığı ayağı, sonra eli, sonra diğer ayağı. Kapı aralıkken ardından yalnızca kumsal ve dalgalar var gibiydi. Kapı kapandı. Ellie hemen öteki yana koştu, ama Eda'dan eser yoktu artık.</p>

  <p>Ondan sonra sıra Xi'deydi. Ellie kendilerinin ne kadar uysal davrandıklarına, gösterilen her çağrıya nasıl da saniyesinde karşılık verdiklerine şaşıyordu. Biri bizi nereye götürdüklerini, bunların amacının ne olduğunu söyleyebilirdi, diye düşündü. Mesaj'ın bir parçası olabilirdi bu bilgi, ya da Makine hareket ettikten sonra verilebilirdi. Bize Dünya'daki bir kumsalın taklidine indirileceğimizi söyleyebilirlerdi. Kapıyı beklememizi söyleyebilirlerdi. Doğru, pek becerikli olsalar da, tek öğretmenleri televizyon olduğu için İngilizceleri kusursuz olmayacaktı. Rusça, Mandarince, Tamilce ve Hausacaları daha da ilkel olabilirdi. Ama, onlar Mesaj' m açıklamasındaki dili bulmuşlardı. Neden bunu kullanmıyorlardı sanki? Sürpriz fırsatını ellerinden kaçırmamak için mi?</p>

  <p>Vaygay Ellie'nin kapalı kapıya baktığını görünce kendisinin mi girmek istediğini sordu.</p>

  <p>«Teşekkür ederim, Vaygay. Düşünüyordum. Biraz delice bir şey ama, şimdi aklıma geldi. Neden bize uzattıkları her çemberin içine atlıyoruz? Ya onların istediklerini yapmazsak?»</p>

  <p>«Ellie, ne kadar da Amerikalısın. Benim için memleketim sanki burası. Ben yetkililerin önerdikleri şeyleri yapmaya alışkınım — hele elimde başka bir seçenek: yoksa.» Vaygay gülümseyerek topukları üzerinde döndü.</p>

  <p>«Sakın Gandüke aldırış etme,» diye bağırdı, Ellie adamın ardından. Yukarlarda bir martı bağırıyordu. Vaygay kapıyı aralık bırakmıştı. Öte yanda, hâlâ yalnızca kumsal vardı. Devi, «İyi misin?» diye sordu.</p>

  <p>«İyiyim. Biraz tek başıma kalmak istiyorum. Az sonra gelirim.»</p>

  <p>«Sana bir doktor olarak soruyorum. Kendini iyi hissediyor musun?»</p>

  <p>«Uyandığımda başım ağrıyordu, çok garip rüyalar gördüm. Dişlerimi fırçalamadım, sade kahvemi içmedim. Sabah gazetesini okumaya da hayır demezdim. Bunların dışında, iyiyim.»</p>

  <p>«Eh, sağlam görünüyorsun. Doğrusunu istersen benim de biraz başım ağrıyor. Kendine dikkat et, Ellie. Bir daha buluştuğumuzda bana anlatmak üzere her şeye, şeyi çok iyi hatırla.»</p>

  <p>«Olur.»</p>

  <p>Öpüşüp vedalaştılar. Devi eşiğin öte yanma geçip gözden kayboldu.</p>

  <p>Kapı ardından kapandı.</p>

  <p>Ellie tuzlu suyla dişlerini temizledi. Oldum olası biraz titizdi her konuda. Daha sonra hindistan cevizi sütü içti kahvaltı olarak.</p>

  <p>Mikrokamera düzeninin üzerinde toplanan kumları temizledi. Methuselah'a gitmeden önce yerde ilk bulduğu zaman yaptığı gibi palmiye yaprağını denizde yıkadı.</p>

  <p>Sabah daha şimdiden sıcak olduğu için denize girmeye karar verdi sonra. Giysilerini titizlikle katlayıp palmiye yaprağının üzerine bıraktı, suya dalıp yüzmeye başladı. Her ne olursa olsun dünyadışı varlıklar, çok iyi de korunmuş olsa, çıplak bir kadın vücudu karşısında heyecan duyacak değiller, diye düşünüyordu.</p>

  <p>Suyun üstünde tembel tembel yatarken, düşünceleri de gelen hafif dalgaların vücudunu sallaması gibi kesintiliydi. İçinde bulunduğu bu şey her neyse... onun gibi binlerce taklit dünya düşünüyordu; her biri birinin gezegeni. Göğü, havası, okyanusu, jeolojisi ve aslından ayırt edilmeyecek yerli yaşamı ile binlerce taklit gezegen. Büyük bir israftı bu, ancak bir yandan da başarılı bir sonucun hemen el altında olduğunun da kanıtıydı. Bu boyutta bir görüntü yok olacak olan bir dünyanın beş kişisi için yapılmış olamazdı.</p>

  <p>Diğer yandan... Dünyadışı varlıkları bir hayvanat bahçesi yöneticileri olarak görmek de kalıplaşmış bir şeydi artık. Ya binlerce kapısı ve çevre koşullarıyla bu dev İstasyon gerçekten bir hayvanat bahçesi ise? Solucan kafalı bir çığırtkanın 'Doğal koşullan içinde garip hayvanları seyredin' diye bağırdığını duyar gibiydi. Özellikle okul tatillerinde olmak üzere Galaksinin her yanından akın akın turist geliyordu. Bir sınav yapılacağı zaman da İstasyon Müdürü turistleri kovalıyor, kumsaldaki ayak izlerini süpürüyor, yeni gelen ilkellere sınav işkencesi başlamadan yarım günlük bir dinlenme hakkı tanıyordu.</p>

  <p>Belki de hayvanat bahçelerini böyle dolduruyorlardı. Ellie Dünyadaki hayvanat bahçelerinde tutsaklık halinde çiftleşmede güçlük çeken hayvanlar olduğunu hatırladı. Suyun içinde bir takla attı, bir anlık bir sıkılganlıkla dibe daldı. Kumsala doğru güçlü kulaçlar atarken, son yirmi dört saatte ikinci kez bir çocuk doğurmuş olmasını diliyordu.</p>

  <p>Ortalıkta kimseler yoktu, ufukta bir tek yelken bile görülmüyordu.</p>

  <p>Birkaç martı, yengeç arayarak kumsalın üzerinde dolaşıyordu. Ellie onlara verecek ekmek kırıntısı getirmiş olmayı istedi. Kuruduktan sonra giyinip yine kapıyı kontrol etti. Hâlâ olduğu yerde bekliyordu. İçeri girmek için bir isteksizlik vardı içinde. İsteksizlikten başka bir şey. Ürkeklik hatta.</p>

  <p>Kapıyı gözden kaçırmadan geriledi. Bir palmiye ağacının dibine oturdu, dizlerini çenesi altına çekerek beyaz kumsala uzun uzun baktı. Bir süre sonra kalkıp gerindi. Palmiye yaprağını ve mikrokamerayı bir elinde taşıyarak kapıya yaklaştı, öteki eliyle kolunu çevirdi. Kapı hafifçe aralandı. Kıyının açığındaki beyaz dalgaları görüyordu kapının öte yanında. Biraz daha itti; kapı hiç gıcırdamadan ardına kadar açıldı. Kumsal kendisine bakıyordu. Ellie başını salladı, yeniden ağacın altına dönüp o düşünceli tavrını takındı.</p>

  <p class="yildiz">***</p>

  <p>Diğerlerini merak ediyordu. Şu anda garip bir tesiste çok seçenekli sorularını cevaplamaya mı çalışıyorlardı? Yoksa sözlü bir sınavdan mı geçirilmekteydiler? Sınavcılar kimlerdi? Ellie vücudunu yeni bir huzursuzluk dalgasının kapladığını hissetti. Başka bir zeki varlık — Dünyadakilere benzemeyen fizik koşullar ve tümüyle değişik rastgele genetik mutasyonlar dizisiyle uzak bir dünyada bağımsız bir evrim geçirmiş bir varlık— tanıdığı hiç kimseye benzemeyecekti. Hayal bile edemezdi onun neye benzeyeceğini. Burası bir Sınav istasyonu ise, o zaman İstasyon Müdürleri de vardı ve İstasyon Müdürleri tümüyle insandışı olacaklardı. Ellie'nin ta içinde böcekler, yılanlar ve köstebekler tarafından rahatsız olan bir şey vardı. Çok hafif bir sakatlığı olan insanlarla karşılaşınca bile bir ürperti, hatta açık konuşmak gerekirse bir tiksinti hissederdi. Sakatlar, Down hastalığına tutulmuş çocuklar, hatta Parkisonizm bile kendisinde bir iğrenme, bir kaçma duygusu uyandırırdı. Genel olarak korkusunu içinde tutmayı becerirse de, herhangi bir zamanda bu tutumuyla birisini kırıp kırmadığını da merak etmekten kendini alamazdı. Pek düşündüğü bir şey değildi bu aslında; kendi çekingenliğini hissettiği anda hemen başka bir konuya atlardı.</p>

  <p>Ama, şimdi dünyadışı bir varlıkla karşılaşmak bile kendisini kaygılandırıyordu, nerede kalmış onu kendinden yana çekebilmek. Beşler'i bu konuda eğitmeyi akıl edememişlerdi. Fareden, cücelerden ya da Merihlilerden korkup korkmadıklarını saptamak düşünülmemişti. Bunu neden düşünmediklerini anlayamıyordu doğrusu, şu anda bunu atlamış olmak çok garip geliyordu.</p>

  <p>Kendisini göndermek büyük bir yanılgıydı. Belki de yılan saçlı bir galaktik İstasyon Müdürü ile karşılaştığında kendini utanca düşürecek bir şey yapacak, hatta daha kötüsü, insanlara yapılmakta olan akıl almaz bir testte insana verilen notu düşürtecek, insanı başarıdan başarısızlığa yöneltecekti. Alt kısmı artık suya batmış olan kapıya hem korku hem de özlemle bakıyordu şimdi.</p>

  <p>Kumsalın birkaç yüz metre ilersinde birisi vardı. Ellie önce bunun sınav odasından kendisine iyi haberleri vermek için erken çıkmış olan Vaygay olduğunu düşündü. Ancak uzaktaki her kimse üzerinde Makine Projesi eşofmanı yoktu. Ayrıca bu daha genç, daha canlı biri gibi görünüyordu. Ellie uzun odaklı objektifi almak için uzanırken her nedense duraksadı. Ayağa kalkıp eliyle gözlerine gelen güneşi kesti. Bir an için o gelen... Olanaksızdı bu. Kendisinin zayıflığından böylesine yararlanmaya kalkışmazlardı.</p>

  <p>Ama, kendine engel olamıyordu işte. Suyun kenarındaki sert kumluk üzerinden, saçları ardında dalgalanarak, koşuyordu adama doğru. Adam, son resminde gördüğü gibiydi, canlı ve mutlu. Sakalı uzamıştı. Ellie ağlayarak adamın kolları arasına atıldı.</p>

  <p>Adam, kadının ensesini okşayarak, «Nasılsın, Persh?» diye sordu.</p>

  <p>Sesi tamamdı. Hemen hatırlamıştı Ellie. Kokusu, yürümesi, gülmesi.</p>

  <p>Sakalının yüzünü dalaması. Bunların hepsi birleşince kendine hakimiyeti bir anda yıkılmıştı. Dev bir taş kilidin zorla açıldığını, eski ve hemen hemen unutulmuş bir mezara ilk ışığın girdiğini hisseder gibi oluyordu.</p>

  <p>Yutkunup kendini toparlamaya çalıştı, ama hep sonu gelmeyen yeni bir keder dalgasıyla yeniden ağlıyordu. Babası sabırla duruyor, Ellie'nin çocukluğunda büyük merdivenlerden ilk kez indiğinde olduğu gibi şimdi çok iyi hatırladığı o güven verici bakışıyla bakıyordu. Ellie onu bir daha görmeyi hayatında her şeyden çok istemişti. Kendisiyle babası arasındaki varolan yılların özlemini çekmişti hep.</p>

  <p>Gerek çocukluğunda, gerekse gençliğinde, rüyasında babasının ölümünün bir yanlışlık olduğunu söylemek için döndüğünü görürdü. İyiydi kendisi. Sonra Ellie'yi yine kolları arasına alırdı. Ancak Ellie dokunaklı duygularla dolu bu kısacık gezintilerden babasının olmadığı dünyaya gözlerini açmakla bunların bedelini çok ağır olarak öderdi. Yine de o rüyaları özler ve ertesi sabah uyandığında kaybını ve çektiği acıyı yeni baştan yaşamasına rağmen bu bedeli seve seve ödemeye hazır olurdu. Babasından geriye kalan tek şey olan bu hayali anlardı.</p>

  <p>Ama şimdi karşısındaydı işte — ne bir hayal, ne de rüya, etten kemikten bir insan gelmişti işte.</p>

  <p>Ellie olanca gücüyle sarıldı babasına. Bunun bir numara, bir taklit olduğunu biliyordu, ama ne olursa olsun kusursuzdu işte. Bir an babasından şöyle uzaklaşıp görünüşüne baktı. Kusursuzdu. Sanki babası ölmüş ve Cennete gitmiş de kendisi de bu beklenmedik yolla ona katılabilmişti. Ellie yine hıçkırarak sarıldı adama.</p>

  <p>Kendini toparlayabilmesi için bir iki dakika daha geçmesi gerekti.</p>

  <p>Karşısına çıkan Ken olsaydı yeni bir on iki köşeli aracın —ya da Sovyet Makinesi'nin— Dünya'dan Galaksinin merkezine ikinci bir yolculuk yaptığını düşünebilirdi. Ama, babası için böyle bir olasılık da düşünülemezdi. Onun kalıntıları bir gölün kenarındaki mezarlıkta çürümekteydi.</p>

  <p class="yildiz">***</p>

  <p>Ellie hem gülüp hem ağlayarak gözlerini kuruladı.</p>

  <p>«Bu hayali neye borçluyum — ipnotizma mı robot bilimi mi?»</p>

  <p>«Ben bir rüya mıyım, yoksa yapay bir şey mi? Bunu çevrendeki her şey için sorabilirsin?»</p>

  <p>«Bugün bile, babamla birkaç dakika birlikte olabilmek için sahip olduğum her şeyi vermeye hazır olmadığım bir haftam bile geçmez.»</p>

  <p>«İşte buradayım öyleyse.» Adam iki elini kaldırarak hafifçe yana döndü sanki sırtının da olduğunu göstermek istermiş gibi. O kadar gençti ki, Ellie'den çok daha genç. Öldüğünde yalnızca otuz altı yaşındaydı.</p>

  <p>Belki de bu, dünyadışı varlıkların Ellie'nin korkularını yatıştırmak için başvurdukları bir yöntemdi. Eğer böyleyse... çok düşünceliydiler doğrusu. Ellie kolunu babasının beline dolayıp, adamı bir iki parça eşyasının olduğu yere sürükledi. Babası ele tam bir insan gibi geliyordu. İçinde mekanizmalar, yaylar ve devreler varsa doğrusu çok iyi örtülmüştü.</p>

  <p>«Nasılız peki?» diye sordu Ellie. Sorusu pek belirsizdi. «Yani...»</p>

  <p>«Anlıyorum. Mesaj'ı almanızdan buraya gelişinize kadar aradan çok yıl geçti.»</p>

  <p>«Notlarınızı hızlılığa mı yoksa doğruluğa göre mi veriyorsunuz?»</p>

  <p>«İkisine de değil.»</p>

  <p>«Yani Sınavı tamamlamadık mı daha?»</p>

  <p>Adam cevap vermedi.</p>

  <p>«Anlat bana. İçimizden bazıları yıllarımızı verdik, Mesaj'ın şifresini çözüp Makine'nin yapımına. Bana bunların ne demek olduğunu anlatmayacak mısın?»</p>

  <p>Adam kızının saçlarını sevgiyle okşadı. Ellie onun bu hareketini çocukluğundan hatırlıyordu. Ama, Dünya'dan 30.000 ışıkyılı ötede babasının Wisconcin'deki sevgi gösterilerini nasıl bilebilirlerdi?</p>

  <p>«Rüyalar,» dedi Ellie. «Dün gece bizler rüya görürken zihinlerimize girdiniz, değil mi? Bildiğimiz her şeyi boşalttınız kafamızdan.»</p>

  <p>«Yalnızca kopyalarını çıkardık. Kafanın içindeki her şey sanırım yine oradadır. Bir bak istersen. Eksik bir şey varsa söyle bana.» Babası gülerek devam etti sonra.</p>

  <p>«Televizyon programları bize çok bir şey vermedi. Teknolojik düzeyinizi ve daha birçok şeyi anlıyorduk, ancak türünüz hakkında dolaylı olarak öğrenemeyeceğimiz de pek çok şey vardı. Mahremiyetine girdiğimizi düşünebilirsin sanıyorum ama...»</p>

  <p>«Şaka ediyor olmalısın.»</p>

  <p>«... ama, o kadar az zamanımız var ki.» «Sınav sona mı erdi yani? Dün gece uyurken bütün sorularınızı cevapladık mı? Ne oldu peki? Geçtik mi, kaldık mı?»</p>

  <p>«Öyle bir şey yok. Burası altıncı sınıf değil.», Ellie babası öldüğünde altıncı sınıftaydı.</p>

  <p>«Bizi yasadışı uygarlıkları öldüren yıldızlararası bir şerif olarak görme. Daha çok Galaktik Sayım Bürosu falan gibi bir şey düşün. Bilgi toplarız biz. Teknolojik olarak çok geri kalmış olduğunuzdan kimsenin sizden öğrenecek bir şeyi olmadığını düşündüğünü biliyorum. Ancak bir uygarlığın daha başka değerleri de vardır.»</p>

  <p>«Ne değerleri?»</p>

  <p>«Müzik. Sevgi. Rüyalar. İnsanlar rüya görmekte çok ustalar doğrusu, oysa bunu televizyondan anlamak olanaksız. Galaksinin her bir yanında rüya değiş tokuşu yapan kültürler vardır.»</p>

  <p>«Yıldızlar arası kültürel değişim mi yapıyorsunuz yani? Bütün bunların anlamı bu mu? Kana susamış bir uygarlığın yıldızlararası uzay uçuşları geliştirmesine aldırmaz mısınız?»</p>

  <p>«Ben sana sevgiye hayran olduğumuzu söylemiştim.»</p>

  <p>«Naziler dünyamıza egemen olsaydılar, ve sonra da yıldızlararası uçuşu geliştirseydiler, siz onlara müdahale etmeyecek miydiniz?»</p>

  <p>«Böyle bir şeyin ne kadar seyrek olduğunu bilsen şaşarsın. Sonuçta saldırgan uygarlıklar genellikle kendi kendilerini yok ederler. Doğalarında vardır bu. Kendilerine engel olamazlar. Böyle bir durumda bizim görevimiz onları tek başlarına bırakmaktır. Kimsenin onlara karışmamasını sağlamaktır. Kendi kaderlerinin sonuna kendilerini gelsinler.»</p>

  <p>«Peki, neden bizi bırakmadınız? Yakmıyor değilim ha. Yalnızca Galaktik Sayım Bürosu'nun nasıl çalıştığını öğrenmek istiyorum. Bizden ilk aldığınız şey Hitler yayını olmuştu. Neden bizimle bağlantı kurdunuz öyleyse?»</p>

  <p>«Karşımızdaki görüntü ürküntü vericiydi elbette. Sizin başınızın epey dertte olduğunu görebiliyorduk. Ama, müziğiniz bize daha başka şeyler söylüyordu.</p>

  <p>Beethoven bize umut olduğunu bildiriyordu. Bizim yardımımızdan yararlanabileceğinizi düşündük. Aslında pek az bir şey sunabiliriz. Bunu anlıyorsun sanırım. Nedenselliğin zorunlu kıldığı belirli sınırlamalar vardır.</p>

  <p>Adam eğilmiş elini suya sokmuştu, şimdi de pantolonuna silerek kuruluyordu.</p>

  <p>«Dün gece hepinizin içine baktık. Beşinizin de. Çok şey gördük: duygular, anılar, güdüler, öğrenilmiş davranışlar, içgörüşler, çılgınlık, rüyalar ve sevgi. Sevgi önemlidir. Çok ilginç bir karışımsınız.»</p>

  <p>«Bütün bunlar bir gece içinde mi oldu?» «Acele etmemiz gerekiyordu.</p>

  <p>Zamanımız çok dar.» «Neden, bir şey mi...»</p>

  <p>«Hayır hayır, sabit bir nedenselliği düzenli denetim altında tutamazsak, kendi başına bir sonuca gider ki o zaman da durum hep daha kötüleşir.» Ellie adamın ne dediğini anlamıyordu . « 'Sabit bir nedenselliği denetim altında tutmak.' Babam hiç böyle şeylerden söz etmezdi.»</p>

  <p>«Ederdi elbette. Seninle nasıl konuştuğunu hatırlamıyor musun?</p>

  <p>Okumuş bir insandı ve sen küçük bir kızken seninle eşitiymişsin gibi konuşurdu, yani konuşurdum. Hatırlamıyor musun?» Hatırlıyordu Ellie. Yaşlılar evindeki annesini düşündü.</p>

  <p>Adam, Ellie'nin eğer yaşasaydı kendisinin yetişkinliğinde göstereceğini hayal ettiği o babacan havayla, «Ne kadar hoş bir madalyon,» dedi. «Kim verdi bunu sana?»</p>

  <p>«Bunu mu? Aslında pek iyi tanımadığım birinden. Benim inancımı sınadı ...Bana... Ama, bütün bunları biliyor olmalısın.»</p>

  <p>Adam yine sırıttı.</p>

  <p>«Bizim hakkımızda gerçekten neler düşündüğünüzü bilmek isterim,» dedi Ellie.</p>

  <p>Adam bir an bile duraksamadı. «Pekâlâ. Bu yaptıklarınızı yapmış olmanızın şaşırtıcı olduğuna inanıyorum. Pek bir toplumsal örgütlenme kuramımız yok, ekonomik sistemleriniz şaşkınlık verecek kadar geri, tarihsel seçim mekanizmasını hiç anlamıyorsunuz ve kendiniz hakkında çok az şey biliyorsunuz. Dünyanızın ne kadar hızlı bir değişim içinde olduğu düşünülünce şimdiye kadar havaya uçurmamış olmanız gerçekten şaşırtıcı. Bu yüzden sizi şimdilik bir kalemde silip atmıyoruz. Siz insanların —kısa vadede de olsa— uyum için belirli bir yeteneğiniz var.»</p>

  <p>«Konu bu, değil mi?»</p>

  <p>«Konulardan biri bu. Kısa vadeli görüşe sahip uygarlıkların bir süre sonra ortalıkta görünmeyeceğini tahmin edebilirsin. Bunlar kendi kaderlerini çizerler.»</p>

  <p>Ellie, adama insanlar hakkındaki gerçek duygularının ne olduğunu sormak isterdi. Merak mı duyuyordu? Acıma mı? Yoksa kendilerini günlük işinin gereği olarak görüp hiçbir duygu beslemiyor muydu? Kalbinin derinliklerinde —ya da kalp yerine geçen iç organlarında— Ellie'yi, Ellie'nin bir karıncayı düşündüğü gibi mi düşünüyordu? Ama bu soruyu sormaya cesareti yoktu. Alacağı karşılıktan çok korkuyordu.</p>

  <p>Adamın ses tonundan, konuşmasının gidişinden babası kılığına girenin kimliğini kestirmeye çalışıyordu. İnsanlarla çok büyük bir doğrudan doğruya deneyimi vardı kendisinin; oysa İstasyon Müdürünün deneyimi ise bir günden bile azdı. Bu dost ve bilgi vermeye hazır görünüşün altındaki gerçek kimlikleri hakkında bir şeyler çıkarabilir miydi? Bunu yapamazdı ama. Adam, konuşmaları sırasında babası değildi ve babası rolünde de bulunmuyordu. Ama bunun dışında 1924 ile 1960 yılları arasında yaşamış hırdavat satıcısı babası Theodore F. Arroway'e müthiş benziyordu. Ellie sürekli bir irade gücü göstermese bu... bu kopyanın boynuna sarılıp ağlayacağını biliyordu. İçinden bir ses ona Cennet'e gittikten sonra neler olduğunu sormak istiyordu. Yeniden Diriliş konusundaki görüşleri neydi? Bininci Yıl için özel bir şeyler hazırlanıyor muydu?</p>

  <p>«Bundan sonra her ne yapacaksak... ondan önce bir iki soru için zamanımız var mı?»</p>

  <p>«Elbette.»</p>

  <p>«Bana ulaşım sisteminizi anlat.»</p>

  <p>«Bundan daha iyisini yapıp gösterebilirim de. Sıkı tutun.»</p>

  <p>Ufuktan fırlayan bir karanlık Güneş'i ve masmavi gökyüzünü örttü.</p>

  <p>Ellie'nin soluğu tutulmuştu. «Esaslı numara,» dedi.</p>

  <p>Ayaklarının altında yine aynı kumsal uzanıyordu. Parmaklarını batırdı kuma. Başının üstünde ise Kozmos vardı. Sanki Samanyolu Galaksisi'nin üstündeydiler, galaksinin sarmal yapısına bakıyorlar ve inanılmaz bir hızla ona doğru düşüyorlardı. Adam, Ellie'nin kendi bilimsel dilini kullanarak kocaman bir fırıldağı andıran yapıyı anlatıyordu. Bu dönemde Güneş'in içine gömülü olduğu Orion Sarmal Kolu'nu gösterdi. Onun içinde mitolojik önem sırasına göre büyükten küçüğe doğru Nişancı Takımyıldızı Kolu, Norma/Scutum Kolu ve Üç Kiloparsec Kolu diziliyordu.</p>

  <p>Kullandıkları ulaşım sistemini temsil eden bir dizi düz çizgi vardı.</p>

  <p>Paris Metrosu'nun ışıklandırılmış haritaları gibi. Eda haklıydı. Her istasyon alçak yoğunluklu çifte kara deliği olan bir yıldız sisteminde bulunuyordu. Çok küçük oldukları için deliklerin dev yıldız sistemlerinin normal evrimi sırasında yıldız çökmesinden oluşmadıklarını biliyordu. Belki de bunlar Büyük Patlama zamanında oluşmuşlar ve akla hayale sığmayan bir yıldız gemisi tarafından yakalanıp belirlenen yerlerine çekilmişlerdi. Belki de hiç yoktan var edilmişlerdi. Ellie bunu sormak istiyordu, ama soluk kesici turları devam etmekteydi.</p>

  <p>Galaksinin merkezinde dönen bir parlak hidrojen diskinin içinde moleküler bulutlardan oluşan bir halka Samanyolu’nun dış çevresine doğru yayılmaktaydı. Adam Ellie'ye on yıllardan beri radyodaki meslektaşları tarafından karmaşık organik moleküller arama alanı olan Sagittarius B-2 dev moleküler bulutundaki düzenli hareketleri gösterdi. Bunlar merkeze yakın yerlerde başka bir dev moleküler bulutla, sonra da Ellie'nin Argus'tayken gözlemlediği yoğun radyo dalgaları kaynağı olan Sagittarius A-Batı ile karşılaşıyorlardı.</p>

  <p>Bunun hemen yanında Galaksi'nin tam merkezinde iki dev kara delik çekimsel bir kucaklaşma ile birleşmişlerdi. Her birinin kütlesi beş milyon güneş boyundaydı. Kara deliklerin içlerine güneş sistemi boyutlarında gaz nehirleri akıyordu. İki süper dev —Ellie, Dünya dillerinin kısıtlılığının farkındaydı— kara delik Galaksi'nin merkezinde birbirlerinin yörüngesinde dönmekteydiler. Birinin varlığından kuşkulanılıyordu. Ama, iki tane? Tayf çizgilerinin Doppler hesaplarında bunun görünmesi gerekmez miydi? Birinin üstünde GİRİŞ ötekinin üstünde de ÇIKIŞ yazılı olduğunu hayal etti. O anda giriş kullanılıyordu sadece, çıkış ise yalnızca öylece duruyordu.</p>

  <p>Bu İstasyon, Galaksi'nin merkezindeki kara deliklerin hemen dışındaydı. Yakınlardaki milyonlarca yıldız gökyüzünü aydınlatıyordu; ancak yıldızlar, gaz ve toz giriş kara deliği tarafından yutulmaktaydı.</p>

  <p>«Bir yere gidiyor, öyle değil mi?» diye sordu.</p>

  <p>«Elbette.»</p>

  <p>«Nereye gittiğini bana söyleyebilir misin?» «Tabii. Bütün bunlar Cygnus A'da toplanır.» Cygnus A'yı bilirdi Ellie. Cassiopeia (Koltuk Takımyıldızı) yakınlarındaki bir supernova kalıntısı dışında Dünya göğünün en parlak radyo kaynağıydı bu. Ellie, Sygnus A'nın bir saniyede Güneş'in 40.000 yılda ürettiğinden daha fazla enerji ürettiğini hesaplamıştı. Radyo dalgalarının kaynağı 600 milyon ışıkyılı ötede, Samanyolu'nun çok ötesinde, galaksilerin bölgesindeydi. Pek çok galaksidışı radyo dalgaları kaynağında olduğu gibi hemen hemen ışık hızıyla birbirlerinden uzaklaşan iki dev gaz püskürtüsü Rankine- Hugoniot şok cepheleriyle ince galaksiler arası gazla karmaşık bir ağ oluşturuyorlar ve evrenin büyük bir bölümünü parlak bir ışıkla aydınlatan bir radyo dalgası üretiyorlardı. 500.000 ışıkyılı büyüklüğündeki bu dev yapının tüm maddesi uzayda küçük, neredeyse görülmeyecek kadar küçük bir noktadan dökülmekteydi.</p>

  <p>«Cygnus A'yı siz mi yapıyorsunuz?» Ellie gökyüzüne düşeceğinden korktuğu Michigan' da bir yaz gecesini hayal meyal hatırlıyordu.</p>

  <p>«Hayır hayır, yalnızca biz değiliz. Bu pek çok galaksinin ortak bir projesi. Biz yalnızca ...mühendisliğini yapıyoruz. Yeni ortaya çıkan uygarlıklarla ancak birkaçımız ilgileniriz.»</p>

  <p>«Demek galaksiler arasında ortak projeler var,» dedi. «Her biri Merkezi Yönetime sahip bir sürü galaksi. Her bir galakside de milyarlarca yıldız. Ve bu yönetimler işbirliği yapıyorlar sonra. Centaurus'a ... özür dilerim Cygnus A'ya milyonlarca güneşi boşaltmak için? Şey... özür dilerim ama, bu boyutu aklım almıyor benim. Neden yapıyorsunuz bunu? Ne için?»</p>

  <p>«Evreni uçsuz bucaksız bomboş bir yer olarak düşünmemelisiniz. Milyarlarca yıldır böyle değildir. Onu daha çok bakımlı bir alan olarak düşünmelisin.»</p>

  <p>İçi titriyordu Ellie'nin.</p>

  <p>«Neden ama? Bakımı yapılacak ne var ki?»</p>

  <p>«Sorunun temelini ortaya koymak kolay. Boyutlar seni ürkütmesin.</p>

  <p>Ne de olsa gökbilimcisin. Sorun evrenin genişlemesi ve bu gelişmeyi durduracak yeterli madde olmaması. Bir süre sonra yeni galaksiler, yeni yıldızlar, yeni gezegenler, ortaya çıkan yeni yaşam biçimleri olmayacak. Hep eskiler olacak yani. Her şey eskiyecek. Sıkıcı bir şey yani. Bu yüzden Cygnus A'da yeni bir şeyler yapabilme teknolojisini deniyoruz. Buna kent yenileşmesinde yeni bir deney diyebilirsin. Tek denememiz de değil bu. Daha sonraları evrenin bir bölümünü kapatıp daha çok boşalmasını önlemeyi isteyebiliriz. Bunu yapmanın yolu da yerel madde yoğunluğunu arttırmak tabii. İyi bir çalışmadır.»</p>

  <p>Wisconcin'de bir hırdavatçı dükkânı işletmek gibi.</p>

  <p>Cygnus-A 600 milyon ışıkyılı uzakta ise, o zaman Dünya'daki gökbilimciler —ya da Samanyolu'nun bir başka yerindekiler— onu 600 milyon yıl önce olduğu gibi görüyorlardı. Ancak Ellie 600 milyon yıl önce Dünya'da okyanuslarda bile pek bir yaşam olmadığını biliyordu. Bunlar gerçekten çok yaşlıydılar.</p>

  <p>Altı yüz milyon yıl önce, böyle bir kumsalda... ama, ne yengeç, ne martı ne de palmiyeler... Bu yaratıklar deneysel galaktik yaşam ve kozmik mühendislikle uğraşırken mikroskopik bir bitkinin su çizgisinin hemen üstünde tutunacak bir yer aradığını düşündü.</p>

  <p>«Son altı yüz milyon yıldır Cygnus A'ya madde mi doldurmaktasınız yani?»</p>

  <p>«Sizin radyogökbilimiyle saptadığınız şeyler bizim ilk olarak denemelerimizdi. Şimdi çok daha ilerlemiş durumdayız, kuşkusuz.»</p>

  <p>Ve zamanı gelince —herhalde birkaç yüzyıl sonra— Dünya'daki radyo gökbilimciler —eğer varsa— Cygnus-A çevresinde yeni bir evren yapımında belirli bir ilerleme saptayacaklardı. Ellie kendini yeni açıklamalar için hazırlayıp bunların kendisini korkutmayacağına söz verdi. Hayal edemediği boyutlarda bir varlık hiyerarşisi vardı burada. Ancak Dünya’nın da bu hiyerarşide bir yeri, bir önemi vardı; bu kadar zahmete boşuna girmiş olamazlardı.</p>

  <p>Karanlık yeniden başladığı noktaya dönüp yok oldu, Güneş ve gökyüzü yeniden göründüler. Önündeki sahne değişmemişti: dalgalar, kumsal, palmiyeler, Magritte kapısı, palmiye yaprağı ve... babası.</p>

  <p>«Galaksinin merkezi yakınındaki o hareket halindeki bulutlar ve halkalar... bunlar buralardaki periyodik patlamalara bağlı değiller mi?</p>

  <p>İstasyonu burada kurmak tehlikeli değil mi?»</p>

  <p>«Periyodik değil, ayrı ayrı oluşumlar. Cygnus A'da yaptığımıza benzemeyen küçük boyutlu olaylar. Denetim altında tutulabilir şeyler. Bunun geldiği zamanı bilip ona göre önlem alırız. Gerçekten tehlikeli bir durum varsa İstasyonu bir sürelik başka bir yere taşırız. Bunlar sıradan işler.»</p>

  <p>«Elbette. Sıradan. Hepsini siz mi yaptınız? Metro sistemini yani. Siz ve diğer galaksilerden mühendisler mi?»</p>

  <p>«Hayır hayır, biz bunların hiçbirini yapmış değiliz.»</p>

  <p>«Bir şeyi yanlış anladım herhalde. Anlamam için yardımcı ol lütfen.»</p>

  <p>«Her yerde aynı şey olmuş. Bizim durumumuzda biz uzun bir zaman önce Samanyolu'nun değişik dünyalarında ortaya çıktık. Birimiz yıldızlararası uzay uçuşlarını geliştirdik, zamanla da transit istasyonlarından birine geldik. Kuşkusuz bunun ne olduğunu bilmiyorduk. İçimizden cesur olanları içine girene kadar yapay olduğunu da fark etmemiştik.»</p>

  <p>« 'Biz' demekle kimi kastediyorsun? Yani soyunun... türünün atalarını mı?»</p>

  <p>«Hayır hayır. Biz pek çok dünyadan pek çok türün birleşmesiyiz.</p>

  <p>Zamanla pek çok metro sistemi bulduk — çeşitli eskiliklerde çeşitli yapılarda, hepsi de terk edilmiş. Çoğu çalışır durumdaydı. Biz yalnızca bazı onarımlar ve düzeltmeler yaptık.»</p>

  <p>«Başka bir şey yok muydu? Ölü kentler örneğin. Olup bitenlerin bir kaydı yok muydu? Metroyu yapanlardan kimse kalmamış mıydı?»</p>

  <p>Adam başını salladı.</p>

  <p>«Sanayileşmiş, terk edilmiş gezegenler falan?» Adam yine salladı başını.</p>

  <p>«Demek Galaksi çapında bir uygarlık vardı ve bu uygarlık istasyonlar dışında hiçbir şey bırakmadan kaybolup gitti?»</p>

  <p>«Aşağı yukarı öyle. Diğer galaksilerde de durum böyledir. Milyarlarca yıl önce bir yerlere gitmişler. Nereye gittikleri konusunda ise hiçbir fikrimiz yok.»</p>

  <p>«Peki ama, nereye gitmiş olabilirler?»</p>

  <p>Adam başını üçüncü kez, ama bu kere ağır ağır salladı.</p>

  <p>«Şu halde siz...»</p>

  <p>«Biz yalnızca bekçiyiz. Belki günün birinde döneceklerdir.»</p>

  <p>.Ellie, herhalde iki yaşında da yaptığı gibi işaret parmağını kaldırdı.</p>

  <p>«Peki, bir soru daha.»</p>

  <p>«Pekâlâ,» dedi adam hoşgörüyle. «Ama, ancak birkaç dakikamız kaldı.»</p>

  <p>Ellie yan gözle bir daha kapıya baktı, küçücük, hemen hemen saydam bir yengeç yanından geçerken ürpermesini güç tuttu.</p>

  <p class="yildiz">***</p>

  <p>«Sizin efsaneleriniz, dinleriniz konusunda bir şeyler öğrenmek istiyorum. Sizi huşu ile dolduran nedir? Yoksa huşu uyandıran şeyleri yapanlar böyle bir duygu duymazlar mı?»</p>

  <p>«Siz de aynı şeyi yapıyorsunuz. Hayır hayır, ne sorduğunu biliyorum. Elbette duyarız bunu. Bunları sana anlatabilmemin benim için güç olduğunu anlıyorsun sanırım. Ama bir örnek vermeye çalışayım. Tam olarak söyleyebileceğimi sanmıyorum, ama bu sana...»</p>

  <p>Adam, bir an duraksadığında Ellie bu kere kafasının ardında bir ürperti hissetti. Adamın kendi nöronları arasında dolaştığını düşündü. Dün gece eksik kalan bir şey mi vardı? Öyleyse sevinirdi Ellie. Bu, onların kusursuz olmadıklarını gösterirdi.</p>

  <p>«... bir fikir verir. Bir dairenin çevresinin çapma olan oranı demek olan pi sayısı. Bunu çok iyi bilirsin kuşkusuz, ve pi'nin sonunun olmadığını da bilirsin. Evrende, ne kadar akıllı olursa olsun, pi sayısını son rakamına kadar hesaplayacak bir varlık yoktur. Sonsuz bir sayı dizisi yani. Sizin matematikçilerinizin bunu...»</p>

  <p>Ellie yine aynı ürpertiyi hissetti.</p>

  <p>«... diyelim ki on milyarıncı rakama kadar hesap edildi. Başka matematikçilerin daha ileri gittiklerini duymak seni şaşırtmayacaktır. Diyelim ki, on ilâ yirminci üssünde bir yerde bir şeyler oluyor. Rastgele değişen sayılar kayboluyor ve inanılmayacak kadar uzun bir süre birler ve sıfırlardan başka bir şey olmuyor.»</p>

  <p>Adam, ayağının başparmağıyla kumun üzerine rastgele bir daire çiziyordu. Ellie cevap verirken kalbinin duracak gibi olduğunu hissetti.</p>

  <p>«Ve sıfırlar ve birler sonunda bitiyorlar mı? Sonra yine rastgele sayı dizisi mi başlıyor?» Adam, hafif bir özendirme işaretiyle sözünü sürdürdü. «Ve bu sıfırlar ve birlerin sayısı? Asal sayıların bir toplamı mı»</p>

  <p>«Evet, on bir tanesi.»</p>

  <p>«Yani pi sayısının içinde gizli on bir boyutlu bir mesaj mı olduğunu söylüyorsun?» Evrende birileri... matematik yoluyla mı haberleşiyor? Lütfen yardım et bana, anlamakta gerçekten güçlük çekiyorum. Matematik keyfî bir şey değildir ki. Yani pi'nin her yerde aynı değere sahip olması gerekir. Pi içersine mesaj nasıl gizlenebilir? Evrenin dokusunda vardır bu.»</p>

  <p>«Çok doğru söyledin.»</p>

  <p>Ellie adamın yüzüne baktı.</p>

  <p>«Daha da ötesi var,» dedi adam. «Sıfır ve birler dizisinin yalnızca on temelli aritmetikte göründüğünü kabul edelim. Diğer aritmetik türlerinde de garip bir şeyler olduğunu tahmin edebilirsin ya. Bu keşfi ilk yapanların on parmakları olduğunu kabul edelim. Sanki pi milyarlarca yıldır on parmaklı ve süratli bilgisayarlı matematikçilerin gelmesini bekliyormuş gibi. Mesaj bize hitap ediyormuş gibi bir şey yani.»</p>

  <p>«Bu bir benzetme, değil mi? Gerçekte ne pi, ne de onuncu ya da yirminci kuvveti, öyle değil mi? Sizin aslında on parmağınız yok.»</p>

  <p>«Öyle.» Adam, yine gülümsedi.</p>

  <p>«Peki, Mesaj'da ne yazıyor öyleyse?»</p>

  <p>Adam, bir an durakladı, işaret parmağını kaldırıp kapıyı gösterdi.</p>

  <p>Kapıdan küçük bir grup heyecanla dışarı çıkıyordu.</p>

  <p>Sanki çoktandır ertelenmiş bir gezintiye çıkmışlar gibi neşeliydiler. Eda'nın yanında parlak renkli bir etek bluz giymiş, saçlarını Yorubalı Müslüman kadınlar gibi örtmüş çok güzel bir genç kadın vardı. Eda'nın kadını görmekle sevinçten kendisinden geçtiği belli oluyordu. Ellie, Eda'nın göstermiş olduğu resimlerden bunun karısı olduğunu anladı. Sukhavati ise temiz yüzlü, iri gözlü genç bir adamın elinden tutmuştu. Bunun da Devi'nin çoktan ölmüş kocası tıp öğrencisi Surindar Gosh olduğu kuşkusuzdu. Xi, üstün tavırlı ufak tefek bir adamla hararetli bir konuşma içindeydi. Adamın sarkık bıyıkları, sırtında brokar işlemeli bir kaftanı vardı. Ellie onu Orta Krallığın modelinin yapımının başında cıvayı dökenlere emirler yağdırırken görür gibi oldu.</p>

  <p>Vaygay sarı örgü saçları iki kuyruk halinde ardında sallanan on bir, on iki yaşlarında bir kızı Ellie'nin yanına getirdi.</p>

  <p>«Bu benim torunum Nina... öyle sayılır yani. Grandüşesim. Sizi daha önce tanıştırmalıydım. Moskova'da.»</p>

  <p>Ellie kızı kucakladı. Vaygay'ın striptizci Meera ile ortaya çıkmadığına sevinmişti. Ellie, adamın kıza karşı şefkatli davranışını görünce, onu eskisinden daha çok sevdiğine karar verdi. Onu tanıdığı bunca yıldır kalbinin bu gizli köşesini çok iyi saklamıştı doğrusu.</p>

  <p>«Onun annesine iyi bir baba olamadım,» dedi Vaygay. «Bu son günlerde Nina'yı hiç göremiyorum desem yeridir.»</p>

  <p>Ellie çevresine bakındı. İstasyon Müdürleri Beşler' in her biri için en derinden sevdikleri diye tanımlanabilecek kişileri yaratmışlardı. Belki de başka ve tümüyle değişik bir tür ile iletişim engellerini azaltmak içindi bu. Ellie kendilerinin kopyalarıyla karşılaşmamış olmalarından mutluydu.</p>

  <p>Bunu Dünya'da yapabilmek, diye düşündü. Bütün gösterişimize ve saklamalarımıza rağmen, kamuoyu önünde en sevdiğimiz kişi ile görünmek zorunda olsaydık? Dünya'da toplumsal bir iletişim için bunun gerekliliğini düşün. Her şey değişirdi o zaman .Bir cinsten bir sürü kişinin karşı cinsten bir kişinin çevresini sardıklarını düşündü. Ya da daireler. 'H' ve 'O' harfleri. Rastgele çizilmişler. İnsan geometrik şekillere bakarak bile derin sevgiler duyabilirdi. Toplumsal psikolojiye uygulanmış bir tür genel relative. Böyle bir düzenlemenin uygalayım güçlükleri çok büyük olurdu, ama kimse sevgi konusunda yalan söylemezdi.</p>

  <p>Dünyadışı varlıkların saygılı ama, kararlı bir acele içinde olduklarını görüyordu. Konuşacak pek zaman yoktu. On iki köşeli aracın basınç odası kapısı ilk geldikleri zamanki yerinde görünüyordu artık. Magritte kapısı da yok olmuştu şimdi. Herkes birbiriyle tanıştı. Ellie, İmparator Qin'e İngilizce olarak babasını tanıştırırken bir garip hissediyordu kendini. Ancak Xi sözlerini Çinçeye çevirdi ve hepsi sanki bir kır yemeğindeymişler gibi el sıkıştılar. Eda'nın karısı gerçekten güzeldi ve Surindar Gosh ona biraz fazla dikkatle bakmaktaydı. Devi aldırış etmiyor gibiydi; belki de kopyanın bu kusursuzluğu kendisini tatmin ediyordu.</p>

  <p>Ellie Devi'ye «Kapıdan geçince nereye çıktın?» diye sordu.</p>

  <p>«Maidenhall Caddesi 416 numaraya.» Ellie kadının ne demek istediğini anlamamıştı. «1973 Londra. Surindar'la. Ölmeden önce.» Ellie kumsaldaki o kapıdan geçseydi kendisinin ne bulacağını düşündü.</p>

  <p>1950'lerin sonlarında Wisconsin herhalde. Kendisi zamanında içeri girmeyince babası ona gelmişti. Wisconsin'de de çok kere öyle olmuştu.</p>

  <p>Eda'ya da asal sayının içinde gizli mesajdan söz edilmişti; ancak ona pi'den değil, Ellie'nin hiç duymadığı bir sayı dizisi olan doğal logaritmaların temeli olan e'den söz etmişlerdi. Asal sayılar sonsuz olduğu için, Dünya'da hangi sayıyı kontrol etmeleri gerektiğini kesin olarak bilemeyeceklerdi.</p>

  <p>«Burada kalıp onlarla çalışmak istedim,» dedi Eda. «Yardıma ihtiyaçları var, şifre çözümü konusunda bazı şeyler akıllarına gelmemiş olabilir. Ama, bunu çok özel bir şey olarak gördüklerini sanıyorum. Başkalarıyla paylaşmak istemedikleri bir şey. Doğrusunu istersen bizler de onlara yardım edecek kadar akıllı değiliz ya.» Pi sayısı içindeki mesajı çözememişlerdi demek. İstasyon Müdürleri, Bekçiler, yeni galaksilerin yaratıcıları bir iki galaksi dönüşü zaman boyunca ellerinin altında duran bir mesajı çözememişlerdi. Mesaj bu kadar güç müydü, yoksa onlar?..» Babası hafifçe, «Eve dönme vakti geldi,» dedi. Gitmek istemiyordu Ellie. Palmiye yaprağına bakmaya, daha başka sorular sormaya çalıştı.</p>

  <p>«'Eve dönme' ile ne demek istiyorsun? Güneş Sistemi'nde bir yere mi çıkacağız yani? Dünya'ya nasıl ineceğiz?»</p>

  <p>«Göreceksin. İlginç olacak.»</p>

  <p>Adam, kolunu Ellie'nin beline dolayıp basınç odasının açık kapısına doğru yürüdü.</p>

  <p>Yatma saati gelmiş gibiydi. Akıllı davranır, kurnazca sorular sorardın ve belki de biraz daha geç yatmana izin verirlerdi. Eskiden, az da olsa işe yarardı bu.</p>

  <p>«Dünya şimdi iki uçtan bağlı, değil mi? Biz eve dönebilirsek siz de istediğiniz anda Dünya'ya gelebilirsiniz. Bu beni çok heyecanlandırıyor. Neden bağı kesmiyorsunuz? Biz bundan sonrasını kendimiz getiririz.»</p>

  <p>Ellie, yatma saati olan sekizi utanmadan geçirmiş, gibi, «Kusura bakma, Presh,» dedi babası. «Yatma saati için açık olacak tünel. Ama, pek kullanacağımızı sanmıyorum.»</p>

  <p>Ellie, Dünya'nın Vega'dan uzak olmasından memnundu. Dünya'nın kabul edilmeyen bir davranışı ile buna karşı düzenlenecek cezalandırıcı bir sefer arasında elli iki yıllık bir süre geçmesini tercih ederdi. Kara delik bağlantısı huzursuzluk vericiydi. Bir an içinde belki yalnız Hokkaido'ya, belki de Dünya'nın herhangi bir yerine varabilirlerdi. Hadden'in mikromüdahale dediği şeye geçişti bu. Ne kadar güvence verseler de bundan sonra bizi daha sıkı bir kontrol altında tutacaklardı. Ancak bir iki milyon yılda bir şöyle sıradan bir bakıp gitmek söz konusu değildi bundan böyle.</p>

  <p>Ellie, huzursuzluğunu biraz daha deşti. Durum ne kadar... teknolojik oluvermişti. Gökyüzünde yaşayan bu varlıklar, bizim geleceğimizle ilgileniyorlardı, nasıl davranmamız gerektiği hakkında beklentileri vardı. Böyle bir rolü kabul etmeyebilirlerdi ama, Dünya'nın küçücük yaratıklarını ödüllendirme ve cezalandırmanın, yaşam ya da ölümlerinin ellerinde olduğu kesindi. Eski dinlerden farkı ne bunun, diye sordu kendi kendine.. Cevabı hazırdı: bir kanıt sorunuydu bu. Video bantlarında, ötekilerin topladıkları verilerde İstasyon'un varlığının, burada olup bitenlerin, kara delik ulaşım sisteminin kanıtları olacaktı. İnandırıcı fiziki kanıtları destekleyen beş bağımsız ve birbiri ile tutarlı hikâye olacaktı. Kulaktan dolma ya da hokus pokus yoktu burada.</p>

  <p>Ellie, adama dönüp palmiye yaprağını yere düşürdü. Adam, hiçbir şey söylemeden eğilip aldığı yaprağı, ona geri verdi.</p>

  <p>«Bütün sorularıma cevap verdin. Bana sormak istediğin bir şey var mı?»</p>

  <p>«Teşekkür ederim,» dedi adam. «Dün gece bütün sorularımızı cevaplandırdınız.»</p>

  <p>«Bu kadar demek? Bir emir yok, biz taşralılar için bir talimat yok ha?»</p>

  <p>«Durum öyle değil, Presh. Büyüdün artık. Kendi başınasın.» Adam başını yana eğip gülümseyince Ellie, gözleri dolu dolu, kolları arasına atıldı yine. Uzun uzun kucaklaştılar. Babasının yavaşça kolları arasından sıyrıldığını hissetti. Yatma saati gelmişti. Parmağını kaldırıp bir dakika daha izin istemek geldi içinden. Ama babasını düş kırıklığına uğratmak istemiyordu.</p>

  <p>«Güle güle, Presh. Annene sevgilerimi ilet.»</p>

  <p>«Kendine iyi bak,» dedi Ellie titrek bir sesle. Galaksi'nin ortasındaki kumsala son bir kere baktı. Yükselen bir hava sütunu üzerinde bir çift kuş kanatlarını çırpmadan hareketsiz gibi duruyorlardı. Basınç odasının kapısında durup arkasına döndü Ellie.</p>

  <p>«Sizin Mesaj’ınız ne diyor peki? Pi'de gizli olanı?»</p>

  <p>«Bilmiyoruz.» Adam öne doğru bir iki adım attı. «Belki de istatistik! bir kaza. Hâlâ üzerinde uğraşıyoruz.»</p>

  <p>Çıkan rüzgâr Ellie'nin saçlarını dalgalandırıyordu.</p>

  <p>«Eh, öğrenince bize de bildirirsiniz herhalde.» dedi.</p>

  <h1 id="sigil_toc_id_18">YİRMİ BİRİNCİ BÖLÜM</h1>

  <p class="baslik">Nedensellik</p>

  <p class="alinti yan">Haşarı çocuklar için böcekler neyse</p>

  <p class="alinti yan">Biz de öyleyiz tanrılar için —</p>

  <p class="alinti yan">Eğlence için öldürürler bizleri.</p>

  <p class="alinti">— WILLIAM SHAKESPEARE</p>

  <p class="alinti">Kral Lear, IV, i, 36</p>

  <p class="alinti yan">Gücü büyük olan her şeyden korkmalıdır.</p>

  <p class="alinti">— PIERRE CORNEILLE</p>

  <p class="alinti">Cinna (1640), Perde IV, Sahne II</p>

  <p>Geri dönüşlerinde sevinçten havalara uçuyorlardı. Heyecandan başları dönmüştü. Koltukların üzerlerine çıkıyorlar, birbirlerini kucaklıyorlar, sırtlarını sıvazlıyorlardı. Hepsi de ağlayacak gibiydiler. Başarmışlardı — bundan da öte, bütün tünellerden sağ salim geçip dönmüşlerdi. Birden parazitleri arasından radyodan Makine durum raporu verilmeye başlandı. Benzellerin üçünün de dönüş hızlan azalıyordu. Birikmiş olan elektriğin akımı düşmekteydi. Dışarıdan söylenenlerden Proje yetkililerinin neler olup bittiği hakkında bir fikirleri olmadığı anlaşılıyordu.</p>

  <p>Ellie aradan ne kadar zaman geçtiğini merak ediyordu. Saatine baktı. En azından bir gün geçmişti ki bu takdirde 2.000 yılma girmişler demekti. Çok da uygundu doğrusu. Bir de kendilerine neler anlatacağımızı bir bilseler, diye düşündü. Düzinelerce mikrokasetin durduğu bölmeye dokundu. Bu filmler açıklandığında Dünya nasıl da değişecekti.</p>

  <p>Benzeller arasında ve çevresindeki boşluk yeniden hava dolmuştu.</p>

  <p>Basınçlı kapılar açılıyordu. Radyodan sağlıkları sorulmaktaydı.</p>

  <p>Beşler, basınç odasından Makine'yi yapan ve hareket ettiren meslektaşlarını selamlayarak çıktılar. Japon teknisyenleri karşılarında selama durdular. Proje yetkilileri araca doğru yürüdüler. Devi Ellie'ye, «Görebildiğim kadarıyla herkesin üstünde dün giydiği elbise var,» dedi. «Peter Valerian'ın şu korkunç sarı kravatına bak.»</p>

  <p>«O hep aynı şeyi takar. Karısı vermişti onu.» Saatler 15:20'yi gösteriyordu. Bir gün önce saat üçe yaklaşırken Makine hareket ettirilmişti. Demek ki yirmi dört saatten biraz fazla sürmüştü yolculukları...</p>

  <p>«Bugün günlerden ne?» diye sordu Ellie. Anlamamışçasına yüzüne baktılar. Ortada bir gariplik vardı.</p>

  <p>«Peter, Tanrı aşkına, bugün nedir söylesene?»</p>

  <p>«Ne demek istiyorsun?» dedi Valerian. «Bugün bugündür elbette. Cuma. 31 Aralık 1999. Yılın son günü. Sormak istediğin bu mu? Ellie, rahatsız falan değilsin ya?»</p>

  <p>Vaygay, Archangelsky'ye ancak sigara verdikten sonra her şeyi en başından anlatabileceğini söylüyordu. Proje yetkilileri ve Makine Konsorsiyumu temsilcileri yanlarına yaklaşmaktaydılar. Ellie der Heer'in kalabalık arasından kendisine yol açmaya çalıştığını gördü.</p>

  <p>Der Heer konuşacak kadar yakma gelince Ellie, «Sizin görüşünüze göre ne oldu?» diye sordu.</p>

  <p>«Hiçbir şey. Hava boşluğu sistemi çalıştı, benzeller döndü, önemli bir elektrik akımı yarattılar, öngörülen hıza eriştiler, sonra her şey tersine döndü.»</p>

  <p>«Ne demek istiyorsun?»</p>

  <p>«Benzeller yavaşladı, elektrik akımı dağıldı. Sistemin basıncı düştü, benzeller durdu ve hepiniz dışarı çıktınız. Bütün bu olay yirmi dakika falan sürdü. Benzeller dönerken sizinle konuşamadık. Peki sizde bir şey oldu mu?»</p>

  <p>Ellie güldü — «Ken evlâdım, sana öyle bir hikâye anlatacağım ki...»</p>

  <p>Makinenin çalıştırılması ve Yeni Yıl nedeniyle proje personeline bir eğlence veriliyordu. Ellie ile dört arkadaşı buna katılmadılar. Televizyon istasyonları kutlamalar, geçit törenleri, sergiler, ulusal liderlerin ileriye dönük tahminleri ve iyimser dilekleriyle doluydu. Ellie bir ara, Rahip Utsumi'nin de konuşmakta olduğunu gördü. Ancak bunlarla uğraşacak zamanı yoktu. Proje Müdürlüğü Beşler'in anlatmaya fırsat buldukları serüvenlerini duyar duymaz bir aksilik olduğuna karar vermişti. Beşler, çevrelerini saran kalabalıktan kopartılıp acele bir ilk sorguya götürülmüşlerdi. Proje yetkilileri Beşler' den her birinin ayrı olarak sorguya çekilmelerinin daha doğru olacağını kararlaştırmışlardı.</p>

  <p>Der Heer ve Valerian Ellie'yi küçük bir toplantı salonuna aldılar.</p>

  <p>Odada Vaygay'ın eski öğrencisi Anatoly Goldmann da olmak üzere başka yetkililer de vardı. Ellie Rusça bilen Bobby Bui'nin de Vaygay'ın sorgulamasında hazır bulunduğunu öğrendi.</p>

  <p>Kibarca dinlediler anlattıklarını, Peter zaman zaman bir şeyler söyleyerek kendisine yardımcı da oldu. Ancak olayların akışını anlamakta güçlük çekiyorlardı. Ellie'nin anlattığı şeylerden çoğu onları kaygılandırıyordu. Ellie'nin heyecanı bulaşamamıştı hiçbirine. Benzellerin dışındaki araçlar, olayı filme aldıklarından on iki köşeli aracın değil bir gün, yirmi dakika bile uzaklaşmadığı kesindi. Olağan dışı hiçbir şey kaydedilmemişti. Benzeller öngörülen hıza erişmişler, bilinmeyen amaçlı bazı göstergelerin iğneleri oynamış, sonra da benzeller yavaşlayıp durmuşlardı. Beşler de büyük bir heyecan içinde çıkmışlardı aracın içinden. Valerian 'saçmalıklar haykırarak' dememişti ama, Ellie onun böyle düşündüğünü görebiliyordu. Kendisine saygı gösteriyorlardı, ama ne düşündüklerini çok iyi biliyordu: Makine'nin tek yaptığı yirmi dakikada unutulmayacak bir hayal yaratmak, ya da — büyük bir olasılıkla— Beşler'i çıldırtmak olmuştu.</p>

  <p>Ellie 'Vega Halka Sistemi,' 'Beşli Sistem,' 'Galaktika Merkez' ve 'Kumsal' yazılı video kasetlerini birbiri ardından videoya taktı. Ancak kasetlerin tümü de boştu. Ne olduğunu anlayamamıştı. Video mikrosistem kamerayı çalıştırmasını yola çıkmadan öğrenmiş ve daha önce başarılı deneyler de yapmıştı. Hatta Vega sisteminden ayrıldıktan sonra bile bir iki deneme yapmış, görüntülerini almış olduğunu saptamıştı. Sonraları diğerlerinin de götürdükleri araçlardan hiçbirinin kayıt yapmamış olduklarını duyunca yıkılacak gibi oldu. Peter Valerian da, der Heer de kendisine inanmak istiyorlardı. Ancak Dünya'nın en büyük iyi niyetini besleseler de buna olanak yoktu artık. Beşler'in anlattıkları hikâye beklenmedik bir şeydi ve kesinlikle ellerinde fizikî bir kanıt yoktu. Ayrıca yeteri kadar zamanları da olmamıştı. Yalnızca yirmi dakika kalmışlardı aracın içinde. Ellie'nin beklediği karşılama değildi bu. Ancak her şeyin yerli yerine oturacağına da inanıyordu. O an için geçirdiği deneyi hayalinde canlandırmak ve bazı ayrıntılı notlar almakla yetinecekti. Hiçbir şeyi unutmayacağından emin olmak istiyordu.</p>

  <p class="yildiz">***</p>

  <p>Kamçatka'dan yeni bir soğuk dalgası gelmesine rağmen, Sapporo Havaalanı'na yeni yılın ilk günü bir dizi tarifesiz uçak indiğinde hava mevsim normalleri dışında sıcaktı. Yeni Amerikan Savunma Bakanı Michael Kitz ile acele toparlanmış bir uzmanlar grubu üzerinde 'Amerika Birleşik Devletleri' yazan bir uçakla gelmişlerdi. Olay Amerika'da ancak Hokkaido'da açığa çıkmak üzereyken doğrulanmıştı.</p>

  <p>Kısa basın bülteninde bunun sıradan bir ziyaret olduğu herhangi bir bunalım ya da tehlikenin olmadığı, 'Sapporo'nun kuzeydoğusundaki Makine Sistemleri Tesisinde olağan dışı bir şey' bulunmadığı bildiriliyordu. Bir gece önce Moskova'dan bir Tu-120 uçağı ile gelenler arasında da Stefan Baruda ile Timofei GotsridTze bulunuyordu. Her iki grubun da bu yeni yıl gecesini ailelerinden uzakta geçirmekten mutluluk duymadıkları kesindi. Ancak Hokkaido havası da bir sürpriz olmuştu; sıcaktan Sapporo'daki buzdan heykeller bile erimeye başlamış, on iki köşeli araç hemen hemen belirsiz küçük bir buzdağına dönüşmüştü.</p>

  <p>İki gün sonra şiddetli bir fırtınanın başlamasıyla Makine tesisine gidişgelişler tümüyle kesildi. Radyo ve televizyon hatları koptu, bir mikrodalga verici direği devrildi. Yeni sorgulamalar sırasında dış dünya ile bağlantı ancak telefonla kurulabiliyordu. Ve de on iki köşeli araçla, diye düşünüyordu Ellie. Bir ara araca girip benzelleri çalıştırmak geçmişti aklından. Bu hayali geliştirmek hoşuna gidiyordu. Ancak Makine'nin bir daha çalışıp çalışmayacağını bilmenin bir yolu yoktu; en azından tünelin bu yanından. Adam, çalışamayacağını söylemişti. Ellie yine o kumsalı düşündü. Ve onu. Bundan sonra ne olursa olsun içindeki derin bir yara iyileşiyordu artık. Yaranın kabuk bağlamakta olduğunu hissediyordu. Dünya tarihinin en pahalı psikoterapisi olmuştu bu.</p>

  <p class="yildiz">***</p>

  <p>Xi ile Sukhavati kendi uluslarının temsilcileri tarafından sorguya çekilmişlerdi. Nijerya'nın Mesaj alımında ya da Makine'nin yapımında önemli bir rol oynanamamasına rağmen, Eda da Nijeryalı yetkililerle uzun bir görüşme yapmayı kabul etmişti. Vaygay ile Ellie bu amaçla Sovyetler Birliği ve Birleşik Devletlerden getirtilmiş yüksek düzey uzmanları karşısında hâlâ ifade veriyorlardı. İlk sorgulamalarda Amerikan ve Rus heyetlerine başka uluslardan temsilci alınmamışsa da, Dünya Makine Konsorsiyumu'na yapılan başvurular üzerine oturumlar yeniden uluslararası bir görünüm almışlardı.</p>

  <p>Ellie'nin sorgu heyetinin başında, çok acele olarak gelmiş olmasına rağmen yine de şaşılacak derecede iyi hazırlanmış Kitz vardı. Valerian ile der Heer zaman zaman Ellie'nin lehine bir şeyler söylüyorlar, arada sırada da bir soru soruyorlardı. Ancak heyetin başkanının Kitz olduğu kesindi.</p>

  <p>Kitz Ellie'ye anlattığı hikâyeye kuşkuyla, ama yapıcı olarak baktığını belirtti. Ellie'nin sorularının kişisel bir düşmanlıktan kaynaklandığını sanmasını istemiyordu. Kendisine saygısı büyüktü. Ayrıca Makine Projesine daha ilk baştan karşı çıkmış olmasının kararlarını etkilemeyeceğine de söz veriyordu.</p>

  <p>Kitz ilk başlarda Ellie'nin anlattıklarını dikkatle dinliyor, arada sırada ayrıntılar konusunda bir soru soruyor ve sözünü kestiği için özür diliyordu. Ancak iki gün gelip çattığında artık bu tür kibarlıklardan eser kalmamıştı.</p>

  <p>«Demek Nijeryalıyı karısı, Hintliyi ölü kocası, Rusu sevimli torunu, Çinliyi Moğol bir diktatör...»</p>

  <p>«Qin Moğol değildi...»</p>

  <p>«Ve seni de sevgili merhum baban ziyaret ettiler.</p>

  <p>Baban arkadaşlarınla evreni yeniden kurmakta olduğu nu anlattı sana. 'Cennetteki Babamız ' öyle mi? Bu düpedüz dincilik. Kültürel antropoloji bu. Doğrudan doğruya Sigmund Freud. Bunu görmüyor musunuz? Hem babanızın dirildiğini iddia ediyorsun, hem de bizim onun evreni kurduğuna inanmamızı istiyorsun...»</p>

  <p>«Benim sözlerimi çarpıtıyorsunuz siz...»</p>

  <p>«Haydi haydi, Arroway. Bizim zekâmıza hakaret etme. Bize tek bir kanıt bile göstermeden tüm zamanların en palavra hikâyesine inanmamızı bekliyorsun sen. Akıllı bir kadınsın. Böyle bir şeyi yutturabileceğine nasıl inandın, ha?»</p>

  <p>Ellie itiraz etti. Valerian da. Valerian bu tür bir sorgulamanın zaman kaybından başka bir şey olmadığını söyledi. Makine o anda çok hassas fizikî testlerden geçiriliyordu. Ellie'nin hikâyesinin gerçekliği ancak böyle anlaşılırdı. Kitz fizikî kanıtların önemli olacağını söyledi. Ancak Arroway'in hikâyesi gerçekte olanları açıklıyordu kendisince.</p>

  <p>«Dr. Arroway Cennette babanıza rastlamanızın nedeni çok açık: siz Musevi-Hıristiyan kültürü ile yetişmiş bir insansınız. Beşler içinde bu kültürden gelen bir tek siz varsınız ve babasını gören tek kişi de sizsiniz. Hikâyeniz çok uygun doğrusu. Hayal ürünü olarak da yeterli değil.»</p>

  <p>Ellie bu kadarını beklemiyordu.</p>

  <p>«Yani bütün bunları biz mi uydurduk sizce?»</p>

  <p>«Söyleyeyim, Dr. Arroway. Ben gençliğimde Cook Count Savcılık bürosunda çalışırdım. Birini suçlayacakları zaman üç soru sorarlardı.» Kitz parmaklarını göstererek saymaya başladı. «Fırsatı var mıydı? İmkânı var mıydı? Nedeni var mıydı?»</p>

  <p>«Ne yapmak için?»</p>

  <p>Kitz tiksintiyle baktı kadının yüzüne.</p>

  <p>«Ama saatlerimiz yolculuğun bir günden fazla sürdüğünü gösteriyor,» dedi Ellie.</p>

  <p>Kitz eliyle alnına vurarak, «Nasıl da bu kadar aptal olabiliyorum,» dedi. «Tüm iddiamı geçersiz kıldınız. Saatlerin önceden bir gün geri alınamayacağını unutmuştum.»</p>

  <p>«Ama, sizin bu dediğiniz bir komplo kurmak demektir. Xi yalan mı söylüyor sizce? Eda yalan mı söylüyor? Siz...»</p>

  <p>«Bence artık daha önemli şeylere geçmeliyiz. «Kitz Valerian'a döndü.</p>

  <p>«Peter, sen haklısın. Maddi Değerlendirme Raporu yarın sabaha hazırlanacak. Şimdilik... hikâyelerle vakit geçirmeyelim. Yarma kadar ara veriyorum.»</p>

  <p>Der Heer öğleden sonra boyunca tek söz söylememişti. Ellie'nin yüzüne bakıp hafifçe gülümseyince Ellie bunu babasının gülümsemesiyle karşılaştırmadan edemedi. Ken'in yüzünde zaman zaman yalvaran bir ifade vardı. Ama ne için bilemiyordu Ellie; belki de hikâyesini değiştirmesi için. Onun çocukluğundan aklında kalanları ve babasının ardından ne kadar üzüldüğünü biliyordu. Çıldırması olasılığını düşündüğü açıktı. Onun gibi diğerlerinin de çıldırdıklarını düşündüğünden emindi Ellie. Kitle çılgınlığı. Ortak kuruntu.</p>

  <p class="yildiz">***</p>

  <p>«İşte burada,» dedi Kitz. Rapor bir santimetre kalınlığında bir dosya oluşturmuştu. «Bunu incelemek isteyeceksiniz sanırım, Dr. Arroway, ama ben size kısa bir özetini verebilirim tamam mı?»</p>

  <p>Ellie başını sallayarak teklifi kabul etti. Söylentilerden raporun Beşler'in verdiği ifadeye uygun olduğunu duymuştu. Böylece bu saçmalık bir son bulur artık diye düşünüyordu.</p>

  <p>«Aracın benzeller ve destekleyici bölümlere göre çok değişik bir ortamın etkisinde kaldığı sanılmaktadır...» Kitz bu son sözcüğü kuvvetle vurgulamıştı. «Çok büyük gerilme ve kasılma güçleri etkisi altında kaldığı sanılmaktadır. Paramparça olmamış olmanız bir mucizedir yani. Aynı zamanda çok yoğun bir radyasyon ortamında bulunmuştur — üzerinde alçak düzey radyoaktivite, kozmik ışın yolları ve diğer izler vardır. Radyasyona dayanabilmiş olmanız da ayrı bir mucizedir. Araca herhangi bir şey eklenmiş ya da içinden bir şey alınmış değildir. Tünellerin duvarlarına sürtündüğünüzü söylediğiniz türden bir sürtünme izine rastlanılmamıştır. Dünya'nın atmosferine yüksek hızla girmenin getireceği yanma izleri de bulunamamıştır.»</p>

  <p>«Peki, bu bizim anlattıklarımızı doğrulamıyor mu? Lütfen düşün, Michael. Gerilme ve kasılma güçleri —gelgit güçleri yani— klasik bir kara delikten düşerken beklenebilecek bir şeydir. En az elli yıldır biliniyor bu. Bizlerin bunu neden hissetmediğimizi bilmiyorum, ama aracın her nasılsa bizi koruduğunu sanıyorum. Sonra kara deliğin içinden ve Galaktik Merkezi çevresinde bir gamma ışınları kaynağı olduğu bilinen yüksek radyasyon dozları. Bunları biz yapmadık. Sürtünme izi olmayışını anlamıyorum, ama bu pek incelemediğimiz bir madde ile hiç bilmediğimiz bir maddenin karşılıklı hareketlerine bağlı bir şey. Dünya'nın atmosferine girdiğimizi iddia etmediğim için bir yanma izi beklemiyordum. Bence bu kanıtlar bizim anlattıklarımızı tümüyle doğrulamaktadır. Sorun ne peki?»</p>

  <p>«Sorun sizlerin çok akıllı insanlar olmanız. Aşırı akıllı. Bu işe bir de bir kuşkucu gözüyle bak. Şöyle bir adım geri git ve tabloya iyice bak. Değişik ülkelerde Dünya'nın kötüye gittiğini düşünen bir grup akıllı insan var. Bunlar uzaydan karmaşık bir Mesaj aldıklarını iddia ediyorlar.»</p>

  <p>«İddia mı?»</p>

  <p>«Bırak da devam edeyim. Mesaj'ın şifresini çözüyorlar ve bunun trilyonlarca dolara mal olacak çok karmaşık bir Makine yapımı için bir plan olduğunu söylüyorlar. Dünya'nın durumu epey sarsıntılı, dinler gelen Bininci Yıl telaşı içindeler, sonra herkesin şaşkın bakışları altında Makine yapılıyor. Personelde bir iki değişiklik var, ama gerçekte hep aynı grup...»</p>

  <p>«Aynı insanlar değil. Sukhavati, Eda ve Xi...»</p>

  <p>«Bırak devam edeyim. Genel olarak aynı insanlar giriyorlar Makine'ye. Aracın biçimi yüzünden hareket anından sonra içerdekileri görme, onlarla konuşma olanağı yok. Makine çalıştırılıyor ve bir süre sonra da kendi kendine duruyor. Çalıştıktan sonra yirmi dakikadan önce onu durduramıyorsunuz. Tamam. Yirmi dakika sonra bu insanlar neşe içinde Makine'den çıkıp ışıktan hızlı bir süratle kara delikler içinden geçerek Galaksinin merkezine gidip döndükleri hakkında palavralar sıkıyorlar. Bu hikâyeyi duydun ve sıradan kuşkucu bir insansın diyelim. Kanıtlarını görmek istersin. Resimler, video kayıtları, diğer veriler falan. Ne olmuş tahmin edersin? Çok işlerine gelecek biçimde silinmiş hepsi. Galaksinin merkezinde yaşadığını söyledikleri üstün uygarlığa ait bir şey var mı ellerinde? Hayır. Herhangi bir anı eşyası falan? Hayır. Bir taş tablet falan? Hayır. Hiçbir şey yok. Tek fizikî kanıt Makine'ye ustalıkla yapılmış bir iki iz. Böylesine bir amaçları olan ve bu kadar akıllı olan insanların hele sahte izler için harcayacak iki trilyon dolarları varsa, gerilim ve radyasyon hasarını andıran bir şeyi önceden hazırlayıp hazırlayamayacaklarını soruyorsun kendi kendine.»</p>

  <p>Ellie'nin soluğu tutulmuştu. Olayların çok düşmanca bir yorumuydu bu. Kitz bundan neden bu kadar hoşlanıyordu acaba? Başı gerçekten dertte olmalıydı.</p>

  <p>«Hikâyenize kimsenin inanacağını sanmıyorum,» diye adam devam etti. «Bu yeryüzünün en ustalıkla hazırlanmış —ve de en pahalı— sahtekârlığıdır. Sen ve arkadaşların Birleşik Devletler Başkanını, Amerikan halkını ve Dünya’nın diğer bütün devletlerini kandırmaya çalıştınız. Kendiniz dışında herkesin aptal olduğuna inanıyor olmalısınız sanırım.»</p>

  <p>«Michael, çılgınlık bu. Mesaj'ı almak, şifresini çözmek ve Makine'yi yapmak için on binlerce kişi çalıştı. Mesaj manyetik bantlarda ve lazer disklerinde saklanıyor Dünya'nın tüm gözlemevlerinde. Gezegenin tüm radyo gökbilimcileri, uzay ve sibernetik şirketleri hep bir komplo içindeler mi sence? Ayrıca...»</p>

  <p>«Hayır, o kadar büyük bir komploya gerek yok. Uzayda Vega'dan yayın yapıyormuş gibi görünen bir istasyon yeterli. Bunu nasıl yaptığınızı söyleyeyim mi? Mesaj'ı hazırladınız ve sonra fırlatma tesisi olan birini bulup bunu uzaya gönderdiniz. Belki de başka bir uçuşun bir parçası olarak. Ve yörüngeye oturttunuz. Belki de birden fazla uydunuz vardır. Sonra verici çalışmaya başlıyor ve sizler de gözlemevlerinde Mesaj'ı almaya, büyük keşfi yapmaya ve biz budalalara bunların ne anlama geldiğini söylemeye hazır bekliyorsunuz.»</p>

  <p>Yüzünde hiçbir ifade olmayan der Heer için bile fazlaydı bu kadarı. Kaykılıp oturduğu iskemleden doğruldu. «Mike, lütfen...» Ancak Ellie hemen sözünü kesti.</p>

  <p>«Şifre çözümünün tek sorumlusu ben değildim. Çok kişi vardı bu işte çalışan. Özellikle Drumlin gibi o da kuşkuyla başlamıştı. Ama, veriler gelmeye başlayınca tümüyle inanmıştı ama.»</p>

  <p>«Evet, zavallı Dave Drumlin. Merhum Dave Drumlin. Onu sen kandırdın. Hiç sevmediğin bir profesördü.»</p>

  <p>Der Heer daha da kaykılmıştı şimdi, Ellie birden onun kendisinden yatakta duyduğu şeyleri Kitz'e aktardığını düşündü. Dikkatle baktı yüzüne, ama emin olamazdı.</p>

  <p>«Mesaj’ın çözülmesi sırasında her şeyi sen kendin yapamazdın.</p>

  <p>Yapabileceğin şeyler sınırlıydı. O yüzden bazılarını ihmal ettin, bazılarını da unuttun. Drumlin ise yaşlı, eski öğrencisinin kendisini gölgede bırakması kaygılandırıyor adamı. Birden merkezi bir rol oynama fırsatı çıkıyor. Sen onun kendini beğenmişliğine hitap ettin ve adamı ağına düşürdün. Çözümü o bulmasaydı sen bulması için elinden geleni yapacaktın.»</p>

  <p>«Yani sen bizim böyle bir Mesaj'ı uydurabildiğimizi söylemek istiyorsun demek. Gerçekte Vaygay ile bana büyük bir iltifat bu. Ama olanaksız. Yapılamaz böyle bir şey. Herhangi uzman mühendise sor bakalım yepyeni sanayiler ve Dünya'da tümüyle bilinmeyen parçalar gerektiren böyle bir Makine boş zamanlarında çalışan birkaç fizikçi ve radyo gözlemcisi tarafından icat edilebilir miymiş? Nasıl yapacağımızı bilsek bile böyle bir Mesaj'ı uyduracak zamanımız var mıydı ki? Mesaj' daki bilgilerin adedine bak önce. Yıllar sürerdi böyle bir şey.»</p>

  <p>«Argus projesi hiçbir yere varmadığı sürece yılların vardı bu işe ayıracak. Proje kapatılmak üzereydi. Bunu Drumlin istiyordu hatırlarsan. Ama sen tam uygun bir anda Mesaj'ı buldun. Ondan sonra bu en sevdiğin projenin kapatılması sözü de ortadan kalktı artık. Bence sen ve o Rus dostun bu işi boş zamanlarınızda hazırladınız. Bunun için yıllar vardı önünüzde.»</p>

  <p>«Çılgınlık bu,» diye mırıldandı Ellie.</p>

  <p>Araya Valerian girdi. Söz konusu olan dönemde Dr. Arroway'e çok yakındı. Arroway çok üretken bilimsel çalışmalar yapmıştı. Böylesine ince bir sahtekârlığa ayıracak zamanı yoktu. Valerian onun yeteneklerine her ne kadar hayransa da Mesaj ile Makine'nin onun ve hatta Dünya'da yaşayan herkesin yeteneği dışında olduğuna inanıyordu.</p>

  <p>Kitz'in bu sözlere karnı toktu. «Bu kişisel bir değerlendirmedir, Dr. Valerian. Pek çok insan ve sonuçta pek çok değerlendirme vardır. Siz Dr. Arroway'den hoşlanıyorsunuz, bunu anlıyorum. Ben de hoşlanıyorum kendisinden. Onu savunmanız anlaşılır bir şey. Bunu kötüye yoruyor değilim. Ama kesin bir şey var ortada.</p>

  <p>Bunun ne olduğunu bilmiyorsunuz. Şimdi açıklayacağım bunu.»</p>

  <p>Kitz Ellie'ye dikkatle bakarak öne eğildi. Söyleyeceklerine nasıl bir tepki göstereceğini beklediği belli oluyordu.</p>

  <p>«Makine'yi hareket ettirdiğimiz anda Mesaj kesildi. Benzellerin yolculuk için yeterli hıza kavuştukları an. Saniyesi saniyesine. Dünya'nın her yerinde. Vega'yı gören tüm gözlemevlerinde aynı şey oldu. Sorgulamayı kesmemek için bunu söylemedik size. Mesaj aniden ortasında kesiliverdi. Doğrusu böyle yapmayacaktınız.»</p>

  <p>«Bu konuda inan ki hiçbir şey bilmiyorum, Michael. Mesaj kesildiyse ne çıkar yani? Amacını gerçekleştirdi. Makine'yi yaptık ve... ve istedikleri yere gittik.»</p>

  <p>«Bu seni çok garip bir duruma sokuyor,» diye devam etti Kitz.</p>

  <p>Ellie birden adamın sözü nereye getirmek istediğini anladı. Bunu beklemiyordu. Kitz komplo konusunu işliyordu, ama Ellie'nin aklında çılgınlıktan başka bir şey yoktu. Kitz çıldırmamışsa kendisi çıldırmış olabilir miydi? Bizim teknolojimiz insana hayal gördüren maddeler üretebiliyorsa daha yüksek bir teknoloji çok ayrıntılı kollektif hayaller üretecek bir şey yapmış olamaz mıydı? Bir an için olası görünüyordu bu.</p>

  <p>«Geçen haftayı düşünelim,» diyordu Kitz. «Vega' dan yirmi altı yıl önce gönderildiği sanılan radyo dalgaları Dünya'ya geliyorlar. Uzayı aşıp bize gelmeleri yirmi altı yıl sürüyor. Ama Dr. Arroway, siz yirmi altı yıl önce Vietnam ve Watergate yaygaraları koparıyordunuz ve Argus tesisleri diye bir şey yoktu. Sizler öylesine akıllısınız ki, ışık hızını unuttunuz. Makine'yi hareket ettirmenin Mesaj'ı yirmi altı yıl geçmeden kesmesine olanak yoktur — eğer uzayda ışıktan daha hızlı bir haberleşme yapamıyorsanız. Ve bunun olanaksızlığını ikimiz de biliyoruz. Rankin ile Joos'un ışıktan daha hızlı yolculuk yapılamayacağını bilmedikleri için yakınmalarınızı hatırlıyorum. Bunu yutturabileceğini sanmana şaştım doğrusu.»</p>

  <p>«Dinle, Michael. Bizim yirmi dakikada oraya gidip gelmemiz böyle mümkün oldu işte. Bir tekilliğin çevresinde nedensellik beklenemez.</p>

  <p>Ben bu işin uzmanı değilim. Bu konuda Eda ya da Vaygay'la konuşmalısın.»</p>

  <p>«Bu fikrin için teşekkür ederim. Konuştuk bile.»</p>

  <p>Ellie Vaygay'ın eski düşmanı Archangelsky ya da radyo teleskoplarının parçalanması ve verilerin yakılmasını öneren Baruda tarafından sorguya çekilmesini düşündü. Herhalde onlar da bu konuda Kitz'den farklı düşünüyor değillerdi. Vaygay'ın cesaretinin kırılmamış olmasını diledi.</p>

  <p>«Durumu anlıyorsun, Dr. Arroway. Bundan eminim. İzninle bir daha açıklayacağım. Belki de nerede atladığımı gösterebilirsin bana. Yirmi altı yıl önce o radyo dalgaları Dünya'ya doğru yola çıktılar. Bunları Vega ile burası arasında düşün. Vega'dan çıktıktan sonra kimse tutamaz artık radyo dalgalarını, kimse durduramaz. Verici —dediğin gibi kara delik yoluyla olsun— Makine' nin çalıştırıldığını haber alsa bile radyo dalgalarının Dünya'ya gelmesi ancak yirmi altı yıl sonra kesilebilir. Vegalıların Makine'nin ne zaman çalıştırılacağını yirmi altı yıl önceden bilemezdi. Mesaj'ın 31 Aralık 1999'da kesilmesi için geri zamana doğru bir Mesaj gönderilmesi gerekirdi bunun için. Bilmem anlatabiliyor muyum?» «Anlıyorum. Bu hiç el değmemiş bir alandır. Bu yüzden buna uzay-zamanı sonsuzluğu denilir. Uzay içinde tüneller yapabiliyorlarsa zaman içinde de tüneller yapabilirler sanırım. Bizim bir gün öncesine dönmemiz bile onların en azından sınırlı bir zaman yolculuğuna sahip olduklarını gösteriyor. Biz İstasyondan ayrılır ayrılmaz belki de yirmi altı yıl geriye bir Mesaj gönderip yayını kesmişlerdir. Bilemiyorum.»</p>

  <p>«Mesajın tam o anda kesilmesinin senin için ne kadar uygun olduğunu görüyorsun sanırım. Hâlâ yayın yapıyor olsaydı o küçük uydunu bulup ele geçirir, yayın bandını getirirdik. Bu da sahtekârlığın tam bir kanıtı olurdu. Ama, bu tehlikeyi göze alamazdın. Bu yüzden senin için herhalde pek hoş olmayan bu kara delik saçmalıklarına başvurdun.»</p>

  <p>Masum gerçeklerin inceden inceye hazırlanmış bir komplo biçiminde bir araya getirildiği çılgınca bir hayaldi bu. Bu durumdaki gerçekler pek alışılagelmiş şeyler olmadığından yetkililerin başka olası açıklamaları düşünmeleri olağandı. Ancak Kitz'in olayları açıklaması öylesine kötü niyetliydi ki insan ister istemez acı çeken, yaralanmış ve korkan birini düşünüyordu. Bütün olup bitenlerin kollektif bir hayal ürünü olduğu ihtimali giderek zayıflıyordu Ellie'nin kafasında. Ancak Kitz'in dediği gibi olmuşsa Mesaj yayınının kesilmesi kaygı verici bir durumdu.</p>

  <p>«Dr. Arroway, siz bilimadamlarının bütün bunları yapacak zekâya ve nedene sahip olduğunuzu söylüyorum kendi kendime. Ama sizlerin bunu yapabilme araçlarınız yoktu. Bu uyduyu sizin için Ruslar yerleştirmediyse, diğer beş altı ülkeden biriyle anlaşmış olabilirdiniz. Bunları tek tek inceledik. Hiçbir devlet uygun yörüngelere bir uydu fırlatmamış. O zaman geriye özel teşebbüsün fırlatma tesisleri kalıyor. En ilginç olasılık da Bay S. R. Hadden. Onu tanıyor musunuz?»</p>

  <p>«Saçmalama, Michael. Methuselah's, gitmeden önce seninle Hadden hakkında konuşmuştuk.»</p>

  <p>«Temelde anlaştığımızdan emin olmak için sormuştum. Şunu dinle şimdi: Sen ve Rus dostun hazırlıyorsunuz bu planı. Hadden'in ilk aşamaları —uydu dizaynı, Makine, Mesaj’ın şifrelenmesi, radyasyon hasarının uydurulması falan— parasal olarak desteklemesini sağlıyorsun. Buna karşılık, Makine Projesi yürürlüğe girdikten sonra o da iki trilyon doların bir bölümü ile oynama hakkına sahip oluyor. Bu fikir hoşuna gidiyor Hadden'in. Bundan büyük bir kâr elde edebilir ve geçmişine bakılırsa hükümeti de güç duruma düşürmekten mutlu olacaktır. Mesaj'ın çözümünü başaramayınca, açıklayıcıyı bulamayınca doğruca ona gidiyorsun. Sana onu nerede bulacağını söylüyor. Bu da çok dikkatsizce bir tutumdu. Bunu kendin bulmuş gibi olsaydın çok daha iyi olurdu.»</p>

  <p>«Biraz fazla dikkatsizce ama,» dedi der Heer. «Gerçekten bir sahtekârlık düşünen biri...»</p>

  <p>«Ken, doğrusu şaşırdım sana. Bu işte çok saf davrandın doğrusu. Arroway ile diğerlerinin Hadden'e fikir sormanın neden akıllıca bir şey olacağını düşündüklerini açık seçik ortaya koyuyorsun. Ve onu görmeye gittiğini bilmemizden emin olmak için neden uğraştığını.»</p>

  <p>Kitz yeniden Ellie'ye döndü. «Dr. Arroway, duruma bir de tarafsız bir gözlemcinin bakış açısıyla...»</p>

  <p>Kitz gerçekleri yeni biçimler içinde çiziyor, Ellie'nin geçmiş yaşamını yeni baştan yazıyordu. Ellie Kitz' in aptal olduğunu düşünmemişti, ama bu kadar yaratıcı olabileceği de aklına gelmiş değildi. Belki de yardım görüyordu. Ancak bu hayalin duygusal itici gücü ancak kendisinden çıkıyor olmalıydı.</p>

  <p>Bu olay Kitz'in görevinin bir parçası değildi yalnızca. Bu sorgulama, olayların bu diğer yorumu içinde bir tutku uyandırmıştı. Ellie az sonra bunun ne olduğunu anladı. Beşler dönüşlerinde yalnızca garip bir hikâye getirmişlerdi, ne askerî uygulama olanağı olan bir şey ne de politik sermaye olarak kullanılabilecek bir bilgi. Anlattıkları hikâyenin de belirli bir şey ima ediyor olması mümkündü. Kitz, Dünya'nın en büyük silah deposunun sahibiydi şu anda, oysa Bekçiler evrenler kuruyorlardı. Kitz nükleer çatışma stratejisini geliştiren Sovyet ve Amerikan liderleri dizisinden geliyordu, Bekçiler ise değişik dünyaların birlikte çalışan değişik türlerinin oluşturduğu bir toplumdular. Onların varlığı bile dile getirilmeyen bir kınama idi. Sonra tünelin öteki uçtan çalıştırılabileceği olasılığı vardı; bunu önleyecek hiçbir şey yapamazdı. Bir anda gelebilirlerdi buraya. Bu durumda Kitz Birleşik Devletleri nasıl savunabilirdi? Tarihini yeniden yazıyor gibi göründüğü Makine'yi yapma kararı düşman bir yargılama heyeti tarafından görevini kötüye kullanma olarak görülebilirdi. Kitz dünyadışı varlıklara gezegeni kollama görevi hesabını nasıl verirdi? Tünelden intikam melekleri çıkmasa bile, yolculuk konusundaki gerçekler yayıldığı takdirde Dünya'da bir değişim olacaktı. Daha şimdiden vardı böyle bir değişim. Bu giderek artacaktı.</p>

  <p>Ellie anlayışla baktı yine adama. Dünya en az yüz kuşaktır ondan çok daha kötüleri tarafından yönetilmişti. Oyunun kuralları tam yeni baştan yazıldığı sırada onun göreve gelmesi kendi talihsizliğiydi.</p>

  <p>«... kendi hikâyenin her ayrıntısına inanıyor olsan bile dünyadışı varlıkların sana çok kötü davrandıklarını kabul etmelisin,» diyordu Kitz.</p>

  <p>«Sevgili babacığının kimliğine bürünerek en hasas duygularından yararlanmaya kalkıyorlar. Sana ne yaptıklarını anlatmıyorlar, çektiğin filmleri yakıyorlar, verilerini yok ediyorlar, o saçma palmiye yaprağını bile orada bırakmana izin vermiyorlar. Manifestoda yazılı olanlardan biraz yiyecek dışında hiçbir eksik yok. Ve biraz kum dışında manifestoda yazılı olanlardan başka bir şey getirilmiş değil. Demek yirmi dakikada biraz yemek yediniz cebinizden bir iki kum tanesi döktünüz ve gitmenizden bir iki saniye sonra da döndünüz, öyle ki tarafsız bir gözlemci sizin hiçbir yere gitmediğinizi rahatlıkla söyleyebilir.</p>

  <p>«Dünyadışı varlıklar sizin gerçekten bir yere gitmiş olduğunuzu kesin olarak ortaya koymak isteselerdi sizi bir gün sonra, bir hafta sonra geri getirirlerdi, değil mi? Bir süre için benzellerin içinde hiçbir şey olmasaydı sizin bir yere gittiğinizden kesinlikle emin olurduk- sizin işinizi kolaylaştırmak isteselerdi Mesaj'ı hemen kesmezlerdi, değil mi? Bu durumu çok kötüleştirdi. Bu kadar şeyi düşünebilirlerdi artık. Sonra hikâyenizi destekleyecek başka yollar da vardı. Size kendilerini hatırlatacak bir şey verebilirlerdi. Çektiğiniz filmleri getirmenize izin verebilirlerdi. O zaman kimse bunun kurnazca hazırlanmış bir yutturmaca olduğunu iddia edemezdi. Neden yapmadılar bunu? Dünyadışı varlıklar neden doğrulamadılar hikâyenizi? Hayatlarınızı harcadınız onları bulmak için. Yaptıklarınızı takdir edemiyorlar mı?»</p>

  <p>«Ellie, anlattıklarının gerçek olduğundan nasıl bu kadar emin olabilirsin? İddia ettiğin gibi bu bir oyun değilse... bir hayal olamaz mı? Bunu düşünmek acı verici bir şey, kabul ediyorum. Kimse aklını kaçırdığını düşünmek istemez. Ama içinde bulunduğun gerilimi düşün bir kere. Ve bunun tek alternatifi bir komploysa... Belki de bu konuda biraz daha derinlemesine düşünmek istersin.»</p>

  <p>Ellie çoktan düşünmüştü bunu.</p>

  <p>O gün Kitz'le tek başına bir daha buluştu. Bir anlaşma önerilmişti. Ellie'nin buna uymak gibi bir düşüncesi yoktu. Ancak Kitz bu olasılığa da hazırlıklıydı.</p>

  <p>«Beni daha ilk gününden sevmedin,» dedi. «Ama, ben bunun da üstüne çıkacağım. Gerçekten adil olan bir çözüm bulacağız.</p>

  <p>«Makinenin çalışmadığı konusunda bir basın bülteni yayınladık. Neyin aksadığını araştırıyoruz. Wyoming ve Özbekistan’daki diğer aksaklıklar göz önüne alındığında kimse bundan kuşkulanmayacaktır.</p>

  <p>«Sonra birkaç hafta geçince bir yere varamadığımızı ilan edeceğiz. Elimizden geleni yapmış olacağız. Makine üzerinde çalışmalar sürdürülemeyecek kadar pahalı. Belki de bunu sonlandıracak kadar zeki değiliz. Ayrıca bir tehlike de söz konusu. Bunu başından beri biliyorduk. Makine patlayabilir falan. Böylece Makine Projesini hiç olmazsa bir süre rafa kaldırmak doğru olacak. Elimizden geleni yaptık ne de olsa.</p>

  <p>«Hadden ile dostları buna karşı çıkacaklardır kuşkusuz, ama artık aramızda olmadığına göre...»</p>

  <p>«Yalnızca üç yüz kilometre üstümüzde,» dedi Ellie.</p>

  <p>«Duymamış miydin? Makine harekete geçirildiği sırada öldü Sol.</p>

  <p>Özür dilerim, bunu sana daha önceden söylemem gerekirdi. Senin ona... ne kadar yakın olduğunu unutmuştum.»</p>

  <p>Ellie Kitz'e inanıp inanamayacağını bilemiyordu. Hadden elli beş - altmış yaşlarındaydı ve gerçekten sağlıklı görünüyordu. Bu konu ile daha sonra ilgilenecekti.</p>

  <p>«Peki biz ne olacağız?» diye sordu.</p>

  <p>«Biz mi? Kimler yani?»</p>

  <p>«Bizler. Beşler. Hiç çalışmadığını iddia ettiğin Makine ile gidenler.»</p>

  <p>«Bir iki sorgulamadan sonra serbest olacaksınız. Bu saçma sapan hikâyeyi dışarıda anlatacak kadar budala olduğunuzu sanmıyorum. Ancak emin olmak için beşiniz hakkında birer psikiyatrik dosya hazırlıyoruz.</p>

  <p>Önemli bir şey değil. Hepiniz biraz isyancıydınız, düzene karşı öfkeliydiniz — hangi düzende yetişmiş olursanız olun. İyi bir şey bu. İnsanların bağımsız olmaları iyidir. Özellikle bilimadamlarının bu tutumlarını özendiririz. Ancak bu son birkaç yılın gerilimi sizleri çok zorladı. Özellikle Doktor Arroway ile Doktor Lunacharsky'yi. Önce Mesajı buldular, şifresini çözdüler, hükümetlerini Makine'yi yapma konusunda ikna ettiler. Sonra yapım güçlükleri, sanayi sabotajı, bir sonuç getirmeyen hareketi beklemeleri falan... Çok güç yıllar geçirdiniz. Bir sonuç da alamadınız. Bilimadamları zaten çok sinirli insanlardır. Makine'nin başarısızlığı sonunda sinirlerinizin bozulmuş olmasını herkes anlayışla karşılayacaktır. Ama, kimse hikâyenize inanmayacaktır. Hiç kimse. Eğer mantıklı davranırsanız bu dosyaların açıklanması için hiçbir gerek duyulmayacaktır.</p>

  <p>«Makine hâlâ burada. Yollar açılır açılmaz basının fotoğraf çekmesine izin verilecektir. Onlara Makine'nin hiçbir yere gitmediğini göstereceğiz. Mürettebat doğal olarak düş kırıklığı içinde olduğundan şu anda basınla konuşmak istemeyecektir.</p>

  <p>«İyi bir plan değil mi?» Kitz gülümsedi. Ellie'nin planın güzelliğini onaylamasını istiyordu. Ellie hiçbir cevap vermedi.</p>

  <p>«O pislik yığınına iki trilyon dolar harcadıktan sonra bile çok mantıklı davranmakta olduğumuzu görmüyor musun? Seni hayatın boyunca bir deliğe tıkabilirdik, Arroway. Ama, serbest bırakıyoruz işte. Kefalet parası bile ödemene gerek kalmadı. Tam bir centilmen gibi davranıyoruz işte. Bininci Yıl ruhu bu. Machindo bu işte.»</p>

  <h1 id="sigil_toc_id_19">YİRMİ İKİNCİ BÖLÜM</h1>

  <p class="baslik">Gılgamış</p>

  <p class="alinti yan">Yaşamı bu kadar tatlı yapan</p>

  <p class="alinti yan">Onun bir daha olmayacağıdır.</p>

  <p class="alinti">— EMILY DICKINSON</p>

  <p class="alinti">Şiir no. 1741</p>

  <p>Yeni Çağın Başlangıcı olarak yaygın bir şekilde ilan edilen bu günlerde uzayda gömülmek sıradan, ama pahalı bir olaydı. Eski günlerde küllerinin doğdukları yere ya da ilk servetlerini kazandıkları kasabaya serpilmesini isteyeceklere artık bu yeni yöntem ticari olarak sağlanabiliyordu. Şimdi cesedinizin sonsuza dek Dünya çevresinde dönmesi için vasiyetnamenize kısa bir ek yapmak yeterliydi. İnsanın yeteri kadar parası olduğu takdirde cesedinin yakılıp küllerinin oyuncak bir tabuta konulması, tabutun üzerine adının, doğum ve ölüm tarihlerinin, seçeceği dinden birinin sembolünün yazılması artık olağan işlerdendi. Ondan sonra yüzlerce minyatür tabutla sizinki de uzayda bir yere, kalabalık koridorlar ve Dünya alçak yörüngesinin rahatsız edici atmosferik çekim bölgesinin dışına oturtulabilirdi. Böylece külleriniz aklı başında bir uydunun hiç gitmeyeceği proton fırtınaları ile Van Ailen radyasyon kuşaklarının ortasında Dünya'yı döner dururdu.</p>

  <p>Bu yüksekliklerde Dünya artık ileri gelenlerin küllerinden oluşan bir kuşakla çevrelenmişti ve uzak bir dünyadan gelecek bir konuk rastlantı sonucunda bir uzay çağı mezarlığına düştüğünü sanabilirdi. Mezarlığın çok tehlikeli olan bu mevkii yaslı akrabaların ziyaretlerinin yer almamasının da bir nedeniydi.</p>

  <p>Bu görüntüyü hayal edebilen S.R. Hadden bu değerli ölülerin ne ölümsüzlüğün ne de küçük parçalarına razı olmalarına şaşmıştı. İnsanın beyni, kalbi, kendisini insan olarak ortaya çıkaran bütün organik parçaları yakılma ile atomlara ayrılıyordu. Yakıldıktan sonra, geriye toza dönüşmüş kemiklerden başka bir şey kalmıyordu ki. Çok ileri bir uygarlık bile bu tozdan sizi yeniden yaratamazdı. Ayrıca tabutun Van Ailen kuşaklarının ortasına yerleştiriliyordu ki, burada insanın külleri bile yavaş yavaş yanardı.</p>

  <p>İnsanın birkaç hücresinin korunabilmesi çok daha iyi olurdu. DNA'ları bozulmamış, gerçek canlı hücreler. İnsanın epitelyum hücrelerinden bazılarını iyi bir para karşılığında dondurup Van Ailen kuşaklarının çok üstünde bir yörüngeye oturtacak bir kuruluş hayal ediyordu. Bunun için ölmeye gerek yoktu. Bunu şimdi de yapabilirdin. O zaman dünyadışı bir moleküler biyolog —ya da uzak gelecekte onların Dünya'daki karşıtları— seni yeniden yaratabilirlerdi. Gözlerini ovuşturur, gerinir ve on milyonuncu yıl uyanırdın. Kalıntılarınla bir şey yapılmasa bile yine de genetik kodlarının kopyaları olurdu. O zaman ilke olarak yaşıyor olurdun. Her iki durumda da sonsuza kadar yaşayacağın söylenebilirdi.</p>

  <p>Hadden konu üzerinde düşündükçe bunun pek küçük boyutlu olduğunu fark etti. İnsanın ayağının altından alınan birkaç hücre gerçekten kendisi değildi ki. Yapacakları en iyi şey fizikî olarak seni yapmaktı. Ama, bu sen demek değildin. Gerçekten ciddi isen aile fotoğraflarını, titizlikle hazırlanmış özgeçmişini, hoşuna giden bütün kitapları ve plakları, kendin hakkında bir sürü şeyi de buna eklemeliydin. Örneğin sevdiğin losyonun markasını. Bunun müthiş bencilce bir şey olduğunu biliyordu. Biliyordu ve seviyordu bunu. Ne de olsa yaşadıkları çağ, ölümden sonraki yaşam konusunda sürekli bir cinnet yaratmıştı. Herkes tür ve gezegenin sona ermesini düşünürken kendi sonunu düşünmek doğaldı.</p>

  <p>Dünyadışı varlıkların İngilizce bilmelerini bekleyemezdin. Seni yeniden yapacaklarsa dilini bilmeleri gerekirdi. O yüzden bir de çeviri eklemen gerekirdi. Haddenin bayıldığı şeydi bu. Hemen hemen Mesaj çözümü sorununun tam tersi.</p>

  <p>Bütün bunlar epey büyükçe bir uzay kapsülü gerektirirdi, insanın birkaç hücre örneği ile kısıtlı kalmak zorunda olmayacağı kadar büyük bir kapsül. Hatta vücudunu tümüyle yollayabilirdin uzaya. Ölümden hemen sonra dondurulmanın önemli bir avantajı olduğu söyleniyordu. Belki de o zaman seni bulacak olan her kimse daha geniş bir çalışma alanı bulabilirdi. Hatta ölüm nedenin neyse onu düzelttikten sonra olduğun gibi döndürebilirdi hayata. Ancak dondurulmadan önce biraz zaman geçerse —örneğin akrabaların kesin olarak öldüğünü anlamamışlarsa— o zaman dirilme için umut azalırdı. Doğru olan bir insanı ölümünden hemen önce dondurmak diye düşünüyordu Hadden. Peki ama, ölümün hemen öncesini beklemek neden? Bir iki yıllık bir ömrün kaldığını biliyorsan... Hemen dondurulmak çok daha iyi değil mi etler kokuşmadan? O zaman hastalığın ne olursa olsun canlandırıldıktan sonra tedavi edilemeyebilirdi belki de. Bu durumda da jeolojik bir çağ boyunca donmuş kaldıktan sonra uyanır uyanmaz dünyadışı varlıkların hiç bilmedikleri kanserden ya da enfarktüsten hemen ölüp gidebilirdin.</p>

  <p>Hayır, bu fikrin bir tek kusursuz gerçekleşmesi mümkündü. Sağlıklı biri yıldızlara doğru tek yönlü bir yolculuğa çıkmalıydı. Bunun bir yararı da yaşlılıktan ve hastalıktan kurtulmaktı. Güneş sisteminin içinde vücut ısısı mutlak sıfırın birkaç derece üstünde olurdu.</p>

  <p>Bundan başka bir dondurma işlemi gerekmezdi. Bedava olarak sürekli bakım sağlanmış olurdu.</p>

  <p>Bu mantıkla konunun son aşamasına varmıştı: yıldızlararası soğuğa varmak için birkaç yıl gerekecekse hiç olmazsa uyanık olmalıydın ve ancak Güneş sistemi dışına çıkacağın zaman dondurulmalıydın. Bu soğuğa aşırı bağımlı olmayı da azaltırdı.</p>

  <p class="yildiz">***</p>

  <p>Bildirildiğine göre Hadden, Dünya yörüngesinde beklenmedik tıbbi sorunlara karşı akla gelebilen her önlemi almış, hatta gökyüzündeki şatosuna ayak basmadan ses dalgaları uygulatarak böbrek ve safra taşlarını da eritmişti. Sonra da gitmiş ve anafilaktik şok sonucunda ölmüştü. Narnia ile bir hayranı tarafından gönderilen bir buket frezyadan fırlayan bir arı sokmuştu kendisini. Methuselah'taki eczanede gerekli antiserum yoktu. Arı Narnia'nın yük bölümündeki düşük ısıda hareketsiz kalmış olmalıydı. Arı, incelenmek üzere Dünya'ya gönderilmişti sonra. Milyarderin bir arı tarafından yenik düşürülmesi gazete editörlerinin ve kiliselerde Pazar vaizlerini dikkatinden kaçmış değildi.</p>

  <p>Ancak bütün bunlar bir aldatmacadan başka bir şey değildi. Ne arı vardı, ne de arı sokması ya da ölüm. Hadden sapasağlamdı. Tam Yeni Yıl girerken, Makine'nin çalıştırılmasından dokuz saat sonra Methuselah'a bağlı olan yedek bir aracın roketleri ateşlenmişti. Araç hızla Dünya-Ay sisteminden kurtulacak hıza erişti. Hadden bu araca Gılgamış adını vermişti.</p>

  <p>Hadden, hayatını güç sahibi olmak ve zamanı incelemekle harcamıştı. İnsan ne kadar çok güç sahibi olursa o kadar daha fazlasını istiyordu. Tüm insanlar ölümde eşit oldukları için güç ve zaman birbirleriyle bağıntılıydılar. Bu yüzden eski zaman kralları kendilerine anıtlar yaptırıyorlardı. Ancak zamanla anıtlar çöküyor, kralın başarıları, hatta adları bile unutuluyordu. En önemlisi de, kendileri bir daha canlanmamak üzere ölü kalıyorlardı. Hayır, bu çok daha zarif, çok daha güzel ve tatmin ediciydi. Zaman duvarının alçak bir kapısını bulmuştu artık.</p>

  <p>Hadden planlarını Dünya'ya açıklamış olsaydı bazı pürüzlerin ortaya çıkacağı kuşkusuzdu. Hadden, Dünya' ya on milyar kilometre ötede dört derece Kelvin'de donmuş olsaydı hukuki durumu ne olacaktı? Şirketini kim kontrol edecekti? Bu yol çok daha temizdi. Ayrıntılı vasiyetinin bir maddesinde mirasçılarına ilerde Ölümsüzlük A.Ş. olarak adlandırılacak yeni bir şirket bırakmıştı. Bir daha bu konuyu da düşünmesine gerek kalmamıştı.</p>

  <p>Gılgamış'ın radyosu yoktu. Hadden Beşler'e neler olduğunu öğrenmek istemiyordu artık. Dünya'dan da bir haber beklediği yoktu — ne neşeli bir haber, ne kendisini umutsuzluğa düşürecek bir şey ne de o güne kadar yaşadığı o anlamsız karmaşıklık; Sadece yalnızlık, ulvî düşünceler... ve sessizlikti aradığı. Önündeki birkaç yıl içinde ters bir şey olduğu takdirde Gılgamış'ın dondurma sistemi bir düğmenin çevrilmesiyle çalışmaya başlayacaktı. O zamana kadar da en sevdiği müzik, edebiyat ve video kasetleriyle dolu kitaplığı vardı. Yalnız olmayacaktı. Zaten oldum olası kalabalık düşkünü değildi. Yamagishi de kendisiyle gelmeyi düşünmüş, ama son anda vazgeçmişti: 'maiyet'siz olduğu takdirde kendini kaybolmuş hissedeceğini söylemişti. Bu yolculukta ise özendirici nedenler bir yana, maiyeti için de yer yoktu. Yiyeceğin tekdüzeliği ve konforun en alt düzeyde olması bazıları için ürkütücü olsa bile, Hadden kendisinin büyük bir hayalin insanı olduğunu biliyordu. Konfor hiç önemli değildi.</p>

  <p>İki yıla kadar bu uçan lahit Jüpiter'in radyasyon kuşağının hemen dışındaki çekim kuyusuna düşecek, gezegenin çevresinde döndükten sonra yıldızlararası boşluğa fırlatılacaktı. Bir gün boyunca en büyük gezegen Jüpiter'in kaynayan renkli bulutlarını görecekti. İş görüntüye kalsa, Hadden Satürn ile halkalarını görmeyi seçerdi, ama Satürn Dünya'dan en az dört yıl uzaktaydı ve durum göz önüne alındığında bu da bir rizikoyu göze almak demekti. İnsan ölümsüzlüğün peşinde ise çok dikkatli olmak zorundaydı.</p>

  <p>Bu hızlarla en yakın bir yıldıza gitmek bile on bin yıl sürerdi. Ancak mutlak sıfırın dört derece üstünde donmuşken zamanın çoktu. Bundan bir milyon yıl sonra bile olsa, Hadden Gılgamış'ın bir gün başka birinin Güneş sistemine gireceğinden emindi. Ya da yıldızlar arasındaki karanlıkta lâhdini çok gelişmiş ve çok ileriyi gören varlıklar araçlarına alacaklar ve ne yapılması gerektiğini bileceklerdi. Daha önce hiç böyle bir işe kalkışılmamıştı. Dünya'da yaşayan hiç kimse bu kadar yaklaşmamıştı buna.</p>

  <p>Sonunun başlangıcı olduğuna inanarak gözlerini kapattı, kollarını göğsünde kavuşturdu. Roketler bir daha, bu kere daha kısa bir süre için, ateşlendiler ve parıltılı araç yıldızlara doğru uzun yolculuğuna devam etti.</p>

  <p>Bundan binlerce yıl sonra Dünya'da neler olacağını ancak Tanrı bilir diye düşünüyordu. Onun sorunu değildi bu. Hiç de olmamıştı. Kendisi derin uykuda ve donmuş olacaktı lâhidi yıldızlararası boşluktan geçerken; Firavunları da, İskender'i de, Qin'i de aşmış olacaktı. Kendi Yeniden Doğuşunu hazırlamıştı.</p>

  <h1 id="sigil_toc_id_20">YİRMİ ÜÇÜNCÜ BÖLÜM</h1>

  <p class="baslik">Yeniden Programlanma</p>

  <p class="alinti yan">Biz ustaca uydurulmuş hikâyeleri izlemedik</p>

  <p class="alinti yan">...biz kendimiz görgü tanıklarıydık...</p>

  <p class="alinti">— PETDUS 1:16</p>

  <p class="alinti yan">Bak ve hatırla. Bu göğe bak,</p>

  <p class="alinti yan">Deniz temizliğindeki havaya bak,</p>

  <p class="alinti yan">Şimdi konuş o kutsal kubbeye.</p>

  <p class="alinti yan">Ne duyuyorsun? Ne diyor gök sana?</p>

  <p class="alinti yan">Gökler dolu; senin yuvan değil burası.</p>

  <p class="alinti">— KARL JAY SHAPIRO</p>

  <p class="alinti">Sürgünler için Rehber</p>

  <p>Telefon hatları onarılmış, yollar karlardan temizlenmiş ve Dünya basınının titizlikle seçilmiş temsilcilerine tesisleri kısaca gezme olanağı tanınmıştı. Bir iki gazeteci ile fotoğrafçı Genzellere, basınç odasına, sonra da aracın içine sokulmuştu. Televizyoncular Beşler'in koltuklarından Dünya'ya Makine'yi çalıştırmadaki bu ilk cüretli denemenin başarısız kaldığını anlatmışlardı. Sağlıklı ve iyi olduklarını göstermek için Ellie ile arkadaşlarının uzaktan filmlerinin çekilmesine izin verilmiş ancak bu aşamada konuşma yapamayacakları bildirilmişti. Makine Proje Müdürlüğü, durumunu ve gelecekteki seçeneklerini değerlendirmekteydi. Honshu ile Hokkaido arasındaki tünel yeniden açılmıştı, ama Dünya'dan Vega'ya olan geçit kapalıydı. Ellie, Beşler tesisten ayrıldıklarında proje yetkililerinin benzelleri yeniden çalıştırıp çalıştırmayacaklarını merak ediyordu, ancak kendisine söylenenlere de inanmamıştı. Makine bir daha çalışmayacaktı; Dünya varlıkları için bir daha tünellere giriş olmayacaktı. Uzay zamanı içinde ne kadar küçük çentikler yaparsak yapalım öteki taraftan biri bizimle bağlantı kurmadığı takdirde bu hiçbir işe yaramayacaktı. Bizim görebilmemiz için bir an araladılar perdeyi sonra da kendi başımıza kurtuluşu bulmaya bıraktılar bizi. Sanki bulabilirmişiz gibi.</p>

  <p>Sonunda Beşler'e kendi aralarında konuşma izni çıkmıştı. Ellie hepsine birer birer veda etti. Boş kasetler için hiçbiri kendisini suçlamıyordu.</p>

  <p>«Kasetteki resimler manyetik alanlara kayıtlıdır,» dedi Vaygay.</p>

  <p>«Benzellerde oluşan güçlü bir manyetik alan da onları harekete geçirdi.</p>

  <p>Maxwell denklemi. Sanırım bantlar böyle silindi. Senin suçun yok bunda.»</p>

  <p>Vaygay sorgulamasında şaşkına dönmüştü. Kendisini suçlamamışlardı ama Batılı bilimadamlarıyla birlikte Sovyet aleyhtarı bir komplonun bir üyesi olduğunu ima etmişlerdi.</p>

  <p>«Ellie, kalan tek soru Politbüro'da akıllı yaşam olup olmadığı, inan bana.»</p>

  <p>«Ve de Beyaz Saray'da. Başkanın Kitz'in bunları yapmasına izin verdiğini düşünemiyorum. O kendisini projeye adamıştı.»</p>

  <p>«Bu gezegen çılgınlar tarafından yönetiliyor. Oldukları yere varabilmek için neler yaptıklarını düşün bir kere. Görüşleri o kadar dar, o kadar... kısa ki. Birkaç yıl hepsi hepsi. En iyilerinde on yıl, yirmi yıl. Onlar yalnızca kendilerinin iktidarda oldukları süreyle ilgilenirler.»</p>

  <p>Ellie Cygnus A'yı düşündü.</p>

  <p>«Ama, bizim hikâyemizin yalan olduğundan tam olarak emin değiller. Yalan olduğunu kanıtlayamıyorlar. Bu yüzden buna onları bizim inandırmamız gerekiyor. Ta içlerinde 'Doğru olabilir mi?' diye düşünüyorlar. Bir ikisi doğru olmasını istiyor. Ama tehlikeli bir gerçek bu. Onlar kesine yakın bir şey istiyorlar... Belki de bunu biz sağlayabiliriz. Çekim kuramını geliştirebiliriz. Bize anlatılanları — özellikle Cygnus A ve Galaktik Merkez konusunu— doğrulamak için yeni astronomik gözlemler yapabiliriz. Astronomik araştırmaları durduracak değiller. Ayrıca izin verirlerse on iki köşe üzerinde de incelemeler yapabiliriz. Onların fikirlerini değiştireceğiz, Ellie.»</p>

  <p>Ellie, hepsi kaçıksalar bunu yapmak çok güç, diye düşündü.</p>

  <p>«Hükümetlerin bunun bir yutturmaca olduğu konusunda kamuoyunu kandırabileceklerine inanamıyorum,» dedi.</p>

  <p>«Öyle mi? Halkı nelere inandırdıklarına bir baksana. Devletler karar verdiği an Dünya'nın tüm insanlarının bir an içinde öldürülebilmesi için servetimizi son kuruşuna kadar harcadığımız takdirde güvenlik içinde olacağımıza inandırdılar bizi. İnsanları böylesine saçma bir şeye inandırmanın güç olacağını tahmin ederdim. Hayır Ellie, onlar halkı inandırmakta çok başarılıdırlar. Makine'nin çalışmadığını ve bizlerin hafif kaçık olduğumuzu söylemeleri yetecektir bunun için.»</p>

  <p>«Hepimiz hikâyemizi birlikte söylediğimiz takdirde pek o kadar kaçık görüneceğimizi sanmıyorum ben. Ama, haklı olabilirsin. Belki de ilk yapmamız gereken şey biraz kanıt toplamaktır. Vaygay, sen döndüğünde... her şey yolunda olacak mı?»</p>

  <p>«Bana ne yapabilirler ki? Gorky'ye mi sürecekler? Buna dayanabilirim. O kumsalda bir gün geçirdim ben... hayır, güvenlik içinde olacağım. Seninle ortak bir güvenlik anlaşmamız var, Ellie. Sen yaşadıkça bana ihtiyaçları olacaktır. Ben yaşadıkça da, sana. Hikâye doğru ise bunun bir Sovyet tanığı olduğundan sevineceklerdir ve sonunda bunu bütün Dünya'ya ilan edeceklerdir. Sizinkiler gibi onlar da gördüklerimizin askeri ve ekonomik yararları konusunu merak edeceklerdir.</p>

  <p>«Bize, şunu şunu yapmamızı söylemelerinin hiçbir önemi yok. Önemli olan tek şey sağ kalabilmemiz. O zaman hikâyemizi söyleyeceğiz — beşimiz de. Önceleri yalnızca güvendiklerimize. Onlar da başkalarına anlatacaklar. Hikâye kulaktan kulağa yayılacak. Bunu önlemenin yolu olmayacak. Er geç on iki köşeli araçta bize neler olduğunu kabul etmek zorunda kalacaklar. O zamana kadar birbirimizin sigortasıyız. Ellie, çok mutluyum. Hayatımın en büyük olayı bu.»</p>

  <p>Vaygay gece uçağıyla Moskova'ya hareket etmeden az önce Ellie, «Nina'yı benim için öp,» dedi.</p>

  <p class="yildiz">***</p>

  <p>Sabah kahvaltı ederlerken Xi'ye düş kırıklığı duyup duymadığını sordu.</p>

  <p>«Düş kırıklığı mı? Oraya gittim, onları gördüm ve düş kırıklığı mı duyacağım? Ben Uzun Yürüyüşün bir yetimiyim. Kültür İhtilâlinden kurtuldum. Çin Şeddi'nin gölgesinde altı yıl patates ve şeker pancarı yetiştirmeye çalıştım. Tüm yaşamım altüst olarak geçti. Düş kırıklılığının ne olduğunu iyi bilirim ben.</p>

  <p>«Sen bir şölene gittin ve açlıktan ölmek üzere olan köyüne döndüğünde dönüşünü kutlamadıkları için düş kırıklığına uğruyorsun. Bu düş kırıklığı değil ki. Küçük bir çatışmayı kaybettik. Kuvvetlerin yerleşmesine bak bir kere.»</p>

  <p>Xi yakında memleketine dönecekti, orada Makine' de olup bitenler hakkında kamuoyuna açıklama yapmamayı kabul etmişti. Xian'daki kazılara dönecekti ama. Qin'in mezarı kendisini bekliyordu. İmparatorun tünelin öteki ucundaki kopyasına ne kadar benzediğini merak etmekteydi.</p>

  <p>Ellie bir süre sonra, «Soracağım şey için bağışla beni,» dedi. «Ama içimizde ancak sen... Hayatında sevdiğin biri yok muydu?»</p>

  <p>Soruyu daha derli toplu sorabilmeyi isterdi.</p>

  <p>«Sevdiğim herkes alındı elimden. Yok edildi. Silindi. Yirminci yüzyıl imparatorlarının yok olduklarını gördüm. Değiştirilemeyecek, itibarının iadesine gerek olmayan, zihinlerden silinemeyecek bir insanın özlemini çekiyordum. Silinmeyecek çok az tarihi kişi vardır.»</p>

  <p>Xi masaya bakıyor, çay kaşığıyla oynuyordu. «Ben hayatımı Devrime adadım ve bundan pişman değilim. Annemle babamı hiç tanımıyorum diyebilirim. Hatırlamıyorum onları. Senin annen yaşıyor. Babanı hatırlıyordun ve onu buldun. Ne kadar talihli olduğunu sakın unutayım deme.»</p>

  <p>Ellie, Devi'de daha önce görmediği bir acıya rastladı. Bunun nedeninin Proje Müdürlüğü'nün hikâyelerini kuşkuyla karşılamaları olduğunu sanıyordu. Ama Devi başını salladı.</p>

  <p>«Bize inanıp inanmamaları benim için pek önemli değil. Önemli olan geçirdiğimiz deney. Bu bizim başımıza gerçekten geldi, Ellie. Hokkaido'ya döndüğümüz ilk gece deneyimizin bir rüya olduğunu gördüm rüyamda. Değildi ama, değildi.</p>

  <p>«Evet, kederliyim. Kederim... Biliyor musun, ben bunca yıldan sonra Surindar'ı orada bulunca yıllardır içimde olan bir özlemi giderdim. Onu hatırladığım gibi, hayal ettiğim gibiydi. Ancak onu gördüğümde, onun o kadar kusursuz kopyasını gördüğümde durumu anladım: Bu aşk elimden alındığı için bu kadar değerliydi benim için. Onunla evlenebilmek uğruna o kadar çok fedakârlık yaptığım için. Hepsi bu. Aptalın biriydi adam. On yıl birlikte yaşasaydık sonunda boşanırdık. Belki de beş yıl sonra. Gençtim ve aptaldım.»</p>

  <p>«Çok üzüldüm,» dedi Ellie. «Kaybedilmiş bir aşkın acısını ben de biraz bilirim.»</p>

  <p>«Anlamıyorsun Ellie. Yetişkin yaşamımda ilk kez üzülmüyorum Surindar için. Onun uğruna terk ettiğim ailem için üzülüyorum.»</p>

  <p>Sukhavati birkaç gün sonra Bombay'a dönüyordu, oradan Tamil Nadu'daki babasının köyüne gidecekti.</p>

  <p>«Sonunda kendimizi bunun bir hayal olduğuna inandırmamız kolaylaşacak,» dedi. Her sabah uyandığımızda deneyimiz biraz daha uzak, biraz daha rüya gibi olacak. Belleklerimizi güçlendirmemiz için hepimizin bir arada olması çok daha iyi olurdu. Ama onlar bu tehlikeyi görüyorlar. O yüzden bizi kendi gezegenimizi andıran bir kumsala götürdüler. Kavrayabildiğimiz bir gerçeğe yani. Bu deneyi kimsenin küçümsemesine, önemsizleştirmesine izin veremem. Unutma Ellie. Gerçekten oldu bu. Bir rüya değildi. Sakın unutma, Ellie.»</p>

  <p class="yildiz">***</p>

  <p>Durum göz önüne alındığında Eda çok sakindi. Ellie bunun nedenini az sonra anladı. Vaygay ile kendisi sorgulanırken o hesap yapmakla uğraşıyordu.</p>

  <p>«Tünellerin Einstein-Rosen köprüleri olduğunu sanıyorum,» dedi.</p>

  <p>«Relativite Kuramı kara delikleri andıran ama evrimsel bağlantıları olmayan solucan delikleri denilen bir dizi çözüm kabul eder. Bunlar kara delikler gibi bir yıldızın çekimsel çöküşüyle oluşmazlar. Ancak normal bir solucan deliği bir kere oluştu mu, içinden bir şeyin geçmesi için genişler ve kasılır; çok büyük gelgit güçleri yayar ve içinden geçebilmek için sonsuz bir zamana ihtiyaç gösterir.»</p>

  <p>Ellie bunun nasıl bir gelişme olduğunu anlamadığı için adamdan açıklamasını istedi. Ana sorun solucan deliğini açık tutabilmekti. Eda bir solucan deliğinin tam olarak kasılmasını önleyecek bir tür gerilim olan yeni bir mikroskopik alan bulmuştu. Bu tür bir solucan deliği kara deliklerin diğer sorunlarını da taşımayacaktı; gelgit baskıları daha küçük olacak, iki yönlü bir girişi olacak ve dış gözlemcilerin ölçümleriyle gidiş-geliş süresi kısa olacak, iş radyasyon alanı yok edici olmayacaktı.</p>

  <p>«Bunların hiçbirinden henüz emin değilim,» dedi. «Ancak tüneller Einstein-Rosen köprüleri ise o zaman hayal gördüğümüzü söylediklerinde verecek bir cevabımız var bizim de.»</p>

  <p>Eda bir an önce Lagos'a dönmek istiyordu, Ellie onun cebinden sarkan yeşil Nijerya Havayolları biletini görmüştü. Deneylerinin ortaya çıkardığı yeni fizik dalım lâyıkıyla araştırıp araştıramayacağından kaygılıydı o da. Kuramsal fizik için yaşının geçmiş olduğunu söylüyordu. Otuz sekiz yaşındaydı. Ellie'ye en çok da karısıyla çocuklarına kavuşmak istediğini söyledi.</p>

  <p>Ellie Eda'yı kucakladı. Onu tanımaktan mutlu olduğunu söyledi.</p>

  <p>«Ellie, senden bir şey istesem yapar mısın? Olanları en küçük ayrıntısına kadar hatırla ve yaz. Ve bana gönder. Deneyimiz deneysel veri niteliğindedir. Birimiz diğerlerinin gözden kaçırdığı bir şeyi görmüş olabiliriz. Olanları anlamamız için gerekli bir şey olabilir bu. Yazdıklarını gönder bana. Diğerlerinden de aynı şeyi istedim.»</p>

  <p>Eda elini salladı, eski çantasını aldı ve bekleyen arabaya doğru yürüdü.</p>

  <p>Her biri kendi ülkesine dönerken, Ellie sanki ailesi dağılıyormuş gibi bir duyguya kapılmıştı. Onun için de tümüyle biçim değiştirici bir deney olmuştu bu. Nasıl olmazdı ki? İçinden bir şeytanı kovalamıştı. Birkaç şeytanı kovalamıştı. Birkaç tane hatta. Ve hayatında en çok sevmeye hazır olduğu bir anda kendini yapayalnız bulmuştu.</p>

  <p>Ellie'yi tesisten helikopterle almışlardı. Washington'a giderken uçakta öylesine derin bir uykuya daldı ki Beyaz Saray yetkilileri geldiğinde sarsarak uyandırmak zorunda kaldılar.</p>

  <p>Bir anlaşma yapmışlardı. Argus'a dönüp istediği bilimsel çalışmayı yapabilecekti. Ancak artık müdür değildi. İstediği takdirde yaşamının sonuna kadar bu görevde kalabilirdi.</p>

  <p>«Biz mantıksız insanlar değiliz,» demişti Kitz. «Sağlam bir kanıtla, gerçekten inandırıcı bir şeyle gelirsen biz de bunu duyurmak için senin yanında olacağız. Kesinlikle emin olana kadar senden konuşmamanı istediğimizi söyleyeceğiz. Mantık çerçevesi içinde olmak üzere istediğin her araştırmayı destekleriz. Hikâyeyi şimdi açıklayacak olursak önce bir heyecan dalgası ortalığı kaplayacak, ardından kuşkucular altını oymaya kalkışacaklardır. Bu seni de bizi de güç duruma sokacaktır. İmkân olursa kanıt toplaman çok daha doğru olur.» Belki de Başkan adamın fikrini değiştirmesini sağlamıştı. Kitz'in bu anlaşmadan hoşlandığını söylemek mümkün değildi.</p>

  <p>Ancak buna karşılık Ellie de Makine'de olup bitenler hakkında hiç konuşmayacaktı. Beşler Makine içinde oturmuşlar, kendi aralarında konuşmuşlar ve sonra da çıkmışlardı. Başka bir şey mırıldanacak bile olsa hazırlanan dosya basına sızdırılacak ve Ellie de işten atılacaktı.</p>

  <p>Ellie Peter Valerian’in, Vaygay'ın ya da Abonneba'nın susmalarını satın almaya kalkışıp kalkışmadıklarını merak ediyordu. Beş ülkenin ve Dünya Makine Konsorsiyumunun sorgulama ekiplerini öldürmenin dışında bu olayı nasıl gizli tutabileceklerini aklı almıyordu. Bir zaman sorunuydu bu. Demek ki sadece biraz zaman kazanmaya çalışıyorlardı.</p>

  <p>Öngörülen cezaların bu kadar hafif olmasına şaşmıştı; diğer yandan anlaşma ihlâl edilecek olursa bu Kitz'in zamanında olmayacaktı. Kitz bir yıla kalmadan istifa ediyordu: Lasker yönetimi ikinci dönem sonunda anayasa hükmünce yeniden seçilemezdi. Başkanlıktan sonrası için Washington'un savunma müteahhit müşterileriyle tanınmış bir avukatlık şirketinin ortaklık önerisini kabul etmişti.</p>

  <p>Ellie Kitz'in daha başka şeylere kalkışacağı düşüncesindeydi.</p>

  <p>Kendisinin Galaktik Merkezde meydana geldiğini söyleyebileceği herhangi bir şey konusunda kaygısız görünüyordu. Ellie onun tünelin Dünya'dan olmasa bile Dünya'ya açık olması ihtimalini düşündüğüne emindi. Hokkaido tesisleri kısa bir süre sonra sokulurdu herhalde. Teknisyenler kendi çalışma alanlarına üniversitelerine döneceklerdi.</p>

  <p>Neler anlatacaklardı acaba? Belki de on iki köşeli araç Tsukuba Bilim Kentinde sergilenecekti. Sonra Dünya'nın dikkatinin başka bir yöne çevrilmesi için geçecek uygun bir süre sonunda Makine'nin bulunduğu yerde bir patlama olurdu. Kitz olaya uygun bir kılıf hazırlayabilirse bir nükleer patlama kuşkusuz. Patlama nükleer olduğu takdirde radyolojik bulaşma tüm alanı yasak bölge ilan etmek için çok iyi bir neden olurdu. Böylece bölge rastlantıyla orada bulunabilecek ve hortumun ucunu serbest bıraktırabilecek olan meraklı gözlere kapatılabilirdi. Ancak Japonların yeraltı nükleer patlamalarına bile duyarlılıkları belki de Kitz'in geleneksel patlayıcılara razı olmasını sağlardı. Bunu Hokkaido kömür madeni felâketlerinden biri olarak örtebilirlerdi. Ellie nükleer olsun olmasın herhangi bir patlamanın tüneli Dünya'dan koparacağına inanmıyordu.</p>

  <p>Ama, belki de Kitz bunlardan hiçbirini düşünmüyordu. Belki de adama haksızlık ediyordu kendisi. Ne de olsa Machindo onu da etkilemiş olmalıydı. Onun da bir ailesi, dostları, sevdiği biri olmalıydı. Olup bitenlerin en azından bir kokusunu almıştı herhalde.</p>

  <p>Başkan, ertesi günü Beyaz Saray'da yapılan bir törenle Ellie'ye Ulusal Özgürlük Madalyasını taktı. Beyaz mermer duvara gömülü şöminede koca koca kütükler yanıyordu. Başkan Makine Projesine gerek parasal, gerekse politik desteklerde bulunduğundan ulus ve Dünya önünde küçük düşmemek için kararlıydı. Birleşik Devletlerin ve diğer ülkelerin Makine'ye yaptıkları yatırımların çok iyi sonuçlar verdiği söylenmekteydi. Yeni teknolojiler, yeni sanayiler gelişiyor, sıradan insanlara Thomas Edison'un icatları kadar yararlı olacak şeyler vaad ediliyordu. Yalnız olmadığımızı anlamıştık, uzayda bizden daha ileri zeki varlıklar vardı. Başkan bunların bizim kendimiz hakkındaki kavramlarımızı sonsuza dek değiştirmişlerdi. Kendisi için —ki bu alanda pek çok Amerikalının düşüncelerini yansıttığına emindi— konuşarak bu keşfin Tanrı'ya olan inancını güçlendirdiğini söyleyebilirdi. Tanrı'nın pek çok dünyada yaşam ve zekâ yaratmakta olduğu sonucu bütün dinlerle uyumluydu. Ancak Makine'nin bize yaptığı en büyük iyilik Dünya'ya getirdiği ruhtu — insan toplumu içinde giderek artan ortak anlayış, hepimizin uzay ve zaman içindeki tehlikeli yolculukta aynı yolun yolcuları olmamız, şimdi bütün Dünya'da Machindo olarak bilinen küresel amaç birliği hedefi.</p>

  <p>Başkan Ellie'yi basına ve televizyon kameralarına tanıştırdı, on iki yıllık inatçı arayışını, Mesaj'ı almak ve çözmekteki dehasını, Makine'ye binmekle gösterdiği cesareti anlattı. Makine'nin ne yapacağını kimse bilmiyordu. Dr. Arroway bile bile hayatını tehlikeye atmıştı.</p>

  <p>Makine çalıştırıldığında hiçbir şeyin olmamasının suçu Dr. Arroway'in değildi. O bir insan olarak yapacağının en üstününü yapmıştı. Tüm Amerikalıların ve tüm Dünya halklarının teşekkürünü hak etmişti. Ellie içine kapalı bir insandı .Doğal çekingenliğine rağmen, gerektiğinde Mesaj'ı ve Makine'yi anlatma yükünü omuzlamıştı. Basma karşı özellikle Başkan'ın hayran kaldığı bir sabırlılık örneği göstermişti. Dr. Arroway'e artık bilimsel hayatını sürdürebilmesi için gerçek bir hak tanınmalıydı. Rahatsız edilmemeliydi artık. Basın açıklamaları, brifingler, Bakan Kitz ve Bilimsel Danışman der Heer ile görüşmeler yapılmıştı. Başkan basının Dr. Arroway'in bir basın toplantısı yapılmaması hakkındaki ricasını anlayışla karşılayacağından emindi. Ancak fotoğraf çekmeye izin verilecekti. Ellie Washington'dan ayrılırken Başkan'ın olayın ne kadarından haberi olduğunu anlayamamıştı.</p>

  <p class="yildiz">***</p>

  <p>Ellie'yi askeri bir uçakla götürürlerken yolda Janesville'de durmayı kabul ettiler. Annesinin üzerinde hâlâ o eski sabahlığı vardı. Biri hafifçe yanaklarına hafif allık sürmüştü. Ellie yüzünü annesinin yastığına dayadı. Kadın konuşma yeteneğine az da olsa kavuşmuştu. Ayrıca hafifçe kaldırabildiği sağ koluyla kızının sırtını da okşayabiliyordu.</p>

  <p>«Anne, sana bir şey söyleyeceğim. Büyük bir şey, ama sakin olmaya çalış. Anne... babamı gördüm. Babamı. Sana sevgilerini gönderdi.»</p>

  <p>«Evet...» Yaşlı kadın başını ağır ağır salladı. «Dün buradaydı.»</p>

  <p>Ellie John Staughton'un bir gün önce annesine uğradığını biliyordu. Çok işi olduğunu ileri sürerek bugün Ellie ile birlikte olamayacağını söylemişti, ama ana ile kız arasına girmeyi istemediği de düşünülebilirdi. Ellie, yine de sinirli bir sesle, «Ben babam hakkında konuşuyorum,» dedi.</p>

  <p>«Ona de ki...» Yaşlı kadının sesi güçlükle çıkıyordu. «Şifon elbisem... gelirken temizleyiciye uğrasın... dükkândan gelirken.»</p>

  <p>Annesinin evreninde babası hâlâ hırdavatçı dükkânını işletiyor olmalıydı. Ellie'ninki de öyleydi ya.</p>

  <p class="yildiz">***</p>

  <p>Jack Hibbert Argus Tesisi müdürlüğüne getirilmişti, Ellie yönetim sorumluluklarının yükünü sırtından atmakla rahatlamıştı artık.</p>

  <p>Vega'dan gelen işaretler kesilince teleskopların boş zamanları da arttığından şimdi radyo gökbilimciliğinin uzun zamandır boş duran alt düzey personeli arasında hummalı bir çalışma vardı. Ellie'nin meslektaşları Kitz'in sahtekârlık iddiası konusunda bir imada bulunmamışlardı. Ellie der Heer ile Valerian'ın dost ve meslektaşlarına Mesaj ve Makine hakkında neler söylediklerini çok merak ediyordu.</p>

  <p>Kitz'in bu konuda yakında boşaltacağı Pentagon'daki bürosu dışında kimseyle konuşmadığından emindi. Bir kere gitmişti Ellie oraya. Kapının önünde beli silahlı, elleri arkasında kavuşturulmuş bir denizci eri, karmaşık koridorlarda geçenlerden birinin ani bir güdüye kapılması tehlikesine karşılık Kitz'in kapısı önünde nöbetteydi.</p>

  <p>Willie Wyoming'den Thunderbird'ünü getirdiğine göre Ellie arabasına kavuşacaktı. Ancak anlaşma gereği arabayla yalnız yeteri kadar geniş olan tesiste dolaşabilecekti. Artık öyle Batı Teksas manzaraları, tavşanlardan onur kıtaları, güney yıldızını görmek için dağlara tırmanmak yoktu. İnzivası konusunda tek pişmanlık duyduğu nokta da buydu. Ne var ki, tavşanlar da nasıl olsa kışın ortaya çıkmazlardı.</p>

  <p>İlk başlarda kendisine bir soru sorabilmek ya da telefoto ile resmini çekebilmek umuduyla gazeteciler bölgeye dolmuşlardı. Ancak Ellie ısrarla onlardan uzak duruyordu. Yeni gelen halkla ilişkiler grubu etkin hatta biraz da acımasızdı. Ne de olsa Başkan istemişti Dr. Arroway'in rahatsız edilmemesini.</p>

  <p>Haftalar geçtikçe gazeteci sayısı bir taburdan bir bölüğe, daha sonra da takıma indi. Şimdi yalnızca en inatçıları kalmıştı: The World Hologram ile diğer haftalık sansasyon haberleri yazan gazetelerden birkaç kişi, Bilim ve Tanrı adındaki bir derginin tek bir temsilcisi. Derginin hangi mezhepten olduğunu bilen yoktu, gazeteci de bu konuda bir açıklamada bulunmuyordu.</p>

  <p>Hikâyeler yazıldığında on iki yıllık çalışma, Mesaj' m başarılı bir şekilde çözülmesi ve Makine'nin yapımı anlatılıyordu. Dünya'nın beklentilerinin en doruk noktasında ne yazık ki başarısızlığa uğranmıştı. Makine herhangi bir yere gidememişti. Yazılarda Dr. Arroway' in düş kırıklığına uğradığı belirtiliyor ve biraz da bunalıma düştüğü konusunda varsayımlar ileri sürülüyordu.</p>

  <p>Başyazılarda bu duraklama döneminin iyi bir şey olduğu vurgulanmaktaydı. Yeni keşfin hızı ve önemli felsefî ve dinî değerlendirmeler konusundaki açıkça görülen ihtiyaç öylesine baş döndürücü bir karışım oluşturmuştu ki bir gerileme ve sakin bir yeniden değerlendirme süresine ihtiyaç olduğu açıktı. Belki de Dünya yabancı bir uygarlıkla bağlantı kurmaya henüz hazır değildi. Sosyologlar ve bazı eğitimciler bizden ileride bir dünyadışı akıllı yaşam varlığının iyice hazmedilebilmesi için birkaç kuşağın geçmesi gerekliliği üzerinde duruyorlardı. Bu insanın özsaygısına indirilmiş ağır bir darbedir diyorlardı. Önümüzde yeteri kadar dert vardı. Aradan birkaç on yıl geçince Makine'nin altında yatan ilkeleri daha iyi anlayabilecektik. Yaptığımız yanlışın ne olduğunu görecek, 1999'da yapılan ilk büyük denemede Makine'yi çalışmaktan alıkoyan kusurun ne kadar küçük olduğunu anlayıp halimize gülecektik.</p>

  <p>Bazı dinî yorumcular Makine'nin başarısızlığının insanın kendini beğenmişlik ve gururunun cezası olduğunu söylüyorlardı. Ülke çapında yayınlanan bir programında Billy Jo Rankin Mesaj'ın Vega adlı cehennemden dosdoğru gelmiş olduğunu iddia etmekteydi. Mesaj ile Makine'nin günümüz Babil Kulesi olduğunu söylemekteydi. İnsanlar budalaca bir davranışla Tanrı Katına erişmeye çalışmışlardı. Binlerce yıl önce Babil adındaki günah kentini Tanrı yok etmişti. Bizim zamanımızda da aynı adı taşıyan bir kent vardı. Tanrı Sözüne kendilerini adamış olanlar O'nun arzusunu orada da yerine getirmişlerdi. Mesaj ve Makine Tanrı korkusu taşıyan dürüst insanlar üzerine kötülüğün bir başka saldırışıydı. Şeytani güçler burada da önlenmişlerdi — önce kutsal bir esinlenmeyle Wyoming'deki kazada, sonra İlâhi Kudret'in komünist bilimadamlarının aklını karıştırmasıyla Tanrı tanımaz Rusya'da.</p>

  <p>Ancak Tanrı'nın iradesinin bu açık uyarılarına rağmen, diye devam ediyordu Rankin, insanlar Makine yapımını üçüncü bir kez denemişlerdi. Tanrı izin vermişti onlara. Sonra Makine'nin başarısız kalmasını sağlamış,, şeytanca amacı saptırmış, Dünya üzerindeki yolunu şaşırmış ve günahkâr —doğrusu söylenmek gerekirse, değersiz— çocukları için duyduğu kaygıyı bir kere daha belirtmişti. 1 Ocak 2001'de başlayacak olan gerçek Bininci Yıldan önce günahlarımızın derslerini almamız ve kendimizi ve gezegenimizi yeniden Tanrı'ya adama zamanımız gelmişti.</p>

  <p>Makineler yok edilmeliydi. Her biri ve bütün parçaları. İnsanların yüreklerini arındırmak yerine bir makine yaparak Tanrı'nın yanında durma iddiaları çok geç kalmadan sökülüp atılmalıydı.</p>

  <p>Ellie Rankin'in sözlerini sonuna kadar dinledi, televizyonu kapattı ve programlamasına devam etti.</p>

  <p>Dışarıya ancak Wisconsin'deki yaşlılar evine telefon etmesine izin vardı. Oradan gelenler dışındaki bütün telefonlar özür dilenerek kapatılıyordu. Der Heer, Valerian ve eski okul arkadaşı Becky Ellenbogen'den gelen mektupların zarflarını bile açmamıştı. Ekspres posta ve sonra da özel ulakla Güney Carolina'dan Palmer Joss'tan bir dizi mesaj gelmişti. Ellie bunları okumak isterdi, ama okumadı. «Sevgili Palmer, henüz değil. Ellie» diye bir not yazdı sadece. Ve zarfa kendi adresini yazmadı. Notun verilip verilmediğini bilemeyecekti.</p>

  <p>Rızası olmadan yapılmış bir televizyon programı kendisini Neil Armstrong, ya da Greto Garbo'dan daha çok inzivaya çekilmiş olarak gösteriyordu. Ellie bunları neşeli bir sakinlikle karşılıyordu. Uğraşacak bir işi vardı nasıl olsa. Gerçekten de gece gündüz çalışmaktaydı.</p>

  <p>Dış dünya ile haberleşmeye konan yasaklar bilimsel işbirliğini kapsamadığından Ellie ile Vaygay açık kanal asenkron-telenet ile uzun vadeli bir araştırma programı başlatmışlardı. İncelenen nesneler arasında Galaksi'nin merkezindeki Sagittarius A bölgesi ile büyük galaksi dışı radyo dalgaları kaynağı Cygnus A bulunuyordu. Bir dizi olarak kullanılan Argus teleskopları Semerkant'taki Sovyet teleskoplarıyla bağlantılıydı. Amerikan-Sovyet dizisi böylece Dünya büyüklüğünde bir tek teleskop gibi işlev görmekteydi. Birkaç santimetrelik dalgaboylarında çalışan bu teleskoplar Galaksi'nin merkezi uzaklığında olmaları şartıyla iç güneş sistemi kadar küçük bir radyo dalgası kaynağını saptayabilirlerdi.</p>

  <p>Ellie bunun yeterli olamayacağını, yörüngedeki iki kara deliğin bundan çok daha küçük olduğunu düşünüyordu. Bize aslında bir uzay aracı ile Güneş'in öteki tarafına atılmış bir teleskopun Dünyadakilerle birlikte çalışması gerek diyordu. İnsanlar böylece Dünya'nın yörüngesi boyundaki bir nesneyi inceleyebilirlerdi. Ya da İstasyon boyundaki.</p>

  <p>Ellie zamanının büyük bir bölümünde Cray 21 bilgisayarına program yazıyor, eski programları yeniliyor ve Makine harekete geçirildikten sonra Dünya zamanı ile yirmi dakika içinde yer alan olayları elinden geldiğince tüm ayrıntılarıyla yazıyordu. Yazısının yarısına geldiğinde yazı makinesi teknolojisine uygun olarak bir asıl üç kopya yazmakta olduğunu fark etti. Orijinaller ile iki kopyayı kasasına kilitledi, üçüncü kopyayı 49 numaralı teleskopun elektronik kutusu içine sakladı, karbon kâğıtlarını da yaktı. Altı hafta sonra programlamayı bitirip de Palmer Joss'u düşündüğü bir sırada adam Argus tesisinin kapısında beliriverdi.</p>

  <p>Joss yıllardır tanıdığı bir Başkanlık özel danışmanı aracılığıyla bir iki telefon konuşması sonunda içeri girme izni koparmıştı. Güneybatının epey serbest giyim geleneklerine rağmen üzerinde yine bir takım elbise, beyaz bir gömlek ve kravatı vardı. Ellie adama madalyon için teşekkür etti, palmiye yaprağını verdi ve Kitz'in gördüğü hayalleri kimseye anlatmaması uyarısına aldırış etmeden olup bitenlerin tümünü tek tek anlattı.</p>

  <p>Konuşmalarında Sovyet meslektaşlarının uygulamasını benimsemişlerdi: politik açıdan söylenmesi gereken bir şey konuşacakları zaman hemen bir yürüyüşe çıkmak ihtiyacı baş gösteriyordu. Uzaktan bakanlar adamın yürürlerken birden durup kadına doğru eğildiğini görüyorlardı. Ellie de her seferinde koluna giriyor ve gezintilerine devam ediyorlardı.</p>

  <p>Palmer Joss, anlatılanların ilkelerinin temellerine meydan okuduğu bir insana göre Ellie'yi çok büyük bir dikkatle, anlayışla hatta hoşgörüyle dinlemekteydi. Mesaj’ın ilk alınmaya başladığındaki gösterdiği isteksizlikten sonra Ellie sonunda ona Argus'u gezdirmekteydi. Adam dostça davranıyordu, Ellie onu görmekten mutlu olduğunu fark etti. Onu en son Washington'da gördüğünde kendisinin daha bol bir zamanının olmuş olmasını isterdi.</p>

  <p>Bir rastlantıymış gibi 49 numaralı teleskopun dar madeni merdiveninden yukarı çıktılar. Çoğu raylar üzerine monte edilmiş vagonlarda bulunan 130 radyo teleskopunun Dünya'da eşi olmayan bir görüntüsü vardı önlerinde. Ellie elektronik bölmesinin tahta kaplamalarından birini kaldırdı, üzerinde Joss'un adı yazılı şişkince zarfı çıkardı. Adam zarfı ceketinin iç cebine yerleştirdi.</p>

  <p>Ellie Sag-A ve Cyg-A gözlem protokollerini, hazırladığı bilgisayar programlarını anlattı.</p>

  <p>«Cray bilgisayarı ile olsa da pi sayısını onuncu yirminci kuvvetine kadar hesaplamak çok zaman alıcı bir şeydir. Biz aradığımız şeyin pi'nin içinde olduğunu da bilmiyoruz. Onlar olmayabilir de dediler. E'de de olabilir. Vaygay'a söyledikleri asal sayılardan birinde de olabilir. Tümüyle değişik bir sayı da olabilir. Bunun için basit bir yaklaşım — moda olan asal sayılan sonsuza kadar hesaplamak bir zaman kaybından başka bir şey değildir. Ama, burada Argus'ta herhangi bir sinyalde bir düzen saptamak, rastlantısal olmayan bir şeyi hemen bulup çıkarmak için çok ileri şifre çözücü algoritmlerimiz var. O yüzden programları yeniden yazdım...»</p>

  <p>Joss'un ifadesinden pek açık konuşmadığını anlamıştı Ellie.</p>

  <p>«... bu yeniden yazdığım programlar pi gibi bir sayıdaki rakamları hesaplayıp basmak ve sonra da kıyaslamak için değil. Bunun için yeterli zamanımız yok. Bunun yerine, program pi'deki rakamların üzerinden hızla geçiyor ve ancak uzun birler ve sıfırlar dizisinde bir anormallik gördüğü anda düşünmeye başlıyor. Ne dediğimi anlıyor musunuz? Rastlantısal olmayan bir şey arıyorum. Kuşkusuz bazı sıfırlar ve birler olacaktır. Rakamların yüzde onu sıfır, diğer bir yüzde onu bir olacaktır. Ortalama olarak. Ne kadar çok rakam tararsak rastlantısal olarak bulacağımız saf bir ve saf sıfır dizileri uzayacaktır. Program istatistik! olarak ne istendiğini biliyor ve yalnızca çok uzun birler ve sıfır1ar dizileri üzerinde duruyor.»</p>

  <p>«Anlayamıyorum. Yeterli sayıda rastlantısal rakama baktığınızda istediğiniz herhangi bir diziyi görmeyecek misiniz ki?»</p>

  <p>«Doğru. Ama bunun ne kadar olası olduğunu hesaplayabilirsiniz. İlk başlarda çok karmaşık bir mesaj alırsanız bunun rastlantı olmayacağını bilirsiniz. Bu yüzden her gün sabahın ilk saatlerinde bilgisayar bu problem üzerinde çalışır. Dış dünyadan hiçbir veri kabul etmez. İç dünyadan da Dünya içinden de hiçbir veri dışarı çıkmaz. Bilgisayar pi'nin optimum dizilerini tarar ve rakamların uçar gibi geçmesini seyreder. Kendi işine bakar yani. Bir şey bulmadığı takdirde kendisine bir şey sormazsanız konuşmaz da. Bu bir tür kendi içini düşünüyor demektir.»</p>

  <p>«Tanrı bilir ya ben matematikçi değilim, bana bir örnek verebilir miydin?»</p>

  <p>«Elbette. Pi sayısı 3.1415926... diye başlar. Rakamların rastlantısal olduğunu görürsünüz. Doğru, ilk dört sayıda bir iki kere tekrarlanıyor, ama diziye devam ettiğiniz zaman bunun bir ortalamayı tutturduğunu görürsünüz. Yeteri kadar rakam elde ettiğinizde her rakamın —0,1,2,3,4,5,6,7,8,9— aşağı yukarı yüzde onluk bir zaman zarfında tekrarlandığını göreceksiniz. Zaman zaman aynı rakamı tekrarladığı da olacaktır —4444 örneğin— ancak bu istatistiki bir rastlantı da olmayabilir. Pi'deki rakamları evrenin yaşma kadar hesap edersiniz ve rakamlar rastlantısal ise yüz tane dördü arka arkaya bulacak kadar derine inemezsiniz.»</p>

  <p>«Mesaj için yaptığınız araştırma gibi yani. Bu radyo teleskoplarla.»</p>

  <p>«Evet; her iki durumda da gürültünün dışında, istatistiki bir rastlantı olamayacak bir sinyal arıyoruz.»</p>

  <p>«Ama, bunun yüz tane dört olması gerekmez, değil mi? Bizimle konuşan bir şey de olabilir, öyle mi?»</p>

  <p>«Elbette. Bir süre sonra uzun bir sıfırlar ve birler dizisi aldığımızı düşünün. Tıpkı Mesaj'da olduğu gibi, eğer varsa, onun içinden bir resim çıkarabiliriz. Yani bu her şey olabilir.»</p>

  <p>«Yani Pi'de saklı bir resmin şifresini çözersiniz ve bu örneğin bir dizi İbranice harf çıkabilir, öyle mi?»</p>

  <p>«Elbette. Taşa kazınmış iri kara harfler.»</p>

  <p>Adam, sorgu dolu bakışlarla baktı kadının yüzüne.</p>

  <p>«Özür dilerim Eleanor, ama biraz... fazla dolaylı konuşmuyor musun?</p>

  <p>Sessizlik yemini etmiş Budist bir rahibe değilsin. Neden hikâyeni olduğu gibi anlatmıyorsun?»</p>

  <p>«Palmer, elimde kesin kanıt olsa konuşurdum. Ama elimde kanıt olmadığı sürece Kitz gibiler yalan söylediğimi iddia edeceklerdir. O yüzden o kâğıtlar senin cebinde şimdi. Zarfı mühürleyeceksin, tarih atacaksın, notere tasdik ettirip bir banka kasasına yerleştireceksin. Bana bir şey olduğu takdirde onu Dünya'ya açıklayabilirsin. Onları istediğin gibi kullanmak için sana tam yetki veriyorum.»</p>

  <p>«Peki, ya sana bir şey olmazsa?»</p>

  <p>«Bana bir şey olmazsa mı? O zaman, aradığımızı bulduğumuzda o kâğıtlar hikâyemizi doğrulayacaktır. Galaktik Merkezde çifte kara delik ya da Cygnus-A'da büyük bir yapay yapı veya pi'nin içinde bir mesaj bulursak, bu...» elini adamın göğsüne vurdu «... bu benim kanıtım olacaktır. O zaman konuşacağım. Bu arada, zarfı kaybedeyim deme.»</p>

  <p>«Yine de anlamıyorum,» diye itiraf etti adam. «Evrende matematiksel bir düzen olduğunu biliyoruz. Çekim yasası falan. Bunun değişik olan yanı ne? Pi'nin içindeki sayılarda bir düzen varmış. Ne çıkar bundan?»</p>

  <p>«Anlamıyor musun? Bu değişik olacaktır. Bu, evreni fizik ve kimyayı belirleyen kesin matematik yasaları ile başlatmak değil. Bu bir mesaj. Evreni her kim yapıyorsa on beş milyar yıl sonra akıllı yaşam en sonunda geliştiğinde okunması için asal sayılar içine mesajlar saklıyor. İlk tanıştığımızda bunu anlamadığınız için eleştirdim Rankin'le seni.</p>

  <p>'Tanrı bize var olduğunu bilmemizi isteseydi neden bize belirsiz olmayan bir mesaj göndermiyor?' diye sordum. Hatırladın mı?»</p>

  <p>«Çok iyi hatırladım hem de. Tanrı'nın matematikçi olduğunu mu sanıyorsun sen?»</p>

  <p>«Onun gibi bir şey. Eğer bize söylenenler doğru ise. Bu boşuna bir çabalama değilse. Diğer asal sayıların sonsuzluğu içinde değil de pi'nin içinde saklı bir mesaj varsa.»</p>

  <p>«Sen aritmetikte Vahiy arıyorsun. Bunun daha iyi bir yolunu sana söyleyebilirim.»</p>

  <p>«Palmer, tek yol bu. Kuşkucu bir insanı inandıracak tek şey. Bir şey bulduğumuzu düşün bir an. Bunun müthiş karmaşık olması gerekmez.</p>

  <p>Rastlantısal olarak pi'ye girecek sayılardan daha düzenli bir dizi. Bir tek buna ihtiyacımız var. O zaman Dünya'nın tüm matematikçileri aynı diziyi ya da mesajı bulabilirler. Mezhep bölünmesi olamaz ondan sonra. Herkes aynı Kitabı okumaya başlar. Kimse dinin kilit mucizelerin bir gözboyama olduğunu, sonraki tarihçilerin kayıtları değiştirdiklerini ya da bunun bir isteri, bir hayal, yetişkinliğimizde ana baba yerine koyduğumuz bir şey olduğunu söyleyemez. Herkes iman eder o zaman.»</p>

  <p>«Herhangi bir şey bulacağından emin olamazsın. Burada gömülüp ömrünün sonuna kadar hesap yapmaya devam edebilirsin. Ya da dışarı çıkıp hikâyeni Dünyaya açıklarsın. Er geç bir seçim yapmak zorunda kalacaksın.»</p>

  <p>«Seçmek zorunda kalmayacağımı umuyorum, Palmer. Önce fizikî kanıtlar, sonra açıklama. Aksi halde... Ne kadar zayıf kalacağımızı görmüyor musun? Kendim için değil, ama...»</p>

  <p>Palmer gözle görünmeyecek kadar hafifçe salladı başını.</p>

  <p>Dudaklarının kenarlarında bir gülümseme vardı.</p>

  <p>«Neden hikâyemi anlatmam için bu kadar isteklisin?» diye sordu Ellie.</p>

  <p>«Durumlarımızda garip bir değişim olduğunun farkında değil misin?» diye devam etti, sonra adam cevap vermeyince. «Ben kanıtlayamadığım derin bir dinî deneyi getiriyorum — ki Palmer, gerçekten anlayamıyorum bunu. Ve sen de benden çok daha başarılı kaşarlanmış bir kuşkucu olarak her şeye inanan saf birine nazik davranmaya çalışıyorsun.»</p>

  <p>«Hayır, Eleanor, ben kuşkucu değilim, ben inanmış bir insanım.»</p>

  <p>«Öyle mi? Benim anlatacağım hikâye pek Ceza ve Ödül hakkında sayılmaz. İsa'dan söz edilmeyecek içinde. Benim mesajımın bir konusu bizim Evrenin amacı için çok önemli olmadığımızdır. Benim başıma gelen şeyler bizleri çok daha küçük gösteriyor aslında.»</p>

  <p>«Doğru. Ama Tanrı'yı da kat kat büyültüyor.»</p>

  <p>Ellie bir an adamın yüzüne baktıktan sonra devam etti.</p>

  <p>«Bilirsin, Dünya Güneş'in çevresinde dönerken bu Dünya'nın güçleri, dinî güçleri, laik güçleri bir zamanlar Dünya’nın sabit olduğunu iddia ederlerdi. Onlar güçlü olmak işindeydiler. En azından güçlü gösteriyorlardı kendilerini. Gerçek onları çok küçülttü. Gerçek onları korkuttu, güçlerini temellerinden sarstı. Bunun için baskı altına aldılar gerçeği. O insanlar gerçeği tehlikeli gördüler. Bana inanmanın ardından neler getireceğini bildiğinden emin misin?»</p>

  <p>«Düşünüyorum, Eleanor. Bunca yıl sonra gerçeği gördüğümde tanırım artık, inan bana. Gerçeğe hayran olan, Tanrı'yı bilmeye yönelen her inanç evreni kavrayacak kadar yürekli olmalıdır. Gerçek evrenden söz ediyorum.O ışık yıllarından. 0 dünyalardan. Senin evreninin boyutlarını, onun Yaratan'a verdiği fırsatları düşündükçe soluğum kesiliyor. Tanrıyı küçük bir dünyaya sıkıştırmaktan daha iyi bir şey bu. Dünya'yı Tanrı'nın ayak taburesi olarak düşünmeyi hiç sevmemiştim. Çok güven verici bir şeydi bu, bir çocuk masalı gibi... sakinleştirici bir ilaç gibi... Ama senin evrenin benim inandığım bir Tanrı için yeteri kadar geniş, yeteri kadar bol zamanlı.</p>

  <p>«Daha başka kanıta ihtiyacın olmadığını söylüyorum sana. Yeteri kadar kanıt var. Cygnus-A gibi şeyler bilimadamları içindir. Sıradan insanları hikâyenin doğru olduğuna inandırmakta güçlük çekeceğini mi sanıyorsun? Bence bu çok kolay olacak. Sen hikâyenin çok garip, çok yabancı olduğunu sanıyorsun. Ama ben daha önce dinledim bunu. Çok iyi biliyorum. Ve senin de bildiğine eminim.» Palmer Joss gözlerini kapattı, bir an durakladıktan sonra ezbere okumaya başladı: ...Rüya gördü ve yeryüzünde bir merdiven oldu, merdivenin tepesi göklere uzanıyordu: ve Tanrı'nın melekleri merdivenden inip çıkıyorlardı... Kuşkusuz Tanrı burada, ve ben bunu bilmiyordum... Burası Tanrı'nın Evi elbette ve bu da cennetin kapısı.</p>

  <p>Palmer sanki büyük bir katedralin kürsüsünden kalabalık bir cemaata vaaz veriyormuş gibi kendisinden geçmişti. İki yanlarında beyaza boyanmış radyo teleskopların yükseldiği geniş bir cadde boyunca yürümeye başladılar. Joss bir süre sonra normal sesiyle, «Senin hikâyen daha önce anlatılmıştı,» dedi. «Daha önce olmuş bir şey bu. İçinden biliyordun bunu. Anlattığın ayrıntıların hiçbiri Yaratılış Kitabında değil elbette. Nasıl olabilirdi ki? Yaratılış hikâyesi Yakub'un zamanı için geçerliydi. Senin tanıklığının da şimdiki zaman için, bizim zaman için geçerli olduğu gibi.</p>

  <p>«İnsanlar sana inanacaklardır, Eleanor. Milyonlarcası hem de.</p>

  <p>Dünya'nın dört bir yanında. Buna eminim...»</p>

  <p>Ellie başını salladı, sessizlik içinde yürüdüler bir süre.</p>

  <p>«Pekâlâ, anlıyorum,» dedi Joss. «İstediğin kadar zaman sana. Ama çabuklaştırma olasılığın varsa, çabuklaştır. Benim için. Bininci Yıla bir yıldan az zamanımız var.»</p>

  <p>«Ben de senin dediklerini anlıyorum. Birkaç ay daha sabırlı ol. Pi sayısında o zamana kadar bir şey bulamazsak yukarda olanları kamuoyuna açıklayacağım. 1 Ocak'tan önce. Eda ile diğerleri de belki konuşmaya razı olurlar. Tamam mı?»</p>

  <p>Konuşmadan yürüdüler Argus yönetim binasına. Döner fıskiyeler çimenlere su veriyordu. Basmamak için kenarından geçtikleiri bir su birikintisi bu çorak topraklarda yabancı bir şeydi sanki.</p>

  <p>«Hiç evlendin mi?» diye sordu Joss.</p>

  <p>«Hayır, evlenmedim. Çok meşguldüm sanırım.»</p>

  <p>«Hiç âşık oldun mu?» Sıradan bir şeymiş gibi sormuştu bunu.</p>

  <p>«Yaklaştım denebilir, beş altı kere. Ama...» Ellie yakınlarındaki teleskopa baktı. «Ama öylesine çok gürültü vardı, sinyali bulmak öyle güçtü ki. Ya sen?»</p>

  <p>«Asla.» Joss bir an durakladı sonra gülümseyerek, «Ama inancım var,» dedi.</p>

  <p>Ellie bu belirsizliğin üzerinde durmak istemedi, birkaç basamak merdiveni çıkıp Argus'un ana bilgisayarını görmeye gittiler.</p>

  <h1 id="sigil_toc_id_21">YİRMİ DÖRDÜNCÜ BÖLÜM</h1>

  <p class="baslik">Ressamın imzası</p>

  <p class="alinti yan">İşte size bir sır söylüyorum, hepimiz uyumayacağız, ama hepimiz değiştirileceğiz.</p>

  <p class="alinti">KORINTOSLULARA 1. Mektup, 15:51</p>

  <p class="alinti yan">Evren... tüm şeylerin yaratıcısı tarafından bir sayıya göre kararlaştırılmış ve düzenlenmiş görünmektedir; örnek, bir ilk taslak gibi, dünya yaratıcısı Tanrı'nın zihninde varoluştan önce varolan bir sayının egemenliği ile sabittir çünkü.</p>

  <p class="alinti yan">— GERASA'LI NICHOMACHUS</p>

  <p class="alinti">Aritmetik, I, 6 (M.S. 100 yılları)</p>

  <p>Ellie koşarak çıktı yaşlılar evinin merdivenlerinden. Yeni boyanmış yeşil verandada John Staughton'u gördü — kamburu çıkmış, kıpırtısız, kolları iki yana sarkmış. Sağ elindeki naylon torbada bir banyo başlığı, üstü çiçekli bir makyaj kutusu, pembe ponponlu bir çift terlik vardı.</p>

  <p>«Gitti,» dedi adam. «İçeri girme. Bakma ona, onu böyle gördüğün için senden nefret ederdi. Görünüşünden ne kadar gurur duyduğunu bilirsin. Hem zaten orada değil ki.»</p>

  <p>Ellie, hemen hemen güdüsel olarak, hem alışkanlıktan hem de hâlâ çözümlenmemiş gücenikliklerinden dönüp girmek üzereydi. Şimdi bile, ilke olarak ona karşı çıkmaya hazır mıydı? İlke neydi ki aslında? Adamın yüzündeki karmakarışıklıktan duyduğu vicdan azabından kuşkulanmak için bir neden yoktu. Annesini sevmişti. Belki de onu benden çok sevdi diye düşündü Ellie. Annesinin sağlığı o kadar uzun bir süredir bozuktu ki, Ellie beklenen an geldiğinde nasıl bir tepki göstereceğini çok düşünmüştü. Staughton'un kendisine gönderdiği resimde annesinin ne kadar güzel olduğunu hatırlıyordu; bu an için yaptığı bütün hazırlıklara rağmen hüngür hüngür ağlamaya başladı.</p>

  <p>Ellie'nin acısı ile şaşıran Staughton onu teselli etmek için bir adım attı. Ama Ellie elini kaldırdı, gözle görünür bir çabayla kendini toparladı. Şimdi bile adamı kucaklayamıyordu. Bir cesedin birleştirdiği yabancılardı. Ama Ellie kalbinin ta derinliklerinde biliyordu Staughton'u babasının ölümü için suçlamakla haksızlık ettiğine.</p>

  <p>Staughton elini torbaya soktu. «Sana bir şey vereceğim.» Torbayı karıştırırken alttaki eşyalar üste çıkmıştı, Ellie deri taklidi cüzdanla plastik bir takma damak kutusu gördü. Başını çevirdi. Adam sonunda doğrulup epey yıpranmış bir zarf uzattı.</p>

  <p>«Eleanor'a» yazıyordu zarfın üstünde. Annesinin yazısını tanıyınca almak için uzandı. Staughton şaşkınlıkla bir adım geri gitti, sanki bir tokat yemekten korkuyormuş gibi zarfı yüzüne kaldırdı.</p>

  <p>«Dur.» dedi. «Bekle. Pek iyi anlaşamadığımızı biliyorum. Ama bana bir iyilik yap. Mektubu bu geceye kadar okuma. Tamam mı?»</p>

  <p>Adam, o yaslı haliyle on yıl yaşlanmıştı sanki.</p>

  <p>«Neden?»</p>

  <p>«En sevdiğin sorudur bu, değil mi? Bir iyilik yap bana. Çok mu bu istediğim?»</p>

  <p>«Haklısın,» dedi Ellie. «Çok değil. Özür dilerim.»</p>

  <p>Adam Ellie'nin gözlerinin içine baktı.</p>

  <p>«O Makine'de sana her ne olmuşsa... seni değiştirmiş,» dedi.</p>

  <p class="yildiz">***</p>

  <p>Ellie Joss'a telefon edip cenaze duasını okuyup okuyamayacağını sordu. «Sana dindar olmadığımı söylememe gerek yok. Ama, annemin dindar olduğu zamanlar olmuştur. Bunu yapmasını isteyeceğim tek kişi sensin, üveybabamın bunu kabul edeceğinden eminim.» Joss ilk uçakla geleceğini söyledi.</p>

  <p>Ellie akşam yemeğini erken yedikten sonra otel odasında zarfı alıp inceledi, her kırışıklığını tek tek okşadı. Çok eskiydi zarf. Annesi bunu yıllarca önce yazıp para çantasının bir bölmesinde saklamış olmalıydı. Herhalde Ellie'ye verip vermemeyi çok düşünmüştü. Yeni de yapıştırılmış gibi değildi, Staughton okumuş muydu acaba? Ellie bir yandan zarfı açmak istiyor, ama bir yandan da bir tür önsezi ile bundan kaçmıyordu. Dizlerini çenesine kadar çekip uzun uzun oturdu koltukta.</p>

  <p>Bir çınlama sesi duyuldu, telefaksının ışığı yandı. Telefaks Argus bilgisayarına bağlıydı. Eski günleri hatırlatıyordu bu kendisine, her ne kadar artık gerçek bir acil durum yoksa da. Bilgisayarın bulduğu her neyse kaçıp gidecek değildi; Dünya'nın dönmesiyle pi sayısı batmayacaktı ya. Pi içinde bir mesaj varsa bu sonsuza kadar bekleyecekti kendisini.</p>

  <p>Zarfı bir daha incelerken çınlama sesi yeniden yankıdı odada. Bir asal sayının içinde bir içerik varsa bu evrenin geometrisine en başta yerleştirilmiş olmalıydı. Kendisinin bu yeni projesi deneysel teoloji kapsamına girerdi. Ama, bütün bilim öyle ya, diye düşündü.</p>

  <p>«BEKLE,» diye yazıyordu bilgisayar telefaks ekranına.</p>

  <p>Ellie babasını düşündü... babasının kopyasını... Galaksi içinde tüneller ağıyla Bekçileri. Onlar milyonlarca dünyanın oluşumuna ve yaşamın başlangıcına tanık olmuşlar ve belki de bunları etkilemişlerdi. Onlar galaksiler yapıyorlar, evrenin bölümlerini kapatıyorlardı. Onlar en azından sınırlı bir zaman yolculuğu yapabiliyorlardı. Hemen hemen tüm dinlerin —hiç olmazsa bütün Batı dinlerinin— dindar hayallerinin ötesinde tanrılardı onlar. Ama onların da bir sınırları vardı. Tünelleri onlar yapmamışlardı ve yapamıyorlardı. Asal sayıya mesajı onlar yerleştirmemişlerdi ve bunu okuyamıyorlardı bile. Tünel yapımcıları ve pi'ye yazı yazanlar başkalarıydı. Onlar burada yaşamıyorlardı artık. Gittikleri yerin adresini bırakmamışlardı. Tünel yapımcıları gittiklerinde, zamanı gelince Bekçi olacak varlıklar terk edilmiş çocuklar gibi kalmışlardı. Kendisi gibi.</p>

  <p>Ellie Eda'nın tünellerin bu galaksi ile diğerleri arasında sayısız yıldızlar arasında uygun şekilde serpiştirilmiş solucan delikleri olduğu varsayımını düşündü. Bunlar kara delikleri andırıyorlardı ancak kökenleri ve nitelikleri farklıydı. Kütlesiz değillerdi, Ellie onların Vega sistemindeki kalıntılar arasında bir çekim dalgalanması bıraktıklarını görmüştü. Onların içinden varlıklar ve uzay araçları Galaksi'de gidip gelmekteydiler.</p>

  <p>Solucan delikleri. Kuramsal fizik dilinde evren onların elmalarıydı ve biri elmanın içinde tüneller oymuş, içini çekirdeğine kadar yollarla doldurmuştu. Yüzeyde yaşayan bir bakteri için bir mucizeydi bu. Ama elmanın dışında duran bir varlık bu kadar etkilenmeyebilirdi. O görüş açısından Tünel yapımcıları rahatsızlık verici bir şey olabilirdi. Ancak, Tünel yapımcıları solucan ise bizler neyiz peki, diye düşündü.</p>

  <p>Argus bilgisayarı pi sayısının içine Dünya'da makine olsun, insan olsun herkesten daha çok girmişti, ama Bekçiler kadar da girememişti. Theodore Arroway'in o haritası çizilmemiş denizin kıyısında kendisine sözünü ettiği çözülmemiş mesaj olamayacak kadar erken henüz, diye düşündü. Belki de bu gelecek gösterilerin bir ön gösterisiydi, daha fazla araştırma için bir özendirmeydi, insanların cesaretlerini kaybetmemeleri için bir örnekti. Her ne olursa olsun, bunun Bekçiler'in uğraştıkları mesaj olamayacağı kesindi. Belki de çeşitli asal sayılara kilitlenmiş kolay ve güç mesajlar vardı ve Argus bilgisayarı en kolayını bulmuştu.</p>

  <p>Ellie istasyon'da bir tür alçakgönüllülük öğrenmişti, Dünya sakinlerinin gerçekte ne kadar az şey bildikleri hatırlatılmıştı kendisine. Bizimle karıncalar, hatta belki bizimle mikroplar arasındakilerden daha fazla kategoride bizden daha ileri varlıklar vardı diye düşünmüştü. Ama bu düşünce kendisini kederlendirmiş değildi. Korkutucu bir teslimiyet yerine içinde giderek kabaran bir hayranlık dalgası uyanmıştı. Bundan sonra öğrenmeyi umacağı o kadar çok şey vardı ki.</p>

  <p>Liseden üniversiteye atılan bir adım gibiydi bu, her şeyin çabasızca gelmesinden, anlamak için sürekli ve disiplinli bir çaba gereksinimine bir geçiş. Lisede derslerini sınıftaki herkesten çabuk kavrardı. Ama kolejde kendisinden daha çabuk kavrayan kişilerle karşılaşmıştı. Doktora öğrenimine başlayınca, daha sonra profesyonel bir gökbilimci olunca, giderek artan aynı güçlüğü ve meydan okumayı hissetmişti. Her aşamada kendisinden daha üstün bilimadamları bulmuş ve her aşama bir öncekinden daha heyecan verici olmuştu. Telefaksa bakarken sırlar açığa vurulsun şimdi, diye düşündü. Hazırdı artık.</p>

  <p>'YAYIN SORUNU. S/N 10. LÜTFEN BEKLEYİN.'</p>

  <p>Ellie Delcom Alfa haberleşme nakil uydusuyla bağlıydı Argus'taki bilgisayara. Belki de bir program hatası ya da bir yükseklik kontrol sorunu çıkmıştı. Bu konuda fazla kafasını yormadan zarfı açtı.</p>

  <p>Mektup kâğıdının başında ARROW AY HIRDAVATÇILIK yazıyordu ve mektup da babasının hem ticari hem kişisel hesaplarını yazdığı eski Royal yazı makinesinden çıkmaydı. Sağ üst köşede tarih vardı: 13 Haziran 1964. On beş yaşındaydı kendisi o zaman. Babası yıllarca önce öldüğü için mektubu o yazmış olamazdı. Mektubun altına bakınca annesinin el yazısını tanıdı.</p>

  <p>Sevgili Ellie,</p>

  <p>Artık öldüğüme göre umarım yüreğinde beni bağışlayacak gücü bulursun. Sana karşı bir günah işlediğimi biliyorum ve bunu yalnız sana karşı işlemiş değilim. Gerçeği buseydin benden nefret edecektin ki buna dayanamazdım. O yüzden yaşarken bunu sana söylemeye cesaret edemedim. Ted Arroway'i ne kadar sevdiğini biliyorum ve onu benim de çok sevdiğimi bilmeni isterim. Hâlâ da seviyorum. Ama o senin gerçek baban değildi. Senin gerçek baban John Staughton'dur. Çok kötü bir şey yaptım ben. Yapmamalıydım ve çok zayıftım; ama bunu yapmasaydım sen bugün dünyada olmayacaktın, o yüzden beni düşünürken nefret etme benden. Ted durumu biliyordu, beni bağışladı ve bunu sana asla söylemeyeceğimize söz verdik. Şu anda pencereden baktığımda senin bahçede oturduğunu görüyorum. Orada oturmuş yıldızları ve benim hiç anlamadığım şeyleri düşünüyorsun; seninle öyle gurur duyuyorum ki. Gerçek konusunda o kadar titizsin ki, kendin hakkındaki bu gerçeği bilmenin hakkın olduğunu düşündüm. Hayata gelişin hakkında yani. John hâlâ yaşıyorsa bu mektubu sana vermiş demektir. Bunu yapacağını biliyorum. Ellie, o senin sandığından çok daha iyi bir insandır.</p>

  <p>Onu yeniden bulduğum için talihim varmış. Belki de içinde bir yerde gerçeği bulduğun için ondan bu kadar nefret ediyorsundur. Ama aslında ondan Theodore Arroway olmadığı için nefret ettiğini biliyorum.</p>

  <p>İşte hâlâ orada oturuyorsun. Bu mektubu yazmaya başladığımdan beri hiç kıpırdamadın. Öylece durmuş düşünüyorsun. Aradığın her neyse onu bulman için dua ediyorum, bulacağını umuyorum. Beni bağışla. Yalnızca insandım ben.</p>

  <p>Sevgiler, Annen</p>

  <p>Ellie bir okuyuşta bitirmişti mektubu, hemen ardından bir daha okudu. Soluk almakta güçlük çekiyordu. Elleri yapış yapıştı. Sahtekâr gerçek olandı. Yaşamı boyunca ne yaptığını bilmeden kendi öz babasını reddetmişti. Babası, Ellie onu babası olmamakla tehdit ederken, kendisine karışmaya hakkı olmadığını söylediği o uzun büyüme çağında ne müthiş bir karakter gücü göstermişti.</p>

  <p>Telef aks iki kere çınladı. RETURN düğmesine basmasını istiyordu.</p>

  <p>Ama Ellie'nin aletin başına gidecek gücü yoktu, isteği yoktu. Babası...</p>

  <p>Theodore Arroway'i, John Staughton'u ve annesini düşündü. Kendisi için çok şey feda etmişlerdi üçü de, ve Ellie bunu görmeyecek kadar kendine dönüktü. Palmer'in o an yanında olmasını istedi.</p>

  <p>Telefaks bir kere daha çınladı, klavye hafifçe titredi. Ellie bilgisayarı pi hakkında bir şey bulduğunu sanıyorsa dikkatini çekmesi için ısrarlı olmak üzere planlamıştı. Ancak şimdi yaşamının efsanesini çözüp birleştirmekle uğraşıyordu. Annesi yukarıdaki büyük yatakodasında mektubu nasıl yazacağını düşünürken arasıra pencereden bakmış olmalıydı. On beş yaşındaki Ellie'yi görüyordu orada, biraz hantal, gücenik, isyancı.</p>

  <p>Annesi kendisine bir armağan daha vermişti. Bu mektupla Ellie geri dönüp onca yıl önceki benliğine rastlamıştı. O günden bu yana o kadar çok şey öğrenmişti ki. Daha öğrenecek o kadar çok şey vardı ki.</p>

  <p>Çatırdayan telefaksın durduğu masanın üzerinde bir ayna vardı. Ellie aynada ne genç, ne yaşlı, ne ana, ne de evlât olan birini gördü. Gerçeği kendisinden saklamakta haklıydılar. O sinyali alacak kadar ilerlemiş değildi, nerede kalmış çözecek kadar... Mesleğini yabancıların en uzağı ile bağlantı kurmaya çalışarak geçirirken, kendi yaşamında kimseyle bir bağlantı kuramamıştı. Başkalarının yaratılış efsanelerini yıkmak için saldırmış ama kendi yaratılışının temelinde yatan yalanı görememişti. Tüm yaşamı boyunca evreni incelemiş, ama onun en belirgin mesajım görememişti: Bizim gibi küçük yaratıklar için sonsuzluk ancak sevgiyle katlanabilir bir şey olurdu.</p>

  <p class="yildiz">***</p>

  <p>Argus bilgisayarı Eleanor Arroway ile bağlantı kurma çabasında öylesine ısrarlı ve yaratıcıydı ki neredeyse keşfi paylaşmak için acil bir kişisel ihtiyaç belirtiyordu.</p>

  <p>Anormallik en açıkça yalnızca birler ve sıfırlarla yazılabileceği 11 tabanlı aritmetiğinde görünüyordu. Vega'dan alınanla kıyaslanınca bu en fazlası basit bir mesaj olabilirdi, ancak istatistikî önemi çok fazlaydı. Program rakamları aşağıdan yukarı ve soldan sağa olmak üzere eşit sayıda bir dörtgen biçiminde dizmişti. İlk sıra soldan sağa kesintisiz bir sıfırlar dizişiydi. İkinci sırada tam ortada bir rakamı, bunun iki yanında sıfırlar vardı. Birkaç satır sonra birlerden oluşan bir yay parçası çıkmıştı ortaya. Basit geometrik biçim satır satır, vaadler dolu olarak belirmişti. Dörtgenin son satırında tam ortadaki bir rakamının iki yanı sıfırlarla doluydu.</p>

  <p>Asal sayının ta içinde, rakam dizileri altında saklanan şey bir sıfırlar alanında biçimi bir'lerle çizilmiş olan tam bir daire idi.</p>

  <p>Daire evrenin bir amaçla yapıldığını söylüyordu. Hangi galakside olursan ol, bir dairenin çevresini çapıyla böler de yeteri kadar hassasiyetle ölçersen bir mucizeyle karşılaşırsın — desimal noktanın kilometrelerce ötesine çizilmiş yeni bir daire. Daha ilerde daha dolu mesajlar olacaktı. Neye benzediğin, neden yapıldığın ya da nereden geldiğin önemli değildi. Bu evrende yaşıyorsan ve matematik için az bir yeteneğin varsa er geç bulacaktın bunu. O buradaydı şimdiden. Her şeyin içindeydi. Onu bulmak için gezegeninden uzaklaşmana gerek yoktu. Uzayın dokusunda ve maddenin içinde, büyük bir sanat eserinde olduğu gibi, küçük harflerle ressamın imzası vardır. İnsanların, tanrıların ve şeytanların üzerinde, Bekçileri ve Tünel yapımcılarını da içine alan ve evrenden çok önce var olan bir zekâ vardır.</p>

  <p>Daire kapanmıştı.</p>

  <p>Ellie aradığını bulmuştu artık.</p>

  <p style="text-align: center;"><b>— Bitti —</b></p>

  <div>
    <br />
  </div>
</body>
</html>
