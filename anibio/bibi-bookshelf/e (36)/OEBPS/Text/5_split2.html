<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>5.html</title>
  <link href="../Styles/template.css" rel="stylesheet" type="text/css"/>
</head>

<body>
<div id="x5.html" xml:lang="tr-TR">
<div class="Basic-Text-Frame">
<p class="Konu-Ba-l---" id="toc_marker-3">III. Kısım - DUYGUSAL ZEKÂLI ÖRGÜTLERİN İNŞASI</p>

      <p class="Metin-1"></p>

      <p class="Metin-1"></p>

      <p class="ALTBSLK" id="toc_marker-3-1">9. Bölüm - EKİPLERİN DUYGUSAL GERÇEKLİĞİ</p>

      <p class="x0-paragraf">Bir imalat firmasının üst yönetim ekibi önemli bir görev üstlenmişti: Firmanın “yerinde sayma” diye nitelendirdikleri bir durumda tehlikeli bir biçimde kilitlenip kalmış olmasına çare bulmak. Çevirisi: Piyasadaki üstünlüklerini yitiriyorlardı. Ancak ekip, ne kadar önemli olursa olsun, büyük kararlar alamıyor gibiydi. Aslında, karar ne denli acilse, ekip üyeleri onu o denli erteliyor, anlaşamadıklarını bildikleri konulardan kaçınmaya özen gösteriyorlardı. Daha da kötüsü, sırf toplantıyı bitirmek ve birisinin söylediği gibi, “kararı sessizce baltalamak” amacıyla, kimi zaman kilit konularda anlaşmış gibi davranıyorlardı. Bu arada, imalat firması hayati stratejiyi uygulamakta giderek geri kalıyordu.</p>

      <p class="Metin-1">Bu ekipte neler oluyordu? Ekip üyeleri yetenek sınavından geçirildiğinde gerçek ortaya çıktı: Hemen hemen hepsi kişilerarası anlaşmazlıklar konusunda sorun yaşıyordu, duygusal zekâ yeterliklerinden çatışma yönetiminde aldıkları puanlar düşük çıkmıştı. Ekibin karar verememe nedeni birdenbire açıklık kazanmıştı. Açık tartışma ile fikir anlaşmazlıklarının –farklı görüşleri savunanlara yöneltilen saldırıların aksine– daha isabetli bir karar alımına yol açtığını kavrayamayan ekip, tam tersine tüm kavgalardan kaçınma alışkanlığını benimsemişti.</p>

      <p class="Metin-1">Bu grup için, ortak eksikliklerinin verimsiz ekip alışkanlıklarına yol açtığının kabulü, bir şimşek çakması gibiydi. Keşfettikleri şey aslında, ekip üzerinde etkili olan önemli, ama görünmez bir kuvvetti: Çatışmayla ilgili temel kurallar ve bu konudaki kolektif duyguları, onları felç eden bir duygusal gerçeklik oluşturmuştu. Bu içgörüyle, bir ekip –ve bireyler– olarak değiştirmeleri gereken şeyi görebildiler; dahası, gerçek çözümün, davranışlarını düzeltmenin ötesinde, çatışma konusunda bir zihniyet değişikliğini de gerekli kıldığını anladılar.</p>

      <p class="Metin-1">Ekiplerin (ve örgütlerin tamamının), kolektif duygusal gerçeklikleriyle yüz yüze geldiklerinde, o gerçekliği yaratan ve yerinde tutan ortak alışkanlıkları sağlıklı bir biçimde yeniden incelemeye başladıklarını defalarca gördük. Aslında, duygusal zekâyı ekiplerinde ve örgütlerinde yaygınlaştırmak isteyen liderlerin başlamaları gereken nokta tam da burasıdır: İdeal vizyona odaklanmadan önce gerçekliği ciddi bir biçimde gözden geçirmelidirler. Bu şekilde, 7. bölümde açıklanan bireysel düzeydeki düşünme ve kendini keşfetme sürecinin sıralaması tersine çevrilir.</p>

      <p class="Metin-1">Niçin tersine çevrilir? Bu bir motivasyon meselesidir. Bireyler olarak, değişme arzusunu en çok, düşlerimiz ve ideal yaşam vizyonuyla temas halinde olduğumuzda duyarız. Kişisel geleceğimizin o vizyonu, davranışımızı değiştirmemiz için bize enerji ve yükümlülük verir. Bir grubun ideal vizyonuysa, çoğunlukla çok daha uzak bir kavram olduğundan, değişimi başlatmaya yetecek motivasyonu sağlayamaz. Bunun iyi bir örneği, şirketlerin misyon bildirimlerinde rastlanan ve çalışanların işyerindeki gündelik deneyimlerinden ışık yılları kadar uzak görünen büyük laflarla dolu söylemdir.</p>

      <p class="Metin-1">Gruplar değişmeye ancak, işleyiş biçimlerinin gerçekliğini tam olarak kavradıklarında, özellikle de gruptaki bireyler ahenksizlik yaratan ya da rahatsız edici durumlarda çalıştıklarını fark ettiklerinde başlayabilirler. Bu gerçekliği duygusal, hatta sezgisel bir düzeyde anlamaları çok önemlidir. Ancak rahatsızlığın fark edilmesi, kendi başına değişimi mümkün kılmaz. Grup üyeleri hoşnutsuzluğun kaynağını keşfetmelidirler; bu, genellikle “kötü bir patron” gibi bariz nedenlerin ötesine geçen bir duygusal gerçekliktir. Sorun çoğunlukla, uzun süre önce konulmuş ve derinlere kök salmış temel kurallardan, ya da gruba hâkim olan alışkanlıklardan kaynaklanır. Biz bu kuralları, ekiplerden söz ederken <span class="char-style-override-4">norm</span>, daha büyük örgütlere gönderme yaparken de <span class="char-style-override-4">kültür</span> diye nitelendiriyoruz.</p>

      <p class="Metin-1">Duygusal gerçeklikle ekip normlarının ve örgüt kültürünün anlaşılması, grubun ideal vizyonunu geliştirmenin temeli olarak kullanılabilir; bu vizyonun cazip görünmesi için de herkesin kişisel vizyonuyla uyumlu olması gerekir. Gerçeklik ve ideal vizyon anlaşıldığında, aralarındaki boşlukları teşhis edip incelemek ve bugün olanların yarının vizyonuyla uyumlu hale getirilmesini bilinçli bir biçimde planlamak mümkündür. Gerçeklik idealle ne denli uyumluysa, değişimin uzun erimde kalıcı olacağına da o denli güvenilebilir. İdeallerle gerçeklik arasındaki bu “uyum”, ahenksizlikten uzaklaşıp duygusal zekâlı, ahenkli ve daha etkili bir grup haline gelmenin çerçevesini yaratır.</p>

      <p class="Metin-1">Ancak, değişimin nasıl gerçekleştirileceğini araştırmadan önce, duygusal gerçeklik kavramına daha yakından bakacağız. Bunu ilk önce ekipler bağlamında inceleyecek, örgütleri tartışmaya daha sonra geçeceğiz, çünkü ekiplerde yaşanan durumlar genellikle insanların gündelik deneyimlerine daha yakındır. Ekipler ayrıca değişime giden daha kestirme bir yol sunarken, aynı zamanda daha genel örgütsel gerçeklik hakkında düşünme olanağını da verir.</p>

      <p class="ara-baslik">Ekipler Başarısız Olduğunda: Normların Gücü</p>

      <p class="x0-paragraf">Son yıllarda yapılan pek çok araştırma, grup kararının gruptaki en zeki bireyinkinden üstün olduğunu kanıtlamıştır.<span class="char-style-override-5">1</span> Bu kuralın tek bir istisnası vardır. Grup uyumsuz, ya da işbirliği yeteneğinden yoksun ise, karar alma sürecinin kalitesi ve hızı bundan zarar görür. Cambridge Üniversitesi’nde yapılan araştırmalarda, çok zeki bireylerden oluşan grupların bile çekişme, kişilerarası rekabet ya da iktidar oyunlarıyla bölündüğünde kötü kararlar alacağı bulgulanmıştır.<span class="char-style-override-5">2</span></p>

      <p class="Metin-1">Kısacası, gruplar yalnızca duygusal zekâ niteliklerini sergiledikleri zaman bireylerden daha akıllıdır. Duygusal zekânın genel düzeyine gruptaki herkes katkıda bulunur, ancak bu bakımdan liderin özel bir ağırlığı vardır. Duygular bulaşıcıdır ve insanların, liderin hislerine ve davranışlarına daha fazla dikkat göstermeleri doğaldır.<span class="char-style-override-5">3</span> Bu nedenle çoğu kez, havayı belirleyen ve grubun duygusal gerçekliğini –takımda olmanın verdiği hissi– yaratan, grup lideridir.<span class="char-style-override-5">4</span> Birlikte çalışma becerisine sahip bir lider, ahengi yüksek düzeyde tutarak grubun biraraya gelme çabasına değecek kararlar almasını sağlayabilir. Bu tür liderler, grubun eldeki işe odaklanmasıyla ekip üyeleri arasındaki lişkilere gösterilecek dikkat arasında nasıl denge kurulacağını bilirler. Dostluğa ve işbirliğine dayalı, geleceğe olumlu bir bakışı destekleyen iklimi doğallıkla yaratırlar.<span class="char-style-override-5">5</span></p>

      <p class="Metin-1">Duygusal zekâdan yoksun bir liderse, ekibe zarar verebilir. Aşağıdaki örnekleri ele alalım.</p>

      <p class="Metin-1 para-style-override-11">• Sağlık hizmetleri veren bir şirketin bir bölümü, her kademede gereğinden fazla kişi çalıştırdığı halde hizmette yetersiz kalarak hızla para kaybediyordu. Yönetim ekibinin başkanı uzağı göremeyen bir liderdi ve tensikat gibi kritik konularda değişiklik yapmadan önce görüş birliğine varmak amacıyla bitmek bilmeyen toplantılar düzenliyordu. Hiçbir karara varamadığından, sorunlu bölüm birkaç yıl içinde tüm şirketin mali düzenini altüst etti.</p>

      <p class="Metin-1 para-style-override-13">• Büyük bir sigorta şirketinin parlak liderlerinden biri olan Janet, fırtına estirerek ve eski çalışma düzenine kesin bir tahammülsüzlük göstererek durağan bölümlerden birine müdahale etti. Ekipte planlarını kabul etmeyen insanlara karşı açık ve çok uluorta bir mesajı vardı: Size burada yer yok; kendinize başka bir iş bulun. Janet, ekibindeki gücü yeni bir dava uğruna –ne pahasına olursa olsun kendisini başarısızlığa uğratmak için– seferber ettiğinin farkında bile değildi. Birkaç ay sonra, yeterince başarılı olan bölüm çok kötü performans göstermeye başladı ve bir yıl içinde kapatıldı.</p>

      <p class="Metin-1 para-style-override-14">Ne yazık ki bu senaryolar çoğumuza fazlasıyla tanıdık gelir. Her iki durumun da kökeninde, liderin hem duyguların hem de normların sessiz dilini idare ediş biçimiyle ilgili bir sorun yatıyordu. Normları hafife alırız, ama onlar son derece güçlüdür. Normlar grup düzeyinde örtük öğrenmeyi –gündelik etkileşimleri özümseyerek öğrendiğimiz ve içimize sindirebilmek için otomatik olarak benimsediğimiz dile getirilmeyen kuralları– temsil eder.</p>

      <p class="Metin-1">Her şey gözden geçirildiğinde, bir grubun normları, onun yüksek performanslı bir ekip mi olduğunun, yoksa sadece birlikte çalışan gevşek bir insan topluluğuna mı dönüştüğünün belirlenmesine yardımcı olur.<span class="char-style-override-5">6</span> Kimi ekiplerde, çekişme ve hararetli yüzleşme olağan ve gerekli bir şeydir; kimilerindeyse herkesin duyduğu can sıkıntısı bir nezaket ve ilgi gösterisiyle zor örtülür. Öte yandan, daha etkili ekiplerde, insanlar birbirini saygıyla dinleyip sorgular, sözleri ve hareketleriyle birbirine destek verir, anlaşmazlıkları açıklık ve mizah duygusuyla hallederler. Temel kurallar her neyse, insanlar bunları kendiliğinden sezip davranışlarını ayarlamaya yatkın olur. Bir başka deyişle normlar, verili bir durumda “doğru görünen”i belirleyerek, insanların davranış biçimine hükmeder.</p>

      <p class="Metin-1">Kimi zaman yararlı görünen, hatta soylu hedeflerden kaynaklanan normlar zararlı bir hal alabilir. Az önce aktardığımız sağlık hizmetleri bölümü örneğinde de durum böyleydi. Bölümün en övünülen normlarından biri, karar alım sürecinde görüş birliğine gösterilen bağlılıktı. Ancak görüş birliği genellikle ekip üyelerinin bağlılık ve şevkinin artmasına yol açsa da, bu bölümdeki lider tarafından kararları –özellikle de işin yönünü değiştirebilecek olanları– engellemenin, hatta kaçırmanın bir yolu olarak kullanılır olmuştu.</p>

      <p class="Metin-1">Sigorta şirketindeki durağan bölümün yeni lideriyle ilgili örnekte, Janet’in ekibin duygusal gerçekliğini görememesi ve o gerçekliğin altında yatan normlara uyamaması, feci sonuçlar doğurmuştu. Topluluğun gücünü; yani kolektif alışkanlıkları ve kutsal saydıkları şeylerin verdiği ortak duyguyu uzun süredir koruyan insanların hissettiği sıkı bağlılığı hafifsemişti.</p>

      <p class="Metin-1">Bölümü en ileri düzeyde bir birime dönüştürmekle görevlendirilen Janet, büyük hayallerle ve gözünü değişmesi gereken şeylere dikerek işe başlamıştı. Klasik kumandacı liderlik tarzına başvurarak etrafa bakınmış, “lider” gibi görünen (aslında tıpkı kendisine benzeyen) birkaç kişi bulup yanına çekmiş ve en güçsüz olanları hemen feda etmeye hazır bir biçimde temizliğe girişmişti. Yeni astları taktiklerine karşı çıktığında, Janet bunu umursamamıştı; kıdemli elemanların değişme gereğini görüp vizyonunu benimseyeceğinden – ya da çekip gideceğinden emindi.</p>

      <p class="Metin-1">Janet’in hesaba katamadığı şeyse, kendisi ortaya çıkmadan önce uzun süredir bölüme hükmeden, dile getirilmemiş ama güçlü normlardı. O normlardan en önemlisi, zor dönemlerde bile birbirlerine gösterdikleri ilgiyle gurur duyan ekip üyeleri arasındaki güçlü sadakat bağıydı. Birkaç kişinin canını yakacağı belli olan çatışmayla baş etmenin yollarını da bulmuşlardı. Janet, insanlara kaba davranarak temel kültürel normları ihlal etmişti. Ekip üyeleri, saldırı altındayken kendilerine yol gösterecek ilkeleri –işbirliği, nezaket ve “cüretkârlığa” saygı– bulmuş ve karşı koymuşlardı. Birkaç ay sonra, insanlar paylaştıkları öfkeli duygular etrafında birleşirken, ekibin kilit üyeleri açıkça liderliği Janet’ten söküp almaya çalışmış, birçok kişi de ayrılmayı seçerek bölümün yok olmasına kadar varan yolu açmıştı.</p>

      <p class="Metin-1">Janet, liderlerin yapabileceği en büyük hatalardan birine örnek oluşturuyor: Ekibin temel kuralları ve topluluktaki kolektif duygularla ilgili gerçeklikleri göz ardı edip, liderlik gücünün tek başına insanların davranışlarını yönetmeye yeterli olduğunu varsaymak. Yine de bu hata, pek çok şirkette yapılmaktadır: Lider yeni bir işe –çoğunlukla da kötü gidişatı değiştirme görevine– başlar, grup normlarının gücünü görmezlikten gelir ve duygular önemli değilmiş gibi davranır. Ahenk yaratan liderlik tarzları yerine, kumandacı ve hız belirleyici tarzların her şeyi ezip geçen bir bileşimine başvurur. Bütün bunların sonucu, zehirli ve isyankâr bir ortamdır.</p>

      <p class="Metin-1">Bu örneklerdeki liderlerin, grup gerçekliğini dikkate almak ve takım etkileşimlerini daha üretken düzeylere yükseltmek için gereken duygusal zekâdan yoksun oldukları çok açıktır. Öte yandan, grubun eksenini oluşturan normları zekice kavrayan ve olumlu duyguları ustalıkla azamiye çıkaran liderler, duygusal zekâlı takımlar yaratabilir.</p>

      <p class="Metin-1">Case Western Üniversitesi Weatherhead Yönetim Okulu’nun profesörlerinden Vanessa Druskat ile Marist Koleji Yönetim Okulu’nun profesörlerinden Steven Wolff’un çalışmalarında gösterdikleri gibi, en yüksek performanslı ekipleri sıradan ekiplerden ayıran, kolektif duygusal zekâdır. Onlara göre duygusal zekâ, ekibin duygularını, “güven, grup kimliği ve grup verimliliği”ni geliştirecek, böylece işbirliği, imece ve etkililiği azamiye çıkaracak şekilde yönetme yeteneğini belirlemektedir.<span class="char-style-override-5">7</span> Kısacası, duygusal zekânın verdiği sonuç, olumlu –ve güçlü– bir duygusal gerçekliktir.</p>

      <p class="Metin-1"></p>

      <p class="ara-baslik">Grubun Duygusal Zekâsını Azamiye Çıkarmak</p>

      <p class="x0-paragraf">Grubun duygusal zekâsı doğal olarak, duygusal zekâlı bir bireyin dışavurduğu yeteneklerin aynısını gerektirir: Özbilinç, özyönetim, sosyal bilinç ve ilişki yönetimi. Farklı olansa, duygusal zekâ yeterliklerinin hem bireylerle hem de bir bütün olarak grupla ilintili olmasıdır.<span class="char-style-override-5">8</span> Grupların ruh halleri ve gereksinimleri vardır ve kolektif olarak hareket ederler; içeri geç girip odadaki gerilimi fiilen hissedebildiğiniz son toplantıyı bir düşünün. Bir çeşit çatışma yaşandığını anlamışsınızdır, hem de kimse tek kelime söylemeden. Grup bir bütün olarak gergin ve savaşa hazırdır. Grubun, yine bir bütün olarak, tekrar rayına girebilmek için bir eyleme gereksinim duyduğunu da anlamışsınızdır; bu kısa sürede gerçekleşmezse, işler sarpa saracaktır. <span xml:lang="de-DE">Grubun ruh hallerinden ve gereksinimlerinden söz ederken kastettiğimiz şey, budur.</span></p>

      <p class="Metin-1"><span xml:lang="de-DE">Bireylerde olduğu gibi, ekiplerde de duygusal zekâ yetilerinin her biri pratikte birbirinin üzerinde geli</span><span xml:lang="de-DE">şerek bir tür süreklilik oluşturur. Bir başka deyişle, ekip üyeleri özbilinçle davranmaya başlad</span><span xml:lang="de-DE">ıklarında, grubun ruh haline ve gereksinimlerine dikkat ederek birbirlerine empatiyle tepki vermeye eğilimli olurlar.</span> Birbirlerine gösterdikleri empatiyse, ekibin olumlu normlar yaratıp sürdürmesine ve dış dünyayla ilişkilerini daha etkili bir biçimde yönetmesine yol açar. Ekip düzeyinde, sosyal bilinç –özellikle de empati– bir ekibin örgütün diğer bölümleriyle etkili ilişkiler kurup sürdürmesini sağlayan temeldir.</p>

      <p class="italik-ara-ba-lik">Özbilinçli Ekip</p>

      <p class="Metin-1">Bir mühendislik firmasının yönetim ekibi, haftalık toplantısını işyeri dışındaki bir mekânda düzenlemişti. Tam başlamak üzereyken, ekip üyelerinden biri toplantının kendisine uygun olmayan bir yerde ve zamanda yapılmasına ilişkin bir şeyler homurdanarak içeri daldı. Ne kadar sinirli olduğunu fark eden lider, herkesin dikkatini üyenin yapmakta olduğu fedakârlığa çekti ve bunun için kendisine teşekkür etti. Bu takdirin etkisi: Öfke uçup gitti.</p>

      <p class="Metin-1">Bir ekip, özbilincini, ortak ruh halleri kadar, gruptaki herkesin duygularını da dikkate alarak dışavurur. Bir başka deyişle, özbilinçli bir ekibin üyeleri, bireylerin ve bir bütün olarak grubun içten içe beslediği duygusal eğilimlere ayak uydururlar. Birbirlerine empati gösterirler ve hem dikkati hem de karşılıklı anlayışı destekleyen normları vardır. Dolayısıyla söz konusu ekip liderinin yaptığı jest basit görünse de, çoğu kez bu kadar dirayetli ve ince görünümlü bir hamle, ahenksizliğin yok edilip ahengin geri kazanılmasında, gürültülü patırtılı bir eylemden daha başarılı olabilir.</p>

      <p class="Metin-1">Duygular bulaşıcı olduğundan, ekip üyeleri duygusal ipuçlarını, iyi ya da kötü, birbirinden alır. Ekip kızgın bir üyenin hislerini dikkate alamazsa, o duygu zincirleme bir olumsuzluk tepkisi başlatabilir. Öte yandan, ekip bu tür anları fark edip onlarla etkili bir biçimde yüzleşmeyi öğrenmişse, bir kişinin sıkıntısı bütün grubu korsanlığa maruz bırakmayacaktır.</p>

      <p class="Metin-1">Mühendisin ekibindeki o müdahale, grubun özbilinciyle empatisi arasındaki, özyönetimini sağlayan neredeyse pürüzsüz bütünleşmeye işaret ediyor. Ayrıca bir liderin davranışlara nasıl örnek olacağını da gösteriyor. Bu ekibin lideri, bir üyenin duygusal gerçekliğiyle empatili yüzleşmeye örnek olmuş ve o gerçekliği grubun dikkatine sunmuştu. Bu ilgili tavır, ortak misyonun altını çizen bir güven ve aidiyet duygusu oluşturur: Hep birlikte işin içindeyiz.</p>

      <p class="Metin-1">Ekip özbilinci, bir karara varmadan önce herkesin bakış açısının –tek bir muhalifinki de dahil– dinlenmesi gibi normlar yaratmak, ya da ekip arkadaşlarından birisi bir işi öğrenmekte zorlanıyorsa, durumu fark edip ona destek vermek anlamına da gelebilir.</p>

      <p class="Metin-1">Temple Üniversitesi’nden Susan Wheelan ve Cleveland Gestalt Enstitüsü’nden Fran Johnston, ekipler üzerinde yaptıkları araştırmada, altta yatan sorunlara işaret ederek grubun özbilinç düzeyini yükseltebilen kişinin çoğu kez –yalnızca lider değil– duygusal zekâlı bir ekip üyesi olduğuna dikkat çekiyorlar.<span class="char-style-override-5">9</span> Lucent Tecnologies’deki bir stratejik planlama oturumunda da aynen öyle olmuştu.</p>

      <p class="Metin-1">Toplantı tahmin edilebileceği gibi gidiyordu. Dizginleri elinde tutan üst düzey yönetici, her zamanki gibi, gelecek yılın rakamlarını belirleyecek “esnek bir hedef” istemişti. Ekip de her zamanki gibi yüksekten atarak karşılık vermişti: “İki haneli büyüme!” “Aklımıza koyduğumuz her şeyi yapabiliriz!” Ancak Latin Amerika bölgesinden sorumlu başkan yardımcısı Michel Deschapelles, kendini açmazda hissediyordu. Ekibin uluorta yüksekten atma normunun, bölümün yavaş büyümesine açıklama getirecek düzeye ulaşmış olan temeldeki etkisiz hedef belirleme modellerini uzun süredir örtbas ettiğini ve insanların muğlak hedeflerin arkasında saklanarak yükümlülükten kaçınma eğilimini yansıttığını biliyordu.</p>

      <p class="Metin-1">Ekip arkadaşlarına meydan okumaya karar verdi: “Çocuklar siz ciddi misiniz?” diye sordu. “O halde bu yıl yüzde 400’lük büyümeyi amaçlayalım! Hedefimiz bu olsun!” İnsanların tepkisi yüzlerinden okunuyordu: Aklını yitirdiğini düşünüyorlardı. Dehşet duygusu bir süre grubu felç etti. Ancak birkaç dakika sonra gülmeye başladılar: Deschapelles blöflerini görmüş ve grubun yüksekten atma normuna ışık tutmuştu.</p>

      <p class="Metin-1">Bu meydan okuma, ekibin performansıyla ilgili gerçeği anlamsız cümlelerin arkasında nasıl sakladığına ilişkin açıksözlü bir tartışma başlattı. Ekip üyeleri kısa süre içinde bir takım olarak başarabilecekleri şeylerden birbirini sorumlu tutarak, ölçülebilir hedefler ve bu hedeflere ulaşmak için atılacak somut adımlar hakkında daha gerçekçi konuşmalar yapabildi. Bu, iş performansı açısından, kimin neden sorumlu olduğuna yeni bir açıklık getiren çok önemli bir andı. İlk kez, bir sonraki mali yılın finansal sonuçları, ekibin kendi değerini şirkete kanıtlamasını sağladı: Mali yılın 900 milyon doların üzerinde bir satış rakamıyla kapatılmasına yardımcı oldular.</p>

      <p class="Metin-1">Deschapelles’in davranışları kolektif dikkate, yani ekibin neyi niçin yaptığının bilincine varmasına önayak olmuştu.<span class="char-style-override-5">10</span> Ekipteki bu özbilinç düzeyi, etkisiz normlara körlemesine uymak ya da ekip üyelerinin (veya liderin) duygularının esintisiyle sağa sola savrulmak yerine, neyin nasıl yapılacağı konusunda kararlar verebilmeye yol açar.</p>

      <p class="italik-ara-ba-lik">Kendi Kendini Yöneten Ekip</p>

      <p class="Metin-1">Tanınmış bir araştırma grubunun başkanı Cary Cherniss, ekip özbilincini öne çıkarıp merkeze oturtarak grup üyelerini birlikte çalışma biçimlerinin yönetiminden yükümlü tutuyor. Gün boyu sürecek bir toplantının başlangıcında, gündemi –grubun o gündemi nasıl izleyeceğini özetleyen bir “süreç normları” listesiyle birlikte– dağıtıyor. Örneğin:</p>

      <p class="Metin-1 para-style-override-13"><span class="char-style-override-4">Şu sorumlulukları yalnızca Cary değil, herkes üstlenmeli:</span></p>

      <p class="Metin-1 para-style-override-13"><span class="char-style-override-4">• Konudan saparsak sadede gelinmesini sağlamak</span></p>

      <p class="Metin-1 para-style-override-13"><span class="char-style-override-4">• Grup girdisini kolaylaştırmak</span></p>

      <p class="Metin-1 para-style-override-13"><span class="char-style-override-4">• Prosedürlerimizle ilgili soruları gündeme getirmek (ö</span><span class="char-style-override-4">rn., gruptan hangi yöne gittiğini açıklamasını istemek ve tartışılan konular hakkında ortak bir anlayış edinmemizi sağlamak iç</span><span class="char-style-override-4">in özetler sunmak)</span></p>

      <p class="Metin-1 para-style-override-13"><span class="char-style-override-4">• İyi dinleme becerilerini kullanmak: ya süregelen tartışmaya katkıda bulunmak ya da açıkça konuyu değiştirmek istedi</span><span class="char-style-override-4">ğimizi belirtip, itiraz var mı diye sormak...</span></p>

      <p class="Metin-1 para-style-override-14">Dünyanın her yerinden gelen grup üyeleri, bu oturumların katılmış oldukları en odaklı, üretken ve keyifli toplantılar arasında yer aldığını söylüyorlar.</p>

      <p class="Metin-1">Bu örnek, duygusal zekâlı liderin önderlik ettiği bir ekibin kendi kendini yönetmeyi nasıl öğrenebileceği konusunda mükemmel bir ders veriyor. Cherniss kuşkusuz, ne yaptığını biliyor olmalı; ne de olsa, Rutgers Üniversitesi’ndeki Örgütlerde Duygusal Zekâ Araştırmaları Konsorsiyumu’nun başındaki kişi. Ancak Cherniss’in etrafa dağıttığı süreç normlarından hiçbiri kendi başına olağandışı değildi. Alışılmadık olan, Cherniss’in gruba işbirliği normlarını mutlaka hatırlatıp, herkesin uygulayabilmesi için açık hale getirmesiydi.</p>

      <p class="Metin-1">Bu, ekip özyönetimiyle ilgili önemli bir hususu gündeme getiriyor: Olumlu normlar ancak, grup onları tekrar tekrar uygularsa yerine oturur. Cherniss’in grubu, duygusal zekâyla etkileşim kurma potansiyelini sürekli artırmış, etkililik düzeyini yükseltmiş ve grup üyelerine her toplantıda olumlu bir deneyim kazandırmıştı. Normlar konusunda bu kadar açık olması, yeni gelenlerin gruba çabucak ısınmasına da yardımcı olmuştu: Bir noktada, konsorsiyum üyelerinin sayısı ikiye katlanmış, ama insanlar nasıl kaynaşacaklarını bildikleri için sorun yaşanmamıştı.</p>

      <p class="Metin-1">İnsanlar temel değerleri ve normları açıkça anladıklarında, ekibin etkili bir biçimde çalışması için liderin fiziksel olarak orada bulunmasına bile gerek kalmaz; bu, üyeleri dünyanın dört bir yanında ikamet eden sanal ekiplerle çalışan binlerce yönetici açısından özel bir önem taşır. Özbilinçli, kendi kendini yöneten ekiplerde, üyeler ahenkli normları aşılayıp güçlendirmek ve birbirlerini bunlara uymaktan yükümlü tutmak üzere bizzat öne çıkarlar. Örneğin, bir araştırma laboratuvarında, Ar-Ge toplantılarında bir gelenek haline gelen şeyi kimin başlattığını kimse anımsayamıyor. Ne zaman birisi yaratıcı bir fikri dile getirse, ondan sonra konuşan kişi “meleğin avukatı” rolüne bürünerek destek veriyor. Bu destek, narin bir fikir tomurcuğunun solmasını engelleyerek, yenilikçi düşünceyi kaçınılmaz eleştirilerden yalıtıyor. “Meleğin avukatı” normu, iki önemli katkıda bulunuyor: Yeni fikirlerin korunmasına yardımcı oluyor ve yaratıcı olduklarında insanların kendilerini iyi hissetmelerini sağlıyor. Sonuçta, yaratıcılık artıyor ve ekip içinde ahenk sürekli olarak güçlendiriliyor.</p>

      <p class="Metin-1">Dolayısıyla, ekip özyönetimi herkesin sorumluluğudur. Özellikle de duyguları ve alışkanlıkları proaktif bir biçimde ele almaya alışık olmayan ekiplerde grubun kendi kendini yönetmesi, güçlü, duygusal zekâlı bir lidere bağlıdır. Temel değerler ve ekibin genel misyonu açık olduğunda ve özyönetim normları açığa çıkarılıp zaman içinde uygulanmaya başladığında ise, üyelerin kendi deneyimleri gibi, ekibin etkililiği de büyük ölçüde artar. Ekipte yer almak kendi başına bir ödül haline gelir ve bu olumlu duygular ekibin hedeflerine ulaşması için enerji ve şevk verir.</p>

      <p class="italik-ara-ba-lik">Empatili Ekip</p>

      <p class="Metin-1">Bir fabrikanin imalat ekibi, başarısının kısmen, bakım ekibinin donanımlarına en büyük önceliği vermesini sağlamaya bağlı olduğunu biliyordu. Bu nedenle imalat ekibinin üyeleri, o grubu “Çeyrek Yılın Ekibi” ödülüne aday gösterip, yazdıkları mektuplarla bakım ekibinin kazanmasına yardımcı oldular. İlişkiye verilen bu önem de, imalat ekibinin fabrikanın en verimli üreticilerinden biri olarak sicilini sürdürmesini sağladı.</p>

      <p class="Metin-1">Etkileşim açıktı: Bakım grubunda ekip gururu duygusunun uyanmasını sağlayan imalat ekibi, örgütün bu iki bölümü arasında bir iyi niyet ve ötekinin başarıya ulaşmasına yardımcı olma arzusu yaratmıştı. İmalat ekibi, becerilerini kullanarak örgütün bir başka bölümünü ve iki grubun birbirini nasıl etkilediğini anlamaya çalışmış, böylece karşılıklı yarar sağlayan bir ilişki geliştirmişti. Sonuç olarak, iki ekip de kendi başının çaresine bakmak yerine birlikte hareket ederek daha başarılı olmuştu.</p>

      <p class="Metin-1">Demek ki duygusal zekâlı bir ekip, tüm ilişki becerilerinin temeli olan empatinin kolektif eşdeğerine sahiptir. Örgütün içinde (ve dışında) başarısına katkıda bulanan diğer kilit grupları belirler ve her zaman o gruplarla arasındaki iyi ilişkiyi pekiştirecek şekilde hareket eder. Yine de ekip düzeyinde empatili olmak, yalnızca nazik davranmak anlamına gelmez. Tüm sistemin gerçekten ne gereksindiğini düşünerek, o gereksinimleri işin içindeki herkesin daha başarılı ve sonuçlardan daha hoşnut olmasını sağlayacak şekilde karşılamaya çalışmak demektir.<span class="char-style-override-5">11</span> İmalat ekibinin proaktif tutumu, iki düzeyde işe yaramıştı: İki grup arasında ahenk yaratmış ve spot ışığının, fabrikanın en yüksek performanslı grubu olarak kabul edildiğinde bakım ekibinin çıkardığı iyi işi aydınlatmasına yardımcı olmuştu.</p>

      <p class="Metin-1">Örgüt sınırları içindeki –örneğin, ekipler arasındaki– empati, örgütün etkili ve verimli olmasını sağlayan güçlü bir güdüleyicidir. Ayrıca, bu tür empati örgütün her yerinde sağlıklı bir duygusal iklimin yanı sıra, ekiplerin kendi içinde daha olumlu bir duygusal ortam yaratır.</p>

      <p class="ara-baslik">Ekibin Duygusal Gerçekliğini Açığa Çıkarmak</p>

      <p class="x0-paragraf">Duygusal zekâlı bir ekip yaratmak isteyen lider, ekibin kolektif özbilincini yükseltmesine yardımcı olarak işe başlayabilir. Daha önce tartışılan kimi örneklerin de gösterdiği gibi, liderin esas işi budur: Ekibin duygusal havasını izlemek ve üyelerin altta yatan bir ahenksizliği fark etmelerine yardımcı olmak. Ekip değişme dürtüsünü ancak, o duygusal gerçeklikle yüzleşebildiği zaman hissedecektir. “Buradaki hava hoşuma gitmiyor” gibi basit bir ortak duyguyu kabul eden bir ekip, değişim sürecinde ilk önemli adımı atmış olur.</p>

      <p class="Metin-1">Lider o süreci, grupta <span class="char-style-override-4">gerçekten</span> neler olup bittiğini dinleyerek başlatır. Bunun anlamı, yalnızca ekip üyelerinin ne yaptıklarını ve söylediklerini gözlemlemek değil, ayrıca ne hissettiklerini de anlamaktır. Lider ekibin yeterince üretken olmayan normlarını açığa çıkarmasına yardımcı olduğunda, grup da işleri yapmanın yeni biçimleri etrafında biraraya gelebilir.</p>

      <p class="Metin-1">Bir grubun duygusal gerçekliğini gözler önüne sermeye yarayan stratejiler çeşit çeşittir: Örneğin, bir mali hizmetler şirketinin başkan yardımcısı bize şöyle demişti: “Ben daima olayları kendimin değil, ekip üyelerinin nasıl gördüğüne bakarak başlarım. ‘O kişinin sorunu ne? O berbat hareketleri niye yapıyor? Neden korkuyor ya da neye kızıyor? Ya da ona heyecan veren, kendini güvenli ve mutlu hissetmesini sağlayan ne?’ diye kendi kendime sorarım.”</p>

      <p class="Metin-1">Ana yeterliklerden biri olan özbilinci ekibinde temsil ve teşvik eden o başkan yardımcısı, bölümünü bir mükemmeliyet merkezi haline getirmişti. Ayrıca, grup normları empatiyi ve –kendi istekleriyle gereksinimleri yerine– başkalarına odaklanmayı içerdiğinden, bölüm kendisinden öteye bakıp, şirketin bir bütün olarak ele alması gereken liderlik ve yönetim sorunlarını belirleyebilmişti. Sonuç olarak bölüm, sektörün en iyisi olarak bilinen bir yönetim değerlendirme merkezi de dahil olmak üzere, başlattığı program ve inisiyatiflerle çeşitli başarılara imza atmıştı.</p>

      <p class="Metin-1">Bir başka kıdemli yöneticiyse, dikkatini bir bütün olarak gruba yöneltiyor. Ekiplerin yaşam çevrimi süresince değişik dönemlerde değişik davranışlar sergilediğinin farkında olan bu yönetici, üyele-</p>

      <p class="alinti-metin-ba-l-k para-style-override-6" xml:lang="en-US">TEMEL KURALLARIN BELİRLENMESİ:</p>

      <p class="alinti-metin-ba-l-k para-style-override-7" xml:lang="en-US">LİDERİN GÖREVİ</p>

      <p class="al-nt--metin para-style-override-5">Normları oluşturup, ekibin her bir üyenin en iyi yeteneklerinden yararlanmasını sağlamak için ahenk ve işbirliğini zirveye çıkarma gücü, herkesten çok ekip liderinin elindedir. Lider bunu, grubu daha iyi bir duygusal havaya sokarak, olumlu imgeler, iyimser yorumlar, ahenk yaratan normlar ve özellikle de vizyoner, demokratik, ilişkisel ve eğitici liderlik tarzlarından yararlanarak başarır (tarzlar konusunda daha fazla bilgi için bkz. 4. bölüm).</p>

      <p class="al-nt--metin">Örneğin lider, kendi eylemleriyle ya da grubun duygusal kapasitesini geliştirecek bir şeyler yapan üyeleri olumlu anlamda güçlendirerek, davranışlara örnek oluşturabilir. Bu, toplantılar başlamadan önce, ruh hali “kopuk” kişilerin duygularını dışavurup sakinleşmelerini sağlamak amacıyla kısa bir yoklama oturumu düzenlenerek yapılabilir. Pennsylvania Üniversitesi’nden Kenwyn Smith ve Yale Üniversitesi’nden David Berg’in araştırmalarında belirttikleri gibi, gruptaki bu tür duygular, lider için “eldeki mesele ya da olaydan kaçınmak yerine, onunla ilgilenmek gerektiği”ne dair çok önemli işaretlerdir; sorunun içten içe devam etmesine izin vermek yerine, kökünden halledilmesine yarar.<span>12</span> Örneğin lider, kaba davranan bir üyeye, söz hakkı isteyerek konuyu tartışması gerektiğini hatırlatabilir, ya da sessiz kalan üyelere belirli bir karar hakkında ne düşündüklerini sorabilir.</p>

      <p class="al-nt--metin">Doğru temel kuralların belirlenmesi için duygusal zekâlı bir lider gereklidir; yine sağduyu gereği, ama yaygın olmayan bir şeydir bu. En iyi liderler, grupta neler olduğuna dikkat ederek sezgilerine göre hareket ederler ve bu konuda açık olmaları gerekmez. Beyin fırtınası yapılan oturumlarda, birisine fikirlere saldırmaması gerektiğini sakince hatırlatmak gibi ince mesajlar da etkilidir. Bu tür bir liderlik altında, ekipler zamanla birlikte nasıl çalışılacağı konusunda ortak, olumlu bir bilgi birikimi edinirler.</p>

      <p class="Metin-1 para-style-override-5"></p>

      <p class="Metin-1 para-style-override-5"></p>

      <p class="Metin-1 para-style-override-5">rin yeni ekiplerdeki sorunlu konuları konuşabilmelerinin yollarını yaratıyor.<span class="char-style-override-5">13</span> Bir proje ekibini toplantıya çağırdığında, insanların güçlü yanlarından ve yapabilecekleri katkılardan söz etmelerini sağlıyor. Bu lider incelikli bir biçimde, üyeleri ekibin duygusal gerçekliğinin iki yönünden haberdar ediyor: Aidiyet dinamikleri (kim işin içinde, kim değil) ve insanların rolleri (kim neyi, niçin yapıyor). Bu yeni ekiplerde oluşturduğu açıklık, iyi normların –ekibin daha sonra kaçınılmaz çatışmalarla baş etmesini sağlayacak alışkanlıkların– yaratılmasına yardımcı oluyor.</p>

      <p class="Metin-1">Liderler grubun duygusal gerçekliğini önemli sinyalleri gözlemleyerek de açığa çıkarabilirler. Örneğin, kısa süre önce iki Avrupalı ilaç devinin birleşmesi sırasında yöneticilerden biri, bölümündeki kolektif duyguların okunması kolay bir barometresine baktı: Park yerindeki arabaların sayısını takip etti.</p>

      <p class="Metin-1">Birleşme ilk kez ilan edildiğinde, bu yönetici park yerinin hep dolu olduğuna ve birçok arabanın akşam geç saatlere kadar yerinde durduğuna dikkat etmişti. Birleşmenin temsil ettiği olası fırsatlar yüzünden heyecanlandıkları için, insanların fazladan çaba harcadıklarını biliyordu. Daha sonra, değişim süreci üst üste ertelemelerle geciktirilirken, yönetici park yerindeki arabaların giderek azaldığını fark etti. Belli ki birçok kişinin başlangıçtaki heyecan ve bağlılığı sönmeye yüz tutarken, duyulan kaygı da yükseliyordu.</p>

      <p class="Metin-1">Peki ama park yerinde her gün görülen arabalara ne demeliydi? Anlaşılan birtakım insanlar bu ağır ilerleyen süreç içinde üretken ve görece mutlu kalmayı becerebiliyordu. Bu bölümde, o insanlardan birçoğunun –ya Ar-Ge bilimcileri gibi, göreve karşı derin bir bağlılıkla, ya da duygusal özyönetimde becerikli olduğu için– içsel bir şevk duyduğu, değişime ayak uyduran çoğu kişininse etkili liderler tarafından kargaşadan korunduğu keşfedilmişti. Bu duygusal zekâlı liderler ekiplerini değişim sürecine sokmanın bir yolunu bulmuş, onlara olabildiğince bilgi vermiş ve kaderlerine olabildiğince hâkim olmalarını sağlamışlardı. Ekip üyelerinin ne hissettiklerini fark etmiş, o hislerin önemini kabul etmiş ve insanlara duygularını dışavurmaları için fırsat vermişlerdi.</p>

      <p class="Metin-1">Örneğin, bir Ar-Ge yöneticisi, sevilen bir lider şirketten ayrıldıktan sonra yaşanan moral bozukluğunu erkenden fark etmişti. Sorunu göz ardı etmek yerine (ne de olsa durumu değiştiremezdi), ekip üyelerinin her biriyle üzüntü ve kaygıları hakkında konuştu. Bu kişisel dikkat, daha sonra ekibi bir araya getirerek enerjisini birleşmeyle ilgili daha olumlu değişimlere odaklayabilmesini sağladı. Bir başka yöneticiyse “ekibe veda” oturumları düzenledi. Yeni konumlar açıklandıkça insanları bir sonraki görevlerine uğurlamakla yetinmek yerine, fırsat bulduğunda geçmişi anmak, kapanan bir dönemin ardından yas tutmak ve geleceğe yönelik umutları tartışmak üzere eski ekibi bir araya getirdi.</p>

      <p class="Metin-1">Bu yöneticiler, insanların değişiklikleri çözmeye ya da onlarla savaşmaya çok az duygusal enerji harcamaları için, kendi duygularına ve birimlerindeki kolektif duygulara hâkim olan liderlere örnek oluşturuyor. Gözlerini açık tutan ve gruplarının havasını takip eden bu liderler, olumlu enerji yaratmış ve olumsuz duyguları dışarı atmanın yapıcı yollarını bulmuşlardı.</p>

      <p class="ara-baslik">Ekibin Duygusal Zekâsını Keşfetmek</p>

      <p class="x0-paragraf">Orta büyüklükteki bir şirketin CEO’su bizden, işbirliği yapamayan bir yönetici ekibinin üç üyesiyle çalışmamızı istedi. CEO, işleri yeniden rayına oturtmak için bir takım oluşturarak meselenin halledileceğini düşünüyordu. Daha fazla bilgi edinmeye karar verdik. Üyelerle yaptığımız danışma sohbetlerinde, ekibin duygusal gerçekliği ve normları kadar, liderin etkisiyle ilgili konuları da araştırdık. Ayrıca Duygusal Yeterlik Envanteri’nden (ECI) yararlanarak ekibin duygusal zekâsına baktık ve yönetim tarzı ile üst düzey yöneticilerin örgütlerinin iklimi üzerindeki etkisini değerlendirdik.<span class="char-style-override-5">14</span> Bulgularımız bu CEO’yu çok şaşırttı. Evet, ekip iyi bir işbirliği yapamıyordu, ama gereksinimi takım oluşturmakla ilgili değildi. Mülakatlarımızın sonuçları ve 360 derecelik geribildirimin çizdiği tablo, ekibin çok farklı bir çözüm gerektiren temel sorunları olduğunu gösteriyordu.</p>

      <p class="Metin-1">Kuşkusuz, birkaç sorunu olan belirli ekip üyeleri vardı. Örneğin, üyelerden birinin özbilinç ölçümü çok düşük çıkmıştı. Etkileşim tarzı konusunda insanların kendisine verdiği ipuçlarını hiç yakalayamıyordu. Toplantılarda sert davranıyor ve saldırgan tutumunu ötekilerin nasıl karşıladığını anlamıyordu. İnsanlar bu konularda kendisine ulaşmaya çalıştığında, beden dili “Çekilin!” diyordu.</p>

      <p class="Metin-1">Kısa bir süre önce neredeyse dünyanın öbür ucundaki bir fabrikadan gelmiş olan bir başka ekip üyesi, şirket merkezindeki örgüt politikasını pek anlamadığını belli ediyor ve kültüre aykırı hareketleriyle ekip arkadaşlarını da, astlarını da kendisinden uzaklaştırıyordu. Birlikte çalıştığı kişiler (ve kendisi) için durumu daha da anlaşılmaz hale getiren, en azından kişilerarası düzeyde, empati ve ilişki kurma becerilerini mükemmel sergilemesiydi; ancak ekibin duygusal gerçekliğini okuyamıyordu ve hep uyumsuzdu.</p>

      <p class="Metin-1">Bu sorunlar ve diğer kişilerarası meseleler çoğu zaman takım oluşturmanın odağı haline gelir. Ancak biz, daha derinlere baktığımızda, asıl sorunun etkisiz normlarla ekibin olumsuz duygusal havasının bir bileşimi olduğunu bulguladık. Bireylerin ya da bir bütün olarak ekibin, kendi grup süreçleriyle ilgili özbilinç düzeyleri oldukça düşüktü: Ekip üyelerinin duygularını ya da grubun ruh halleri pek idare edemiyor, zaman ve enerjilerinin büyük bir kısmını ekibin olumsuz duygularını yönetmekle geçiriyorlardı. Esas olarak, ekipte yer almaktan hoşlanmıyor ve birlikte çalışmaktan kaçınıyorlardı.</p>

      <p class="Metin-1">Temeldeki sorun kısmen, CEO’nun hız belirleyici liderlik tarzına tepki olarak, ekibin bazı etkisiz normlar oluşturmuş olmasıydı. CEO’nun güçlü başarma dürtüsü ve empati gösterme yeteneksizliği, ekip içinde işlevsiz bir rekabet ortamı yaratıyordu. Ayrıca lider, vizyonuyla stratejisini herkesin açıkça anladığını sansa da, verilerimiz durumun hiç de öyle olmadığını gösteriyordu: Ekip üyelerinin farklı yönlerde hareket etmelerinin nedeni, genel anlamda örgütün hangi yönde ilerlemesi gerektiğinden emin olamamalarıydı.</p>

      <p class="Metin-1">Hazır kalıplarla takım oluşturmanın bu yönetici komitesine pek yardımcı olamayacağı açıktı. Ekip, duygusal zekâ alanındaki kolektif zaafının verimsiz etkileşim alışkanlıkları yarattığını kabul ettikten sonra, gerçekten neyi değiştirmesi gerektiğini anlayabildi. Eşit derecede önemli olan, grup olarak değişebilmek için, üyelerden her birinin birey olarak değişme taahhüdünde bulunması gerektiğinin kavranmasıydı. Doğru bilgiyle donatılmış olduğumuzdan, hem ekip hem de tek tek üyeler için gereken değişim süreçlerini hedef alabildik.</p>

      <p class="Metin-1">Ekibin bu anlık fotoğrafı, çözüme geçmeden önce ortamın duygusal gerçekliğinin net bir resmini edinmenin önemini gösteriyor. Duygusal gerçekliği anlamanın bir parçası da, ekibin ya da örgütün içine işleyerek davranışları yönlendirebilen belirli alışkanlıkların açığa çıkarılmasıdır. Bu alışkanlıklar çoğunlukla insanlara pek anlamlı görünmez; yine de “burada işler böyle yapılır” diye düşündüklerinden, o alışkanlıklara dayalı olarak hareket ederler. Duygusal zekâlı liderler, böylesi alışkanlıkların ve onları destekleyen sistemlerin iyi işleyip işlemediğini ortaya çıkaracak işaretlere bakarlar. Sağlıksız grup alışkanlıklarını araştırıp gözler önüne seren bir lider, daha etkili normlar oluşturabilir.</p>

      <p class="Metin-1">Yukarıda andığımız, üretken olmayan normları ve sağlıksız duygusal gerçekliği ortaya çıkaran yönetici ekibi örneği, genel anlamda örgütsel değişim açısından çok önemli bir gereksinime işaret ediyor; bunu gelecek bölümde ayrıntılarıyla inceleyeceğiz. Neyin yolunda gidip neyin gitmediğini dürüstçe konuşabilmek için üst yönetim ekibinde insanları bir araya getirmek, daha ahenkli bir ekip yaratmanın ilk önemli adımıdır. Bu tür konuşmalar, örgütün havası ve insanların örgüt içinde fiilen ne yaptıklarıyla ilgili gerçeği gün yüzüne çıkarır.</p>

      <p class="Metin-1">Ne var ki, bunlar hararetli konuşmalardır ve birçok lider diyaloğu başlatmaktan ve öncelikli konuma getirmekten çekinir. İnsanlar olup bitenlerden dürüstçe söz ettiklerinde ortaya çıkan duygularla baş etme yeteneklerinden emin olmadıklarından, liderler çoğu kez güvenli konulara yapışıp kalırlar: Uyum, ekip üyelerinin işlevsel alanlarının eşgüdümü ve stratejiyi uygulama planları. Bu daha güvenli konuşmalar sahneyi –ekibin kendisi, örgüt ve insanlarla ilgili– bir sonraki tartışmaya hazırlayabilse de, çoğu ekip strateji ve işlevsel uyum düzeyinde tartışmayı durdurur. Üyeler birbirlerine karşı dürüst davranmakta, ekibin duygusal gerçekliğini ve normlarını incelemekte zorlanırlar. Bu da ekipte ahenksizliğe yol açar; sonuçta, normların işlevsiz, duygusal iklimin de verimsiz olduğunu herkes hissedebilir. Lider sorunu göğüslemeyince, aslında işi büyütmüş olur. Bu engeli aşmak için cesaret gerekir; ekibin onu aşmasına yol göstermekse, duygusal zekâlı bir lider gerektirir.</p>

      <p class="Metin-1">Tepede yaşanan bu tür bir sürecin yararları, üç ayaklıdır. Birincisi, doğruyu söylemek ve örgüt kültürüyle liderliğin hem davranışsal hem de duygusal özelliklerini dürüstçe değerlendirmek, yeni ve sağlıklı bir meşruluk kazanır. İkincisi, bu sürece girme ediminin kendisi, yeni alışkanlıklar yaratır: Örgütteki insanlar liderlerinin gerçeği araştırdıklarını, bir düşü yüksek sesle paylaşmaya cesaret ettiklerini ve birbirleriyle sağlıklı bir ilişkiye girdiklerini gördüklerinde, o davranışları taklit etmeye başlarlar. Üçüncüsü, gerçeğin araştırılması yukarıdan başladığında, başkaları da risk almaya daha istekli olur.</p>

      <p class="Metin-1">Bu bölümde gördüğümüz gibi, ekiplerinin normları arasında tutsak olan liderler, ahenkle önderlik edemezler. Başat liderlik görevini –insanların duyguları ve ekibin duygusal gerçekliği üzerinde çalışmayı– üstlenmedikçe de, ekibin normlarını değiştiremezler. Bu gerçek, normların tüm şirket kültürlerine uzandığı örgütsel düzeyde daha belirgindir. Ne de olsa, en yürekli kişi bile bütün bir sisteme kafa tutmakta zorlanır. Yeni liderliği teşvik etmenin bir sonraki adımı da, örgütün gerçek ve ideal durumunu ele almaktır.</p>

      <p class="Metin-1"></p>

      <p class="Metin-1"></p>

      <p class="Metin-1"></p>

      <p class="ALTBSLK" id="toc_marker-3-2">10. Bölüm - GERÇEKLİK VE İDEAL VİZYON - Örgütün Geleceğine Yaşam Vermek</p>

      <p class="x0-paragraf">Shoney’s restoran zincirinin başında yıllardır, birbirine kilitlenmiş bir yönetici grubu –birbirini iyi tanıyan, ortak bir geçmişi ve inançları olan, genel olarak işin nasıl yönetileceğini anladığını düşünen insanlar– bulunuyordu. Ne var ki üst düzeyde köklü bir ahbap çavuş ilişkisi de vardı. Bu tam anlamıyla beyaz, kıdemli erkek yöneticilerden oluşan bir eski dostlar ağıydı; temelinde de dostluk sisteminden destek alan ve beyaz olmayanları dışlayan bir kültür yatıyordu.</p>

      <p class="Metin-1">Ancak 20.000 çalışanın ve iş başvurusu reddedilenlerin işe alma ve terfi uygulamalarında ayrım gözetildiğini öne sürerek açtıkları bir toplu dava sonucunda şirketin 132 milyon dolar ödemeye zorlandığı 1992 yılında, bütün bunlar değişti. O zamandan bu yana, Shoney’s’de yeni bir lider kadrosu şirketin kültürünü bilinçli olarak değiştirdi ve beyaz olmayan nitelikli insanlara tanınan fırsatları genişletmek üzere kararlı bir kampanya başlattı.<span class="char-style-override-5">1</span> On yıl içinde Shoney’s, bir eski dostlar kulübü olmaktan çıkıp <span class="char-style-override-4">Fortune</span> dergisinde “Azınlıklar İçin İlk 50 Şirket”ten biri olarak ilan edildi.</p>

      <p class="Metin-1">Kuşkusuz bunların hiçbiri bir günde olmadı. Süreç, şirkette ahenksizlik yaratan kültürün <span class="char-style-override-4">gerçekliği</span> ile ilgili yadsınamaz bir “kalk borusu”yla (dava) başladı. Ardından, sahneye çıkan yeni liderlerin gelecekte istihdam kararlarına rehberlik edecek <span class="char-style-override-4">bir ideal vizyon</span> belirlemeleri gerekti. Son olarak da, kalıcı değişimin gerçekleşebilmesi için, örgüt bir bütün olarak o vizyona sarılmak –ona <span class="char-style-override-4">duygusal uyum</span> sağlamak– durumunda kaldı.</p>

      <p class="Metin-1">Shoney’s’deki liderler gerçekliği üstlenerek örgütte çok farklı bir geleceğe yol açtılar. Tıpkı ekiplerde olduğu gibi, örgütte de duygusal gerçeklikle normları saptamanın değişim sürecini başlatacağını biliyorlardı. Liderler bir <span class="char-style-override-4">şirketin</span> duygusal gerçekliği ile alışkanlıklarını –insanların beraberce neyi nasıl yaptıklarını– saptadıklarında, duygusal zekâya doğru yaygın bir değişimi başlatabilirler.</p>

      <p class="Metin-1">Aradaki gerçek fark, bireysel duygusal zekâ yeterliklerinin öğeleri ekiplere doğrudan aktarılabilirken, daha karmaşık olan örgütlerde hedefin de daha kapsamlı olmasıdır: Duygusal zekâlı liderliği her düzeyde yaygın ve derin bir biçimde teşvik etmek ve doğrulukla saydamlığı, dürüstlüğü, empatiyi ve sağlıklı ilişkileri destekleyecek normları ve kültürü sistematik olarak yaratmak. Böylesi bir dönüşüm, hakikate açık olan, örgütün duygusal gerçekliğini açığa çıkarabilen ve başkalarını kendi geleceklerinin cazip bir vizyonunda birleştirebilen liderlerle başlar. Bu tür duygusal zekâlı liderlik tüm düzeylerde geliştirildiğinde ve o liderler gerçeklikle yüzleştiklerinde, ortaya dönüşüme uğramış bir şirket çıkabilir ve çoğu durumda çıkacaktır.</p>

      <p class="ara-baslik">Liderler Dinlemediğinde</p>

      <p class="x0-paragraf">Hakikati ve örgütün gerçekliğini açığa çıkaran o ilk adımın atılması, liderin başat görevidir. Oysa pek çok lider hakikate kapısını açmayı beceremez ve bu durum onları CEO hastalığına –olup bitenlerden habersiz bir lider olmaya– maruz bırakır. Bu tür liderler, en zararsız şekliyle, önemli konuşmalara ayrılacak zamanları yokmuş gibi görünür ve neyin yolunda gidip neyin gitmediğiyle ilgili derin bir diyaloğa yol açacak ilişkisel ya da eğitici ilişkileri kurmazlar. Gündelik yaşamın altında yatan duygusal gerçeklikten onları habersiz bırakan bir çeşit inceltilmiş atmosfer içinde yaşadıklarından, örgütlerindeki insanlarla olup bitenler hakkında bir fikir edinmelerine yetecek gerçek bir temasları yoktur.</p>

      <p class="Metin-1">Katı kumanda ve hız belirleme tarzlarına başvurarak aslında insanların kendilerine doğruyu söylemesini önleyen liderler daha zararlıdır. Bunlar ipuçlarından yoksun, ya da örgütlerinin gerçekliğini yadsıyan liderlerdir. Her şeyin yolunda gittiğine inansalar da, aslında kimsenin kendilerini kışkırtacak şeyleri, özellikle de kötü haberleri söylemeye cesaret edemeyeceği bir kültür yaratmışlardır. Bu tür bir sessizliğin bedeli çok ağır olabilir.</p>

      <p class="Metin-1">Amerikan hastanelerinde yapılan –bir doktorun hastasına yanlış ilaç yazması ya da damardan verilen tüpe yanlış şişenin bağlanması gibi– tıbbi hataların her yıl neden olduğu yaklaşık 100.000 ölümü ele alalım. Tıbbi kurumların çoğunda egemen olan kumanda-kontrol kültürü dikkate alınıp değiştirilseydi, bu hatalar önlenebilirdi.<span class="char-style-override-5">2</span> Bir Tıp Akademisi’nin bu konuları incelemekle görevli ekibinde çalışan bir doktor bize şöyle dedi: “Hastane kültüründe, doktoru ikaz eden –hastanın ilaç faturasını şişirdiğini söyleyen– bir hemşire, başını derde sokabilir. Tıp dünyası eğer havayolları mekanik endüstrisinde normu belirleyen, hatalara karşı sıfır tolerans ilkesini benimseseydi, tıbbi hataları büyük ölçüde yok ederdik.”</p>

      <p class="Metin-1">Kuşkusuz kimse hemşirelere, doktorlara meydan okurlarsa onların gazabına maruz kalabileceklerini söylemez. Bunlar, insanların örgütsel kültür hakkında çevredeki ipuçlarını toplayarak örtük olarak öğrendikleri derslerdir ve o kültürleri değiştirmek kolay değildir. “Sıfır tolerans”ı destekleyen bir hastane kültürü yaratmak, örneğin, tıp camiasının bugüne kadar kabul ettiğinden çok daha yüksek düzeyde bir sistematik denetim ve çapraz kontrol mekanizmaları oluşturmak anlamına gelir. Bir anlamı da, hiyerarşik kültürlerin teşvik ettiği yaygın hız belirleyici ve kumandacı liderlik tarzlarına meydan okumak ve o doktorun söylediği gibi, “doktora hata yaptığını söylemeyi hemşire için sakıncasız” hale getirmektir.</p>

      <p class="ara-baslik">Zehirli Örgüt</p>

      <p class="x0-paragraf">Liderler ahenksizlik yaratan tarzlara başvurduklarında, kaçınılmaz olarak zehirli bir kültür oluşur. Bu tür duygusal zekâdan yoksun bir örgütte çalışmak insana ne hissettirir? Tanıdığımız bir yönetici, en sonunda kendisini fiziksel olarak hasta eden ve yeterliliğini, güvenini, yaratıcılığını yitirmiş olduğunu hissetmesine yol açan bir lideri ve zehirli bir örgütü betimledi. Nedeni açıktı: Tehdit ve zorlamayla işlerin yapılmasını sağlayan hız belirleyici bir lider.</p>

      <p class="Metin-1">Şirketin kamusal hizmet ve eğitimi açık misyonu olarak kabul etmesine karşın, başkan tam tersine kısa erimli kâr üzerine odaklanmıştı. Şirketin çok az rakibi vardı, dolayısıyla da o liderin zihniyetine göre, müşteri kaybetme riskine girmeden kaliteden ödün verilebilirdi. Bir başka sorun da, çalışanların iyiliğini umursamadığını açıkça söylemesiydi. “Adamı işe aldın mı, pestilini çıkartacaksın,” deyip duruyordu. Daha da kötüsü, insanlara saygı göstermiyordu; tam bir zorbaydı. Kıdemsiz bir hanım elemanın, doğum gününde başkan dahil birkaç kişiye pasta ikram etmesi üzerine olup bitenler, bunun tipik bir örneğiydi. Herkes gülümseyerek “Doğum günün kutlu olsun” derken, başkan yanında duran bir yöneticiye yüksek sesle, “Bu saçmalık da neyin nesi? Personelini çalıştıramıyor musun sen?” diye sormuştu. Sonra da kadın elemana dönüp onu yukarıdan aşağıya süzerek, “Açıkçası senin de bu pastadaki kalorilere hiç ihtiyacın yok,” demişti.</p>

      <p class="Metin-1">O liderin olumsuz tarzı, bir dizi çok yıkıcı kültürel normu besliyordu. Örneğin personelden, görev gereği ikiyüzlü davranmaları, müşterilere kendilerini seçkin ve öncelikli hissettirerek şirketin (çok pahalı) hizmetlerinin dünyada eşi benzeri bulunmadığı izlenimini vermeleri bekleniyordu. Aslında, müşteriler sıradan insanlardı, verilen hizmetin kalitesi de olsa olsa vasattı. Personelin zoraki gülümsemesi, hissettikleri gerginliği maskelemeye yetmiyor, müşterilerse aldıkları hizmetlerin vasat olduğunu fark ettikçe gitgide daha talepkâr oluyordu. Ayrıca, sık sık toplantılara çağrılan ünlü kişiler de bu şirketle çalışmaktan hoşlanmadıklarından sadece boy gösteriyor, hem (kendilerine ihtiyaç duyan) personeli, hem de (kendilerini isteyen) müşterileri hüsrana uğratıyorlardı. Sürdürmekle yükümlü olduğu fanteziyle gerçekliği bağdaştıramayan birçok çalışan, gündelik işini anlamsız ve duygusal açıdan kısır buluyordu.</p>

      <p class="Metin-1">Bu şirketteki yıkıcı alışkanlıklar, insanların işlerin yapılış biçimini ve nedenini sorgulamayı kestikleri ve zararlı davranışlar, kurallar ve politikaların güdümünde, günü gününe yollarını bulmaya çalıştıkları bir kültür yaratmıştı. Bu zehirli örgütteki liderler altta yatan kültürü iyileştirme girişimlerini sistematik olarak baltaladıkları için de, değişim neredeyse olanaksızdı. Günümüzde, bu şirketin şöhreti sektörde kayda değer biçimde zayıflamış durumda, personel değişikliği ise hep yüksek oranlarda.</p>

      <p class="ara-baslik">Değişimin Başladığı Yer</p>

      <p class="x0-paragraf">Bu üzücü öykü, zehirli örgütlerin değişemeyeceği anlamına gelmez. Tam tersine: Değişim, duygusal zekâlı liderler günlük etkinlikleriyle davranışlarının temelindeki duygusal gerçekliği ve kültürel normları etkin bir biçimde sorguladıklarında başlar. Ahenk yaratabilmek ve sonuç alabilmek için, liderin şu gizli boyutlara dikkat etmesi gerekir: İnsanların duyguları, örgütteki duygusal gerçekliğin altında yatan eğilimler ve bunları bir arada tutan kültür.</p>

      <p class="Metin-1">Birlikte çalıştığımız büyük bir araştırma hastanesinde bu ders zor yoldan öğrenilmişti ama, liderlik <span class="char-style-override-4">gerçekten</span> öğrenmiş ve kültürü başarılı bir biçimde dönüştürmüştü.</p>

      <p class="Metin-1">Hastane, 1990’lı yılların sonlarında Amerikan sağlık kurumlarının çektiği sıkıntılardan birçoğunu yansıtıyordu: Hastaların kaliteli bakım talepleriyle, sigorta şirketlerinin ve devlet kurumlarının maliyet düşürme talepleri birbiriyle çelişiyordu. Sonuç olarak, yerel topluluklar hastanenin kendilerine iyi hizmet vermediğini öne sürüyor ve hastane diğer sağlık sistemlerine iş kaptırıyordu. Liderliğin yanıtı, kuruma önderlik etme ve yönetme biçiminin neredeyse her yönünü elden geçirmek üzere beş yıllık bir strateji hazırlamak oldu. Mali verileri yönetecek karmaşık bir yazılım tasarımı sipariş ettiler. Başka yerde daha iyi yönetilebilecek işlevleri dışarıya ihale ettiler. Verimliliği gözeterek çalışanların yerlerini değiştirdiler.</p>

      <p class="Metin-1">Ancak bu hastanenin liderlik ekibi değişimin başat temellerini göz ardı etti: Duygusal gerçekliğe ve kültüre gösterilecek dikkat.<span class="char-style-override-5">3</span> Personelin değişim süreciyle ilgili duygularını da dikkate almadılar. Değişimi yukarıdan dayattılar; akılcı hedefler, açık talimatlar ve mantıklı süreçler. Duygusal alanın gücünüyse yok saydılar: İki yıl içinde, hastane tepetaklak olmanın eşiğine gelmişti; övündükleri yeni sistemlerin pek getirisi olmadığı gibi, personel değişim oranı da iki katına çıkmıştı.</p>

      <p class="Metin-1">Hastanenin liderleriyle yaptığımız çalışma, örgütteki ahenksizliği görmelerine ve böylesi bir uyumsuzluğun bedelinin, değişme çabasının başarısızlığa uğraması olabileceğini kabul etmelerine yardımcı olmak üzerinde odaklandı. Liderler yavaş yavaş, dinamik soruşturma diye nitelendirilen bir süreç aracılığıyla, insanların yolunda giden ve gitmeyen işler hakkındaki duygularını tartışmalarına olanak sağlamanın yollarını bulmaya başladılar. Kültürün –ya da bizzat liderlerin– gerçek değişimi, risk almayı ya da öğrenmeyi desteklediğine personelin inanmadığını keşfetmek, kendilerini de şaşırttı.</p>

      <p class="Metin-1">Örneğin, insanlardan işlerini yeni yöntemlere göre yapmaları istenirken, aldıkları azıcık eğitim eski moda ve ilgisiz görülüyordu. Aslında, eğitim örgüt içinde oldum olası küçümsendiğinden, insanlar yeni programlara katılma hevesini duymuyor, dolayısıyla da işleri yapmanın yeni yöntemlerini öğrenemiyorlardı. Ayrıca personel, değişim sürecinin uzun süredir varolan kültürel alışkanlıklar tarafından engellendiğine inanıyordu. Örneğin, rutin olarak birbirlerini tehdit ederek yüzleşme biçimleri çoğu kez kabalığa varıyor ve insanlar altta kaldıklarını hissederek savunmaya geçiyorlardı. Birbirinin arkasından konuşmalar, kin gütmeler ve incir çekirdeğini doldurmayacak nedenlerle çekişmeler; yani, herhangi bir olumlu değişim programına zarar verecek ahenksizlik, ortama hâkim oluyordu.</p>

      <p class="Metin-1">Hastane liderliğinin insanları “gerçeği” keşfetme sürecine sokması, doğru yönde atılmış bir adımdı. Duygularının önemli olduğunun ve kültürün de değişmesi gerekebileceğinin kabulü, bunun nasıl yapılacağına ilişkin konuşmalara olanak tanıdı. Böylece ivme kazanıldı ve daha olumlu bir havaya girildi. Konuşmalar devam ettikçe ve yönetim ekibi kendini önemli değişiklikler yapmaya adadıkça, personel de yeni kültürün yaratılmasında payına düşen sorumluluğu üstlenmeye başladı. Kısa sürede, çalışanlar değişim süreci hakkında daha olumlu duygular besler oldu: Vizyonun çevresinde ahenk oluşmaya başladı ve insanlar buna coşkuyla tepki verdiler. Yeni stratejiyle ilgili toplantılara katılımda belirgin bir artış olurken hastanedeki atmosfer de kayda değer bir biçimde hafifledi. Bir başka deyişle, bu hastanenin kültürü ve duygusal gerçekliği direniş yerine pozitif enerjiyi ve ahenksizlik yerine ahengi teşvik ederek ilerleme kaydetmeye başladı. Artık o, kendini yeni baştan yaratmış bir kurum: Örgütsel sistemlerin pürüzleri giderildi, personel değişimi azaldı ve hastaların hoşnutluk düzeyi arttı; değişim sürecinde oturtulmuş olan ahenk yaratan normlar da bağlılığı, yüksek enerjiyi ve esnekliği teşvik etmeye devam ediyor. Liderliğin gerçekleştirdiği duygusal zekâlı gidişat değişikliğinden önce hastane, bir örgütün temel kültürünün en iyi planları bile nasıl mahvedebileceğine iyi bir örnek teşkil ediyordu. Kültürel normlar tutkulu eylemi, yeniliği ya da ahengi desteklemezse, liderler kendilerini akıntıya karşı kürek çeker durumda bulurlar.</p>

      <p class="Metin-1">Ancak örgütteki ahenksizliğin belki de en talihsiz yönü, orada çalışan bireyler üzerindeki etkisidir: Tutkuları azalırken, en iyi niteliklerinden uzaklaşabilirler. Bu tür şirketlerde kusursuzluk ve özgüven yerine, sahte coşku, düşüncesiz itaat ya da açık hoşnutsuzluk gösterilerine tanık olmuşuzdur. İnsanlar her gün, en azından bedensel olarak iş yerinde boy gösterir – ama yürekleriyle ruhlarını başka yerde bırakırlar.</p>

      <p class="Metin-1">Bir örgüt, insanları en iyi yanlarını ortaya koymaktan caydıran bir yer olmaktan çıkıp, çalışanların kendilerini enerji dolu ve amaçlı hissettikleri heyecan verici bir işyerine nasıl dönüşebilir? Bu tür bir değişim, gerçekliği tam olarak kavramaktan, insanların –hem birey, hem de örgütün bir parçası olarak kendileri hakkındaki– ideal vizyonlarıyla derinden ilgilenmeye kadar, büyük bir sıçrama gerektirir. Ancak lider, kimi zaman ahenk yaratabilmek için, ilk önce örgütün kendi temel durağanlığıyla savaşmak durumundadır. Peki ama, bu nasıl yapılır? Bir lider, duygusal gerçekliği felç edici değil de şevk verici bir biçimde açığa çıkarıp düş tohumlarını nasıl eker?</p>

      <p class="ara-baslik para-style-override-6">Dinamik Soruşturma Aracılığıyla</p>

      <p class="ara-baslik para-style-override-7">Örgütün Gerçekliğini Keşfetmek</p>

      <p class="x0-paragraf">Birçok büyük şirket, çalışanların –duygusal zekânın bir tür temsilcisi olan– davranışlarını, değerlerini ve inançlarını sistematik olarak değerlendirmeye yarayan süreçleri zaten yerine oturtmuştur. Bu süreçler çok yararlı olabilir, ne var ki o yoklamalar yalnızca ölçmeye hazır oldukları şeyleri ölçer ve yüzeyin altında saklanan daha incelikli duygu katmanı ile örgüte hâkim olan karmaşık normlara pek ulaşamazlar. Bu kör nokta, yalnızca insanların bilmek istedikleri şeylerin ölçülüp, bilmek istemediklerinin ölçülmemesine yol açabilir. Ayrıca yoklamalar kültürün ve liderliğin sorunlu yönlerini ölçse bile, meselelere değinmek için odaklı çaba ve cesaret gerekir. Biz sık sık, bu tür aydınlatıcı yoklamalardan çıkan sonuçların bir kenara atıldığını görüyoruz.</p>

      <p class="Metin-1"><span class="char-style-override-4">Dinamik soruş</span><span class="char-style-override-4">turma</span> diye adlandırılan süreç, çoğu araştırmanın “ne ararsan onu bulursun” etkisini saf dışı bırakmanın ve liderlerin önlerini kesen kültürel sorunları dikkate almaya başlamalarını sağlamanın etkili bir yolu olarak, Massachussets Üniversitesi’nden Cecilia McMillen ve Annie McKee tarafından geliştirilmiştir.<span class="char-style-override-5">4</span> Bu keşif yöntemi, bir örgütün duygusal gerçekliğini –insanların neyi umursadığını; kendilerinin, gruplarının ve örgütün başarılı olmasına neyin yardımcı olduğunu ve neyin önlerinde engel oluşturduğunu– açığa çıkarıyor. Örgütleriyle ilgili hakikati keşfetme süreci sayesinde insanlar, tam olarak neler olup bittiği kadar, görmek istedikleri şeyler –şirketle ilgili ideal vizyonları– hakkında da <span class="char-style-override-4">ortak bir dil</span> yaratmaya başlıyorlar.</p>

      <p class="Metin-1">Dinamik soruşturma, odaklı konuşmaları ve insanların duygularına ulaşmayı amaçlayan açık uçlu soruları içerir. Bu, kimi liderlere iş sorunlarından biraz uzak gibi gelse de, insanlar ancak duygularından söz ettikleri zaman kültürdeki sorunların esas nedenleriyle çevrelerindeki gerçek esin kaynaklarını açığa çıkarmaya başlarlar. Ayrıca, insanlar örgütleri hakkında ne <span class="char-style-override-4">hissettikleri</span> konusunda içtenlikli konuşmalara girdiklerinde, neyin yolunda gidip neyin gitmediğine ilişkin çok yüksek bir fikir birliği düzeyine ulaşılabilir. McMillen’ın dediği gibi, “İnsanlar örgütün ruhunu ortaya koyan bir resim çizmeye başlarlar.” Örgütteki gündelik yaşamları kadar geleceğe yönelik umutlarını da etkileyen kuvvetlerle ilgili hakikati yakalayan bir dil yaratırlar.</p>

      <p class="Metin-1">(Genellikle tüm kademelerdeki resmi ve gayri resmi liderler ve bir bakış açısına sahip insanlarla yapılan) bu ilk konuşmalardan, davranış yoklamaları ya da daha geleneksel mülakat süreçlerinden doğanlara kıyasla çok daha anlamlı ve daha dar kapsamlı temalar çıkar ortaya. Bu temalar, küçük gruplarda ele alındığında, örgütün gerçekliğiyle ilgili canlı konuşmalar başlatır. Belki daha da önemlisi, kültürel sorunlar, örgütün duygusal gerçekliği ve orada çalışmanın verdiği hislerle ilgili tartışmalar, genellikle insanların sorunlara, hayallere ve gerçek olandan ideal olana geçme sürecine sahip çıkmalarına yol açar. Ayrıca çalışanlar, yalnızca örgütte yanlış giden şeylere değil, doğru gidenlere de odaklanarak, değişim vizyonuyla aynı çizgide birleşir ve hayalleriyle değişim sürecine kişisel katkılarının genel tablodaki yerini de görürler.</p>

      <p class="Metin-1">İnsanlar kültürleri ve hayalleriyle ilgili bu tür bir açık diyaloğa girdiklerinde, geriye dönüş çok zordur. Yoklamalar ya da bir dönemin vizyonunu belirleme oturumlarının aksine, dinamik soruşturma, kendine özgü ivmesi olan bir <span class="char-style-override-4">sohbet</span> başlatır. Duygular kadar olgulara da dayalı ortak bir dilin yaratılması, güçlü bir değişim güdüsüdür. Bu ortak dil, bir birlik ve ahenk duygusu verir ve bundan doğan ivme insanların konuşmadan eyleme geçmelerini sağlar. Esinlendiklerini ve güçlendiklerini hissederek, kolektif kaygılarını ele almak üzere birlikte çalışmaya istekli olurlar. Lang Chen diye adlandıracağımız bir lider, Asyalı bir sivil toplum örgütünde (NGO) üst düzey bir rol üstlendiğinde, tam da böyle olmuştu.</p>

      <p class="italik-ara-ba-lik para-style-override-6">İşyerindeki Ruhu Yakalamak: Lang Chen</p>

      <p class="italik-ara-ba-lik para-style-override-7">ve Asyalı Sivil Toplum Örgütü</p>

      <p class="Metin-1">Diyelim ki örgütünüzde 220 eleman çalışıyor ve 150 milyon kişiden oluşan bir müşteri tabanına hizmet veriyorsunuz. Söylemeye bile gerek yok, bu boyutlardaki bir örgütte, ona destek verecek ağır bir bürokrasi vardır. Lang Chen uluslararası bir sivil toplum örgütünün başına geçtiğinde, sorun tam olarak buydu.</p>

      <p class="Metin-1">Her ne kadar bu sivil toplum örgütünün çeşitli ülkelerde yaşayan kadınlarla çocukların sağlığını iyileştirme misyonu yeni elemanlar için esinleyici ve şevk verici olsa da, Lang Chen, bu ilk coşkunun işin gündelik gerçekliği içinde yitirildiğini fark etmişti. Tutku ve yaratıcılık rafa kaldırılıyor gibiydi ve bu lider suçun, insanların birlikte çalışma biçimleri ile onlara rehberlik eden sistemlerde olduğunu sezmişti. Örgütün misyonu gerçekten pek çok yönetmeliğin altında gömülü kalmış gibiydi.</p>

      <p class="Metin-1">Örgütten beklenen işin ve para yardımı yapan kurumlarla devletlerden gelen eleştirilerin artmasına karşın, kısmen ağır basan bürokrasi nedeniyle, sivil toplum örgütünde çalışma hızı yavaş, kaliteyse vasattı. Hiçbir şey olması gereken zamanda olmuyor gibiydi. İnsanlar “yaşam boyu geçinecekleri bir iş”le birlikte gelen vurdumduymaz gönül rahatlığı içindeydi (büyük NGO’ların birçoğunda sık rastlanan bir sorun) ve yeterlikle başarı arasında pek bağlantı kurulamadığı görülüyordu. İyi iş çıkarılması için ne gerektiği pek açık değildi ve örgüt, kendini değerlendirme yeteneğini yitirmiş görünüyordu; kurallara uyulduğu sürece, insanların güçlü ve zayıf yanları dikkate alınmıyordu. Üstelik kendini kısmen kadınların gereksinimlerine adamış bir örgütte, ofisteki kadın sayısı çok az, sorumlu konumlardakilerin sayısıysa daha da azdı.</p>

      <p class="Metin-1">Ayrıca, destek personeli ile sivil toplum örgütünde hizmet veren insanlar arasında gerçek bir ayrım vardı; elde edilen başarılara karşılık bütün övgüleri, doğrudan hizmet verenler alıyordu. Her iki grupta da, insanlar statükodan hoşnuttu ve acil koşullar gerektirdiğinde bile, değişime karşı gönülsüzdü.</p>

      <p class="Metin-1">Bu ortamın bir sonucu olarak, sivil toplum örgütünün temel değerlerinden bazıları –şefkat ve dürüstlük gibi– yanlış anlamanın ve eski politikaların gölgesinde kalıyordu. Lang Chen, genelde personelin bağlantı kopukluğu hissettiğini ve bu şevk veren misyonun bir zamanlar doğal bir yan ürünü olan ahengin zayıflamaya yüz tuttuğunu açıkça görüyordu. Chen, her liderin yapması gerekeni yapmak zorundaydı: Neyin yolunda gidip neyin gitmediğini keşfetmek ve insanları çözümlere götürmek. Peki ama, bir lider sistemin durağanlığıyla nasıl savaşır? Örgütün kendini değerlendirme ve izleme, karmaşık bir çevrede iyi işleme kapasitesini nasıl geliştirir? Kısacası, bir lider, örgütü dönüştürecek simyayı nasıl devreye sokar?</p>

      <p class="Metin-1">Lang Chen basit ilkelere uydu. Kapsayıcı bir yaklaşıma başvurdu, dinamik soruşturmadan yararlandı ve insanları kendileri ve örgütle ilgili hakikati keşfetme sürecine soktu. Çalışanları görev tutkuları ve olabilecek şeylerin hayali etrafında bir araya getirdi: Onlar da kendisini vizyoner biri olarak görüp izledi. Chen, görmek istediği değişiklikler için bir model oldu. Son olarak, yeni alışkanlıkları ve işleri yapmanın yeni yöntemlerini destekleyecek sistemleri yerine oturttu. Bu son eylemler dizisi –sistemlerin değiştirilmesi– değişimin desteklenmesi açısından çok önemliydi. Hay Group’tan Ruth Jacobs’un belirttiği gibi, duygusal zekâyı teşvik eden insan kaynakları uygulamalarının yaratılması, ahengi ve sağlıklı bir duygusal iklimi desteklemenin anahtarıdır.<span class="char-style-override-5">5</span></p>

      <p class="Metin-1">Duygusal zekâlı liderler, başat görevlerinin önce örgütsel gerçekliğe bakarak, kilit bireylerin tam katkısıyla sorunları belirlemek olduğunu bilirler. Konuşmayı bir bütün olarak örgüte yayar, mevcut gerçekliğin ortaya çıkarılmasına insanların içten katılımını sağlamak için bağlayıcı süreçlerden yararlanır, geleceğe yönelik bireysel ve kolektif umutlara da değinirler. Bu liderler, Lang Chen gibi, örgütün en iyi yönleri kadar kusurlarının da görülmesini sağlar, mevcut gerçeklikle ilgili ortak bir dil yaratılmasına yardımcı olur ve paylaşılan bir gelecek vizyonuna doğru ilerlemek için gereken enerjiyi açığa çıkarırlar.</p>

      <p class="ara-baslik para-style-override-6">Kritik Değişim:</p>

      <p class="ara-baslik para-style-override-7">Ahenksizlikten İdeal Vizyona Geçmek</p>

      <p class="x0-paragraf">Kültürel gerçeklik açığa çıkarılıp incelendikten sonra duygusal zekâlı bir örgüte doğru ilerleyişin bir sonraki evresi, bireylerin kendilerine yönelik umutları ve hayalleriyle uyumlu olan ideal bir örgüt vizyonunun tanımlanmasını gerektirir. Duygusal zekâsıyla harekete geçen ve o davranışa örnek oluşturan liderler, elemanların gruba yönelik ideal bir vizyonu kucaklamalarına yardımcı olurlar. Üyeleri ortak bir vizyona uyum sağlamış bir örgüt neye benzer? Merkezi California eyaletinde, Marin bölgesinde bulunan ve yapımcı George Lucas’ın çok sayıda yaratıcı medya firmasının ana şirketi olan Lucasfilm’i ele alalım.</p>

      <p class="Metin-1">Lucasfilm Ltd.’nin başkanı Gordon Radley’le tanışan birine çarpıcı gelen belki de ilk şey, elmacık kemiğinin üzerindeki küçük dövme izleridir. O dövmeler Radley’in, 1960’lı yılların sonlarında Barış Gücü gönüllüsü olarak Malavi’de iki yıl birlikte yaşadığı kabilenin bir üyesi olduğunu gösteriyor. Kendisi otuz yıl sonra, Malavi kabilesindeki arkadaşlarıyla hâlâ temas halinde, hatta kamıştan kulübelerinin üzerini ince çatılarla kapatmalarına, ya da küçük bir iş kurmalarına yardım etmek için onlara küçük bağışlarda da bulunuyor. “Orası, dışarıdan bakan bizlerin bildiği hiçbir yere benzemese de, neredeyse hiç değişmeyen tutarlı bir dünya,” diyor Radley, kısa süre önce Malavi’ye yaptığı ziyaretten söz ederken. “Orada bulunmak bana bu insanları ne çok sevdiğimi anımsatıyor. Bir toplulukta yer almanın her zaman özel bir anlamı vardır.”</p>

      <p class="Metin-1">Aynı şekilde, özel bir gruba ait olmanın, benzersiz bir dünyada birlikte barınmanın verdiği o topluluk duygusu da, insanların çalışmaktan hoşlandıkları yerlere özgüdür. Radley’e göre, lider olarak taşıdığı sorumluluklardan biri, Lucasfilm’deki şirket kültürünü geliştirmek ve sürdürmektir. George Lucas’ın yarattığı ve sahip olduğu imparatorlukta Lucasfilm, efsanevi özel efekt firması Industrial Light And Magic kadar, video oyunlarından sinema salonlarının ses sistemlerine dek uzanan çeşitli sektörlerdeki diğer yaratıcı medya şirketlerinden oluşan bir zincir açısından da ana şirkettir.</p>

      <p class="Metin-1">Radley’e göre, en iyi şirket kültürü Barış Gücü’nde hissettiği topluluk duygusundan çok da farklı değildir. Radley misyonunu şöyle tanımlıyor: “O topluluk duygusunu nasıl yaratırsınız? Kolay değildir, ele avuca sığmadığı için dikkatleri çektiğiniz anda yok olur. Ancak biz, yaptığımız işle ilgili duygularımızın, yaptığımız iş kadar önemli olmasını sağlamak istiyoruz.”</p>

      <p class="Metin-1">Bu tür duygular, olağanüstü anların, insanların beraberce yaşadığı ve paylaşılan efsanenin bir parçası haline gelen deneyimlerin yaratılmasıyla da ortaya çıkabilir. “Birkaç yıl önce, şirket çok ciddi bir üstünlük duygusuna kapılmıştı,” diye anımsıyor Radley. “Ben de tüm şirketi kapsayan bir toplantı düzenledim. Bu daha önce hiç olmamıştı, bir salonda herkes bir araya getirilecekti; yerel bir topluluk merkezinin konser salonunda toplanmak zorunda kaldık. Toplantıyı her zamanki gibi, yirmi dakikayı mali sonuçlar, şirketle ilgili güncellemeler ve benzeri şeylere ayırarak başlattım. Sonra da aniden perdeyi yukarı çektim ve <span class="char-style-override-4">Stomp!</span> adlı Broadway müzikalinin oyuncu kadrosu çıktı ortaya. Kimse böyle bir şey beklemiyordu.”</p>

      <p class="Metin-1">İki saat boyunca tüm şirket, doğaçlama uyumun tamamen sözsüz, her bakımdan çarpıcı bir biçimde canlandırılışıyla çalkalanmıştı. <span class="char-style-override-4">Stomp!</span>’ın dâhiyane koreografisi, tek bir kişinin saplı süpürge, kova, yer bezi ve musluk pompası gibi alelade eşyalar kullanarak başkalarının da görkemli, yaratıcı bir eşgüdüm halinde katılıp geliştirebileceği bir ritmi nasıl başlatabildiğini gösterir. <span class="char-style-override-4">Stomp!</span>, ahenk içindeki bir grubun gücünü yücelten sözsüz bir kasidedir.</p>

      <p class="Metin-1">“Elektrikli bir andı bu,” diyor Radley. “Tek bir söz söylenmeden, herkesi birbirine bağladı. Bunu herkesi bir araya getirmek, hep birlikte kendimizden daha yüce bir şey için uğraş verdiğimize dair özel bir duygu yaratmak amacıyla yaptım. Biz, insanların birbirine şefkat duyduğu bir kültür yaratmak istiyoruz. Tıpkı Barış Gücü gibi: Birbirimize hizmet ediyoruz. Büyük bir şirket kültürü empatilidir; keşke bu paylaşılan bir değer olsa. Böyle küçük simgesel şeyler yapar ve bunların havayı belirleyeceğini umarsın.”</p>

      <p class="Metin-1">O an, Radley’in “gerilla gelişimi” diye nitelendirdiği şeye, şirket kültürünün inceden inceye şekillendirilmesine örnek oluşturuyor. Ancak grup kültürü, kırılgan yapısı nedeniyle zorla şekillendirilemez. Radley’in dediği gibi, “Sofrayı kurar ve insanların gelip oturacağını umarsın.”</p>

      <p class="Metin-1">Örneğin Radley, ilk şirket toplantılarından birinde, iskemlelerin kocaman bir daire şeklinde yerleştirilmesini sağlamak için kendi kıdemli liderleriyle mücadele etmek zorunda kalmış. “Yerleştirmenin kendisi, o topluluk duygusuna işaret ediyordu,” diye anımsıyor. “Herkesten kendini tanıtıp nerede büyüdüğünü anlatmasını istedik. Bu tanıtma çevrimi sona erdiğinde herkes, o anda o grubun bir parçası olmak üzere dört bir yandan gelerek birleşmiş olduğumuzu hissetti.”</p>

      <p class="Metin-1">İnsanların kendilerini iyi hissettikleri bu tür geçici anlar, süregelen gündelik gerçeklikle örtüşmüyorsa, pek bir şey ifade etmez elbet. Lucasfilm bir şirket olarak, çalışılması çok zevkli bir yer olarak biliniyor; böylesi bir şöhret, San Francisco Körfez Bölgesi’ndeki rekabetçi iş çevresinde yetenekli insanları kendine çekip elinde tutması açısından şirkete bir üstünlük sağlıyor. Lucasfilm’i oluşturan şirketler, <span class="char-style-override-4">Fortune</span> ve <span class="char-style-override-4">Working Mother</span> gibi dergilerin “Çalışılacak En İyi Şirketler” listelerinde boy göstermiş olan az sayıda şirket arasında yer alıyor.</p>

      <p class="Metin-1">Bir örgütteki “topluluk duygusu”nun derecesi, ideal vizyonunu belirleyip insanları ortak bir amaç etrafında birleştirmeyi ne ölçüde becerdiğinin iyi bir göstergesi olabilir. Ancak liderler, örgütlerinin ilk önce ideal bir vizyonu açığa çıkarmasına nasıl yardımcı olurlar? Kendilerini, kişisel düşlerini ve önderlik ettikleri şirkete yönelik ideal vizyonlarını yakından inceleyerek işe başlarlar.</p>

      <p class="italik-ara-ba-lik">Esinlenme ve Sakin Gece Vakti</p>

      <p class="Metin-1">Ahenk yaratabilecek bir vizyonla bağlantı kurma süreci, Unilever’in eş-başkanı Antony Burgmans’ın da söylediği gibi, içeriden başlar. “Büyüme stratejimizi devreye sokarak işe koyulduğumuzda, kendimi rahat <span class="char-style-override-4">hissetmediğimi</span> fark ettim: Eksik bir şey vardı ve planlarımıza yeniden bakmamız gerekeceğini biliyordum. Hislerime güvendim – insan o iç sese kulak vermeyi öğreniyor. Rahatsızlığımın kaynağını araştırdım. Yaptığımız her şey doğruydu: yeni, odaklı bir strateji; hissedar desteği; yeni bir örgüt yapısı ve yerine uygun insanlar. Ama yanlış giden bir şey vardı– en önemli parça eksikti. Şunu gördüm: Mükemmel bir değişim stratejimiz ve esinleyici bir vizyonumuz olsa bile, Unilever’de değişimi başlatmak için asıl gerekli olan yeni bir kültür, yeni bir liderlik zihniyeti ve yeni davranışlardı.”</p>

      <p class="Metin-1">Dönüşüm sürecinin eş-başkanı ve eş-yaratıcısı Niall FitzGerald, araya giriyor: “Hangi yöne gitmemiz gerektiğini biliyorduk, bu apaçıktı. Örgütün tüm parçalarını yerine oturtmuştuk; ama bu, Büyük Kanyon’un kenarında durmak gibi bir şeydi. Karşı tarafa geçmek zorunda olduğunu, ama bunun için büyük bir sıçrama yapıp sonra da bir köprü kurman gerektiğini bilirsin. Bir şeyler olduğunu sezinler, hatta derin huzursuzluk duyarsın, ama vizyonun verdiği heyecan o köprüyü kurmaya, o sıçramayı yapmaya zorlar seni. Dikkatimi duygulara –özellikle de bir şeylerin henüz tam yolunda gitmediğini söyleyen duygulara– yönelttim. Bu duygular önemliydi; bir lider olarak kendi açımdan, ne yapmamız gerektiğini görmeme yardımcı oldular. Unilever’de, kurmamız gereken köprü tamamen insanlarla ilgiliydi: Onların tutkularını ortaya çıkarmalı, işlerini yepyeni bir açıdan görmelerini ve çok farklı liderlik davranışları geliştirmelerini sağlamalıydık.”</p>

      <p class="Metin-1">FitzGerald ve Burgmans’ın iç araştırmaları, Unilever’in başındaki liderlerin zihniyetini değiştirmekle başlayan yepyeni bir şirket dönüştürme yaklaşımına yol açtı. Unilever bugün, derin bir değişim geçiriyor; ama birçok değişim çabasından farklı olarak, örgütte neyin niçin yapıldığı konusunda inanılmaz bir açıklık söz konusu. İnsanlar değişimin bir parçası olduklarını ve kendilerinin de değişmesi gerektiğini biliyorlar. Mali ve örgütsel ölçümlere göre, programın önünde gidiyorlar. Bütün bunların nedeniyse, iki liderin içlerinden gelen sesi dinlemiş olmaları.</p>

      <p class="Metin-1">Duygusal zekâlı liderler, kültüre ahenk katabilecek türden bir vizyonla bağlantı kurabilmek için, önce kendi içlerine –örgütleri hakkında hissettikleri, düşündükleri ve sezdikleri şeylere– bakarlar. Şirketin ideal vizyonu ve misyonuyla bağlantı kurmak için çok hassas aletler gibi işlev görüp, olanla olabilecek arasındaki boşlukları dikkate alırlar. Önsezi değildir bu; duygusal zekâsını kullanarak gerçekten neler olup bittiğine dair ince ipuçlarını incelemek ve yorumlamaktır ve lidere, şirketle ilgili diğer veri türlerinin ötesine geçen bir bakış açısı kazandırır.</p>

      <p class="Metin-1">Lider düzenli olarak sakin bir köşeye çekilip düşünmeyi alışkanlık haline getirirse, böylesi bir içgörü daha kolay edinilir. Bilinçaltındaki bilgeliğe erişmek, derin bir kuyudan su çekmeye çalışmak gibidir: Pompayı çalışmaya hazır tutmaya yardımcı olur – bu durumda, tefekküre düzenli olarak zaman ayırarak. O derin bilgelik çoğunlukla gece yarısı –etrafta kimsenin olmadığı ve içinizi bir şeylerin kemirmeye başladığı o karanlık, sessiz gece vaktinde– edinilir. O sakin tefekkür zamanları, lidere şu rahatsız edici soruların yanıtlarını vermeye başlayabilir: “Evde bile bir türlü üzerimden atamayacak kadar canımı sıkan nedir? Kafa karıştırıcı, anlaşılmaz, çelişkili ya da sadece sinir bozucu olan nedir? İşimdeki tutku, heyecan ve anlam nereye gitti? Tam olarak neye inanıyorum?”</p>

      <p class="Metin-1">Liderler, kaygı ve tutkularının kaynaklarını inceleyerek ve kendi düşlerine odaklanarak, örgütteki kültürün, birleştirici misyon ile vizyonun ve liderliğin (kendilerininki de dahil olmak üzere) değiştirilmesi gereken yönlerini belirleyebilirler. İnsanların görebileceği ve hissedebileceği türden ahenkli vizyonla ancak, onları –”bir iş”in ötesinde– örgütte tutanın ne olduğunu kendi kendilerine açıklayarak bağlantı kurabilirler.</p>

      <p class="Metin-1">Duysusal zekâlı liderler bir şirket vizyonu yaratabilmek için, örgütün vizyonunu tek başına incelemeyi bırakıp, takipçilerin kolektif bilgeliğinden yararlanmaya geçmelidirler. Liderler, grubu bir bütün olarak canlandırıp enerjiyle dolduracak vizyonu örgütteki diğer insanlarla yan yana, ortaklaşa yaratırlar. İnsanları –önce gerçekliğe sonra da ideal vizyona bakarak– kendileriyle ve örgütle ilgili düşünceli bir inceleme sürecine dahil etmek, ahenk yaratır ve sürdürülebilir değişimi oluşturur.</p>

      <p class="Metin-1">Örgütlerinin olabilecek şeylerin ortak bir vizyonu etrafında toplanmasına yardımcı olan lider örneklerini ele alalım.</p>

      <p class="italik-ara-ba-lik">Aynı Hizada Olmak Değil, Uyum Sağlamak</p>

      <p class="Metin-1 para-style-override-10">• Keki Dadiseth, Hindustan Lever Limited’in (HLL) başkanlığını, Hindistan’ın iş çevresinde yaşanan hızlı bir değişim döneminde devraldı. Yönetim uygulamaları ve elde ettiği sonuçlar konusunda bir süredir başarılı olan ve üstünlüğe önderlik eden şirketin, her şeye karşın, yeni çevrede bürokratik, kapısını kapatmış ve saydamlıktan yoksun olarak görülen bir kültürden sıyrılması gerekiyordu. Etkinlikler neredeyse başarılar kadar öne çıkarılıyor, kültürel normlar tam yetkilendirme yerine hiyerarşiyi destekliyordu. Bu nedenle işlerin hızlı yapılmasını sağlamak çoğunlukla zor oluyordu. Şirketin iyi tanımlanmış bir yönetimi geliştirme süreci olsa da, gözle görülür bir saydamlık eksikliği nedeniyle insanların terfi etme ya da ödüllendirilme biçimlerinden kuşku duyuluyordu.</p>

      <p class="Metin-1 para-style-override-22">Keki Dadiseth bu zor işe en başından başladı: Bizzat örnek oluşturarak ideale doğru ilerledi. Görmek istediği değişiklere modellik yaparak, insanları yeni bir vizyon ve yeni bir gerçeklik yaratma sürecine dahil etti. Benimsediği kavram, merkezkaç liderlikti; yani çekim merkezinin yalnızca başkan olmadığı, başarıda herkesin merkezî bir rolü olduğu görüşü. Bir yıl içinde kültür değişti, o kadar ki insanlar şirketteki açıklığı, güveni ve yetkilendirme gücünü takdirle karşıladılar. HLL, geçmişteki gibi, Unilever’in en kârlı ve en saygın işletmelerinden biri olmaya devam ediyor.</p>

      <p class="Metin-1 para-style-override-13">• UNICEF’in Hindistan’daki aşılama projesinin yaptığı çalışma çok önemliydi, ama örgütün Sağlık Şefi Monica Sharma, programın kendisinin kolundan bir iğne yemesi gerektiğini düşünüyordu. Proje, yoksul köylerde çocuklara aşı yapan sağlık ekipleriyle yakından çalışan personel açısından doğal olarak esinleyici olmakla birlikte, örgütün 400 kişilik personelinden çoğu –memurlar, muhasebeciler ve idareciler– o enerji verici çalışma alanından esinlenemeyecek kadar uzaktaydı. Monica, ön cephelerin heyecanını arka plandaki bürolara taşımaya karar vererek bir plan yaptı ve tüm büro personelini, düzenli olarak, gerçek çalışmanın –çocukların aşılanması– yapıldığı bir bölgede birkaç gün geçirmeye teşvik etti. Bürodaki üst düzey liderliğin –Temsilci Eimi Watanebe ile iki yardımcısı, Thomas McDermott ve Lukas Hendratta– bu başarıda büyük bir rolü vardı, çünkü her biri ona kişisel olarak tam destek vermiş ve bu inisiyatifi teşvik etmişti. Sonuç olarak personel, işlerinin dayalı olduğu misyon ve ideal vizyonu bizzat yaşama olanağını bulup daha bütüncül bir amacın etrafında birleşebildi.</p>

      <p class="Metin-1 para-style-override-13">• Pennsylvania Üniversitesi’nin 1990’larda geçtiği yeniden yapılanma süreci, gerekli olmakla birlikte, personelden birçok kişinin canını yakmıştı. Değişimler gerçekleşene dek, çoğu kişinin bir Ivy League okulu olan Penn’le çok özel bir bağlantısı vardı ve oradaki görevlerini “yaşam boyu geçinecekleri bir iş” olarak görüyorlardı. Ancak roller ve sorumluluklar kayda değer bir biçimde değişirken, yıllardır hissedilen gönül rahatlığı ve güvenlik de uçup gitti. En tedirgin oldukları şey de, kendileri hakkında sahip oldukları imajı yitirmeleriydi. Başkan Judith Rodin ve Yürütmeden Sorumlu Başkan Yardımcı John Fry, değişim gündemi için, tüm toplulukla paylaşılabilecek daha geniş bir gündem oluşturmaya baktılar. Ahenk yaratan ve üniversitenin hem içindeki hem de dışındaki insanları ortak vizyonun etrafında bir araya getiren süreci başlatmalarını sağlayan da, işte o sözcük –topluluk– oldu.</p>

      <p class="Metin-1 para-style-override-14">Liderler sık sık, çalışanlarını stratejileriyle “aynı hizaya sokmak” istediklerinden söz ederler. Ancak o sözcük insanın aklına, molekülleri aynı kutba doğru yönlendiren mıknatıslı bir alan gibi, tüm kalemlerin aynı doğrultuya yöneldiği mekanik bir imge getirir. Bu o kadar basit değildir. Şirket hedeflerinin kuru diliyle ifade edilen stratejiler, esas olarak rasyonel beyne, neokortekse hitap eder. Stratejik vizyonlar (ve onların ardından gelen planlar) tipik bir biçimde doğrusal ve sınırlıdır, bağlılık oluşturmanın temelindeki yürek ve tutku öğelerini es geçer.</p>

      <p class="Metin-1">Yukarıdaki örneklerin de gösterdiği gibi, değişimin gerçekten kucaklanması, <span class="char-style-override-4">uyum sağlamay</span><span class="char-style-override-4">ı</span> – insanları hem duygusal hem de entelektüel açıdan harekete geçirecek ahenk doğrultusunda birleşmeyi gerektirir. Mesele, insanların önce vizyonunuza sonra da iş stratejinize tutku uyandıracak biçimde uyum sağlamalarıdır. Duygusal zekâlı liderler bu uyumun, çalışanları stratejinin kendisinden haberdar etmenin ötesinde bir şey gerektirdiğini bilirler. Gerekli olan, insanların duygusal merkezleriyle doğrudan bir bağlantı kurmaktır.</p>

      <p class="Metin-1">Yalnızca aynı hizada olmak yerine uyum sağlamak, örgütsel vizyona karşı şevklendirici bir coşku doğurur. Bu uyum kalıcı olduğunda, insanlar işinden hoşnut olan birçok kişinin duyduğu kolektif heyecanın sıcaklığını hissederler. Çalışanları “aynı dalga boyunda buluşturan” –ahenk yaratan– bir vizyon, örgütsel uyumu ve insanların ortaklaşa hareket etme kapasitesini oluşturur.</p>

      <p class="Metin-1">Cazip bir vizyonun görünmez ilmekleri, insanları stratejik bir plandan daha güçlü bir biçimde birbirine bağlayan bir kumaş dokur. Sonucu belirleyen yalnız iş planı değil, insanlardır. Başarı, örgütteki insanların neyle ilgilendiklerine, ne yaptıklarına ve birlikte nasıl çalıştıklarına bağlıdır.</p>

      <p class="Metin-1">Güney California Üniversitesi’nde profesörlük yapan ve tanınmış bir liderlik uzmanı olan Warren Bennis, uyumu, “dikkatin vizyon aracılığıyla yönetilmesi” diye nitelendirmiştir; ona göre, insanların çabalarını odaklamak için grup idealini kullanmak gibi, bu da liderlerin temel sorumluluklarından biridir.<span class="char-style-override-5">6</span> İşlerin yapılma biçimi açısından anlamlı bir değişim sürecinden geçildiğinde ve örgütün başarısına ilk başlarda katkıda bulunan bir vizyon bayatladığı ve tazelenmesi gerektiği zamanlarda, uyum özellikle önemlidir.</p>

      <p class="Metin-1">Uyum, örgütün duygusal gerçeklikleri ile çalışanların –kendi etkileşimleri hakkındaki görüşlerini de içeren– örgütle ilgili ideal vizyonları arasındaki farklılıklara bakılması sürecine insanların derin katılımını sağlamakla başlar.</p>

      <p class="Metin-1">Bununla birlikte, lider bir adım daha atıp, örgütteki insanları değişim sürecinin kendisinden sorumlu tutmalıdır. Yukarıda verilen örneklerdeki liderlerin yaptığı da budur. O senaryoların her birine daha etraflıca bakarak, liderlerin örgütlerinin ortak bir vizyona uymasını ve kalıcı değişimi nasıl sağladıklarını görelim.</p>

      <p class="italik-ara-ba-lik para-style-override-6">Görmek İstediğiniz Değişime Örnek Oluşturun:</p>

      <p class="italik-ara-ba-lik para-style-override-7">Keki Dadiseth ve Hindustan Lever</p>

      <p class="Metin-1">Hindustan Lever Limited’in yeni başkanı Keki Dadiseth, görevi iş çevresinde derin bir değişim yaşanırken devraldı. HLL, yönetimde köklü ve büyüme açısından başarılı bir geçmişe sahipti ve rakiplerinin taklit etmek istedikleri bir şirket olarak görülüyordu.</p>

      <p class="Metin-1">HLL’nin saygınlığına ve başarısına karşın Dadiseth, Hindistan’daki mevcut liberalleşme senaryosunda, şirketin hızla değişmesi gerektiğini çabucak kavradı ve yeni çevrenin bürokratik ve saydamlıktan yoksun olarak gördüğü köklü bir kültürü altüst etti.</p>

      <p class="Metin-1">Dadiseth, böylesine derinlere kök salmış bir kültüre nüfuz etmenin ve şirketin kendi vizyonuna uymasını sağlamanın, sadece konuşmanın ötesinde, yeni bir politika, hatta eğitim gerektirdiğini biliyordu. Sürekli olarak görmek istediği davranışları <span class="char-style-override-4">sergilemesi</span> gerekiyordu. Bürosundaki çerçeveli bir Japon özdeyişini şiar edindi: “Hiçbirimiz hepimiz kadar akıllı değiliz.” Başlangıçtan itibaren, ilişkisel liderlik tarzını demokratik tarzın sağlıklı bir dozuyla destekleyerek kullandı; şirkette çok yaygın olmayan bir bileşimdi bu. Ajandasını bir kenara attı ve açık kapı politikası uygulayarak hiçbir elemanın kendisiyle konuşma isteğini geri çevirmedi. İnsanlar konuştuğunda da, gerçekten dinledi: Onlara danıştı ve görüşlerini, alınmakta olan kararlarla bütünleştirdi. Personelle birlikte kafeteryada yemek yiyerek hiyerarşiyi çökertti ve insanlarla kişisel düzeyde bağlantı kurdu. Kimin oğlunun hasta olduğunu ve kimin kızının okulda ödül aldığını biliyordu. Kimlerin işlerini gerçekten umursadıklarını öğrendi ve onları başkalarının yanında övdü. Güçlükleri gördüğündeyse, insanları kendi çözümlerini bulmaları için yüreklendirdi ve yetkilendirdi. Karar alımını mümkün olduğu kadar örgütün alt kademelerine indirerek, “merkezkaç” hale getirdi. Genelde, insanlardan kendi içlerine bakarak şirket açısından doğru olanı keşfetmelerini ve buna göre hareket etmelerini istedi.</p>

      <p class="Metin-1">Dadiseth’in yeni liderlik tarzı ilk başlarda kuşku uyandırsa da, kısa sürede rol yapmadığı anlaşıldı: Aslına uygun davranıyordu. Öylesine müsait, öylesine erişilebilir ve saydamdı ki, kimse arkasından spekülasyon ya da manevra yapmaya kalkışmadı. İnsanlarla bağlantıları içtendi ve bu olumlu, çok insancıl ilişkilerin sonucu, karşılıklı güven ve saygı oldu. Dahası bu, başkalarına da yayıldı: Öteki liderler de insanların enerjisini grup bağlılığına yönlendirmenin taşıdığı değeri anlamaya başladılar. İnsanlar Dadiseth’in tutumunu taklit etmeye başladı ve kültür yavaş yavaş açıklığa ve karşılıklılığa doğru kaydı. “Yukarıdan yönetme” zihniyeti kırılmıştı: Gereksiz spekülasyonlara harcanan zaman azalmış, işler daha hızlı ve daha iyi yapılmaya başlamıştı.</p>

      <p class="Metin-1">Zamanla, insanlar başarılı olduklarında da, güçlüklerle karşılaştıklarında da birbirlerini desteklemeye başladıkça, şirketteki işbirliği anlayışı büyüdü. Sorumluluk üstlenmek daha güvenli hale geldi, insanların yenilik yapması ve kendi işlerinde daha yaratıcı olması kolaylaştı. Fikirler, fabrika işçisinden kıdemli yöneticiye kadar, şirketin tüm bölümlerinde ve kademelerinde dolaşmaya başladı ve verimlilikle etkililik arttı.</p>

      <p class="Metin-1">Dadiseth şirkette güçlü, açık ilişkiler kurarken, gözünü hedefinden ayırmamaya özen gösterdi: Örgütün performansını artırmak. Kendi deyişiyle, “İlişkideki rahatlık, hesap verme aşamasında rahatsızlık getirir,” bu nedenle ilişkilerin fazlasıyla içli dışlı olmamasını sağladı. Şirketteki liderlerin çalışanlarla ilişkilerini iş kadar önemli görmelerini şart koşarken, bir yandan da yeni bir sorumluluk anlayışı üzerinde durdu: Şirkete, birbirlerine ve kendi değerlerine karşı hesap verebilmek.</p>

      <p class="Metin-1">Sonuç olarak, işler daha çabuk ve pürüzsüz bir biçimde halledilmeye başladı. Eskiden birkaç hafta gerektiren kararlar, artık birkaç saatte, hatta birkaç dakikada alınabiliyordu, hem de işin içinde daha fazla insan olduğu halde. Kısmen yüksek katılım nedeniyle, kısmen de insanlar liderliğe daha fazla güvendikleri için, kararlara bağlılık arttı. Mazeretlerin arkasına saklanmak ya da başkalarını suçlamak artık eskisi kadar kolay değildi. İlişkiler giderek güvene ve gerçek bağlantıya dayalı olduğundan, liderler de kendi sorumluluklarını daha fazla üstlenmeye başladılar.</p>

      <p class="Metin-1">Bir yıl içinde performans, çeşitli davranış ölçütlerine göre kayda değer bir biçimde arttı. Stratejileri hayata geçirmenin hızı ve etkililiği belirgin bir biçimde yükseldi ve şirkette hemen hemen herkes büyüme gündemine sahip çıktı; tüm düzeylerdeki insanlar gündeme uydu. Keki Dadiseth, davranışlarıyla yol gösterdi. Ekibiyle birlikte yaratmayı umduğu yeni örgütün ilkelerini gözler önüne serdi: Saydamlık, kapsayıcılık, dürüstlük, gayret ve sonuçlar; neyin yolunda gidip neyin gitmediğinin isabetli ve dürüst bir biçimde değerlendirilmesi ve ödüllerin başarılara bağlı kılınması. Değişime modellik etmek için esas olarak makamının temsil ettiği güçlü simgeden yararlanan Dadiseth, insanların yeni yükümlülük standartlarını anlayıp bunlara uymalarına yardımcı oldu. Kısacası, temel kuralları değiştirdi, insanları şirketin yeni vizyonuyla uyumlu hale getirdi ve ahenk yarattı.</p>

      <p class="Metin-1">Bu örgütsel simyayı yaratmaya uğraşırken, Keki Dadiseth değişimi başlatabilecek bazı temel kuralları izlemeye de gereğince zaman ayırdı:</p>

      <p class="Metin-1 para-style-override-11">• Neyin niçin değişmesi gerektiği konusunda ortak bir zemin ve anlayış yaratmak için insanların dikkatini temel sorunlar ve çözümler üzerinde toplamak. Sorunların dile getirilmesine ve insanların olağan saydıkları üstü örtülü, gizli alışkanlıkların açığa çıkarılmasına yardımcı olunması, örgütün gerçek durumunu belirginleştirir ve değişme şevki verir. Üstü kapalı olanın açık hale getirilmesi, insanlara örgütte yolunda giden ve gitmeyen şeyleri tartışmaları için ortak bir dil ve geleceğe bakarken üzerinde duracakları bir zemin kazandırır.</p>

      <p class="Metin-1 para-style-override-10">• İnsanların geleceğe yönelik umutlarından söz etmelerini ve kendilerini örgüte adamalarını sağlamak için ahenk yaratan liderlik tarzlarını birleştirerek, ideal olana odaklanmak. İnsanların kişisel hedefleriyle anlamlı bir vizyon arasında bağlantı kurulması, vizyona ulaşmanın yollarını araştırmayı güvenli hale getirir.</p>

      <p class="Metin-1 para-style-override-13">• Konuşmaktan eyleme geçmek. Bu, liderle başlar. İnsanları bir hayalin etrafında bir araya getirmek, konuşmaktan eyleme geçmek ve yeni davranışlara modellik etmek, liderin görevidir. UNICEF’teki Monica Sharma’nın da gayet iyi kavradığı bir ilkeydi bu.</p>

      <p class="italik-ara-ba-lik">Misyonu Yaşamak: Monica Sharma ve UNICEF</p>

      <p class="Metin-1">Monica Sharma, UNICEF’in Hindistan’daki Sağlık Bölümü aşılama projesinin Sağlık Şefi olduğu 1989 yılında, örgütün yaptığı işin önemini anlamıştı. O ülkede çok sayıda çocuk, kızamık gibi yaygın ve önlenebilir çocuk hastalıkları nedeniyle gereksiz yere ölüyordu; projenin hedefi, bu üzücü gerçeği değiştirmekti.<span class="char-style-override-5">7</span> Ama Monica daha en başından, canını sıkan bir şey fark etti: 400 elemandan çoğu, kendilerini örgütün misyonundan ve gündelik görevlerinde bizzat destekledikleri esinleyici çalışmadan çok uzak hissediyordu. Personelin büyük bir kısmı ana büroda masa başında çalıştığı için, sağlık ekiplerinin köy köy dolaşarak çocukları aşılarken hissettikleri amaç anlayışından yoksundu.</p>

      <p class="Metin-1">Monica, insanların ortak misyona tam anlamıyla uyumunu sağlayacak bir çözüm buldu: Onları işlerine, dolayısıyla da örgütteki amaçlarına ilişkin kendi ideal vizyonlarına <span class="char-style-override-4">duygusal olarak</span> bağlamak. Monica bize, “Projenin alan çalışmasına herkesin mutlaka katılmasını sağlamak amacıyla bir plan yaptım,” dedi. 400 kişilik büro personelinden herkesi köylerdeki aşı kliniklerine göndermesine izin verilmesi için UNICEF’in üst yönetimiyle görüştü. Kıdemli yöneticiler bu planı destekledi. Temsilci Eimi Watanabe ile yardımcıları Thomas McDermott ve Lukas Hendratta, <span class="char-style-override-4">özellikle</span> geniş bir bürokraside yenilik ve değişim olacaksa, buna aracılık edecek kişiye arka çıkmaları gerektiğini anlayıp, gereğini yaptılar.</p>

      <p class="Metin-1">Personel –birçoğu ilk kez– işlerinin tam olarak ne olduğunu görebildi. Çocukların toplanıp kliniğe götürülmesine yardımcı oldular; sağlık ekiplerini işbaşında yakından gördüler. İlk kez günlük işlerinin temelindeki çıplak duyguları hissedebiliyorlardı: Heyecan ve umudun yanı sıra, şırıngalardan bizzat ürken ve çocukları adına dehşete kapılan annelerin kuşku ve korkuları. Ana büroda çalışanlar yavaş yavaş, üstlendikleri rollerin her birinin bir çocuğun hayatının kurtarılmasına katkıda bulunduğunu ve önemsiz ya da rutin görünen görevlerin bile aslında çok önemli olduğunu anladılar.</p>

      <p class="Metin-1">Bir UNICEF şoförünün öyküsü, bu durumun dokunaklı bir örneğiydi. Eskiden görevini sadece sağlık ekibini bir bölgeden diğerine –o köylerdeki insanlarla asla bağlantı kurmadan– taşımak olarak görürken, bir köy kliniğinde çalışmaya zaman ayırınca, her şey değişti. Yolcularını büroya geri götürmek için beklerken, neler olup bittiğiyle ilgilenmeye başladı. Çalışanlar ve köylü annelerle daha fazla konuştu. Çocuklarla annelerin duyduğu korkuyu ve bazı annelerin çocuklarını yatıştırmakta ne kadar zorlandığını gördü.</p>

      <p class="Metin-1">Sürücü kendi başına, annelerden oluşan küçük grupları arabasının çevresinde toplayıp onlara aşıların öneminden söz etmeye, yan etkiler konusunda içlerini rahatlamaya ve çocukların nasıl yatıştırılacağı konusunda öğüt vermeye başladı. Küçük seminerleriyle, her kliğinin başarısına elle tutulur bir katkıda bulundu. Sürücünün doğaçlama çalışması anne-babaların daha sakin, daha bilgili olmasına; kliniklerin de daha rahat ve verimli çalışmasına yol açtı. Ayrıca, sağlık ekibindeki doktorlarla hemşirelerin, büro personelinin katkılarına daha olumlu bakmalarını sağladı. Sürücünün kendisi de açıkçası işine daha çok daha derin bir bağlılık duyuyordu.</p>

      <p class="Metin-1">Bu derin bağlılık günün birinde büyük bir fark yarattı; ekibi götürdüğü köyde, saatler sonra aşı hâlâ gelmemişti. Eskiden olsa, sürücü omuz silkip ekibi geri götürebilirdi. Ne de olsa, aşının gelmesini sağlamak onun görevi değildi, duruma yardımcı olmak için yapacağı fazladan mesainin karşılığını mutlaka alacak diye bir şey de yoktu. Oysa şimdi, beklenen aşı gelmezse anneler ve çocuklardan oluşan “sınıf”ının ne denli hayal kırıklığına uğrayacağını biliyordu. Daha büyük, ama uzaktaki bir köye tek başına gitmeye karar verdi ve birkaç saat sonra aşıyla birlikte geri döndü.</p>

      <p class="Metin-1">Sürücü yeni kültürel normlara göre hareket ediyordu: İşe el at, katkıda bulunabileceğin alanları araştır ve misyonu yaşa. Tüm kademelerdeki insanların misyonlarını benimseyip uyum göstermelerini sağlayan Monica Sharma, basit bir değişim programından çok daha uzun süre kalıcı olacak bir ahenk geliştirdi. Aslında, personel de misyonlarıyla ilgili o vizyonun yaratılmasında onun yanında yer aldı. Monica’nın vizyoner liderlik tarzı, insanların kendi küçük katkılarının –ister masa başında, ister dışarıda– çocukları nasıl etkilediğini görmelerine yardımcı oldu. Monica, insanların çabalarını anlamlı kılmaları için, yaptıkları işin sonuçlarını görüp hissetmeleri, eylemlerinin inançlarını nasıl desteklediğini anlamaları gerektiğini fark etmişti.</p>

      <p class="Metin-1">Bu arada, değişim bu kadarla kalırsa, çalışma alanına yapılan tek bir ziyaretin insanların belleğinde silinip gitme olasılığı da vardı. Ancak Monica, bu esinleyici anların birlikte çalışmanın yeni biçimlerine –zaman içinde sürdürülebilecek yeni kültürel normlara– dönüşebilmesi için, insanların başka şeylere de gereksinimleri olduğunu anlamıştı. Deneyimlerinden söz etmeleri, duygularını ve öğrendiklerini paylaşmaları ve sonuçta yeni kültürlerini tanımlayacak öyküleri birbirlerine anlatmaları gerekiyordu.</p>

      <p class="Metin-1">Monica bu amaçla, çalışanların hafta sonları deneyimlerini paylaşmak için biraraya gelebilecekleri açık toplantılar düzenledi. Ardından, insanlar karşılaştıkları zorluklardan söz etmeye başlayıp tavsiye istediklerinde, Monica etkileşimlere örnek oluşturabilmek için eğitici liderlik tarzına başvurdu: İnsanlar birbirlerini çalıştırmayı öğrenmeye başladılar. Kahkahalar, yüreklendirmeler ve arkadaşlık bu toplantılara damgasını vuruyordu. İnsanlar hevesli ve esin doluydu; birlikte çalışmaktan büyük bir mutluluk duyuyorlardı.</p>

      <p class="Metin-1">Yıllar sonra, bugün bile, Hindistan’daki personelin bir kısmı Monica’nın inisiyatifini çalışma yaşamlarının belki de en esinleyici dönüm noktası olarak anımsıyor. Liderlerinin kendilerine gösterdiği güven, eğitimli olmadıkları halde bölgelere gidip yardımcı olabileceklerine duyduğu inanç da eşit derecede önemliydi. Bu güven birçok kişinin –sürücü gibi– kendisiyle ilgili beklentilerinin ötesine geçmesini sağlamıştı. Anımsadıkları bir başka şey de, Monica’nın kendisini bizzat görüşmeye açık tutarak bütün bu süreç boyunca öğrenmelerini desteklemiş olduğuydu.</p>

      <p class="Metin-1">Kuşkusuz, Monica ne yaptığını tam olarak biliyordu: İnsanların UNICEF değerlerine örnek oluşturan misyonla aynı doğrultuda birleşmelerini sağlıyor ve onlara vizyonu gerçeğe dönüştürmenin somut yollarını gösteriyordu. Çalışanların duygularına hitap eden ve çok insani olan anlamlı iş gereksinimlerini temel alan Monica, değerleriyle katkılarını daha büyük misyonla uyumlu hale getirmelerine yardımcı olmuştu. Ahenkli liderlik budur işte: İnsanlarda tutku uyandırmak ve olabilecek şeylerin vizyonuyla aralarında bağlantı kurmak. Monica Sharma, bir lider olarak başat görevini yerine getirmişti.</p>

      <p class="Metin-1">Peki ama bir örgüt, davranışların çok ötesine uzanan, insanların işlerini yapma biçiminde köklü değişiklikler gerektiren düzeltmelere gereksinim duyduğunda ne olur? Bu tür değişim süreçlerinden geçilirken bir vizyondan doğan ahenk, bazen insanları birleştiren, tükenmeyi önleyen, çalışanları odaklı ve olumlu bir ruh hali içinde tutan tek şeydir. Biz bunu, 1990’larda bir kriz yaşayan Pennsylvania Üniversitesi’nde gördük.</p>

      <p class="italik-ara-ba-lik para-style-override-6">Topluluğa Uyum Sağlamak:</p>

      <p class="italik-ara-ba-lik para-style-override-7">Pennsylvania Üniversitesi’nden Judith Rodin ve John Fry</p>

      <p class="Metin-1">Pennsylvania Üniversitesi, 1960’ların ortasından sonlarına kadar çok önemli bir yeniden yapılanma sürecinden geçti. Bu süreçte personelin rolleri tamamen değişti, güvenli görünen gelecek yok olurken yıllardır hissedilen rahatlık da uçup gitti. İnsanlar işlerini kaybetmekten endişeleniyordu, ama bir Ivy League okulu olan Penn’de çalışmaktan dolayı kendileri hakkında sahip oldukları “ayrıcalıklı” imajı yitirmenin verdiği moral bozukluğu da eşit derecede önemliydi. Yeniden yapılanma okulun geleceği açısından önemli olsa da, sürecin kendisi insanları ürkek ve ketum hale getirmişti.<span class="char-style-override-5">8</span></p>

      <p class="Metin-1">Başkan Judith Rodin ve Yürütmeden Sorumlu Başkan Yardımcısı John Fry, Penn’in değişim gündemini izleyebilmesi için insanların enerjisini seferber etmek üzere bir şey yapmaları gerektiğini fark etmişlerdi. Personelin yüreğini ve zihnini angaje edecek ve ortak bir vizyona uymalarını sağlayacak esin kaynağını bulmak için, gözlerini daha geniş bir gündeme –üniversite dışındaki topluluğa– çevirdiler.</p>

      <p class="Metin-1">İlk hamle olarak, üniversiteye düşen sorumluluğun, dışarıdaki topluluktan yalnızca katkı almak yerine, onlara katkıda bulunmak olduğunu açıkladılar. Bu, Penn’in –ve çevresindeki Batı Philadelphia topluluğunun– yıllardır duymadığı bir şeydi. Aslında üniversite ile kent uzun süredir, geliştirme ve yapım işlerinin ne zaman ve nerede gerçekleşmesi gerektiği, çevre temizliği ile güvenliğini korumanın kimin görevi olduğu ve suç oranlarındaki artışla ilgilenme sorumluluğunun kime ait olduğu konusunda tartışarak, buruk bir ilişki yaşıyordu.</p>

      <p class="Metin-1">Rodin ve Fry’ın vizyonu retorik düzeyde kalmadı; somut eyleme yol açtı. Yeni, ışıl ışıl caddeler ve parklar yaratmak, yerel okullardaki eğitimin kalitesini artırmak ve çevre ahalisinin evleri onarma fonlarına erişimini mümkün kılmak amacıyla kent yetkilileri, okul öğretmenleri ve müdürleri, polis ve emlakçılarla birlikte çalıştılar. Penn profesörleriyle personelini üniversitenin çevresindeki bölgeye taşınmaya teşvik eden bir kredilendirme programı yarattılar ve çevre sakinleri kadar ziyaretçiler açısından da çekici olan yeni oteller, perakendeci mağazalar ve hizmetler geliştirmeye odaklandılar. Yerel nüfusa iş bulmak ve yapım projeleri ile diğer iş anlaşmalarında azınlığın ve kadınların sahip olduğu Batı Philadelphia merkezli işletmelerle sözleşme yapmak için yoğun bir çaba harcadılar.</p>

      <p class="Metin-1">Penn’in içindeki insanlar bu yeni stratejiyle dışarıya açılmanın yararlarını kavradıkça, personel de değişim sürecinin etrafında enerji ve coşkuyla bir araya geldi. Yakın çevreyle dostluk ilişkilerinin kurulmasına kim itiraz edebilirdi? Yeni parklara ve ışıklara, suç oranlarındaki kayda değer düşüşe, evlerin restorasyonuna ve yaratıcı bir finans yardımıyla hareketli, heyecan verici bir kent bölgesine taşınma olanağına kim karşı çıkabilirdi? Stratejiye yön veren değerler –kentin yenilenmesi ve hareketli, farklı bir topluluğa karşı bağlılık– insanlara doğal olarak çekici ve getirili görünüyor, Penn’in bir parçası olarak kendilerini yeniden iyi hissetmelerini sağlıyordu.</p>

      <p class="Metin-1">Bu geniş tabanlı hamlenin Batı Philadelphia’ya sağladığı yararlar, kentin bugünkü görüntüsü ve işleyişi bakımından çok açıktır; ancak üniversitenin içinde başardığı şeyler de eşit derecede etkileyiciydi. Üniversitedeki insanları Bati Philadelphia girişimine dahil eden Rodin ve Fry, onların daha güç olan diğer meselelerle de ilgilenmelerini sağlayabilmişlerdi. Liderlerinin değişim sürecinin özündeki değerlere gerçekten inandıklarını anlayan personel, daha zor olan içsel değişim gündemini dürüstçe yürütebileceklerine güvenmeye başladı. Sonuçta, Rodin ve Fry, örgütsel ahengin yaratılmasına yardımcı oldular ve bu ortamda insanlar, kişisel değerleriyle uyumlu olduğu için, stratejiye bir katkıları olduğunu hissettiler. Bu duygu, değişim vizyonuna anlam katmanın yanı sıra, sürdürülebilir olmasını da sağladı.</p>

      <p class="ara-baslik">Dersler: Duygusal Zekâlı Bir Örgütün İnşası</p>

      <p class="x0-paragraf">Duygusal zekânın iş yaşamında önemli olduğu görüşü yeni değildir, bir örgütün başarısı açısından ne denli önemli olduğunu ise araştırmalar ancak son zamanlarda göstermeye başlamıştır. Gerçekten de, bir işyerindeki duygusal zekâ ve ahenk, ilkel insan topluluğunun –hep birlikte dolaşan ve sağkalımı yakın anlayış ve işbirliğine bağlı olan o elli ile yüz kişilik grupların– kadim insani örgütlenme ilkesine dayalı olabilir.</p>

      <p class="Metin-1">Eski ovalarda yaşayan bir avcı-toplayıcı topluluğu, kimi yönlerden Hindustan Lever, UNICEF ya da Penn’deki ekiplerden çok da farklı değildir. Ahenkli bir insan grubunda bireyler, aralarındaki bağlantı ve uyumu anlamlı bulurlar. En iyi örgütlerde, insanlar kolektif kimliklerinin vizyonuyla özel bir kimyayı paylaşırlar. Birbirlerine iyi uyduklarını, anladıklarını ve anlaşıldıklarını ve ötekilerin yanında huzurlu olduklarını hissederler.</p>

      <p class="Metin-1">Bu tür ahenkli örgütlerin inşası, duygusal zekâlı liderlerin sorumluluğudur. Bu liderler, insanları kendileri ve örgüt hakkındaki hakikati keşfetmeye sevk ederler: Ortada <span class="char-style-override-4">gerçekten</span> ne döndüğü kavrar ve insanların zararlı olanı tanımlayıp örgütün güçlü yanlarını temel almalarına yardımcı olurlar. Aynı zamanda, insanları olabilecek şeylerin etrafında bir araya getirir ve süreç içinde birlikte çalışmanın yeni yöntemlerini yaratıp gözler önüne sererler. Ahenk yaratır, sonra da örgütteki ilişkileri ve çalışmanın gelgitini düzenleyen sistemler aracılığıyla bu ahengin sürdürülebilmesini sağlarlar.</p>

      <p class="Metin-1">Örgütler üzerindeki araştırma ve çalışmalarımızın da gösterdiği gibi, ahenkli, duygusal zekâlı ve <span class="char-style-override-4">etkili</span> bir kültürün yaratılmasına yardımcı olacak birkaç hareket kuralı vardır. Araştırmalar üç önemli bulgu üretmiştir: Duygusal gerçekliğin keşfedilmesi, ideal vizyonun oluşturulması ve duygusal zekânın desteklenmesi. Bunlardan her biri, ilerideki alt bölümlerde ayrıntılı olarak inceleniyor.</p>

      <p class="Metin-1 para-style-override-19"><span class="char-style-override-17">DUYGUSAL GERÇEKLİĞİN KEŞ</span><span class="char-style-override-17">FEDİLMESİ</span></p>

      <p class="Metin-1 para-style-override-10"><span class="char-style-override-4">• Grubun değerlerine ve örgütün bütünlüğüne sayg</span><span class="char-style-override-4">ı gösterin.</span> Vizyonlar değişir, ama vizyon evrilirken, lider “kutsal merkez”in, herkesin baş tacı ettiği şeyin zarar görmediğinden emin olmalıdır. Yapması gereken ilk şey, kutsal merkezin –yalnızca kendisinin değil, başkalarının bakış açısından da– ne olduğunu bilmektir. İkincisi ise, çok değer verilse de, değişmesi <span class="char-style-override-4">gereken</span> şeyi açıkça görmek ve insanların da görmesini sağlamaktır. Temel değerlerin, zihniyetlerin, ya da kültürün gerçekten değişmesi gerekiyorsa, insanların kendileri o değişimi yönlendirmelidir. Zorla yaptırılamayacağı için, insanlar bu tür bir değişim sürecine girdiklerinde –tercihen bir umut ve hayalle, korkuyla değil– şahsen ve güçlü bir biçimde motive olmalıdırlar. Vizyoner bir lider çevresindeki kişilerin duygu ve inançlarına saygı göstererek, bir yandan da ortak hayallerine doğru ilerlemenin yararını sebatla gözler önüne sererek, bu süreci olumlu bir biçimde etkileyebilir.</p>

      <p class="Metin-1 para-style-override-13">• <span class="char-style-override-4">Hız kazanmak için yavaşlayın.</span> Tanıdığımız bir nişancılık hocası, öğrencilerine, “Bir çarpışma durumu söz konusu olduğunda, alelacele ateş edip hedefi kaçırırsanız canınızı kurtaramazsınız,” diyor. Ahengin ve duygusal zekâlı bir örgütün yaratılması söz konusu olduğunda da, değişimi zorlayan yaklaşımlar işe yaramaz. Yavaşlayıp, insanları sistemleri ve kültürleri hakkında konuşturma süreci çok önemli olduğu halde, örgütlerde bunu yeterince göremiyoruz. Dinamik soruşturma gibi süreçler destekleyici, eğitici bir yaklaşım ve demokratik bir tarz gerektirir: Lider, örgütün kültürü ve duygusal gerçekliği hakkında insanların söyleyeceklerini çok iyi dinlemelidir. Hem –liderin bireyleri gerçekten dinlediği– eğitici tarz, hem de –diyalog kuran bir grubun görüş birliği oluşturduğu– demokratik tarz, insanların değişim sürecine bağlılıklarını geliştirecek bir biçimde dahil olmalarını sağlayabilir. Duygusal zekâlı liderler, insanlara gereksinim duydukları desteği vermek için tam olarak ne gerektiği konusunda sağlam bir fikir edinmek üzere, yeterince yavaşlamanın bir yolu olarak bu tarzlara güvenirler.</p>

      <p class="Metin-1 para-style-override-13"><span class="char-style-override-4">• Aşağı</span><span class="char-style-override-4">dan yukarıya doğru bir stratejiyle işe başlayın</span>. Üst yönetimin kendini, örgütün duygusal gerçekliğiyle yüzleşmeye ve idealin bir vizyonu etrafında ahenk yaratmaya adaması <span class="char-style-override-4">gerekir.</span> Ama bu yeterli değildir: Aşağıdan yukarıya doğru bir strateji de gereklidir, çünkü ahenk ancak, değişime herkes uyum sağladığında gelişebilir. Bu, örgütteki resmi ve gayri resmi liderleri, neyin yolunda gidip neyin gitmediği ve örgütün <span class="char-style-override-4">yolunda giden</span> şeylere daha yönelik olmasının yaratacağı heyecanla ilgili konuşmalara sevk etmek anlamına gelir. Bu tür konuları tartışmaya zaman ayırmak, etkili bir yaklaşımdır. Lider, insanların düşünmelerini ve konuşmalarını sağlayarak, onlara yol gösterir. Heyecan ve katılım oluştuğunda, konuşmadan eyleme geçmek daha olanaklıdır. Coşku, ivme yaratır. Ancak bu hareketin hayale, ortak değerlere ve birlikte çalışmanın yeni yöntemlerine doğru yönlendirilmesi gerekir. Saydam hedefler, açık bir değişim süreci, olabildiğince çok kişinin katılımı ve yeni davranışlara örnek oluşturulması, ahenk kurma aşamasında yukarıdan aşağı ve aşağıdan yukarı hızlı bir başlangıç yaratır.</p>

      <p class="Metin-1 para-style-override-19"><span class="char-style-override-17">İDEAL VİZYONUN OLUŞTURULMASI</span></p>

      <p class="Metin-1 para-style-override-10">• <span class="char-style-override-4">İçinize bakın.</span> Liderler, ahenk yaratacak bir vizyon oluşturmak için, dikkatlerini önce kendilerinin ve başkalarının duygularına vermelidirler. Olgular –örneğin, piyasada olup bitenler– insanların yüreğine hitap edecek anlamlı bir vizyonun yaratılmasına yetecek enformasyonu tek başına sağlayamaz. Bunu yapabilmek için, liderin duygu düzeyinde “görmesi”, sonra da insanların derin ve kişisel bir düzeyde özdeşleşebilecekleri anlamlı bir vizyon oluşturması gerekir.</p>

      <p class="Metin-1 para-style-override-13">• <span class="char-style-override-4">Hizaya sokmayın, uyum sağlayın.</span> Bir vizyonun cazip olması için, insanların yüreğine hitap etmesi gerekir. İnsanlar, bu soyutlamalara anlam verebilmek için, örgütün değerlerini ve vizyonunu görmeli, hissetmeli ve elle tutabilmelidirler. İnsanları anlamlı bir vizyona çekmenin özünde bütünlük vardır: İnsanlar kendi hayallerinden, kendi inanç ve değerlerinden ödün vermeksizin örgütün hayaline uzanabildiklerini hissetmek isterler.</p>

      <p class="Metin-1 para-style-override-13">• <span class="char-style-override-4">Önce insanlar, sonra strateji.</span> Ahenk yaratan tarzlara başvuran liderler, bağlılığı, katılımı, vizyonun etkin takibini ve sağlıklı, üretken iş ilişkilerini destekleyen normlara örnek oluştururlar. İnsanların gerçekten istedikleri ve gereksinim duydukları şeylere odaklanarak ve topluluğun sağlığını destekleyen bir kültür oluşturarak bağlantı yaratırlar. Lider insanlara odaklandığında, duygusal bağlar kurulur ve bu bağlar ahenk tohumlarının ekildiği zemini oluşturur; insanlar iyi günde de, kötü günde de o lideri izler. Ahenk, insanlar arasında, yaptıkları işe ve birbirlerine duydukları inanca dayalı olan, görünmez ama güçlü bir bir bağ yaratır. Bunun gerçekleşebilmesi için, çalışanların işleri konusunda gerçek zamanda –yalnızca sanal ortamda değil– bağlantı kurmaları gerekir. Konuşmalı, gülmeli, öykülerini paylaşmalı ve –belki de– birlikte hayal kurmalıdırlar.</p>

      <p class="Metin-1 para-style-override-19"><span class="char-style-override-17">DUYGUSAL ZEKÂNIN DESTEKLENMESİ</span></p>

      <p class="Metin-1 para-style-override-10"><span class="char-style-override-4">• Vizyonu eyleme dönüştürün.</span> Liderlerin her fırsatta, vizyonun neye benzediğini, nasıl bir şey olduğunu ve insanların ona bugün olduğu kadar gelecekte de nasıl uyabileceğini gözler önüne sermeleri gerekir. Kendilerini bir keşif ve değişim aracı olarak kullanır, sürece yakınlaşır ve hedefe ulaşıncaya dek elden bırakmazlar. İdeal olan, liderlerin her etkileşimde, her kararda kendilerinin ve yaratmak istedikleri örgütün değerleriyle tutarlı davranışlarda bulunmalarıdır. Eğitici, vizyoner ve demokratik bir yaklaşımla, çevrelerindeki insanlara karşı saygı göstererek önderlik eder, başkalarını da kendi değerlerine ve örgütün misyonuna uyacak şekilde hareket etmeye davet ederler.</p>

      <p class="Metin-1 para-style-override-13">Başat liderlik tutumuna ek olarak, vizyonu eyleme dönüştürmek için atılması gereken başka adımlar da vardır: Örgütsel yapıları, görev tasarımlarını ve ilişki normlarını değiştirmek, sistemleri ve performans beklentilerini vizyonla daha iyi örtüşecek biçimde yeniden biçimlendirmek ve insanların yaptıklarının örgütün misyonuna daha iyi uymasını sağlamak.</p>

      <p class="Metin-1 para-style-override-13">• <span class="char-style-override-4">Duygusal zekâlı uygulamaları destekleyen sistemler yaratın.</span> İnsanların yanı sıra sistemler, kurallar ve prosedürler de önemlidir. Neyin kabul edilebilir olup neyin olmadığını hatırlatan şeyler –ister (gerçekten uygulanan) politika ve prosedürler olsun, ister doğru liderlik davranışlarına gösterilen dikkat– davranışları güden en güçlü etkenlerdir. Duygusal zekâlı uygulamaları sürdürmek isteyen bir örgütte, özellikle de kuralların, düzenlemelerin ve insan kaynakları uygulamalarının arzu edilen sonuçlarla tam bir uyum içinde olması gerekir. Performans yönetimi ya da ödüllendirme sistemlerinde takdir görmeyen duygusal zekâlı liderlik için umut beslemek anlamsızdır; bu nedenle, eğer gerekiyorsa, vizyonu güçlendirmek için kuralları değiştirin.</p>

      <p class="Metin-1 para-style-override-13"><span class="char-style-override-4">• Liderlik mitlerini yönetin.</span> Mitler ve efsaneler, sıkıcı gündelik işlerin kaprislerine ve değişimin karmaşasına karşı dayanıklıdır. Doğru mitler –yani, duygusal zekâyı ve ahengi destekleyenler– yerine oturduğunda, insanlar muhalefetle karşılaştıklarında bile olumlu duygusal iklimi sürdürmekte zorlanmazlar. Örgütteki genel duygular üzerinde çok büyük bir etkisi olan liderler, çoğunlukla öykülerin merkezinde yer alırlar. İşyerindeki mitlerin, efsanelerin ve simgelerin yönetimi, güçlü bir değişim güdüsü olabilir. Duygusal zekâya örnek oluşturma rolünün simgesel gücünden yararlanan bir lider, küçük jestler ve eylemlerle yeni, olumlu mitler yaratabilir.</p>

      <p class="Metin-1">Duygusal zekâlı örgütlerin inşası, sonuçta liderin sorumluluğudur. Örgütün kendi gerçekliğini teşhis etmesini –bunu engelleyen kültürel normlar da dahil olmak üzere– sağlamak, sonra da olabilecek şeylerin ideal vizyonunu araştırıp örgüt üyelerinin o vizyondaki kendi rollerini açığa çıkarmalarına yardım etmek, lidere düşer. Ayrıca insanların vizyona uymalarını sağlayıp değişim hareketini başlatan da liderdir.</p>

      <p class="Metin-1">Korku ve kuşkuyu besleyen tarzlar yerine ahenk oluşturan liderlik tarzlarına başvuran ve sağlıklı, etkili çalışma ilişkilerini besleyecek normları yaratan duygusal zekâlı liderler, büyük bir gücü; örgütün bir iş stratejisini izlemesi için gereken kolektif enerjiyi serbest bırakırlar. Yürekten gelen tutkuyla bir vizyon oluşturur, örgütsel dokuyla iç içe geçmiş olan esinleyici bir misyonu pekiştirir ve insanlara işlerinin anlamlı olduğu duygusunun nasıl verileceğini bilirler.</p>

      <p class="Metin-1"></p>

      <p class="Metin-1"></p>

      <p class="Metin-1"></p>

      <p class="ALTBSLK" id="toc_marker-3-3">11. Bölüm - SÜRDÜRÜLEBİLİR DEĞİŞİMİN YARATILMASI</p>

      <p class="x0-paragraf">Lider, bir örgütte zaman içinde sürdürülen ahengi nasıl yaratır? Zor iştir bu, ama işletmenin tüm dokusunun duygusal zekâlı liderlikle iç içe örülmesini sağlayarak yapılabilir. Sonuçta, bir örgütte ahenk yaratmak için duygusal zekâlı liderlik gerekiyorsa, bu tür liderlerin sayısı arttıkça o dönüşümün gücü de artacaktır.</p>

      <p class="Metin-1">Büyük bir örgütte doğal olarak, ahenkli kesimler kadar ahenksiz kesimler de olacaktır. Biz, ahengin ahenksizliğe genel orantısının, o örgütün duygusal iklimini belirlediğini ve performansıyla doğrudan ilintili olduğunu öne sürüyoruz. O orantıyı doğru yöne kaydırmanın anahtarı, duygusal zekâlı gruplar yaratacak yaygın bir liderler kadrosu yetiştirmektir.</p>

      <p class="Metin-1">Ancak örgütler, doğaları gereği, yeni şeylerin öğrenilmesini teşvike pek hevesli değildir.<span class="char-style-override-5">1</span> Aslında, geniş çaplı bir değişimi aşılamak isteyen liderlerin ilk önce, bir paradoksa karşı uğraş verdiklerini kabul etmeleri gerekir: Örgütlerin başarısı rutine ve statükoya dayalıdır. Örgütlerdeki profesyoneller, görevlerini çok az direniş ve stresle sürdürebilmek için yerleşik sistemlere bel bağlarlar. Sonuç olarak, günümüz şirketlerinde çoğu kişi, kendini uzun bir süredir gerçekten farklı bir şey öğrenmeye zorlamamıştır.</p>

      <p class="Metin-1">Yeni bir liderlik tarzının geliştirilmesi çoğunlukla, başkalarıyla çalışma biçiminin kökünden değiştirilmesi anlamına gelir. Ancak örgütlerde yeni öğrenimi başlatma çabasıyla ilgili paradoks, işi en iyi ihtimalle zorlaştırır; üstelik bu, yalnızca sınıfta yapılan bir iş de değildir. Ne yazık ki yönetici eğitimi ve liderlik geliştirme çabalarının çoğu, yalnızca yapılış biçimleri yüzünden değil, ayrıca <span class="char-style-override-4">yapmadıkları</span> şeyler nedeniyle de amacına ulaşamamaktadır. En iyi gelişim süreçleri –beş keşfin araştırılmasına dayalı olanlar– bile, yalnızca kişiye odaklanıp duygusal gerçekliğin ve kültürün gücünü dikkate almadıkları sürece, <span class="char-style-override-4">örgütün</span> değişmesine yardımcı olamazlar.</p>

      <p class="Metin-1">Aşağıdaki alt bölümde anlatılan durumu ele alalım; liderlik iyi niyetli olduğu halde örgüt çapındaki öğrenimden çıkan sonuç neredeyse birkaç kişinin değişmesiyle bir sürü zaman ve enerji kaybından ibaretti.</p>

      <p class="ara-baslik">Liderlik Geliştirme Programı Başarısız Olduğunda</p>

      <p class="x0-paragraf">Pasifik Kıyısı’ndaki bir bankanın CEO’su, bir yönetici danışmanıyla duygusal zekâ yeterlikleri üzerinde bizzat çalışarak, 360 derecelik bir geribildirim sürecinden geçip liderlik tarzını adamakıllı değiştirdikten sonra, üst düzey 600 yöneticisini liderlik gelişimine tabi tutmak istedi. İnsan kaynakları başkanından, üst düzey yöneticilerinin benzer gelişim olanakları elde edebilmeleri için bir program tasarlamasını istedi. Ancak insan kaynakları bölümü eğitim programının duyurusunu yaptığında, çok az kişi kaydoldu. En büyük yararı elde edebilecek kişiler değil, yalnızca meraklı ve yürekli olanlar eğitimden geçti.</p>

      <p class="Metin-1">Sorun, programın bu örgütteki insanlara anlamlı gelmemiş olmasıydı. Kültürel olarak, eğitime zaman kaybı gözüyle bakılıyordu ve bir çalışma atölyesine gitmek kimse için kesinlikle bir öncelik değildi. Öğrenimin önemli <span class="char-style-override-4">görünmesini</span> sağlamanın bir yolu da, onu tepedeki liderin kendi güdümündeki bir buyruk haline getirmektir. Liderlik gelişiminin başarısı, işletmenin <span class="char-style-override-4">bir numaralı</span> stratejik önceliği olmasına, en üst düzeylerde –icra komitesi ya da yönetim kurulunca– kotarılıp yönetilmesine bağlıdır.</p>

      <p class="Metin-1">Pasifik Kıyısı’ndaki bankanın CEO’sunun fark edemediği şey de buydu. Aslında, kendi liderlik tarzını belirgin bir biçimde değiştirmiş olan eğitim ve geribildirimin aynısını almaya bu kadar az kişinin ilgi duyması, onu çok şaşırtmıştı. Eskiden saplantı derecesinde odaklı, hız belirleyici bir lider olan bu CEO, artık liderlik repertuarını genişletmiş ve daha ilişkisel, daha vizyoner, daha eğitici olmuştu. Kendisine doğrudan bağlı kişilerle eğitmenlik oturumları düzenlemeye başlamış ve personelinden çalışanların yaşamındaki önemli olaylar hakkında bilgi istemişti. Aldığı duyum üzerine, bir proje toplantısını durdurup kocası aniden çok hastalanan bir elemanı eve göndermesi, yaşadığı dönüşümün bir örneği olmuştu; daha önce hiç yapmadığı, basit bir insani nezaket jestiydi bu.</p>

      <p class="Metin-1">Yine de, üst düzey yönetimin genel gündemi açısından önemsiz görülmesi nedeniyle, bankada açtığı gelişim programına katılım çok düşük olmuştu. CEO gerçekten bir dönüşüm deneyimi yaşamış, ama bu süreçten etrafındaki kişilere söz etmemişti. İnsanlar kendisindeki değişiklikleri görebiliyorlardı elbet, ama öğrenme deneyimini –eğitim, geribildirim, gelişim planı– kimse tam olarak anlamamıştı. Dolayısıyla da yeni liderlik programı sadece, şirketin insan kaynakları bölümünün gitgide genişleyen menüsüne giren yeni bir program gibi görülmüştü. Programı insan kaynakları bölümünün eğitim yöneticisi aracılığıyla duyuran CEO, farkına varmaksızın bu etkinliğin önceliksiz olduğu mesajını vermişti.</p>

      <p class="Metin-1">Liderlik geliştirme programının başarılı olması için, üst düzey yönetim bağlılığın yukarıdan başladığını göstermelidir. Ne yazık ki çoğu şirkette –Pasifik Kıyısı’ndaki bankada olduğu gibi– bunun tam tersini görüyoruz: Liderliğin geliştirilmesi genellikle, insan kaynakları bölümünün buyruğu haline geliyor. Ancak teknik uzmanlıklarına ve pek çok kez stratejiye yaptıkları katkıya karşın, insan kaynakları bölümü davranışlarda ya da kültürde önemli bir değişimi kendi başına sağlayamaz. En iyi insan kaynakları profesyonelleri bile bir sis perdesi altında çalıştıklarını, personelin yaptıkları işi gündelik yönetim sorunlarından uzak olarak gördüğünü itiraf edeceklerdir. Bu adil bir değerlendirme olmayabilir, ama örgütün zirvesindeki liderlerin her türlü liderlik geliştirme sürecine etkin bir katkıda bulunmalarının önemine işaret etmektedir.</p>

      <p class="Metin-1">Bağlılığın yukarıdan başlamasını gerektiren bir neden daha vardır: Sözünü ettiğimiz türden bir değişim yalnızca para değil; çaba, destek ve kaynak da gerektirir. Yeni liderliğin anlamı, yeni bir zihniyet ve yeni davranışlardır; bunların yerine oturabilmesi içinse, örgütteki kültürlerin, sistemlerin ve süreçlerin de değişmesi gerekir. Ahenk yaratan liderlerin geliştirilmesinde biz, örgütün kendi duygusal gerçekliğinin, kültürün ve köklü davranışların ele alınıp –değiştirilmesinden– söz ediyoruz. Çoğu grup ve örgütün işleyişi statükoya dayalı olduğundan, mevcut durumu tehdit eden her şeye karşı direniş gösterilir; dolayısıyla bu düzeyde bir değişim yürekli liderlik, dayanıklılık ve mutlak bağlılık gerektirir.</p>

      <p class="alinti-metin-ba-l-k" xml:lang="en-US">YÖNETİCİ EĞİTMENLİĞİ</p>

      <p class="al-nt--metin para-style-override-5">Lider, tanımı gereği insanı incinebilir hale getiren öğrenmeyi, kendi liderlik imajının yönetimiyle dengelemelidir. Bunun iyi bir yolu, bir yönetici eğitmeniyle çalışmaktır; bu, araştırmanın güvenli olduğu ve liderlerin kendi hayalleri ve iş sorunları hakkında daha önce kimseyle yapamadıkları kadar özgürce konuşma fırsatını buldukları bir ilişkidir. Yönetici eğitimi bağlamında, liderler acı ve tutku duydukları şeylerden söz edebilir, ayrıca kendileri, ekipleri ve örgütle ilgili temel sorunlara değinebilirler. Kuşkusuz, bu sohbetlerdeki salt duygu düzeyi, iş yaşamında genellikle görülenin çok ötesindedir, bu nedenle eğitmenlik ilişkisi güvenli, tamamen mahrem ve neredeyse dokunulmaz olmalıdır.<span class="char-style-override-5">2</span></p>

      <p class="al-nt--metin">Yönetici eğitme süreçlerinin çoğu, liderliği değerlendirmeyi ve gelişim üzerinde odaklanmayı içerir. Daha büyük örgütsel sorunlar –özellikle de liderin ekibiyle yaşadığı zorluklar, örgütsel iklim, kültür, politika ve bütün bunların iş stratejisi içindeki yeri– üzerinde çalışmayı da kapsar.</p>

      <p class="al-nt--metin">Liderliği değerlendirmenin ve geribildirimde bulunmanın çok farklı yolları vardır, ama en iyi uygulama, profesyonel bir yönetici eğitmeninin yapacağı bir dizi mülakat ve gözlemle başlar. Mülakatlar çoğu zaman sohbet şeklinde ve o havada, liderle eğitmen arasında güçlü, mahrem bir ilişki kurma amacıyla yapılmalıdır. Süreçler genellikle liderin kariyer ve yaşam öyküsüyle ilgili sohbetleri, halihazırdaki yönetim ve liderlik sorunlarını; iklim, politika ve sistem gibi konular da dahil olmak üzere, örgütsel düzeydeki tartışmaları içerir. Ayrıca bu evre, liderin toplantılarda konuşma yaparken ve bire bir performans eleştirilerinde bulunurken nasıl davrandığıyla ilgili gözlemleri de içerir.</p>

      <p class="al-nt--metin">“Hayatta Bir Gün” diye adlandırılan bu tür bir süreç, Clevaland Gestalt Enstitüsü’nden meslektaşımız Fran Johnston tarafından geliştirilmiştir.<span class="char-style-override-5">3</span> Eğitmen tipik bir günü liderle birlikte geçirir, toplantılara ve personelle yaptığı bire bir görüşmelere katılarak, hatta telefonla görüşürken bile yanında oturarak, tam anlamıyla onu takip eder. Tabii ki bütün bunlar elemanlara açıklanarak yapılır; bir yararı da, liderin öğrenme ve liderlik gelişimiyle etkin bir biçimde ilgilendiğinin görülmesidir.</p>

      <p class="al-nt--metin">Daha yapılandırılmış değerlendirme de genellikle eğitmenlik sürecinin bir parçasıdır ve çoğu kez davranışla ilgili mülakatların yanı sıra duygusal zekâ, yönetim tarzı, örgütün iklimi ve o liderle örgütüne özgü diğer etmenler konusunda 360 derecelik geribildirimi içerir. Sıra ekip ve örgütle ilgili sorunlarda danışmanlığa geldiğinde, eğitmenin bakış açısının liderinkinden daha geniş olması gerekir. Lider CEO hastalığına yakalanmış olsa da olmasa da, çoğu bilginin süzgeçten geçirilmesi ve birçok konunun yukarıya ulaşmadan önce yumuşatılması ya da kılıfına uydurulması, yönetici yaşamının bir gerçeğidir. Eğitmen; mülakatlar, gözlem ve değerlendirmeler, hatta bir mini-dinamik soruşturma süreci aracılığıyla, örgütte olup bitenler hakkında lidere gerçekten yardımcı olabilecek bilgiyi toplayabilir. Elbette ki bu sürecin uzun erimde işe yaraması için, eğitmen tüm ilişkilerin –lider hakkında bilgi toplamak için mülakat yaptığı kişilerle olan ilişkilerinin bile– mahremiyetine saygılı olmalı; yani lidere özel değil, yalnızca genel temaları sunmalıdır.</p>

      <p class="al-nt--metin">Eğitmenlik, liderin kendi öğrenimini hızla ilerletirken, örgütte olup bitenlerin, özellikle de insanların lider ve liderlik ekibiyle deneyimlerinin farklı ve kimi zaman da daha isabetli bir resmini görmesini sağlar.</p>

      <p class="Metin-1"></p>

      <p class="Metin-1"></p>

      <p class="italik-ara-ba-lik">Kültürü Göz Ardı Edemezsiniz</p>

      <p class="Metin-1">Örgütün en üst düzeylerinden gelen bir buyruk bile, liderlik geliştirme inisiyatifinin gereken değişiklikleri sağlayacağının garantisi değildir. Birlikte çalıştığımız profesyonel hizmetler veren bir firmayı ele alalım. Bu büyük şirketin üst düzey yöneticileri, işlerinin değişken doğası nedeniyle, insanları çok farklı şekilde davranmaya teşvik etmedikleri sürece şirketin rekabet üstünlüğünü yitireceğini kabul ettiler. Tüm örgütün kolektif alışkanlıklarını değiştirmeye kalkışmak ürkütücü göründüğünden, liderler bunun yerine, birkaç yönetici yeni yeterlikleri öğrenirse kültürün kendi kendini değiştireceğine hükmettiler. Oysa birkaç yıl sonra, şirketteki tüm değişim çabalarının fena halde başarısızlığa uğradığı anlaşıldı. Liderlik uygulamaları tam bir arapsaçına döndü; insanlar yılgın, personel değişikliği oranı her zamanki kadar yüksekti ve yönetim karşı çıksa da, şirket satışa çıkarıldı.</p>

      <p class="Metin-1">Başlangıçta, üst düzey yönetim her şeyi doğru yaptı. Liderlik geliştirme sürecinin çok önemli bir stratejik öncelik olduğunu açıkça belirttiler. Araştırmaları yapıp, çoğu yeterliğin duygusal zekâyla ilintili olduğu, esaslı bir model oluşturdular. Öncelikle dört keşif üzerinde odaklanan harika bir gelişim süreci tasarlayarak, buna katılacak yüksek motivasyonlu kişileri seçtiler.</p>

      <p class="Metin-1">Kısacası, şirket yönetimi kapsamlı bir değişim süreci planladı. Hatta insan kaynaklarının süreçlerini, istihdam ve terfilerde yeni liderlik yeterliklerini gözetecek şekilde yenilemeye başladılar. Örgütün olumsuz kültürel normları güçlendirdiğini içgüdüsel olarak biliyorlardı. Eski alışkanlıkların yeni müşteri, satıcı ve ortakların beklentilerine uymadığını görebiliyorlardı. Ancak kültürün nasıl değişebileceğinden emin değildiler ve derinlere kök salmış alışkanlıkların ve tüm örgütün temel kültürünün değiştirilmesi olanaksız göründüğünden, bunun yerine tek tek liderler geliştirmeye odaklandılar. Bunun tüm işletmeyi zincirleme etkileyeceği umudu, önemli bir sorun belirgin bir hal aldığında, çabucak zayıfladı: Yeni liderlik yeterliklerinden bazıları kültürel mizaca öylesine ters düşüyordu ki, insanlar bunları kullanmaya başladıklarında başları derde giriyordu.</p>

      <p class="Metin-1">Örneğin, yeni yeterliklerden biri, insanların iş açısından doğru olanı yapmaya kalkışırken cesur olmalarını gerektiriyordu –hatta bu, kıdemli yönetime karşı çıkmak anlamına gelse bile. Tepedekilerin bu tür bir riske girenleri desteklemeye istekli görünmesinden cesaret alan bir yönetici, işle ilgili –ve etik– bir konu olarak gördüğü şeyi savunmak için öne atıldı. Konuyu liderlik programında tartışmaya başlarken, bunu yeni bir davranışı uygulama fırsatı olarak gördü ve şirketin doğru olanı yapmasına yardımcı olacağını düşündü. Yeni yeterliklerin verdiği heyecan düşünüldüğünde, patronunun tepkisi çok şaşırtıcı olmasa da, hayal kırıcıydı: Yönetici karşısına dikildiğinde, patronu kendisinden bekleneni yaparak inandığı şeyi savunma cesaretini gösterdiği için onu övdü. Ancak daha sonra, kapalı kapılar ardında, aynı patron yöneticiden kurtulmak için bir tezgâh kurdu – adam fazlasıyla tehlikeliydi.</p>

      <p class="Metin-1">Bu örgütte benzer senaryoların defalarca sahnelendiğini gördük. Liderlik davranışlarının değişmesi gerektiği çok açık olsa da, insanlar ne yapmaları gerektiğini bilseler de, yeni davranış biçimlerini sergileyemiyorlardı. Direniş boşlukları çok yaygın, kültürdeki durağanlık çok güçlüydü. Ayrı ayrı liderler, kültürü tek başlarına değiştiremezler. Yeni bir vizyonun benimsenmesi için, her düzeye yayılması gerekir. Bu kadar büyük bir örgütte toptan bir kültürel değişimin gerçekleştirilmesi, yüzlerce kişinin saf değiştirmesini gerektirecektir.</p>

      <p class="Metin-1">Bundan alınacak ders şudur: Kültürü göz ardı edemezsiniz ve tek bir liderle değişmesini bekleyemezsiniz. Bu şirkette genel manzarayı görmezlikten gelen ve liderleri teker teker geliştirmeye odaklanan liderlik, örgütün başarıya ulaşmasına yardımcı olacak çok gerekli değişiklikleri yapamadı. İnsanlar işlerini farklı bir biçimde yapmaya çalışsalar da, temel modellerin değişmemesi, birkaç liderin kendileri için belirledikleri anahtar niteliğindeki öğrenme hedeflerine ulaşmalarını neredeyse olanaksız hale getirdi. Davranışları güden güçlü etkenler hiç ele alınmadı ve en sonunda tüm değişim programı durduruldu.</p>

      <p class="Metin-1">Araştırmaların gösterdiği gibi, liderlik geliştirme inisiyatiflerinin başarısızlığa uğramasının birkaç nedeni vardır: Birincil neden, 6. bölümde gördüğümüz gibi, birçok gelişim programının kişinin bütününe, ya da kendi hayalini keşfedip gelişimi ona bağlamak gibi, sürdürülebilir değişime yol açan keşiflere odaklanmamasıdır. Kimi programlar da aşağıda belirtilenleri yaparken kültürün gücünü hesaba katamamaktadır.</p>

      <p class="Metin-1 para-style-override-23">• İnsanlar ne yapmaları ya da ne olmaları gerektiğini bilirlerse, sistem ve kültürün onları değişim sürecinde kendiliğinden destekleyeceğini varsayarak, örgütün gerçek durumunu göz ardı etmek.</p>

      <p class="Metin-1 para-style-override-13">• Her gün birlikte çalıştıkları grupların normlarını ve genel kültürün rolünü görmezlikten gelerek, yalnızca kişiyi değiştirmeye kalkışmak.</p>

      <p class="Metin-1 para-style-override-13">• Değişim sürecini örgüt içinde yanlış yerden başlatmak. İnsanları <span class="char-style-override-4">ve</span> örgütleri dönüştüren liderlik gelişimi yukarıdan başlamalı ve stratejik bir öncelik olmalıdır.</p>

      <p class="Metin-1 para-style-override-13">• Bir liderlik dili –fikirleri, idealleri ve duygusal zekâlı liderlik pratiklerini simgeleyerek liderlik ruhunu yakalayan anlamlı sözcükler– geliştirememek (bu bölümde daha sonra inceleyeceğimiz bir kavram).</p>

      <p class="Metin-1 para-style-override-14">Bu konuları hesaba katamayan programlar, doğal olarak hüsrana uğramış bireyler, kuşkuculuk ve zaman, enerji, para kaybı yaratır.</p>

      <p class="ara-baslik">Programla Değil, Süreçle Başarılı Olunur</p>

      <p class="x0-paragraf">Diyelim ki, lider olarak durumun farkındasınız: Kültürü değerlendirerek –gerçekliği ve ideali örgütsel düzeyde inceleyerek– sahneyi zaten hazırlamışsınız. Değişim fikriyle ahenk yaratmış ve gelecekte üst yönetim rollerini üstlenecek kişileri belirlemişsiniz. Bundan sonraki adım, sonuç alan liderliği sürekli geliştirecek bir süreç tasarlamaktır. Bu süreç, örgütünüzdeki liderlerin kendi hayallerini ve kişisel ideallerini açığa çıkarmalarına, güçlü ve zayıf yanlarını incelemelerine ve günlük iş ortamını bir öğrenme laboratuvarı olarak kullanmalarına yardımcı olmayı içerecektir. Peki başka ne yapabilirsiniz?</p>

      <p class="Metin-1">Öncelikle, birçok liderlik geliştirme programında görmüş olduğumuz tuzaklardan kaçının. Bunlar çoğu kez, insanların belirli konuların içeriğini –strateji, pazarlama, finans, genel yönetim ve benzeri soyutlamalar– uzmanlardan öğrenmelerini sağlamaya odaklanan, yönetici eğitimi kurslarından ibarettir. Bu akademik alanların hepsi birçok lider açısından büyük önem taşısa da, onlara odaklanan soyut bir program, kişinin ya da şirketin dönüşümüne katkıda bulunamaz.</p>

      <p class="Metin-1">Bu sayfalarda zaman zaman liderlik geliştirme “programları”n dan söz etmiş olsak da, aslında birçok örgütün gereksinimi bir kerelik programlar değil, örgütün her katmanına nüfuz eden bütüncül bir sistem şeklinde oluşturulmuş bir <span class="char-style-override-4">süreç</span>tir. Bu liderlik geliştirme inisiyatiflerinin en iyileri, gerçek değişimin, örgütün eksen niteliğindeki üç düzeyine nüfuz eden çokyanlı bir süreç aracılığıyla gerçekleştiği anlayışına dayalıdır: Örgütteki bireyler, o bireylerin birlikte çalıştıkları ekipler ve örgütün kültürü. Yetişkin öğrenimiyle bireysel değişim ilkelerine dayalı olan bu tür süreçler, insanları –gerçeklikle yüzleşmekten idealin gerçekleştirilmesine dek uzanan– entelektüel <span class="char-style-override-4">ve</span> duygusal yolculuklara çıkarır. Biz, bu tür liderlik geliştirme tasarımı ile çoğu işletme okulunda ya da yönetici eğitim merkezindeki tasarımlar arasında köklü farklılıklar olduğunu bulguladık.</p>

      <p class="Metin-1">En iyi gelişim süreçleri, güvenli bir mekân yaratarak öğrenmenin zorlu ama az riskli olmasını sağlar. Ayrıca, liderlerin yeni bir şeyi gerçekten öğrenebilmek için, hem anlamlı, <span class="char-style-override-4">hem de</span> mevcut çerçevenin dışına çıkabilecek deneyimlere gereksinimleri vardır. Bu deneyimler, insanların hayal gücüne hitap edecek kadar farklı, anlamlı gelecek kadar da tanıdık olmalıdır. Cleveland Gestalt Enstitüsü’nden meslektaşımız Jonno Hanafin’in sık sık uyardığı gibi, “Bir kişiyi –ya da şirketi– değiştirmeye çalışırken ‘algılanan tuhaflıklar gösterge’nizin yönetimine dikkat etmeniz gerekir.”<span class="char-style-override-5">4</span> Bir başka deyişle, kuralları ihlal edin, ama insanları ürkütmeyin.</p>

      <p class="Metin-1">Güçlü bir liderlik geliştirme süreci, duygusal <span class="char-style-override-4">ve</span> entelektüel öğrenmeye odaklanır ve etkin, katılımcı çalışmayı temel alır: İnsanların öğrendikleri şeyi örgütlerindeki gerçek sorunların teşhisinde ve çözümünde kullandıkları, eylem öğrenimi ve eğitmenlik. Bu tür süreçler, insanların kendilerinin ve başkalarının davranışlarını incelemelerine yarayabilecek yapılandırılmış etkinliklere girdikleri deneysel öğrenime ve ekip tabanlı simülasyonlara dayalıdır. Örnek teşkil eden süreçler çokyanlıdır, öğrenme tekniklerinin cesur bir karışımına başvururlar; belli bir süre boyunca devam eder ve kültürü baştan aşağı ele alırlar.</p>

      <p class="italik-ara-ba-lik">Kültür Değişikliğini Liderlik Gelişimine Dahil Etmek</p>

      <p class="Metin-1">Unilever’deki ekip üyeleri, üst yönetim için yeni bir liderlik geliştirme inisiyatifi tasarlamaya başladıklarında huzursuzluk duyuyorlardı. Küresel şirketin, daha girişken ve rekabetçi bir sanayi lideri olmasını sağlayacak bir şey gereksindiğini biliyorlardı. Dolayısıyla da önerileri, liderlik davranışlarını kökünden değiştirip yepyeni, girişken bir şirket kültürünün yaratılmasını amaçlıyordu. Uzun yıllar gerektiren bu süreç, genelde değişik kademeleri, coğrafyaları ve işletmeleri kapsayacaktı. Liderleri, kişisel hayallerinden işleriyle ilgili vizyonlarına ve liderliğin nasıl yürütüleceğine dek, her şeyi yeniden düşünmeye zorlayacaktı. Büyük, cesur bir önermeydi bu.</p>

      <p class="Metin-1">Liderler, şirket için planlanan seminerlerin ve inziva toplantılarının bir resmini oluşturmaya başlarken, <span class="char-style-override-4">tutku, duygu yüklü, incinebilirlik, risk</span> ve <span class="char-style-override-4">kiş</span><span class="char-style-override-4">isel vizyon</span> gibi alışılmadık sözcükler kullanıyorlardı. Aylar boyunca yaptıkları birçok konuşmada, insanların yüzündeki tepkileri incelediler, bireysel ve örgütsel değişime yönelik çerçevelerinin doğruluğundan ve sürecin başarılı olabilmesi için yöneticilerin duygusal katılımının gerekliliğinden emin olarak, düğmeye bastılar.</p>

      <p class="Metin-1">Plan şuydu: İlk olarak, şirketteki en üst düzey 100 lider, başkanları Niall FitzGerald ve Antony Burgmans’ın önderliğinde, inzivaya çekilerek bir toplantı yapacaklardı. Orada, geçmişin alışkanlıklarıyla kişisel inançlarını ve geleceğe yönelik hayallerini araştıracaklardı. Toplantı, kesinlikle tepedeki ekibi rehavet ortamından çıkaracak, esinleyici bir yerde yapılacaktı. İnsanları fiziksel zorluklarla karşılaştırırken, aynı zamanda iş arkadaşlarıyla duygusal bir yolculuğa çıkaracaktı; onlara birbirini tanıyıp daha önce düşünülemeyecek düzeyde bir güven ve açıklık geliştirme ve dürüst davranma olanağını tanıyacaktı. Bu, insanları yürekten etkileyen ve geri döndüklerinde yaşamlarında anlam taşıyacak bir deneyim olacaktı. Nihai hedef; bu yeni davranışları, yeni zihniyeti ve birlikte çalışmanın yeni biçimlerini işyerine taşımaktı.</p>

      <p class="Metin-1">İlk inziva toplantısından sonra ikinci evre, şirket çapındaki üst düzey 500 liderin, yeni kültürel normları uygulamaya koymak, vizyonu eyleme dönüştürmek ve kendi iş birimlerini değiştirmek için bir dizi seminere katılmasıyla başlayacaktı. Daha sonra birkaç yıl boyunca, dünyanın dört bir yanında, üst yönetimin bir basamak altındaki iş birimleri, insanların hayal ve tutkularını harekete geçirip işyerine taşımalarını sağlayan aynı süreçten geçeceklerdi.</p>

      <p class="Metin-1">Fikirler benimsendikçe ve liderler olasılıklar konusunda heyecanlanmaya başladıkça, konuşmalar daha özgül olarak insanların bu seminerlerde <span class="char-style-override-4">yapacakları</span> şeyler üzerine odaklandı. Örneğin yöneticiler, kişisel <span class="char-style-override-4">ve</span> iş yaşamlarının önemli ve anlamlı yönleri –değerler, ilişkiler, vizyon, geleceğe yönelik umut ve hayaller, geçmişin pişmanlıkları ve güçlü noktaları– hakkında derin düşüncelere dalıp birbirleriyle konuşmaya başlayacaklardı. Başarılarını ve başarısızlıklarını, her yeni sorunun çözümüne kişisel olarak ne kattıkları üzerinde odaklanarak saptayacaklardı. Kişisel ve örgütsel engelleri aşıp gelecek için ortak bir vizyonun nasıl yaratılacağı konusunda fikir üreteceklerdi. Bu önemli duygusal bağlılık çabasıyla, öğrenen bir topluluk –gelişim sürecini ve işyerinin büyümesini ciddiye alan ve birbirini değişmeye zorlayan insanlardan oluşan ekipler– yaratacaklardı.</p>

      <p class="Metin-1"><span>Yöneticilerin gelecekte ne olmayı ve ne yapmay</span><span>ı umdukları konusunda içten, birbiriyle bağlantılı konuşmalara girmeleri fikri, cazip ve enerji vericiydi. Tartışmalarda, yöneticileri derin düşünmeye, kli</span><span>şeleri aşmaya ve yaşam konusunda, değişim konusunda, iş konusunda</span></p>

      <p class="alinti-metin-ba-l-k" xml:lang="en-US">EYLEM ÖĞRENİMİ</p>

      <p class="al-nt--metin para-style-override-5">Bir Amerikan telekom şirketinin kıdemli başkan yardımcısı, bir yıllık çokyanlı yönetici geliştirme sürecini henüz tamamlamış insanlardan her birini, eylem öğrenimi sunumlarını yaparken dikkatle dinledi. Bitirdiklerinde, başkan yardımcısı neredeyse kulaklarına inanamayarak şöyle söyledi: “Bu insanlar birer lider. Şirketimizde böyle bir şeyle karşılaşacağımızı hiç düşünemezdim. Biz birkaç kilit lider bulma savaşımı verirken, bugün yirmisi birden burada. Yirmi! Dilerim bu insanlar her toplantımızda bugünkü gibi konuşurlar. Onlar liderliğin yanı sıra cesaret de gösterdi.”</p>

      <p class="al-nt--metin">Başkan yardımcısı niçin şaşırmıştı? Ne de olsa harika sonuçlar bekliyor olmalıydı: Yüksek potansiyelli kadınlar ve farklı ırklardan insanlar için hazırlanmış olan bu liderlik geliştirme inisiyatifine birkaç yüz bin dolar harcamıştı. Bu sonuçlandırma olayında, belki birkaç sıradaşı insanla karşılaşmayı ve eylem öğrenimi projeleriyle ilgili ilginç sayılabilecek sunumlar duymayı beklemişti. Oysa dört grup ve yirmi kişiden hepsinin birden çok önemli stratejik konulardan söz edip onlarla nasıl baş edileceğini tartışmasını dinlemişti. Geceleri onu uyutmayan ve şirketteki liderlerin bitmek bilmeyen kaygılara kapılmasına neden olan meselelerden bazılarını ele alan yaratıcı, güçlü ve uygulanabilir planlar sunduklarını duymuştu. Katılımcıların doğrudan doğruya “konuşulmazlar”dan –politik açıdan çok yüklü oldukları için örgütün asla değinmediği konulardan– söz ettiklerini duymuştu.</p>

      <p class="al-nt--metin">Bu şirketin yönetici geliştirme sürecinin bir parçası olan eylem öğrenimi projeleri, bir amaca yönelik etkin deneyler olarak düşünülebilir.<span class="char-style-override-5">5</span> Bu yöntem, ekip projeleri için başlangıç noktası olarak, katılımcıların örgütte karşılaştıkları gerçek yaşam sorunlarından yararlanarak, öğrendiklerini uygulamalarını sağlamaktadır. Öğrenmeyi birincil, sonuç almayı ise ikincil amaç edinen her ekip, kurs boyunca kendine özgü bir örgütsel sorun üzerinde çalışmaktadır.<span class="char-style-override-5">6</span></p>

      <p class="al-nt--metin">Eylem öğrenimini başlatırken göz önüne alınacak bazı ilkeler:</p>

      <p class="al-nt--metin para-style-override-24"><span class="char-style-override-14">•</span> <span class="char-style-override-4">Projeler stratejik yapıda,</span> <span class="char-style-override-4">çokboyutlu, açık uçlu (yani, tek bir yanıta dayalı değil) ve yeni olmalıdır; bunun anlamı, halihazırda</span> <span class="char-style-override-4">örgüt içinde kimsenin o konu üzerinde çalışıyor olmamasıdır.</span></p>

      <p class="al-nt--metin para-style-override-5"><span class="char-style-override-14">•</span> <span class="char-style-override-4">Projelerin belirlenmesinde ve ekiplerle yapı</span><span class="char-style-override-4">lan çalışmada, yöneticilerin etkin desteği olmalıdır.</span></p>

      <p class="al-nt--metin para-style-override-5"><span class="char-style-override-14">•</span> <span class="char-style-override-4">Ekipler, bireyler değil projeler üzerinde</span> <span class="char-style-override-4">çalışmalı ve proje süresince sağlıklı bir iklimin yaratılması, işlevsel normlar</span><span class="char-style-override-4">ın ve duygusal zekânın korunması, çatışmayla baş edilmesi, başarıdan çok</span> <span class="char-style-override-4">öğrenme üzerinde odaklanılması ve benzeri konularda desteklenmedir.</span></p>

      <p class="al-nt--metin para-style-override-5"><span class="char-style-override-14">•</span> <span class="char-style-override-4">Öğrenme süreci</span> <span class="char-style-override-4">incelenmelidir ve bu incelemenin, sonucun bir parçası olarak beklenmesi gerekir.</span></p>

      <p class="al-nt--metin para-style-override-5"><span class="char-style-override-14">•</span> <span class="char-style-override-4">Projeler gözle görülebilir nitelikte olmalıdır.</span></p>

      <p class="al-nt--metin para-style-override-5"><span class="char-style-override-14">•</span> <span class="char-style-override-4">Ekiplere kaynaklar tahsis edilmeli, özellikle de insanlar, projeler üzerinde</span> <span class="char-style-override-4">çalışabilmeleri için normal görevlerinden bir dereceye kadar muaf tutulmalıdır.</span></p>

      <p class="Metin-1 para-style-override-5"></p>

      <p class="Metin-1 para-style-override-5"></p>

      <p class="Metin-1 para-style-override-5">birbirleriyle dürüstçe konuşmaya teşvik etmek için başka yöntemlere de başvurdular. Bu sürecin uyandıracağı tutkunun nasıl geliştirileceğinden ve bu yeni enerjinin Unilever açısından umut dolu bir geleceğe nasıl yönlendirileceğinden söz ettiler.</p>

      <p class="Metin-1">Ancak, tasarım süreci zaman zaman yavaşladı. Bu genellikle daha geleneksel, tanıdık liderlik ve strateji oturumları önerildiğinde oluyordu. Daha tipik süreçler dikkate alındığında, konuşmalar enerjisini yitiriyordu: Çıkar ortakları, amaçlar ve “başarının önünü kesen engeller”le ilgili ağır tartışmalar genellikle akla, Unilever yöneticilerinin yıllardır katıldığı birçok stratejik planlama programını getiriyordu ve niteliği ne olursa olsun, o anda gereksindikleri şey bu değildi. Bu tür bir tartışmada, Unilever’in üst düzey yöneticilerinden biri kendini daha fazla tutamadı. Sakin ama tutkulu bir sesle, “Arkadaşlar, burada dikkatli olmalıyız. Liderlerimiz, en iyi işletme okulu profesörleri ve yönetim gurularının yardımıyla, kitapta yer alan her türlü stratejik planlama egzersizini zaten yaptılar. Başka bir stratejiye gereksinimleri yok ve yeni bir çıkar ortağı analizi, gerek duydukları son şey!” dedi. Belirtmek istediği, bu yöneticilerin stratejiyi <span class="char-style-override-4">anlam</span><span class="char-style-override-4">ış</span> olmalarıydı; artık vizyonu gerçeğe dönüştürmek için farklı bir zihniyet ve yeni liderlik davranışları geliştirerek, stratejiyi tutkuyla uygulama zamanıydı.</p>

      <p class="Metin-1">Liderler stratejiye <span class="char-style-override-4">yalnızca</span> entelektüel bir ilgi duyduklarında, enerji ve bağlılığı sürdürmek neredeyse olanaksızdır, öğrenim de bundan zarar görür. O halde şirketteki liderler en çok neye gereksinim duyuyorlardı? “Kendi tutku ve hayallerine; birbirleri <span class="char-style-override-4">ve</span> stratejiyle duygusal olarak ilgilenmeye; o konuda bir şeyler yapma şansına sahip olabilmek için de geleceğin olasılıklarıyla bağlantı kurmaya,” dedi bu yönetici.</p>

      <p class="Metin-1">Çoğu lider, hatta yönetici açısından farkı yaratacak olan, stratejinin daha iyi anlaşılması değildir. Bir başka beş yıllık plan ya da sıradan liderlik programı da değildir. Farkı yaratan, işe, stratejiye ve vizyona tutkuyla bağlanmak ve yüreklerle zihinleri anlamlı bir gelecek arayışına sokmaktır. Bir başka entelektüel planlama egzersizi insanları harekete geçirmeyecek ve kültürü kesinlikle değiştirmeyecektir. En iyi liderlik geliştirme programları bile, bir boşluk içinde sürdürülürse, örgütlerin günümüzde gereksindikleri türden değişimi pek destekleyemez.</p>

      <p class="Metin-1">Liderlerin yapmaları gereken şey, yöneticilerin birbirleri ve vizyonlarıyla duygusal olarak ilgilenmelerini sağlamak ve o vizyonlara uygun davranışlarda bulunmaya başladıklarını görmektir. İnsanlar duygusal bağlılık ve yükümlülük duyduklarında değişirler. Neyse ki, Unilever’deki liderlik gelişimini planlama süreci, başarılı değişim ve gelişimin bu kilit öğesini yakaladı. Tasarım ekibi tutku üzerinde odaklandı ve o tutkuyu iş yaşamında gerçek eyleme dönüştürmenin yollarını keşfetti. Kıdemli liderlerin bu sürece başlangıçtan itibaren rehberlik etmeleri de, insanların değişimden yükümlü tutulmasını güvence altına aldı. Bu gerçekten, kültürel değişimi liderlik gelişimine dahil edecek bir süreçti.</p>

      <p class="italik-ara-ba-lik">Söylenti Yaratmak</p>

      <p class="Metin-1">Unilever’de başvurulan süreç, tasarım gereği, çok sayıda insanın liderlik üzerinde düşünmesini, kendi örgütsel kültürü üzerinde spekülasyon yapmasını ve değişimi dikkate almasını sağladı. Ancak liderlik gelişiminin yerine oturması için, örgütte rıza yaratmak gerekir; bu ise, görmüş olduğumuz gibi, tepeden gelen bir buyrukla başlar. Unilever’in başkanları Niall FitzGerald ile Antony Burgmans’ın yaptıkları gibi, liderlerin sürece bizzat katılmaları gerekir. Ayrıca, insanları gerçekten işin içine çekebilmek için, sürecin kendisinin duygusal getirileri olmalıdır.</p>

      <p class="Metin-1">Örneğin, insanların inisiyatifte yer almalarının, yeteneklerinin takdir edilmesinin bir işareti olduğunu anlamalarını sağlayın. Unilever’de, sürece davet edilmek bir onur, bir saygınlık göstergesi ve şirketin katılımcıyı işte fark yaratan biri olarak seçtiğinin işareti olarak kabul ediliyordu. Programın kariyerlerinde ilerlemek için kendilerine bir avantaj sağlayacağını düşünen yöneticiler, katılma olanağını araştırıyorlardı.</p>

      <p class="Metin-1">Bu tesadüfen olmamıştı; bir stratejiydi. İnsanları öne çıkaracak roller tanımlanmış, mektuplar yazılmış ve tohumlar, üzerinde düşünülerek gayri resmi konuşmalara ekilmişti; bunların tümü, liderlik yeteneklerinin geliştirilmesi ve şirket kültürünün değiştirilmesi konusunda herkesin duyabileceği bir söylenti yaratmak için tasarlanmıştı. Kilit liderler, insanlarla seçilme nedenleri ve kurmaya çalıştıkları yeni örgütte lider olmanın anlamı hakkında kişisel olarak konuşmuşlardı.</p>

      <p class="Metin-1">Ancak Unilever, aday seçimini temiz tutması gerektiğini de biliyordu. İşin içine politika girerse, bunu herkes fark eder ve süreç inanılırlığını yitirirdi. Biz bu durumun Avrupalı bir imalatçıda meydana geldiğini gördük; yüksek potansiyelli yöneticileri seçmek için yapılan programlara üç ayrı tipte insanlar katılmıştı: Orada bulunmayı hak edenler, genç liderlere yetişebilmeleri için eğitilmesi gerekenler, ve yıllardır verdikleri hizmet nedeniyle üst yönetimin öne çıkarılmaya layık bulduğu kişiler. Dinamiği düşünsenize: Kimin hangi kategoride olduğunu herkes biliyordu!</p>

      <p class="Metin-1">Örgüt liderleri, katılım paradoksuna olanak sağlayan bir eleme süreci yaratmalıdırlar: İyinin en iyisi alınır ve herkesin bir şansı vardır. Bunun anlamı, yeni bir liderlik programı için insanlara ne zaman ve nerede hazır bulunacaklarını bildiren bir not ya da sesli mesaj bırakmak değil, onlarla gerçek sohbetlere girmektir. Evet, daha fazla çaba harcanır – ama buna değer: Liderliğe giriş sürecine katılım, tüm inisiyatifin başarısını belirleyebilir.</p>

      <p class="Metin-1">Liderlik geliştirme süreci başlar başlamaz, bir liderlik dilinin geliştirilip kullanılması, insanların sürekli katılımı açısından önemli olan söylentiyi yaratmanın güçlü bir yöntemidir. Örneğin, Unilever yöneticilerinin inziva toplantısı, Costa Rica’da yapılmıştı (bu, duygusal etkiyi azamiye çıkarmak için, o ülkeye varıncaya dek katılımcılardan saklı tutulan bir şeydi). Fiziksel yolculuklar ile kişilerarası ve grup düzeyindeki sohbetleri içeren o toplantı, liderlerin kendileri, birbirleri ve şirket hakkındaki duygularını kökünden değiştirdi. Görkemli ve narin bir çevresel bağlamda yapılan bu yalın ama derin sohbetler dizisi aracılığıyla öğrenilen birbiriyle iletişim kurmanın yeni yolları, bir işletme olarak birlikte çalışmanın yeni yollarına dönüşecekti.</p>

      <p class="Metin-1">Yurda dönüp öğrendiklerini kendilerine ve şirkete karşı uygulamaya başladıklarında, “Costa Rica”, katılımcıların kurdukları ve işyerinde sürdürmek istedikleri duygusal bağlantı ve gerçek sohbetlere gönderme yapan bir deyim oldu. Gerçekten de, değişim sürecinin ilk bir buçuk yılında, <span class="char-style-override-4">içtenlikli ilişkiler, karakter bütünlüğü, yü</span><span class="char-style-override-4">kümlülük</span> ve <span class="char-style-override-4">yetkilendirme</span> gibi sözcükler, bir dizi yeni liderlik davranışının simgesi haline geldi. Bunlar her ne kadar sıradan sözcükler olsa da, Unilever’de liderlerin katılmış oldukları süreçlerin bir sonucu olarak özel bir anlama bürünmüştü.</p>

      <p class="Metin-1">Değişim gündeminin uygulanmaya başlamasından birkaç yıl sonra bugün, Unilever’de liderlik gelişimi, işlerin yapılma ve ilişkilerin yönetilme biçimini temelinden etkiliyor. İşletmenin liderleri, sonuçlardan ve yeni zihniyetle yeni duygusal gerçekliğin desteklenmesinden yükümlü tutuluyor. Halef planlaması, ücret ve performans yönetimi gibi insan kaynakları sistemleri, bilinçli olarak yeni kültürün desteklenmesi üzerinde odaklanarak, değişim stratejisiyle aynı doğrultuda birleşiyor.</p>

      <p class="Metin-1">Liderlerin geliştirilmesi, yalnızca insanlarla ilgili değildir. Görmüş olduğumuz gibi, çalışanların davranışlarını yönlendiren ya da kısıtlayan örgüt kültürü ve sistemleri, insanların zamanlarını geçirdikleri grup ve ekipler, örgütün o anki durumu ve karşılaştığı dış zorluklar gibi daha aşikâr konularla da ilgilidir. Liderlik gelişiminin bütün bu düzeyleri dikkate alacak şekilde kullanılması, örgütteki ahengi artırır.</p>

      <p class="Metin-1">Bunun iyi bir örneği, Merrill Lynch’in U.S. Private Client işletmesindeki çokyönlü liderlik geliştirme çabasıdır.</p>

      <p class="italik-ara-ba-lik">Liderliğe Yatırım</p>

      <p class="Metin-1">Sağlam, deneyimli liderlik açısından uzun geçmişiyle zaten son derece başarılı bir işletme olan Merrill Lynch’in U.S. Private Client iş birimi yeni zorluklarla yüz yüzeydi. Sektörün tüm kesimlerinde, beklenmedik kaynaklardan rekabetle karşılaşılıyordu. Müşterilerin hizmet talepleri giderek daha ısarcı bir hal alıyordu, küresel piyasa artık bir gerçeklikti ve elektronik ticaret devrimi işin özünü tehdit ediyordu. İş birimlerinin değişen gereksinimleriyle birlikte liderlik güçlerinin de artmasını sağlamak isteyen Birinci Başkan Yardımcısı Linda Pittari, liderleri duygusal zekâ yeterlikleri üzerinde odaklanarak geliştirmenin daha sistematik bir yöntemini yaratmak üzere, liderlik gelişim ve eğitim direktörü Tim McManus’la birlikte çalıştı.</p>

      <p class="Metin-1">Pittari bize, “Önümüzdeki birkaç yılın getireceği zorlukların, daha önce karşılaştıklarımızdan farklı olacağını biliyorduk. Liderlerimizin yeni bir ortamda nasıl davranılacağını öğrendiklerinden emin olmak istiyorduk,” dedi.</p>

      <p class="Metin-1">Süreç, ana büroda olduğu kadar sahada da yönetim potansiyeline sahip olan kişilerin belirlenmesiyle başladı. Zaman geçtikçe ve inisiyatif ilerledikçe, Pittari ile ekibi bu yöneticilere görevdeki ilk kritik yıllarında eğitmenlik yaptı. Yöneticilerin sahada edindikleri deneyimler, akıl hocalarından yararlanmalarıyla iki katına çıktı ve şirketin iyi liderler geliştirmesini sağladı. Ancak Pittari’nin liderlik geliştirme inisiyatifinin bu denli işe yaramasının ana nedenlerinden biri de, insanlar üzerinde odaklanmanın ötesine geçmesiydi. İşletmenin temel kültürüne ve bu kültürün liderliği ne derece desteklediğine ya da engellediğine geniş açıdan bakmanın önemini kavramıştı. Bu –bireyle başlayıp bireyle biten– çoğu gelişim programına göre çok büyük bir farklılıktı.</p>

      <p class="Metin-1">Linda Pittari, kültürde eksen niteliğindeki normları zekice sezerek işe başladı ve bunlardan hangilerinin yeni liderlik tarzına yardımcı olup hangilerinin engel oluşturduğunu araştırmaya koyuldu. 10. Bölüm’de tartıştığımız dinamik soruşturma sürecinden yararlanarak, ekibiyle birlikte kilit liderlerle mülakat yaparak içinde yaşadıkları kültürel çerçeve hakkında bir fikir edindi. Esas olarak, şu soruları sordular: “Burada neye izin veriliyor? Hangi davranışlar ve değerler bekleniyor? Hangi yönetim tarzları hoş karşılanıyor ve hangileri eleştiriliyor? Hangi yeterlikler geliştiriliyor ve hangileri göz ardı ediliyor?</p>

      <p class="Metin-1">Ama bu, yalnızca bir başlangıçtı. Pittari ile ekibi, soğan soyar gibi katman katman derine inerek, temel sorunları ve insanların başarılı ya da başarısız olmalarının nedenlerini kültürel bağlam içinde aradılar.<span class="char-style-override-5">7</span> Temel ilkelere bağlılığın derinliğini ve liderlerin neden o şekilde davrandıklarını araştırdılar. Ayrıca insanlara, şirketteki liderlik hakkında ne düşündüklerini ve neyin yolunda gidip neyin gitmediğini sordular; bu, ileride liderlik gelişiminin nasıl konumlandırılacağını anlamanın anahtarıdır. Bu bilgiyle donanan ekip, kültürün hangi yönlerinin etkili liderliği engellediğini ve hangi alışıldık liderlik uygulamalarının değişmesi gerektiğini görebildi. Ayrıca neyin korunması gerektiğini de anlayabildi.</p>

      <p class="Metin-1">Örneğin, sonuçta müşterilerle ilişki kurmaya dayalı olan bu şirkette, insanlar ilişkisel liderlik tarzına bel bağlıyorlardı. Yöneticilerin kendilerine doğrudan bağlı kişilerle kurdukları sıcak ilişkiler, sadakat ve adanmışlığın güçlü güdüleyicileriydi; ömür boyu bağlılığa, sıkı çalışmaya ve sağlam, güvenli ilişkilere yol açıyordu. Ancak ilişkisel tarz, bu yöneticilerin, insanların kendilerini geliştirmeleri gereken alanları gözler önüne sermekte duraksamalarına da neden oluyor ve gerçek eğitmenliği zorlaştırıyordu. Yöneticiler her ne kadar incelikli performans yönetimi sistemlerinden yararlanarak ve insanları mali sonuçlardan yükümlü tutarak durumu telafi etmeye çalışsalar da, çalışanlar kendilerini bir sonraki aşama için nasıl geliştireceklerine ilişkin doğrudan geribildirim almadan yıllarca yollarına devam ediyorlardı.</p>

      <p class="Metin-1">Temel olarak dinamik soruşturma sürecinden yararlanan ve bu yeni ortamda çok etkili oldukları anlaşılan bireyleri kapsamlı bir biçimde gözden geçiren Pittari’nin ekibi, hem eski kültürün bazı yönlerine karşı koymak, hem de yeni liderlere yararlı olan olumlu değerleri, normları ve sistemleri desteklemek için tasarlanan liderlik gelişimine yönelik bir gündem oluşturabildi. Gelişme geribildiriminin nasıl verilip alınacağı, iyi kararla risk alma arasında doğru dengenin nasıl kurulacağı, yeniliğin nasıl besleneceği ve giderek farklılaşan bir işgücünün nasıl yönetileceği gibi konularda, insanların geliştirmeleri gereken beceri ve yeterlikleri belirlediler. Ayrıca iş kavrayışının artırılması gereken alanları da saptadılar.</p>

      <p class="Metin-1">Pittari ile ekibinin Merrill Lynch işletmesinde bu liderlik geliştirme sürecini başlatmalarından yıllar sonra bugün, sürece katılanların yüzde 40’ı terfi etmiş ve birkaç yıl öncesine göre çok daha sorumlu konumlara geçmiş durumda. Belki daha da önemlisi, değişim çabası üst düzeydekilerin dikkatini yönetim, liderlik ve gerçekten değişmesi gereken kültürel uygulamalara çevirmiş ve çalışmalar sürdürülmüştü. Halef planlaması, geleceğin liderlerine örnek oluşturan bireylere gösterilen dikkatin artmasıyla, artık daha sistematik olmuştu.</p>

      <p class="Metin-1">İnisiyatifin iki görevi birden üstlenmesi –bireysel değişim modeline örnek oluşturmanın yanı sıra, kültürel konular üzerinde de çalışmak– gerektiğini anlayan Pittari’nin ekibi, hem kültürü hem de şirkette her gün çalışan bireylerin yaşamını değiştiren bir süreç oluşturmuştu.</p>

      <p class="italik-ara-ba-lik">Öğrenmenin Etki Süresini Azamiye Çıkarmak</p>

      <p class="Metin-1">Özetle, en iyi liderlik programları kültüre, yeterliklere, hatta şirketin ruhuna göre tasarlanır. Özgüdümlü değişim ilkelerine uyar ve birey, ekip, örgüt üzerinde odaklanan öğrenme ve gelişme sürecinde çokyönlü bir yaklaşımdan yararlanır. Kusursuz süreçler şu öğeleri içerir:</p>

      <p class="Metin-1 para-style-override-23">• Örgütteki kültürle –kimi zaman da kültür değişikliğiyle– bir bağlantı</p>

      <p class="Metin-1 para-style-override-13">• Bireysel değişim felsefesi ve pratiği çerçevesinde oluşturulan seminerler</p>

      <p class="Metin-1 para-style-override-13">• Duygusal zekâ yeterliklerinin –yalnızca iş kavrayışının değil– öğrenilmesi</p>

      <p class="Metin-1 para-style-override-13">• Bir amaca yönelik yaratıcı ve güçlü öğrenme deneyimleri</p>

      <p class="Metin-1 para-style-override-13">• Öğrenen ekipler ve yönetici eğitmenliği gibi, öğrenmeyi destekleyen ilişkiler</p>

      <p class="Metin-1"></p>

      <p class="Metin-1">Biz liderlerin geliştirilmesine, öğrenmenin etki süresinin azamiye çıkarılması açısından bakarız. Amaç, öğrenmenin sürekli olması için “dayanıklı” bir süreç geliştirmektir.</p>

      <p class="Metin-1">En iyi süreçlerde, insanlar öğrenmeyi öğrenir ve hayallerine birlikte ulaşmanın yeni ve desteklenmiş bir yöntemine odaklanırlar. Kendilerine anlamlı gelen bir yol haritaları vardır ve bu harita, şimdiki işlerinde de, bir sonrakinde de iyi bir rehber olacaktır; arka planda kişinin değerleri, inançları, umutları ve hayalleriyle çizilmiştir. Belli bir görev için yeterlik geliştirmek, onun yalnızca bir parçasıdır: Esas olan, gelişim sürecinin insanlarda, kültürde ve değişimi, gelişimi, etkili normları destekleyen sistemlerde iz bırakmasıdır. Getirisi ise, sürekli öğrenme ile değişme kapasitesinin artmasıdır.</p>

      <p class="Metin-1">İyi bir neden olduğunda, insanlar değişebilir ve değişecektir. Liderlik değişimi, insanları neyi nasıl değiştirmek istediklerini anlama noktasına götürür. Bu tür öğrenmenin örgüt üzerinde kalıcı bir etki yaratabilmesi için, bireyin ötesine geçerek, gruplarda ve –geniş anlamda örgütte– duygusal liderlerin gelişmesini teşvik edecek şeyler üzerinde düşünmek gerekir.</p>

      <p class="ara-baslik">Ahenkli Çalışma ve Ahenkli Yaşamlara Doğru</p>

      <p class="x0-paragraf">Yolculuğumuz sona ererken, geleceğe bakmak ve şimdiye kadar söylediklerimizin içerimlerini genişletmek istiyoruz.</p>

      <p class="Metin-1">Önce, savımızı ele alalım. Biz, duyguların liderlik açısından büyük önem taşıdığını –başat liderliğin, liderin diğer çabalarının başarılı mı yoksa başarısız mı olacağını geniş ölçüde belirleyen can alıcı bir boyut olduğunu– savunuyoruz.</p>

      <p class="Metin-1">Ahenk yaratmayı her liderin başat görevi haline getiren temeldeki nörolojiyi –özellikle de duyguların açık çevrimini– gözden geçirdik. Ahenkli liderliğe yönelik temel yeterlikleri duygusal zekânın sunduğunu ve bu yetilerin hem bireyde hem de bütün bir ekipte geliştirilip güçlendirebileceğini ortaya koyduk. Bu tür ahenkli liderlik tüm örgüte yayılabilir. Ayrıca çok sayıda verinin gösterdiği gibi, örgütsel etkililik ve iş performansı açısından somut getirileri vardır.</p>

      <p class="Metin-1">Yeni bir liderlik kuramı sunmakla kalmayıp, “Bu pazartesi sabahı nasıl davranabilirim?” sorusunun özüne indik. İlk pratik uygulama, liderin duygusal zekâ yetilerini artırmakla başlar. Araştırmalarımızdan yola çıkarak, liderlik açısından çok önemli duygusal zekâ yeterliklerinde kalıcı ilerlemelere yol açan adımları ana hatlarıyla özetledik.</p>

      <p class="Metin-1">Sonra da bir grubun, ekibin, ya da bütün bir örgütün nasıl daha ahenkli hale getirileceğini ele aldık. Bütün bir grubun kolektif duygusal zekâsını yükseltmenin iş üzerindeki etkisi, o gruptaki belli bir kişinin duygusal zekâsını geliştirmenin etkisinden çok daha büyük olabilir. Ancak bunun yapılması için, grubun duygusal nabzını tutmayı bilen ve normları ya da kültürü doğru yönde dönüştürecek kıvrak zekâlı bir lider gereklidir. Son olarak da, örgütlerin kendileri ahenkli liderliği doğurabilir, böylece orada çalışanlar ve mali bilanço açısından çok önemli bir fark yaratabilirler.</p>

      <p class="italik-ara-ba-lik">Her Zamankinden Çok Şimdi</p>

      <p class="Metin-1">Bütün bunların yalnız bugün değil, gelecek açısından bu denli önemli olmasının nedeni nedir?</p>

      <p class="Metin-1">Liderler her yerde, köklü toplumsal, siyasal, ekonomik ve teknolojik değişimlerin güdümünde gerçeklikleri değiştiren, bir dizi kaçınılmaz zorunlulukla karşılaşıyorlar. Dünyamız, iş dünyası bir yana, yeni liderliği gerekli kılan dönüşümsel değişimin tam ortasında. Bilgisayarların gücü, elektronik ticaretin hızı, iş gücünün süratle farklılaşması, ekonominin küreselleşmesi, iş temposunun amansız tırmanışı bakımından, iş yaşamımızda sürekli artışlarla karşılaşıyoruz; her şey durmadan değişiyor.</p>

      <p class="Metin-1">İş dünyasının bu gerçeklikleri, başat liderliği her zamankinden önemli hale getiriyor. Örneğin, bugün uygulanabilir nitelikteki birçok stratejinin yarın işe yaramayacağı gerçeğinin doğuracağı sonuçları ele alalım. Enformasyon hizmetleri veren bir şirketin CEO’su, “İş modellerinin yarısı iki ila beş yıl sonra işlerliğini yitirecek,” diye yakındı. “Biz şu anda, birkaç yıl sonra internetten bedelsiz edinilebilecek enformasyonu satıyoruz; bu nedenle odak noktamız, elimizdeki enformasyonu pazarlamanın yeni yollarını bulmak olmalı.” Bir yatırım bankacısının ifadesiyle de, “Yönetimi dehşete kapılarak donup kalan pek çok şirket, ortadan yok oluyor.”</p>

      <p class="Metin-1">Bir şirketin yarın ortaya çıkabilecek sürprizleri atlatacak kadar atik olup olmadığı, büyük ölçüde liderlerinin –özellikle de tepedeki ekibin– köklü değişim karşısında kendi duygularını idare edip edememesine bağlıdır. Pazar payı erirken ya da kârlar düşerken, liderler paniğe kapılabilir, korkuları yadsımaya –beş para etmeyen “her şey yolunda” aldatmacasına– ya da yeterince düşünülmemiş refleks çözümlerine yol açabilir. Örneğin, elde tutulması hayati önem taşıyan insanlar yerine en ucuz yoldan elden çıkarılabilecekler üzerinde odaklanan maliyeti düşürme önlemlerine başvurabilirler. Kaygı, beynin anlama ve tepki verme yeteneğini zayıflatır; korku liderin karar alma işlevini aksattığında, bütün bir örgüt çökebilir.</p>

      <p class="Metin-1">Duygusal zekâlı liderler, baskı altında açık zihinle düşünme yeteneklerini korumak için zararlı duygularına hâkim olabilirler. Gereken değişimin katalizörü olmak için kriz dönemini beklemezler; günlük krizlere tepki göstermek yerine, yönettikleri topluluktan önce gerçekliğe uyarlanarak esnek kalırlar. Büyük değişimlerin ortasında bile, daha parlak bir geleceğe giden yolu görebilir, o vizyonu ahenkle iletebilir ve yol gösterebilirler.</p>

      <p class="Metin-1">Bir zamanlar küçük bir piyasa kovuğunda en iyiler arasında yer alacak kadar başarılı olan şirketler, artık dünyanın dört bir yanında rakipleri olduğu keşfediyorlar. Giderek daha fazla şirket kendine küresel pazarlarda savaşarak yer açmak zorunda kalırken, liderin performans standartları da değişiyor. Belli bir düzeydeki sonuçlar, bir şirketin tek bir bölge ya da ülkede kendi sektörünün en iyisi olmasını sağlayabilir, ancak küresel gerçekliğin anlamı, en iyiler arasında yer almanın artık dünya çapında bir performans gerektirdiğidir. Bu ise –yalnızca liderde değil, bütün örgütte– sürekli gelişmenin önünü açacak ahengi gerekli kılar.</p>

      <p class="ara-baslik">Mükemmellik Yeniden Tanımlanıyor</p>

      <p class="x0-paragraf">Başat liderliğin gelecek açısından önemli olmasının bir nedeni daha var. Eski liderlik modelinin duygusal ya da kişisel boyutla ilgisi olmayan işlevsel bir odağı vardı; insanlar birbirinin yerini alabilecek parçalar olarak görülürdü. Bu tür gayri şahsi liderlik, günümüzde giderek başarısızlığa uğruyor. Ahenkli liderler; sanayinin kaptanlarına, yani büyük ölçüde konumlarının gücü sayesinde başa geçen o modası geçmiş “tepeden yönet” anlayışına sahip yetkililere göre biçilmiş olan eski liderlik kalıbını kırıyorlar.</p>

      <p class="Metin-1">En iyiler giderek yalnızca güç sayesinde değil, değişen iş ikliminin zorunlu kıldığı birincil uzmanlık dalı olan ilişki sanatında mükemmelleşerek başa geçiyorlar. Şirketler yönetici katmanlarını eksiltirken, holdingler ulusal sınırlar ötesinde birleşirken ve müşterilerle tedarikçiler bağlantı ağını yeniden tanımlarken, mükemmel liderlik de kişilerarası ilişkiler açısından yeniden tanımlanıyor.</p>

      <p class="Metin-1">Ahenkli liderler, ne zaman işbirliğine girileceğini, ne zaman vizyoner olunacağını, ne zaman dinleyip ne zaman komut verileceğini bilirler. Böylesi liderler, neyin önemli olduğu konusunda kendi sezgilerine uyma ve önderlik ettikleri kişilerin değerleriyle uyumlu olan bir misyonu dile getirme yeteneğine sahiptirler. Bu liderler ilişkileri doğallıkla geliştirir, için için kaynayan meseleleri yüzeye çıkarır ve ahenk içindeki bir grubun insani sinerjilerini yaratırlar. Yanlarında çalışanların kariyerleriyle ilgilenerek kesin bir sadakat oluşturur ve ortak değerlere hitap eden bir misyon uğruna ellerinden geleni yapmaları için insanlara esin kaynağı olurlar.</p>

      <p class="Metin-1">Duygusal zekâlı bir lider, bunların hepsini doğru kişiyle, doğru zamanda, doğru şekilde yapar. Bu tür liderlik, insanların en yenilikçi yanlarını ortaya koyma gereğini hissettikleri, ellerinden geleni yaptıkları bir coşku ve esneklik iklimi yaratır. Böylesi bir çalışma iklimiyse, günümüzdeki iş yaşamının gerçeklikleri göz önüne alındığında, örgütsel performansın temel insani öğeleri aracılığıyla katma değer yaratır.</p>

      <p class="Metin-1">Bu tür liderler, eski liderlere kıyasla daha değerlere yönelik, daha esnek ve gayri resmi, daha açık ve dürüsttür. İnsanlar ve çalışma ağlarıyla daha bağlantılıdırlar. En önemlisi, ahenk yayarlar: Misyonlarına gerçek bir tutkuyla bağlıdırlar ve o tutkuyu başkalarına da bulaştırırlar. Coşku ve heyecanları kendiliğinden yayılarak, önderlik ettikleri kişileri canlandırır. Ve ahenk, başat liderliğin anahtarıdır.</p>

      <p class="Metin-1"></p>

      <p class="ALTBSLK" id="toc_marker-3-4">EK A - IQ’YA KARŞI DUYGUSAL ZEKÂ -Teknik Bir Not</p>

      <p class="x0-paragraf">Son yıllarda, küresel şirketler (IBM, Lucent, PepsiCo, British Airways, Credit Suisse, First Boston gibileri dahil) ve sağlık örgütleri, akademik kurumlar, devlet kuruluşları, hatta bir din kurumundaki 500’e yakın yeterlik modelinden alınan verileri analiz ettik.<span class="char-style-override-5">1</span> Bu örgütlerde hangi kişisel yeteneklerin sıradışı performansa yol açtığını belirlemek için, yetenekleri üç kategoride gruplandırdık: Muhasebe ya da iş planlaması gibi katıksız teknik beceriler, analitik akıl yürütme gibi bilişsel yetiler ve özbilinç ile ilişki becerisi gibi duygusal zekâyı gösteren özellikler.</p>

      <p class="Metin-1">Psikologlar, birtakım yeterlik modelleri yaratmak için şirketlerdeki kıdemli yöneticilerden örgütün en sıradışı liderlerini ayırt eden yeterlikleri tespit etmelerini istedi. Kimi analistler de daha katı bir yönteme başvurarak kıdemli yöneticilerden, bölümün kârlılığı gibi nesnel kıstaslar kullanarak, örgütlerinin üst kademelerindeki yıldızları ortalama performans gösterenlerden ayırt etmelerini istedi. O kişiler daha sonra kapsamlı mülakatlara ve testlere tabi tutuldu ve yıldızları ayırt eden yeterlikleri belirlemek için, yeterlikleri metodik olarak karşılaştırıldı.</p>

      <p class="Metin-1">Hangi yöntem kullanılırsa kullanılsın, bu süreçten, etkili liderlerde bulunan yeterliklerin karışımından oluşan listeler çıktı ortaya. Listelerin uzunluğu genellikle; inisiyatif, işbirliği ve empati gibi, birkaç taneden on beşe yakın yeterliğe kadar değişkenlik gösteriyordu.</p>

      <p class="Metin-1">Yüzlerce yeterlik modelinden elde edilen verilerin analizi, çarpıcı sonuçlar üretti. Kuşkusuz, entelektüel zekânın sıradışı performansta bir dereceye kadar rolü vardı; geniş açılı düşünme gibi beceriler ve uzun erimli vizyon, özellikle önemliydi. Ancak sıradışı liderleri ayırt eden öğelerde (kimisi zekâ katsayısı ya da IQ özelliklerini temsil eden) teknik becerilerle katıksız bilişsel yetilerin duygusal zekâya orantısının hesaplanması, teknik becerilerdeki farklılıkların kayda değer olmadığı yüksek kademelerde duygusal zekâya dayalı yeterliklerin giderek daha önemli bir rol oynadığını ortaya koydu.</p>

      <p class="Metin-1">Bir başka deyişle, yüksek perfomanslı sayılan kişilerin mevkisi yükseldikçe, etkililiklerine neden olarak duygusal zekâ yeterlikleri ortaya çıkıyordu. Karşılaştırma, kıdemli yönetici konumlarındaki yıldızlarla ortalama performans gösterenleri ayrı gruplara ayırdığında, profillerindeki farklılığın yaklaşık yüzde 85’i, teknik uzmanlık gibi katıksız bilişsel yetilerden çok, duygusal zekâ etmenlerine bağlanabilecek nitelikteydi.<span class="char-style-override-5">2</span></p>

      <p class="Metin-1">Nedenlerden biri, kıdemli yöneticilerin bulundukları konuma gelebilmek için aştıkları entelektüel engellerle ilgilidir. MBA gibi yüksek bir diploma almak için en az 110’la 120 arası bir IQ gereklidir.<span class="char-style-override-5">3</span> Bu nedenle yönetici mevkilerine geçebilmek için IQ açısından yüksek bir eleme baskısı söz konusudur ve o mevkilerde bulunanların IQ’ları arasında görece düşük bir fark vardır. Öte yandan, duygusal zekâ açısından sistematik bir eleme baskısı ya çok azdır ya hiç yoktur, dolayısıyla da yöneticiler arasındaki farklılık çok daha fazladır. Bu durum, üstün liderlik performansı söz konusu olduğunda o yeteneklerin IQ’dan çok daha büyük bir önem taşımasına yol açmaktadır.</p>

      <p class="Metin-1">Duygusal zekânın bilişsel yetilere tam orantısı, her birinin nasıl ölçüldüğüne ve belirli bir örgütün kendine özgü gereksinimlerine bağlıdır; bizim parmak hesabımıza göreyse, duygusal zekânın sıradışı liderleri ortalama liderlerden ayıran yeterliklerdeki katkısı yüzde 80 ile 90 arası; kimi zaman daha da fazladır. Kuşkusuz, bu tür incelemelerde teknik uzmanlık gibi katıksız bilişsel yeterlikler de yüzeye çıkar; ama çoğunlukla eşik niteliğindeki yetiler, yani insanların yalnızca ortalama bir iş yapmak için gereksindiği beceriler olarak. Özgül nitelikler örgütten örgüte farklılık gösterse de, duygusal zekâ becerileri daha önemli olan ayırt edici yeterliklerin büyük çoğunluğunu oluşturur.<span class="char-style-override-5">5</span> Yine de, o özgül yeterliklerin katkısı ölçüldüğünde, bilişsel yeterliklerin de kimi zaman, işin içindeki özgül yeterlik modeline bağlı olarak, oldukça önemli bir ağırlığı olabilir.</p>

      <p class="Metin-1">Bu yeterliklerin uygulama açısından ne ifade ettiğine ilişkin bir fikir edinebilmek için, büyük bir muhasebe firmasının kâr oranlarına ortakların katkısıyla ilgili bir analizi ele alalım. Özyönetim yeterliklerinde önemli bir güce sahip olan ortağın kâr artışına katkısı, o güçlü yönlerden yoksun olan ortaklarınkinden yüzde 78 daha fazlaydı. Aynı şekilde, sosyal becerilerde güçlü yönleri olan ortakların getirdiği ek kârlar yüzde 110 oranında daha fazlaydı; özyönetim yeterlikleri açısından güçlü olanlarınsa kâr artışlarında yüzde 390 gibi okkalı –bu örnekte yılda 1.465.000 dolarlık– fazladan bir katkısı vardı.</p>

      <p class="Metin-1">Buna karşılık, analitik akıl yürütme yetilerindeki kayda değer güçlü yönler, yalnızca yüzde 50 oranında fazladan bir kâr katmıştı. Demek ki, katıksız bilişsel yeterliklerin katkısı vardır, ama duygusal yeterliklerin katkısı çok daha büyüktür.<span class="char-style-override-5">6</span></p>

      <p class="Metin-1"></p>

      <p class="Metin-1"></p>

      <p class="ALTBSLK" id="toc_marker-3-5">EK B - Duygusal Zekâ - Liderlik Yeterlikleri</p>

      <p class="Metin-1 para-style-override-25"><span class="char-style-override-17">Ö</span><span class="char-style-override-17">ZBİLİNÇ</span></p>

      <p class="Metin-1 para-style-override-13">• <span class="char-style-override-4">Duygusal özbilinç.</span> Duygusal özbilinci yüksek olan liderler iç sinyallerine uyum sağlar, duygularının kendilerini ve iş performanslarını nasıl etkilediğini bilirler. Yol gösterici değerlerine bağlı kalır ve karmaşık bir durumda manzaranın bütününü görerek en iyi eylem rotasını sezebilirler. Duygusal özbilince sahip liderler açık sözlü ve içtenlikli davranabilir, duygularından açıkça, ya da yol gösteren vizyonlarından inançla söz edebilirler.</p>

      <p class="Metin-1 para-style-override-13">• <span class="char-style-override-4">İsabetli özdeğerlendirme.</span> Özbilinci yüksek olan liderler, genellikle kısıtlı ve güçlü yönlerini bilirler ve kendileriyle ilgili bir mizah duygusuna sahiptirler. Geliştirmeleri gereken yönlerini zarafetle öğrenir ve yapıcı eleştiriyle geribildirimi hoş karşılarlar. İsabetli özdeğerlendirme, liderin ne zaman yardım isteyeceğini ve yeni liderlik güçleri geliştirirken nereye odaklanacağını bilmesini sağlar.</p>

      <p class="Metin-1 para-style-override-13">• <span class="char-style-override-4">Özgüven</span>. Liderlerin yetenekleri konusunda doğru bilgi sahibi olmaları, güçlü yönlerine güvenmelerini sağlar. Özgüvenli liderler, zor bir görevi rahatlıkla üstlenebilirler. Bu tür liderler çoğunlukla kendilerinden emin oldukları ve varlıklarını herkese hissettirdikleri için, bir grupta rahatlıkla öne çıkarlar.</p>

      <p class="Metin-1 para-style-override-10"></p>

      <p class="Metin-1 para-style-override-10"></p>

      <p class="Metin-1 para-style-override-10"><span class="char-style-override-17">ÖZYÖ</span><span class="char-style-override-17">NETİM</span></p>

      <p class="Metin-1 para-style-override-11">• <span class="char-style-override-4">Özdenetim</span>. Kendi duygularını denetleyebilen liderler rahatsız edici duygu ve dürtülerine hâkim olmanın, hatta onları yararlı bir biçimde kanalize etmenin yollarını bulurlar. Liderin yüksek stres altında ya da bir kriz döneminde sakin kalması ve açık bir zihinle düşünebilmesi –ya da zorlu bir durumla karşılaştığında bile soğukkanlılığını koruması– bir özdenetim göstergesidir.</p>

      <p class="Metin-1 para-style-override-13">• <span class="char-style-override-4">Saydamlık.</span> Saydam liderler, değerlerini hayata geçirirler. Saydamlık –kişinin duyguları, inançları ve eylemleri konusunda başkalarına karşı gerçekten açık olması– dürüstlük yaratır. Bu tür liderler hata ya da kusurları açıkça kabul eder ve başkalarının ahlaka aykırı davranışlarına göz yummak yerine karşı çıkarlar.</p>

      <p class="Metin-1 para-style-override-13">• <span class="char-style-override-4">Uyumluluk.</span> Uyumlu liderler, odak ya da enerjilerini yitirmeden çok sayıda talebin üstesinden gelebilir ve örgüt yaşamının kaçınılmaz belirsizliklerinden rahatsız olmazlar. Bu tür liderler yeni zorluklara uyum sağlamak için esnek davranabilir, hızlı değişime çabuk ayak uydurabilir ve yeni veriler ya da gerçekliklerle karşılaştıklarında kıvrak bir zekâyla düşünebilirler.</p>

      <p class="Metin-1 para-style-override-13">• <span class="char-style-override-4">Başarma dürtüsü.</span> Başarma dürtüsü güçlü olan liderlerin yüksek kişisel standartları, hem kendilerinde hem de yönettikleri kişilerde sürekli olarak performans artışını gözetmelerini sağlar. Pragmatiktirler, ölçülebilir ama zorlayıcı hedefler belirler ve hedeflerinin değerli ama ulaşılabilir olması için risk hesabı yapabilirler. Başarma dürtüsünün bir göstergesi de, sürekli olarak daha iyi iş çıkarmanın yollarını öğrenmek ve öğretmektir.</p>

      <p class="Metin-1 para-style-override-13">• <span class="char-style-override-4">İnisiyatif</span>. İstenen sonucu verme yeteneklerine –kendi kaderlerine hükmetmek için gereken şeylere– sahip olduklarını hisseden liderlerin girişimciliği mükemmeldir. Beklemek yerine, fırsatları yakalar ya da yaratırlar. Bu tür bir lider, geleceğe yönelik daha iyi olasılıklar yaratabilmek için, gerektiğinde kırtasiyeciliği delip geçmekte, hatta kuralları esnetmekte duraksamaz.</p>

      <p class="Metin-1 para-style-override-13">• <span class="char-style-override-4">İyimserlik.</span> İyimser bir lider duruma ayak uydurabilir, büyük bir yenilgide tehditten çok fırsat görür. Bu tür liderler başkalarına olumlu bir gözle bakar, onlardan yapabileceklerinin en iyisini beklerler. “Bardağın yarısı dolu” görüşü, gelecekten daha iyi şeyler beklemelerine yol açar.</p>

      <p class="Metin-1 para-style-override-10"></p>

      <p class="Metin-1 para-style-override-25"><span class="char-style-override-17">SOSYAL BİLİNÇ</span></p>

      <p class="Metin-1 para-style-override-10">• <span class="char-style-override-4">Empati</span>. Empatili liderler, çok çeşitli duygusal sinyallere kulak verebildiklerinden, bir kişinin ya da grubun hissedilen ama dile getirilmeyen duygularını sezebilirler. Bu tür liderler dikkatle dinler ve öteki kişinin bakış açısını kavrayabilirler. Empati, liderin geçmişi farklı olan ya da başka bir kültürden gelen insanlarla iyi geçinebilmesini sağlar.</p>

      <p class="Metin-1 para-style-override-13">• <span class="char-style-override-4">Örgü</span><span class="char-style-override-4">tsel bilinç</span>. Sosyal bilinci keskin olan bir lider, politik açıdan uyanık davranabilir, can alıcı toplumsal ağları görebilir ve kilit iktidar ilişkilerini okuyabilir. Bu tür liderler bir örgütte işlerliği olan siyasal güçler kadar, yol gösteren değerleri ve oradaki insanlar arasında geçerli olan sözsüz kuralları da anlayabilirler.</p>

      <p class="Metin-1 para-style-override-13">• <span class="char-style-override-4">Hizmet</span>. Hizmet yeterliği yüksek olan liderler, müşteriyle doğrudan temas halindeki insanların ilişkiyi rayında tutabilmelerini sağlayacak bir duygusal iklim yaratırlar. Bu tür bir lider, müşterilerin tatmin olup olmadıklarını dikkatle takip ederek gereksindikleri şeyi elde etmelerini sağlar. Ayrıca, gerektiğinde görüşmeye hazır olur.</p>

      <p class="Metin-1 para-style-override-10"></p>

      <p class="Metin-1 para-style-override-25"><span class="char-style-override-17">İLİŞKİ YÖNETİM</span><span class="char-style-override-17">İ</span></p>

      <p class="Metin-1 para-style-override-10">• <span class="char-style-override-4">Esinleme</span>. Esinleyici liderler, hem ahenk yaratır hem de cazip bir vizyon ya da ortak misyonla insanları harekete geçirirler. Bu tür liderler, başkalarından istedikleri şeyin timsali olur ve ortak bir misyonu, öteki kişileri izlemeye esinlendirecek şekilde dile getirebilirler. Gündelik görevlerin ötesinde ortak bir amaç duygusu vererek, işi heyecanlı hale getirirler.</p>

      <p class="Metin-1 para-style-override-13">• <span class="char-style-override-4">Etkileme</span>. Bir liderin etkileme gücünün göstergeleri, belli bir dinleyiciye hitap edecek doğru şeyi bulmaktan, kilit kişilerden nasıl onay alınacağını bilmeye ve bir inisiyatif için destek ağı kurmaya kadar uzanır. Etkileme becerisine sahip bir lider ikna edicidir ve bir gruba hitap ederken ilgi uyandırır.</p>

      <p class="Metin-1 para-style-override-13">• <span class="char-style-override-4">Başkalarını geliştirmek</span>. İnsanların yeteneklerini geliştirmekte usta olan bir lider, yardım ettiği kişilerin hedeflerini, güçlü ve zayıf yönlerini anlayarak onlara gerçek bir ilgi gösterir. Bu tür bir lider tam zamanında yapıcı geribildirimlerde bulunabilir; doğal bir akıl hocası ya da eğitmendir.</p>

      <p class="Metin-1 para-style-override-13">• <span class="char-style-override-4">Değişim katalizörlüğü</span>. Değişim katalizörü olabilen liderler, değişme gereğini fark edebilir, statükoya meydan okuyabilir ve yeni düzeni destekleyebilirler. Direnişle karşılaşsalar bile değişimin güçlü taraftarları olabilir, onu cazip bir biçimde savunabilirler. Ayrıca değişimin önündeki engelleri aşmanın pratik yollarını da bulurlar.</p>

      <p class="Metin-1 para-style-override-13">• <span class="char-style-override-4">Çatışma yönetimi.</span> Çatışmaları en iyi şekilde yöneten liderler, bütün tarafları konuşturabilir, farklı bakış açılarını anlayabilir, sonra da herkesin destekleyebileceği ortak bir ideal bulabilirler. Çatışmayı yüzeye çıkarır, tüm tarafların duygu ve görüşlerini dikkate alır ve enerjiyi yeniden grubun ortak idealine yönlendirirler.</p>

      <p class="Metin-1 para-style-override-13">• <span class="char-style-override-4">Ekip çalışması ve işbirliği</span>. Takım oyunculuğunda yetenekli olan liderler, bir dostluk havası yaratır ve saygı, yardım ve işbirliğine bizzat örnek oluştururlar. Öteki kişilerin kolektif çabaya etkin ve coşkulu bir biçimde katılmalarını sağlar, grubun ruhunu ve kimliğini geliştirirler. Salt iş yükümlülüklerinin ötesinde, yakın ilişkiler kurup güçlendirmeye de zaman ayırırlar.</p>

      <p class="Metin-1"></p>

      </div>
  </div>
</body>
</html>