<html xmlns="http://www.w3.org/1999/xhtml">
	<head>
		<title>1-16</title>
		<link href="css/idGeneratedStyles.css" rel="stylesheet" type="text/css"/>
<meta content="urn:uuid:d407296b-0950-4a32-9457-1fac228c725b" name="Adept.expected.resource"/>
	</head>
	<body id="x1" xml:lang="tr-TR">
		<div class="Basic-Text-Frame">
			<p class="split" xml:lang="en-GB">  </p>
			<p class="anabaslik" id="_idParaDest-13">B. 1980’lerden Sonra Türkiye Cumhuriyeti’nin İdeolojik Aygıtları  </p>
			<p class="paragraf ParaOverride-6">Osmanlı’dan Türkiye Cumhuriyeti’ne geçildikten sonra, özellikle kurulan birçok yeni eğitim kurumu sayesinde devletin ideolojik aygıtlarıyla nüfuz gücünün arttığını gördük. Ayrıca Cumhuriyet’te devletin ideolojik aygıtlarıyla daha geniş bir topluluğa ulaşabilmesi ve 1950’lerden sonra şehirleşmenin artması gibi halkın daha çok bu aygıtların etkisi altına girmesini sağlayan siyasi ve sosyal yapıdaki değişikliklerin olduğunu da işledik. Aslında 1980’lerden sonra, eğitim kurumlarının ve şehirleşmenin artmasında doğrusal bir artış grafiğinin gözlenmesiyle, devletin ideolojik aygıtlarıyla daha çok kişiye daha yoğun şekilde ulaşılması mümkün olmuştur. Fakat bu olgulara rağmen, burada savunduğum tez, 1980’lerden sonra Türkiye Cumhuriyeti’nde “devletin ideolojik aygıtları”nın toplumu dönüştürme kapasitesinin doğrusal bir artış grafiği izle(ye)mediğidir. Bunun nedenleri; 1- devletin ideolojik aygıtlarından bağımsız olarak kitle iletişim araçları gibi unsurlarla küreselleşmenin toplumu dönüştürme kapasitesinin artması ve 2- merkezin kurucu ideolojisine muhalif olan unsurların, özellikle İslami hayat görüşünü benimseyenlerin, kitle iletişim araçları ve eğitimsel aygıt gibi ortamlarda “mevzi kazanması” ve kendi medyalarıyla eğitim kurumlarını kurmaları gibi nedenlerle, devletin ideolojik aygıtlarıyla dönüştürme kapasitesinin, 1980’ler ve sonrasındaki süreçlerde azalmasıdır. Kurucu ideolojinin, ideolojik aygıtlarla nüfuz ettirilebilme kapasitesinin azalması, devletin kurucu seküler ideolojisine muhalif İslami hayat görüşünü savunan bireylerin ve grupların bağımsızlıklarını ve güçlerini artırmalarının önemli sebeplerinden birisidir. Bu bölümde bunu göstermeye çalışacağım. Diğer yandan bu konu açısından önemli bir husus olan, 1980’lerden sonra, merkezde kurucu ideolojiden farklı görüşlerin de seslendirilmesinin artması daha sonraki başlıkta tartışılacaktır. (Bu husus, önümüzdeki sayfalarda “C” maddesinde ele alınacaktır; merkezde farklı ideolojiler etkili olunca, bahsedilen aygıtların kurucu ideoloji yönünde kullanılması azalmıştır.)  </p>
			<p class="sol" xml:lang="en-GB">1. Küreselleşme Sürecinde Kitle İletişim Araçlarının Artan Önemi  </p>
			<p class="paragraf ParaOverride-6">“Kitle iletişimi” birçok medya kurumunu ve ürününü dile getirmekte kullanılan yaygın bir terimdir, fakat bu ifadedeki “iletişim” sözcüğü yanıltıcı olmamalıdır. “İletişim” sözcüğüyle özellikle karşılıklı bir alışveriş kastedilmekle beraber, bu terimde kastedilen daha çok ileticiden alıcıya tek yönlü olarak gerçekleşen bir mesaj akışıdır.<span class="dip"><a class="_idFootnoteLink" href="#footnote-225-354" id="footnote-225-354-backlink">354</a></span> McLuhan, iletişim teknolojisindeki gelişmelerin, toplumun yapısında ve düşüncesinde yol açtığı devasa değişikliklerin gerekli ilgiyi görmediğini; birçok düşünürün, bu konuda, devekuşu gibi kafalarını toprağa gömdüklerini ifade etmektedir. O, elektromanyetik keşiflerin, bütün insani ilişkilerde “eşzamanlı alanı” yaratmış olduğunu söyler ve insan ailesinin artık “küresel köy”de yaşadığı göz önünde bulundurularak, küresel ve toplumsal analizlerin yapılması gerektiğini savunur.<span class="dip"><a class="_idFootnoteLink" href="#footnote-225-355" id="footnote-225-355-backlink">355</a></span> McLuhan, medyayı, insan bedeninin uzantıları olarak düşünür; nasıl tekerlek ayağın, giysi bedenin uzantısıysa aynı şekilde radyo kulağın, televizyon gözün uzantısıdır. İnsan, bu “uzantıları”nın farkına varmaz, merkezi sinir sistemi adeta “anestezi” ile kendini uyuşturmaktadır; McLuhan buna “Narcissus miti” der. (Bu, Freud’un “bastırma” diye ifade ettiği mekanizmaya benzer.)<span class="dip"><a class="_idFootnoteLink" href="#footnote-225-356" id="footnote-225-356-backlink">356</a></span>  </p>
			<p class="paragraf ParaOverride-6">Baudrillard, çağdaş toplumun mevcut durumunda medyanın etkisine dikkat çekmiştir. İktidar ilişkilerini incelerken Foucault’nun, medya olgusuna gereğince yer vermemiş olması; Baudrillard’ın, Foucault’ya getirdiği yerinde bir eleştiridir.<span class="dip"><a class="_idFootnoteLink" href="#footnote-225-357" id="footnote-225-357-backlink">357</a></span> Baudrillard, medya aracılığıyla bugüne gelinmesini teknolojik determinist yaklaşımıyla açıklarken; bir simülasyonlar dünyasında yaşandığına, medyanın sunduğu modeller ile gerçek arasındaki ayrımın bulanıklaştığına dikkat çeker. Örneğin bir TV dizisindeki doktor simülasyonu veya ideal ev, ideal model, ideal seks hakkındaki simülasyonlar “hiper-gerçekliği” oluşturup, gerçekliği dönüştürmeye bile başlarlar.<span class="dip"><a class="_idFootnoteLink" href="#footnote-225-358" id="footnote-225-358-backlink">358</a></span> Televizyonun insanları etkilemedeki bu gücü, birçok kişiyi karamsar görüşlere itmiştir. Neil Postman bunlardan birisidir; televizyonu bizi içten fetheden, kendisine isteyerek teslim olduğumuz, bizi güle oynaya yiyip bitiren bir canavara benzetir. Kendimizi teslim edişimizin nedeni ise eğlence ve oyalanmamızdan aldığımız hazdır.<span class="dip"><a class="_idFootnoteLink" href="#footnote-225-359" id="footnote-225-359-backlink">359</a></span> Herbert Marcuse ise medyanın, bilgi aktarma ve eğlendirme gibi gözüken fonksiyonlarının ardında manipülasyon ve endoktrinasyon yattığına dikkat çekmiştir. Marcuse’a göre insanların “tek boyutlu” kalma ve kendileriyle toplumları üzerinde sağlıklı değerlendirme yapamamalarının en önemli sorumlusu medyadır.<span class="dip"><a class="_idFootnoteLink" href="#footnote-225-360" id="footnote-225-360-backlink">360</a></span>  </p>
			<p class="paragraf ParaOverride-6">Max Horkheimer ve Theodor Adorno da kitle iletişim araçlarının, insanları ve kültürel biçimleri metalar haline dönüştürmelerine; insanların, gerçekle kurguyu, rasyonelle irrasyoneli ayırma yetisini yıkmalarını eleştirmişlerdir. Horkheimer ve Adorno’ya göre kitle iletişim araçları, kapitalizmin tahakkümünü yaygınlaştırma araçları olup; zihnin özerkliğini ve bireyin öznelliğini tahrip etmişlerdir.<span class="dip"><a class="_idFootnoteLink" href="#footnote-225-361" id="footnote-225-361-backlink">361</a></span> Bu yönüyle Horkheimer ve Adorno için medya, sistemin ideolojik aygıtıdır. Nitekim Althusser de medyayı, devletin mevcut üretim ilişkilerini yeniden üretmesini mümkün kılan ideolojik aygıtları arasında saymıştır.<span class="dip"><a class="_idFootnoteLink" href="#footnote-225-362" id="footnote-225-362-backlink">362</a></span> Burada, bahsedilen düşünürlerin, kapitalist üretim ilişkilerinin muhafazasında, medyayı, devletin ideolojik aygıtı olarak değerlendirmeleriyle; benim, Türkiye Cumhuriyeti’nin, ideolojisini nüfuz ettirmede kullandığı ideolojik aygıtlarının nüfuz gücünün, medyanın etkisinin artması ve özelleşmesiyle düştüğü yönündeki değerlendirmem arasındaki farka dikkat edilmelidir. Buraya kadar alıntılar yaptığım yazarlarla, aynı şekilde, içinde bulunduğumuz dönemde medyanın toplumu dönüştürmede ve düşünceleri etkilemede önemli araçların başında geldiğini; bu etkiyi hesaba katmayan analizlerin mutlaka kısır kalacağını ve bu etkinin, farkında olunmadan, eğlenirken gerçekleştiğini savunuyorum. Fakat benim odak noktam; Türkiye Cumhuriyeti merkezinin, ideolojik aygıtlarıyla nüfuz gücündeki değişimin, İslami kesim için yol açtığı değişikliklerdir. Bu odak noktası açısından küreselleşme sürecinde etki eden kitle iletişim araçlarının –özellikle elektronik medyayı kastediyorum– Türkiye’deki İslami kesim için sonucu; devletin, ideolojik aygıtlarıyla toplumu ve toplumun bir parçası olan İslami kesimi dönüştürme kapasitesinin azalması olmuştur. Bunun başlıca iki nedeni vardır:  </p>
			<p class="_0">  </p>
			<p class="paragraf ParaOverride-9"><span class="CharOverride-1">1.</span> Medya aracılığıyla, devletin ideolojik aygıtlarından bağımsız bir şekilde küresel kültür –özellikle konumuz açısından önemli neo-liberal değerler– toplumu dönüştürmektedir. Medyanın bilgi ve hayat görüşü aktarmada artan rolü, devletin ideolojik aygıtlarından rol çalmak anlamına gelmektedir.  </p>
			<p class="paragraf ParaOverride-6"><span class="CharOverride-1">2.</span> İslami kesim, kurduğu medya organlarıyla alternatif bir ideolojiyi yaygınlaştırmaktadır.  </p>
			<p class="_0">  </p>
			<p class="paragraf ParaOverride-6">Önceden bireyin kimliğini şekillendirmede ailenin ve dinsel ideolojik aygıtların rolü öncelikliyken; sonradan dinsel ideolojik aygıtların yerini, Althusser’in de dikkat çektiği gibi eğitimsel ideolojik aygıtlar almıştır.<span class="dip"><a class="_idFootnoteLink" href="#footnote-225-363" id="footnote-225-363-backlink">363</a></span> Gittikçe medyanın etkisinin artmasıyla Türkiye’deki eğitim kurumlarının da Diyanet gibi dinsel ideolojik aygıtların da bireyleri şekillendirme kapasitesi azalmıştır. Ayrıca Marcuse’un dikkat çektiği gibi ailenin, medya ile rekabeti çok zordur ve medyanın yükselen önemi, ailenin de bireyler üzerindeki etkisini azaltmıştır. Marcuse’a göre toplumsallaşma etkeni olarak aile çökerken kitle iletişim araçları yükselmiştir.<span class="dip"><a class="_idFootnoteLink" href="#footnote-225-364" id="footnote-225-364-backlink">364</a></span>  </p>
			<p class="_0">  </p>
			<p class="paragraf ParaOverride-6">Medyanın yükselişiyle yeni kontrol biçimleri yükselişe geçerken, eski kontrol biçimlerinde değişimler de olmuştur. Örneğin Türkiye merkezinin –diğer birçok ülke gibi– medya üzerindeki hâkimiyeti, eğitimsel ideolojik aygıtlarına nazaran çok düşüktür. RTÜK gibi kimi kurumlar devletin ideolojisine uygunluğu denetlese de bu kontrol, devletin eğitimsel ideolojik aygıtlarındaki kontrolüyle mukayese edilemez. Üstelik kablolu yayınlarda çıkan kanallar ve internette yayınlanan içerik üzerindeki kontrol yok denecek kadar azdır. Sonuçta, başta devletin eğitimsel ideolojik aygıtlarından olmak üzere, medyaya transfer olan bireyleri şekillendirme kapasitesi, devletin ideolojik aygıtlarıyla nüfuz gücünün azalması demektir. Elektronik medyayı devletin ideolojik aygıtlarından biri olarak saymak 1990’lara kadar kısmen doğru olabilir. (Aslında radyo ve televizyonların özelleştirilmesi öncesi yayınlarda da yayımlanan filmler –Dallas gibi– yabancı diziler gibi yayınlarla küresel kültürün, devletten bağımsız bir etki gücü vardı.) Fakat TV ve radyo kanallarının özelleştiği, uluslararası yayınların Türkiye’de çok rahat seyredilmeye başlandığı ve diğer medya organlarına göre devletin üzerindeki kontrolünün daha az olduğu internetin yaygınlaştığı 1990’lardan sonra; medyayı, devletin ideolojik aygıtlarından ziyade devletin ideolojisini nüfuz ettirme gücünü azaltan aygıtlar olarak görmek gerekir.<span class="dip"><a class="_idFootnoteLink" href="#footnote-225-365" id="footnote-225-365-backlink">365</a></span>  </p>
			<p class="_0">  </p>
			<p class="paragraf ParaOverride-6">Türkiye’nin ideolojik aygıtlarıyla nüfuz gücünün azalması, bu aygıtlarla sekülerleştirilmeye çalışılan İslami kesimin özgürleşme derecesinin artması anlamına geldiği için konumuz açısından önemlidir. Fakat diğer yandan, devletin ideolojik aygıtlarının sekülerleştirici etkisinden kurtulan İslami kesim; McLuhan’ın “Narcissus miti” ile dikkat çektiği gibi, uyuşmuş bir vaziyette, eğlenirken farkında olmadan, küresel kültürün sekülerleştirici, tüketimi her türlü değerin üstüne çıkaran değerleriyle dönüşmektedir. Devletin merkezi, ideolojik aygıtlarıyla Batılılaştırma gücünü kaybederken; ortaya çıkan yeni güç medya, gücünü hissettirmeden, Batılı değerleri –en yeni formuyla Batı’yı– aktarmaktadır. Sonuçta devletin merkezinin ideolojik aygıtlarındaki güç kaybı, mutlak olarak ideolojisinin tüm unsurlarının Türk toplumunda güç kaybettiği anlamına gelmez. Örneğin kadınların kamusal alana daha çok çıkması veya Batılı kıyafetlerin benimsenmesi gibi Cumhuriyet’in kurucu ideolojisine de uygun kimi unsurlar, medyanın yükselen etkisi ile yaygınlaşmıştır. Fakat bu dönüşümlerde devlet merkezinin –ve devletin ideolojik aygıtlarının– önemi ve kontrolü azalmıştır. Örneğin medyanın oluşturduğu –Baudrillard’ın deyişiyle “hipergerçekçilik”teki– kadın imgesi; bireyci, kendi hazzına öncelik veren özellikleriyle, Kemalist ideolojinin “vatansever-fedakâr kadın” imgesinden de uzaktır.  </p>
			<p class="paragraf ParaOverride-6">Burada birçok yerde “medya” olarak vurgu yapılan, özellikle Batı, hatta Amerikan merkezli bir kültürü yayan medya olduğuna dikkat edilmelidir. Bu medya, genelde Batı, özelde ise Amerikan kültürünü yaygınlaştırmaktadır. Nitekim Fransa’da bile birçok entelektüel, medyayla yayılan kültür sonucunda Coca-Cola’nın –simgesel öneminden dolayı Coca-Cola’ya özellikle vurgu yapılmaktadır– yaygınlaşması ve “Fransız olmanın” anlamını yitirmesi karşısında endişelerini ifade etmişlerdir.<span class="dip"><a class="_idFootnoteLink" href="#footnote-225-366" id="footnote-225-366-backlink">366</a></span> Aşağıdaki satırlarda hem McLuhan, Baudrillard, Horkheimer, Adorno, Marcuse gibi düşünürlerin dikkat çektikleri, Batılı, özellikle de Amerika merkezli, neo-liberal değerleri yayan hâkim medyanın (daha çok elektronik medyanın) yaygınlaşmasıyla, Türkiye’deki devletin ideolojik aygıtlarının azalan etki gücüne değineceğim; hem de konumuz açısından önemli, bu hâkim medya dışında gelişen (bir yandan da bu hâkim medyanın etkisindeki) İslami kesimin alternatif medyasının yaygınlaşmasıyla, bu aygıtların azalan etki gücüne temas edeceğim. Buradaki sosyolojik tespitim, siyasi ve sosyal bir olgu olarak Türkiye merkezinin ideolojik aygıtlarıyla nüfuz gücünün azaldığıdır. Aslında bu olgu, Stephen Cohen’in dikkat çektiği, dünyanın hemen her yerinde devletlerin bilgi üzerindeki tekele yakın denetiminin, yeni oluşan elektronik medya olgusuyla zayıflama sürecinin, Türkiye’de de yaşanmasıdır.<span class="dip"><a class="_idFootnoteLink" href="#footnote-225-367" id="footnote-225-367-backlink">367</a></span> Görüldüğü gibi burada dikkat çekilen olgu, Türkiye’ye mahsus özel bir durumla ilgili değildir, fakat bu kitabın konusu açısından küresel önemdeki bu olgunun Türkiye’deki İslam için getirdiği sonuçlar önemlidir. Burada söylenenler, devletin ideolojisinin gücünün her yönüyle azaldığı anlamına gelmez. Çünkü medyanın yükselen gücü, bir yandan devletin ideolojik aygıtlarının önemini azaltırken; bu medyanın devletin ideolojisine hizmet ettiği kimi hususlar da olabilir. Açık olan bir durum vardır ki; o da hâkim medyayla yayılan yeni kültürle ve alternatif medyayla yeni güç odaklarının güçlenmesiyle, siyaset ve toplumla ilgili denklemin daha karışık ve analizi zor bir hal aldığıdır.  </p>
			<p class="sol" xml:lang="en-GB">2. Özel Radyolar ve İslami Kesimin Radyoları  </p>
			<p class="paragraf ParaOverride-6">“Radius” kelimesinden türeyen ve ışıma anlamına gelen “radyo” okuma yazma bilmeyen kitlelere bile sözle ulaşmayı mümkün kılan bir kitle iletişim aracıdır ve 1920’ler-1930’lardan itibaren kurumsallaşarak dünyada yaygınlaşmıştır.<span class="dip"><a class="_idFootnoteLink" href="#footnote-225-368" id="footnote-225-368-backlink">368</a></span> Ekonomik liberalizmin bir dogma olarak benimsendiği Amerika’da, en başından itibaren radyolar özel teşebbüs tarafından yaygınlaştırıldı.<span class="dip"><a class="_idFootnoteLink" href="#footnote-225-369" id="footnote-225-369-backlink">369</a></span> Fakat Avrupa’da, radyoların devletin ideolojik aygıtı olmaktan çıkmasından duyulan endişeyle radyolardaki devletçi tekel uzun bir süre sürdü. Nitekim II. Dünya Savaşı’nda radyoların halkı yönlendirmedeki gücü gözlemlenmişti; bu topyekûn savaşın bir boyutu da savaşan devletlerin radyoları arasında yaşanmıştı.<span class="dip"><a class="_idFootnoteLink" href="#footnote-225-370" id="footnote-225-370-backlink">370</a></span> Avrupa’daki birçok yerde özel radyoların faaliyet göstermesi ancak 1970’lerden sonra mümkün oldu. İngiltere’de BBC, radyoların üzerindeki tekelini 1972’de kaldırdı, İtalya’da 1975’ten sonra özel radyolar yaygınlaşmaya başladı, Belçika’da ise bu süreç 1970’lerin sonunda, 1980’lerin başında yaşandı.<span class="dip"><a class="_idFootnoteLink" href="#footnote-225-371" id="footnote-225-371-backlink">371</a></span>  </p>
			<p class="paragraf ParaOverride-6">Küreselleşme sürecinin hızlandığı dünyada neo-liberal değerlerin yükselmesi ve Türkiye’de bu değerlerin yaygınlaştırıcısı Özal hükümetleriyle, 1980’ler Türkiye’sinde “özelleşme” yükselen değer olmuştu. Amerika’da en başından itibaren olduğu gibi, Batı’nın Atlantik’in diğer yakasındaki bölümü Avrupa’da da özel radyoların yaygınlaşmasıyla; Türkiye’nin, rol modeli ve referans noktası olan Batı’yı takip etmesinin, radyoların özelleştirilmesini içereceği iyice açığa çıktı. Türkiye’nin dış politikasının 1980’lerden sonraki temel hedefi olan AB’ye girme hedefi de bu süreci destekliyordu. Sonuçta dünyadaki ve Türkiye’deki konjonktürün sonucu olarak 1990’larda Türkiye özel radyolarla tanıştı. Avrupa’da “özgür radyolar” mücadelenin ve kamuoyunun desteğiyle kazanıldığı gibi,<span class="dip"><a class="_idFootnoteLink" href="#footnote-225-372" id="footnote-225-372-backlink">372</a></span> Türkiye’de de uygun konjonktürün içinde yapılan mücadele ve kamuoyu desteğiyle “özgür radyolar” oluştu. Önce yasal olmayan bir şekilde başlayan ve tartışmalara konu olan özel radyo yayıncılığı, daha sonra gerekli yasal düzenlemeler çerçevesinde yapılmaya başlandı. Kamuoyundan gelen yoğun baskının da etkisiyle 8 Temmuz 1993’te, TBMM’nin 3913 sayılı kararıyla, 1982 Anayasası’nın 133. Maddesi “Radyo ve televizyon istasyonları kurmak ve işletmek kanunlarla düzenlenecek şartlar çerçevesinde serbesttir” şeklinde değiştirilerek, özel radyo ve televizyonlar meşrulaştırılmış oldu.<span class="dip"><a class="_idFootnoteLink" href="#footnote-225-373" id="footnote-225-373-backlink">373</a></span>  </p>
			<p class="paragraf ParaOverride-6">Radyoların özelleşmesi televizyonlarla aynı döneme geldiği için hem göze hem de kulağa hitap eden televizyonların yanında radyolar ikinci planda kalmıştır. Fakat radyo dinleyenlerin günün ne kadarını radyo dinleyerek geçirdiğine bakıldığında, ortaya çıkan zaman diliminin hiç de azımsanmayacak ölçüde olduğu gözükmektedir. RTÜK’ün yaptırdığı 2008’de gerçekleştirilen ankette, radyo dinlediğini beyan edenlerin oranı % 59,4’e gelmektedir.<span class="dip"><a class="_idFootnoteLink" href="#footnote-225-374" id="footnote-225-374-backlink">374</a></span> Radyo dinleyicilerinin, hafta içi radyo dinleme miktarı 3,41 saatken, hafta sonu 3,27 saattir. Bu anketten önce 2007 yılında yapılan ankette radyo dinleme miktarı daha da yüksek çıkmıştır.<span class="dip"><a class="_idFootnoteLink" href="#footnote-225-375" id="footnote-225-375-backlink">375</a></span> Aşağıdaki tabloda, bahsedilen anketteki hafta içi radyo dinleme oranlarını görüyorsunuz:<span class="dip"><a class="_idFootnoteLink" href="#footnote-225-376" id="footnote-225-376-backlink">376</a></span>  </p>
			<p class="yildiz" xml:lang="en-GB"><span><img alt="1.tif" class="_idGenPageitem-10" src="image/1_fmt1.jpeg"/></span>  </p>
			<p class="paragraf ParaOverride-6">Hem kurulması daha az sermayeyle mümkün olduğu hem de yerelleriyle birlikte sayısı bini geçen radyoların denetimi zor olduğu için; İslami kesim, radyoculuğu, güç artırımında ve ideoloji yaymada –İslami terminolojiyle söylemek gerekirse “tebliğ” faaliyetinde– önemli bir araç olarak benimsedi. Birçoğu yerel olan bu radyoların ne kadarının “İslami radyo” olduğunu tam olarak belirlemek hayli zor olsa da sayının yüzlerle ifade edildiği rahatlıkla söylenebilir. Örneğin Gülen Cemaati’nin Burç FM’i ve İskenderpaşa Cemaati’nin Akra FM<span class="CharOverride-1">’</span>i, 1990’lı yıllarda sayıları yüzlerle ifade edilen İslami kesimin radyoları içinde popüler olan radyolara örnektirler. İkisi de 1993 yılında kurulan bu radyolar, benzerleri birçok radyo gibi, hem savundukları şekliyle İslami görüşleri yayımladılar hem kendi cemaatlerine ulaşarak cemaatlerinin birliğini sağlama fonksiyonunu yerine getirdiler hem de cemaatlerin liderleri olan Fethullah Gülen ve Esat Coşan’ın vaazlarını kendi kitlelerine ulaştırdılar.<span class="dip"><a class="_idFootnoteLink" href="#footnote-225-377" id="footnote-225-377-backlink">377</a></span> Fakat dini içerikli yayın merkezli politikası olmayan radyoların, dini içerikli olanlardan daha fazla dinlendiği de hatırlanmalıdır.<span class="dip"><a class="_idFootnoteLink" href="#footnote-225-378" id="footnote-225-378-backlink">378</a></span> Radyo dinleyicilerinin en çok müzik dinlemek için radyoyu kullanmaları,<span class="dip"><a class="_idFootnoteLink" href="#footnote-225-379" id="footnote-225-379-backlink">379</a></span> Ehli Sünnet içinde ifade edilmiş müzikle ilgili bazı yorumlardan kaynaklanan çekinceleri olanları diğer radyolarla yarışta dezavantajlı bir duruma da getirmişti. İslami kesimin radyoları diğer radyolardan daha az dinlenseler de özel radyoların olmadığı dönemle kıyaslandığında, “tebliğ yapmaları”nda ve cemaatlerinin birliğini sağlamalarında, İslami kesimin grupları için ortaya çıkan bu yeni imkân kayda değerdir.  </p>
			<p class="paragraf ParaOverride-6">İslami kesimin içinden, radyo gibi medya teknolojisinin başkaları tarafından üretildiğini, bunların İslami bir pakette sunulmasının hiçbir şeyi değiştirmeyeceğini; McLuhan’ın ifade ettiği gibi, “aracın mesajın ta kendisi olduğu”nu söyleyerek, bu yeni tüketim ve iletişim biçimlerini eleştirenler oldu.<span class="dip"><a class="_idFootnoteLink" href="#footnote-225-380" id="footnote-225-380-backlink">380</a></span> Gerçekten de İslami radyoculuk, İslami kesimin güç kazanmasında bir araç olduğu gibi, dönüşümüne sebep olan bir araç da olmuştur. Ehli Sünnet İslami kesim arasında, kadın sesinin –özellikle şarkı söylerken– duyulmaması gerektiğiyle ilgili ve müzik aletlerinin “caiz” olmadığıyla ilgili yaklaşımlar<span class="dip"><a class="_idFootnoteLink" href="#footnote-225-381" id="footnote-225-381-backlink">381</a></span> her geçen gün azalmaktadır. Fakat McLuhan’ı takip ederek; aracın mesajın ta kendisi olduğunu, dönüşümün sorumlusunun radyonun kullanılış tarzından ziyade bizatihi radyonun kendisi olduğunu düşünmek –bu yaklaşım önemli bazı hususlara dikkat çekiyor olsa da– bence, temelde, doğru değildir. Nitekim Francis Fukuyama da iletişim teknolojisindeki gelişmelerin, değer yönünden nötr olduğuna; değişik ideolojilerin farklı değerler için bu teknolojiyi kullanmasının mümkün olduğuna dikkat çekmiştir.<span class="dip"><a class="_idFootnoteLink" href="#footnote-225-382" id="footnote-225-382-backlink">382</a></span>  </p>
			<p class="sol" xml:lang="en-GB">3. Özel Televizyonlar ve İslami Kesimin Televizyonları  </p>
			<p class="paragraf ParaOverride-6">1939 Londra’sında, BBC’nin haftada 24 saat olarak yaptığı yayınları alabilen 20.000 televizyon alıcısı vardı. Amerika’nın savaşa girdiği yıl olan 1941’de ise Amerika’da sadece 5.000 televizyon alıcısı vardı. II. Dünya Savaşı radyonun yıldızını parlatırken mühendislerin başka yöne kayan dikkatleri televizyonun gelişmesini önledi. Savaş sonrası yıllarda ise radyonunkine benzer bir hikâye yaşandı; Amerika’da yine ekonomik liberalizme uygun bir şekilde televizyonculuk özel sektörün girişimleriyle gelişti, Avrupa’da ise televizyonun devletin ideolojik aygıtı olmaktan çıkmasının endişesiyle devlet tekeli korundu. Fakat radyolarda olduğu gibi televizyonlarda da halkın artan talepleri ve baskısı sonucunda devlet tekeline son verildi.<span class="dip"><a class="_idFootnoteLink" href="#footnote-225-383" id="footnote-225-383-backlink">383</a></span> Televizyonlarda devlet tekeline son verilmesi radyolara yakın dönemdedir; İtalya’da 1970’lerin sonunda kargaşalı bir süreçle özel televizyonlar yayılmaya başladı, 1985’te Fransa’da üç özel kanalın açılması büyük yenilikti, Almanya’da ise ilk özel kanal 1985 yılında faaliyete geçti.<span class="dip"><a class="_idFootnoteLink" href="#footnote-225-384" id="footnote-225-384-backlink">384</a></span>  </p>
			<p class="paragraf ParaOverride-6">Böylece Türkiye’nin referans noktası Batı’nın her iki bölgesinde de özel televizyonlar yayılmış oldu. Bu dış etken, Türkiye’nin AB süreciyle Batı’ya yakınlaşmasını artırması ve Özal’la özelleşmenin yükselen değer olmasıyla birleşince; özel televizyonculuk da –özel radyoculuk gibi– Türkiye için kaçınılmaz oldu. 1968 yılında TRT’nin ilk deneme yayınını yapmasından 1990 yılına kadar TRT’nin tekeli sürdü; bu tekel 1990 yılı başında, Magic Box adlı kuruluşun STAR 1 adıyla Türkiye dışından yayın yapmasıyla yıkıldı. 1993 yılında yapılan anayasa değişikliğiyle özel radyoculukla beraber özel televizyonculuk da meşrulaşmış oldu ve kanalların sayısının hızla arttığı bir sürece girildi.<span class="dip"><a class="_idFootnoteLink" href="#footnote-225-385" id="footnote-225-385-backlink">385</a></span>  </p>
			<p class="paragraf ParaOverride-6">Türkiye’nin ilk özel televizyonlarının sahibi Uzan ailesi ve Erol Aksoy gibi bankacılık ve diğer alanlarda faaliyeti olan büyük sermaye sahipleriyle Doğan ve Sabah Grubu gibi yazılı basının güçlü isimleri oldu.<span class="dip"><a class="_idFootnoteLink" href="#footnote-225-386" id="footnote-225-386-backlink">386</a></span> Bu yeni televizyon kanallarının sahiplerinin çoğu TÜSİAD’ın üyeleriydiler; özelleşme, devletin küçülmesi ve sivil toplumun güçlenmesi gibi neo-liberalizmle iyice yükselmiş olan değerlerin yaygınlaşması, bu kişilerin ideolojisinin –çoğunlukla bu kesim bu görüşleri “ideoloji” olarak anmasa da– bir gereğiydi. Sonuçta bu yeni medya, neo-liberal değerlerin yaygınlaşmasına hizmet etti; örneğin, Çiler Dursun’un bu televizyonların haberleri sunuş biçimlerini analiz ederek gösterdiği gibi, bu televizyonlarla “özelleşme”nin toplumun tüm kesimleri için iyi ve gerekli olduğu bir anlayış yerleştirildi.<span class="dip"><a class="_idFootnoteLink" href="#footnote-225-387" id="footnote-225-387-backlink">387</a></span> Daha önceki başlıklarda (özellikle 3. bölüm “A” altındaki başlıklarda) görüldüğü gibi çevrede etkili İslami kesimin, merkezin denetiminden kurtularak gücünü artırmasının en önemli sebeplerinden biri küreselleşme sürecinde yayılan neo-liberalizmin Türkiye’yi de etkisi altına almasıdır. Bu değerlerin toplumda yaygınlaştırılmasında ise özelleşen elektronik medyanın fonksiyonu dikkat edilmesi gerekli bir öneme sahiptir. Büyük sermaye sahiplerinin kontrol ettiği medyanın; İslam’ın “ötekisi” olarak algılanan Batılı değerlere uygun dizi ve eğlence programlarını yayımlarken, İslami kesimin güç artırımına yol açan sosyal yapının oluşumuna katkıda bulunduğu birçok kişi tarafından anlaşılamamıştır. Diğer yandan İslami kesim de McLuhan’ın “Narcissus miti” atfıyla gönderme yaptığı etkinin altında, bu medyayı seyrederken nasıl değişimler yaşadığını fark edememiştir. Medya, bireyleri pasif alıcılara çevirerek, eğlendirirken dönüştürmekte ve ne kadar büyük bir sosyal ve kimliksel değişime sebep olduğunu hissettirmeden etki etmektedir.  </p>
			<p class="paragraf ParaOverride-6">Türkiye’de televizyonların günde kaç saat izlendiğini tespit etmek, bireylerin bilgi edinmelerinde, kimlik ve hayat görüşlerinin oluşumunda; devletin eğitimsel ideolojik aygıtlarının öneminin azalma nedenini ve televizyonun bilgiyle kültür aktarımında dikkate alınması gerekli çok önemli bir araç olarak ortaya çıktığını çok önemseyerek vurgulamamın nedenini gösterecektir. Bu konuda yapılan en ciddi araştırmalardan biri olan 2008 yılındaki RTÜK’ün araştırmasının verilerine göre hafta içi günde ortalama 4.3 saat televizyon seyredilmektedir. Aşağıdaki grafikte toplumun yüzde kaçının, hafta içi ne kadar televizyon seyrettiğini görmektesiniz:<span class="dip"><a class="_idFootnoteLink" href="#footnote-225-388" id="footnote-225-388-backlink">388</a></span>  </p>
			<p class="yildiz" xml:lang="en-GB"><span><img alt="GrafikRTUK.png" class="_idGenPageitem-11" src="image/2_fmt3.jpeg"/></span>  </p>
			<p class="paragraf ParaOverride-6">Bu araştırmaya göre hafta sonu televizyon izlenme oranları ortalama 4.6 saate çıkmaktadır.<span class="dip"><a class="_idFootnoteLink" href="#footnote-225-389" id="footnote-225-389-backlink">389</a></span> (2008’de yapılan bu araştırmadaki televizyon izlenme oranlarının, 2006’ya nazaran –hem hafta içi hem hafta sonu oranlarında– düştüğü gözlenmiştir.<span class="dip"><a class="_idFootnoteLink" href="#footnote-225-390" id="footnote-225-390-backlink">390</a></span> Bunun bir nedeninin, hızla yayılan internetin televizyonun izlenme oranlarını düşürmesi olduğu tahmin edilebilir.) Bir kişinin 7-8 saat kadar uyuduğunu düşündüğümüzde, televizyon izlenen süre uyanık olunan sürenin dörtte birine yakın bir zamana karşılık gelmektedir ki bu çok önemli bir süredir ve bireylerin zihninin şekillenmesinde neden televizyonun çok dikkate alınması gerekli bir aygıt olduğunu göstermektedir. Televizyon, hem görüntü hem de sesle etki etmesiyle, tüm kitle iletişim aygıtları arasında ayrıcalıklı bir yere sahiptir. Adorno, bağımlı bireylerin oluşumunun en önemli sorumlularının başında “kültür endüstrisi”nin temel sektörü sinemanın geldiğini ifade eder;<span class="dip"><a class="_idFootnoteLink" href="#footnote-225-391" id="footnote-225-391-backlink">391</a></span> televizyonların yaygınlaşmasıyla sinemalarda izlenen filmler, sinemalardan çok daha fazla evde televizyonlarda izlenmeye başlanmıştır, televizyonların çok seyredilen programlarının başında filmler –benzer yapıdaki diziler ve sitkomlar gibi yapımlar da buna dahil edilmelidir– gelmektedir. McLuhan da özellikle televizyonun, “beyni dumura uğratarak”, farkında olunmadan, muazzam ölçüde etki yapan özelliğine dikkat çekmiştir.<span class="dip"><a class="_idFootnoteLink" href="#footnote-225-392" id="footnote-225-392-backlink">392</a></span> Çağdaş felsefedeki medya eleştirisi, felsefe tarihinde Platon’a kadar geri götürülebilecek, sanatın aldatıcı potansiyeline dikkat çeken eleştirinin bir devamıdır;<span class="dip"><a class="_idFootnoteLink" href="#footnote-225-393" id="footnote-225-393-backlink">393</a></span> Eski Yunan’da “sanatın aldatıcılığı” en çok şiir-tragedya aracılığıyla gerçekleştiği gibi, günümüzde daha çok televizyon aracılığıyla seyredilen filmler, diziler, sitkomlar vb. ile gerçekleşmektedir. Diğer yandan yine Platon’un dikkat çektiği gibi, sanatı, insanların “olumlu yönde” eğitilmeleri için kullanmak da mümkündür, fakat “olumlu” ve “doğru” olanın ne olduğu ideolojilerin içinde anlam kazanmakta, kısacası ideolojiden ideolojiye değişmektedir.  </p>
			<p class="paragraf ParaOverride-6">Sonuçta radyolar ve televizyonlar, Ehli Sünnet İslami kesimlerin önüne –kadın sesi veya müzik enstrümanlarında olduğu gibi– bazı ikilemler çıkarsa da; bu kesimlerin dünya görüşlerini yaygınlaştırmalarında, güç artırmalarında ve cemaatlerinin birliğini sağlamalarında büyük avantajlar sağlamıştır. Radyo ve televizyon; 1980’ler, 1990’lar, 2000’ler boyunca kesintisiz devam eden şehirleşmenin artması, elektriğin ve televizyon yayınlarının ulaşmadığı hemen hiçbir yer kalmaması ve bunların ulaşılması çok kolay metalar haline gelmeleriyle geniş bir kesimin dinlediği/izlediği kitle iletişim araçları oldular. Sosyal ve altyapısal değişiklikler, toplumun bilgilenmesi ve eğlenmesinde bu araçları daha da önemli kıldı. Bu dönem içinde bu kitle iletişim araçları özelleştiler ve özel sektör tarafından daha cazip, daha çeşitli programlar sunan araçlara dönüştürüldüler. McLuhan’ın dikkat çektiği gibi günümüzün kitle iletişim araçları duvarsız sınıflar oluşturarak, klasik sınıflardaki öğretimi tehdit etmektedirler; bu iletişim araçlarının aktardığı bilgi miktarı okullardakini oldukça aşmıştır.<span class="dip"><a class="_idFootnoteLink" href="#footnote-225-394" id="footnote-225-394-backlink">394</a></span> Radyonun ve ondan daha fazla televizyonun artan önemine karşın bireyleri şekillendirmede önceden etkili olan aygıtların etkileme gücünde bir düşüş oldu; bunlar özellikle aile ve devletin en önemli ideolojik aygıtları olan eğitim kurumlarıdır. Devletin ideolojik aygıtlarıyla etkileme gücündeki kayıpsa, Türkiye’deki İslami kesimle ilgili analizlerde mutlaka göz önünde bulundurulmalıdır.  </p>
			<p class="sol" xml:lang="en-GB">4. İnternet ve İslami Kesim  </p>
			<p class="paragraf ParaOverride-6">İnternet 1990’larda ve 2000’lerde dünyaya çok hızlı bir şekilde yayıldı; milyarlarla ifade edilen geniş bir kitlenin faydalandığı önemli bir bilgi, ticaret, eğlence ve iletişim kaynağına dönüştü. İnternet, bilgiye ucuz ve hızlı erişimi mümkün kılması, iletişimi ucuzlatıp yoğunlaştırmasıyla küreselleşme sürecinin çok önemli bir unsuru oldu. Joseph Stiglitz’in dikkat çektiği gibi internet sayesinde gelişmekte olan ülkelerdeki bir kişinin bilgiye ulaşmasındaki kolaylık, bir asır öncesinde en gelişmiş ülkedeki imkânların çok üzerine çıktı ve küreselleşme karşıtı hareketler bile küreselleştirici teknoloji –internet– sayesinde organize oldular.<span class="dip"><a class="_idFootnoteLink" href="#footnote-225-395" id="footnote-225-395-backlink">395</a></span>  </p>
			<p class="paragraf ParaOverride-6">İnternetin Türkiye’ye giriş hızı, diğer birçok teknolojiye göre –örneğin televizyona göre– çok hızlı oldu. İnternet 1990’lar ve 2000’ler boyunca hızla yayıldı. 1995’te 10-15 bin kadar günlük internet kullanıcısı varken,<span class="dip"><a class="_idFootnoteLink" href="#footnote-225-396" id="footnote-225-396-backlink">396</a></span> 2009’a gelindiğinde 20 milyondan fazla internet kullanıcısına ulaşıldı. Aşağıdaki grafikte 2007-2009 arasında, Türkiye’deki, bilgisayar ve internet kullanım oranlarını görüyorsunuz: <span class="dip"><a class="_idFootnoteLink" href="#footnote-225-397" id="footnote-225-397-backlink">397</a></span> O tarihten günümüze kadar da bu hızlı artış devam etmiştir.  </p>
			<p class="paragraf ParaOverride-6">  </p>
			<p class="yildiz" xml:lang="en-GB"><span><img alt="3.tif" class="_idGenPageitem-12" src="image/3_fmt1.jpeg"/></span>  </p>
			<p class="paragraf ParaOverride-6">İnternetteki sosyalleşme alanları olan sitelere karşı Türkiye’deki ilginin hayli yüksek bir boyutta olduğu ve bu ilginin giderek arttığı görülmektedir. Bu sitelerin en ünlüsü olan Facebook’un, 2010 yılı 1 Temmuz itibariyle Türkiye’deki kullanıcı sayısı 22.552.540’tır. Türkiye ABD, Birleşik Krallık ve Endonezya’nın arkasından dördüncü sırada gözükmektedir.<span class="dip"><a class="_idFootnoteLink" href="#footnote-225-398" id="footnote-225-398-backlink">398</a></span> (Facebook, 2010’da, bir kullanıcısının ortalama 55 dakikadan fazla süreyi Facebook’ta geçirdiğini açıklamıştı.)<span class="dip"><a class="_idFootnoteLink" href="#footnote-225-399" id="footnote-225-399-backlink">399</a></span> Comscore’un 2009 yılında yaptığı internet istatistiklerinde, Türkiye’nin internet kullanıcısı sayısında Avrupa’da 7. olduğu görülmektedir. Fakat daha ilginç olan Türkiye’nin ortalama ayda 32 saatini internette geçirme ve 3044 sayfa görüntülemeyle Avrupa’nın internette en çok vakit geçiren kullanıcılarına sahip olmasıdır.  </p>
			<p class="paragraf ParaOverride-6">İnternetin gittikçe artan önemine karşı yaygınlığı ve etkinliği hala televizyonun gerisindedir. Fakat tüm dünyada ve Türkiye’de aradaki fark süratle kapanmaktadır. Diğer medya organlarının yanına internetin eklenmesiyle, diğer ülkelerde olduğu gibi Türkiye’deki devlet merkezinin de, bireylere bilgi akışını denetleme ve yönlendirme gücü iyice düşmüştür. Kısacası, internetin yeni bir olgu olarak ortaya çıkması, devletin ideolojik aygıtlarıyla nüfuz gücünü azaltan önemli etkenlerdendir. Bu ise devletin ideolojik aygıtlarıyla dönüştürülen/dönüştürülmeye çalışılan İslami kesim ile ilgili analizlerde, bu yeni olgunun da hesaba katılmasını gerektirmektedir. Bu yeni olgu, bir yandan İslami kesimin “ötekisi” olan bir ideolojinin nüfuz gücünden özgürleşmesi, diğer yandan yeni “ötekiler” ile karşılaşması demektir. İnternetle beraber “İslam’ın tüm ötekileri” ile; satanizm, ateizm, Scientology gibi New-Age dinler, her türlü porno yayın, Hıristiyan misyonerlik faaliyetleri ve İslam’a yönelik saldırılar/eleştirilerle karşılaşmak da hiç olmadığı kadar kolaylaşmıştır. İnternetteki denetimin zorluğu ve çok az parayla –hatta parasız– internete bilgi yüklemenin kolaylığı, interneti her türlü içeriğin bulunduğu bir ortama çevirmektedir. İnternet ortamında kontrolü en yüksek güç olan ABD bile internetin, kendi aleyhinde, örneğin “cihad” çağrılarıyla “dijital bir kılıç” gibi kullanımını durduramamaktadır.<span class="dip"><a class="_idFootnoteLink" href="#footnote-225-400" id="footnote-225-400-backlink">400</a></span> ABD için mümkün olmayan, Türkiye’nin merkezi için de İslami kesimi için de mümkün değildir. İnternetle beraber, devletin merkezinin, genelde vatandaşlar üzerinde de İslami cemaatlerin müntesipleri üzerinde de, bilgi akışını denetlemek suretiyle kontrolü sağlama stratejisi, hiçbir zaman olmadığı oranda zorlaşmıştır.  </p>
			<p class="paragraf ParaOverride-6">1990’lardan önce Türk vatandaşlarının –özellikle kırsal kesimde– büyük bölümü; satanizm hakkında, “New Age” dinler hakkında, hatta ateizm hakkında hiçbir şey duymadan veya çok az şey duyarak hayatlarını geçirmişlerdir. Fakat artık, gittikçe eve daha çok giren internetle, kırsal kesimdeki bir kişi bile birkaç tuşa basarak İslam’ın “ötekisi” tüm bu görüşler hakkında en detaylı bilgilerle karşılaşmaktadır. Bu karşılaşmaların kaçınılmazlığının, İslami düşünce içinde rasyonaliteye önem atfeden çalışma alanlarının; din üzerine rasyonel bir sorgulama biçimi olan “din felsefesi”nin ve İslami temel bilimlerden İslam-dışı görüşlere cevap verme misyonunu üstlenen “kelam” dallarının önemini artıracağı kanaatindeyim. Diğer yandan, önemli bir bölümü tecrit ve izolasyona önem veren bir geleneğe sahip, tasavvuf düşüncesini benimseyen tarikatların; ciddi bir değişim geçirmezlerse, toplumun geniş kesiminde etkin yapılar olmaları zor gözükmektedir. (Nitekim birçok etkin İslami grup, Nurculuk gibi tarikat-dışı yapılar olmak yolunu benimsememişlerse de bir asır önceki kendi geleneklerinin temsilcilerinden önemli ölçüde farklılaşmışlardır.)  </p>
			<p class="paragraf ParaOverride-6">İnternet, bir yandan devletin ideolojik aygıtlarının önemini azaltırken, bir yandan İslami kesim için yeni sorunların kaynağı olmuş, bir yandan ise İslami kesimin fikirlerini yaygınlaştırması ve İslami gruplara dâhil olanların arasındaki bağların güçlendirilmesi için yeni imkânlar sunmuştur. Aşağı yukarı bütün İslami gruplar kendi internet sitelerini kurup, hedef kitlelerine ulaşmaya çalışmaktadırlar. İnternet sitesi kurmanın ve Facebook gibi ünlü sosyalleşme sitelerinde hesap oluşturmanın çok kolay olması sebebiyle sadece İslami gruplar değil, İslami kesimden bireyler de tek başlarına veya birkaç kişiyle, İslam’la ilgili bilgileri internet ortamına taşımakta ve interneti İslami konular hakkında tartışmak, konuşmak ve ikna etmek için kullanmaktadırlar. Böylece internet, İslami kesimden bireylerin; taraftarı veya parası bol cemaatlerden veya medya kurumlarından destek almadan etkin olmalarının yolunu da açmaktadır. İnternetin sunduğu imkânlarla bütün görüşler, hiç olmadığı kadar rahat ve ucuz bir şekilde kitlelere ulaşma imkânı bulmuştur. İslami kesim için sorunlar ve fırsatlar anlamına gelen bu yeni durumun, İslami kesim için nasıl bir gelecek hazırladığını öngörmek hayli zordur. Fakat bu yeni durumun bütün toplumun ve İslami kesimin geleceğinde oynayacağı önemli rolü hesaba katmayan sosyolojik-siyasi analizlerin eksik kalacağını rahatlıkla söyleyebilirim.  </p>
			<p class="sol" xml:lang="en-GB">5. Eğitimsel İdeolojik Aygıtlar  </p>
			<p class="paragraf ParaOverride-6">Althusser modern devletin en önemli ideolojik aygıtının eğitim kurumları olduğunu söylemiştir;<span class="dip"><a class="_idFootnoteLink" href="#footnote-225-401" id="footnote-225-401-backlink">401</a></span> bu tespit –daha önce görüldüğü gibi– 1980’lere kadarki Türkiye için doğru olduğu gibi, 1980’lerden günümüze kadarki Türkiye için de doğrudur. 1980’lerden günümüze doğrusal bir grafik şeklinde okuryazarların, ilköğretimi, ortaöğretimi, üniversiteyi bitirenlerin sayısı ve nüfusa oranı artmıştır.<span class="dip"><a class="_idFootnoteLink" href="#footnote-225-402" id="footnote-225-402-backlink">402</a></span> Bu, devletin ideolojik aygıtlarının daha çok kişiye daha uzun zaman etki etmesi anlamına gelmektedir. Bu olguya rağmen, günümüzde, devletin eğitimsel ideolojik aygıtlarının bireyler üzerindeki belirleyiciliğinin azaldığını iddia ediyorum. Bunun nedenlerini şöyle sıralayabilirim:  </p>
			<p class="_0">  </p>
			<p class="paragraf ParaOverride-6"><span class="CharOverride-1">1. </span>Özelleşen radyo, televizyon gibi kitle iletişim araçlarının ve internetin bireyleri şekillendirme ve bilgi aktarımındaki artan önemi, eğitimsel ideolojik aygıtların önemini azaltmıştır. (Bence bu en önemli sebeptir, bunu önceki üç başlıkta inceledim.)  </p>
			<p class="_0">  </p>
			<p class="paragraf ParaOverride-6"><span class="CharOverride-1">2.</span> Devletin merkezinde, içinde İslami dünya görüşünün de olduğu farklı ideolojiler temsil edilmeye başlanmıştır. (Bunu bu bölümün “C” başlığında inceleyeceğim.) Merkezde çeşitli ideolojilerin –özellikle “İslami” görüşün– temsil edilmesi, devletin eğitimsel ideolojik aygıtlarının kurucu Kemalist ideoloji ve pozitivizm gibi felsefi görüşler yönünde kullanımıyla ilgili süreci farklılaştırmıştır.  </p>
			<p class="_0">  </p>
			<p class="paragraf ParaOverride-6"><span class="CharOverride-1">3. </span>Türkiye’nin dünyanın birçok yeriyle, özellikle Batı ile yüz yüze temasları artmıştır. Türkiye’den, başta AB ülkeleri ve ABD olmak üzere yurtdışına giden öğretim görevlisi ve öğrenci sayısı artmıştır. Yurtdışıyla artan bu temaslar sonucunda “Kemalist süzgeçten geçmemiş Batılı anlayış” ile karşı karşıya gelinmekte, resmi tarihe ve kurucu ideolojiye eleştirel bakış –özellikle üniversitelerde– eğitim kurumlarına taşınmaktadır. Bu tip olgularsa, eğitim kurumlarıyla kurucu ideolojinin yaygınlaştırılmasını sekteye uğratmıştır. Sadece bir Avrupa Birliği programı olan Erasmus ile ilgili istatistiklere bakılması bile Avrupa’ya giden öğrenci ve öğretmen sayısındaki artış hakkında bilgi verebilir. 2004-2005 eğitim döneminde 1142, 2005-2006’da 2852, 2006-2007’de 4438 öğrenci bu programla yurtdışına gitmiştir. Ayrıca 2004-2005’te 339, 2005-2006’da 581, 2006-2007’de 666 öğretmen bu programla yurtdışına gitmiştir.<span class="dip"><a class="_idFootnoteLink" href="#footnote-225-403" id="footnote-225-403-backlink">403</a></span> 2003-2004 eğitim döneminde yurtdışına giden toplam öğrenci sayısı 19.248 iken, 2004-2005’te 20.531, 2005-2006’da 19.062, 2006-2007’de 19.658, 2007-2008’de ise 21.891 olmuştur. Bunların bir kısmı doktorasını tamamlamak için yurtdışına gitmiştir; bunların önemli bir bölümünün geniş bir kitleyi eğitecek potansiyel üniversite hocaları olduğu düşünüldüğünde, bu temasların önemi daha iyi anlaşılır.<span class="dip"><a class="_idFootnoteLink" href="#footnote-225-404" id="footnote-225-404-backlink">404</a></span> Daha önce görüldüğü gibi İslami kesim, Batılı tarzda bir demokrasi anlayışından –bir yönüyle– istifade etmekte; devletin kurucu ideolojisinin ve ideolojik aygıtlarının nüfuzundan bağımsızlaşma, İslami kesime hareket kabiliyeti getirmektedir. Siyasal liberalizmle ilgili Batı’dan taşınan fikirler, bir yandan İslami kesimin gücünü artırmasına hizmet etmiş diğer yandan İslami kesimin kimlikleri için tehditleri de beraberinde getirmiştir. (Batı ile artan temasın “karışım kimliklere” yol açması bu bölümün “C” başlığında işlenecektir.) İslami kesim ve gruplar için daha önceden sorun “devletin ceberrutluğu” iken, gittikçe sorun “Batılı tüketim, bireycilik ve hedonizm” ile daha çok yüz yüze gelmeye dönüşmektedir.  </p>
			<p class="_0">  </p>
			<p class="paragraf ParaOverride-6"><span class="CharOverride-1">4. </span>1980’lerden günümüze özgürlüğünü ve gücünü artıran İslami kesim, hem devletin ideolojik aygıtlarında “mevzi kazanarak” hem de kendi eğitim kurumlarını kurarak; eğitim kurumlarının, devletin ideolojisini nüfuz ettirme gücünü azalttılar.  </p>
			<p class="_0">  </p>
			<p class="paragraf ParaOverride-6">Bütün bu saydığım maddeler, 1980’lerden sonra devletin eğitim kurumlarının ve buralardaki öğrencilerin sayısının artmasına rağmen; bu kurumların, bireyleri şekillendirmede neden eskisi kadar etkili olamadıklarını ve kurucu ideolojiyi aşılamada eski önemlerini kaybettiklerini göstermektedir. Bu süreç, Türkiye Cumhuriyeti’nin sekülerleş(tir)me projesinin en önemli ideolojik aygıtları olan eğitimsel aygıtlarının etkinliğinin azalması anlamına geldiği için İslami kesimle ilgili analizlerde önemlidir. Diğer yandan, bu aygıtların önemini azaltan medya ve Batılı eğitim kurumlarıyla daha çok karşılaşma gibi etkenler; İslami kesimi değişik bir süreçle Batılılaştırıcı, sekülerleştirici ve dönüştürücü etkileriyle, bu kesim için yeni sorunlar doğurmuşlardır.  </p>
			<p class="sol" xml:lang="en-GB">6. Dinsel İdeolojik Aygıtlar: Diyanet İşleri Başkanlığı ve Camiler  </p>
			<p class="paragraf ParaOverride-6">İslami grupların, camileri kullanarak, devletin merkezine ve laikliğe karşı İslami hassasiyetleri olan kesimleri kışkırtmalarıyla ilgili endişe 1980’lerden sonra da devam etti. Bu endişeye karşı devletin merkezinin, Diyanet’le camileri kontrol etmeye ve İslami konularda halkı bilgilendirmeye devam etmesi gerektiği konusundaki kararlılık 1982 Anayasası’na yansıdı. 1982 Anayasası’nın 136. maddesi olarak yürürlüğe giren yasa şu şekildedir: “Genel İdare içinde yer alan Diyanet İşleri Başkanlığı, laiklik ilkesi doğrultusunda, bütün siyasi görüş ve düşünüşlerin dışında kalarak ve milletçe dayanışma ve bütünleşmeyi amaç edinerek özel kanununda gösterilen görevleri yerine getirir.”<span class="Dipnot-Başvurusu CharOverride-8"> </span><span class="dip"><a class="_idFootnoteLink" href="#footnote-225-405" id="footnote-225-405-backlink">405</a></span>  </p>
			<p class="paragraf ParaOverride-6">Yasa koyucunun “amaçları”na odaklanmayan hermenötik bir yaklaşım, 1982 Anayasası’nın, kendi içinde çelişkili olduğu kanaatine varacaktır. Batı’dan alınan bir ilke olan “laiklik” ile ilgili birçok Batılı uygulamaya ve sözlüksel anlamlandırmalara bakılırsa; bu kavram, dini kurumlar ile devletin kurumlarının ayrılması gerektiğini ifade eder. Buna göre 1982 Anayasası’nın, devletin denetiminde bir Diyanet’in varlığını öngörmesi “laiklik” ilkesine aykırıdır, üstelik aynı anayasaya göre bu kurum “laiklik ilkesi doğrultusunda” vazifesini yapacaktır! Diğer yandan, “laiklik” kavramıyla neyin amaçlandığına ve Türkiye özelinde bu kavrama hangi anlamların yüklendiğine ve yasa koyucunun “amacı”na odaklanan bir hermenötik yaklaşım benimsenirse ortada bir çelişki kalmaz. Türkiye özelinde “laiklik” kavramı; sadece, dinin, devlet için bir referans kaynağı olmaması ve böylesi bir duruma mahal verilmemesi anlamında kullanılmıştır. Devletin amaçları için dine müdahale edilmesi, Cumhuriyet’in uygulamalarının ve anayasasının, anlamını Türkiye’ye göre şekillendirdiği “laikliğe” aykırı kabul edilmemiştir, hatta gerekli görülmüştür. Bu yapı içerisinde Diyanet, devletin ideolojisinin en önemli unsurlarından olan “laikliğin” –dini yapılanmaların kontrolü suretiyle– korunmasını, ayrıca dinin, Durkheimcı bir rol icra ederek milletin bütünlüğünü sağlamasını gerçekleştirmek için kurulan ve yaşatılan, hem bir kontrol mekanizması hem de ideolojik bir aygıt olmuştur. Diyanet’in 2012’den itibaren yüz bini aşan personel sayısına sahip olması, kurum olarak önemini gösteren verilerden birisidir.<span class="dip"><a class="_idFootnoteLink" href="#footnote-225-406" id="footnote-225-406-backlink">406</a></span>  </p>
			<p class="paragraf ParaOverride-6">Günümüz Türkiye’sinde 80.000’i aşan cami sayısı 1971’de 42.744 iken, 1981’de 47.645’e, 1991’de 66.674’e, 2001’de ise 75.369’a yükselmiştir.<span class="dip"><a class="_idFootnoteLink" href="#footnote-225-407" id="footnote-225-407-backlink">407</a></span> Yasaya göre Türkiye’deki tüm cami ve mescitlerin idaresi Diyanet’e bırakılmıştır. Kadro yetersizliği sebebiyle Diyanet camilerin hepsinde personel bulunduramasa da büyük çoğunluğunda personeli mevcuttur.<span class="dip"><a class="_idFootnoteLink" href="#footnote-225-408" id="footnote-225-408-backlink">408</a></span> Bu kadar geniş bir kadroya sahip olmak ve şehirlerdeki büyük camilerin hemen hepsinin içinde olduğu camilerin büyük çoğunluğunda personel bulundurmak önemli bir güçtür. Binlerce Kuran kursunda din eğitim faaliyetlerini yürütmek, Diyanet’in önemini ortaya koyan dikkate değer diğer bir göstergedir.<span class="dip"><a class="_idFootnoteLink" href="#footnote-225-409" id="footnote-225-409-backlink">409</a></span> Ayrıca internet siteleri ve yayınevleriyle halka ulaşmak, vaazlar tertip etmek, devletin bir kurumu olarak din adına “resmi” açıklamalarda bulunmak, Diyanet’in gücünü artıran diğer unsurlardır. Diyanet İşleri Başkanlığına yardım ve destekçi olmak amaçları arasında olan, yayıncılık ve matbaacılık faaliyetleri yürüten, İslam Ansiklopedisi gibi önemli bir projeyi gerçekleştiren ve İslam Araştırmaları Merkezi (İSAM) gibi önemli bir bilimsel faaliyet merkezini kuran Diyanet İşleri Vakfı’nın gücü, Diyanet’in gücüne güç katan unsurlardandır.<span class="dip"><a class="_idFootnoteLink" href="#footnote-225-410" id="footnote-225-410-backlink">410</a></span> (2010 yılı itibariyle bu vakıf İstanbul 29 Mayıs Üniversitesi’ni de kurmuştur.)  </p>
			<p class="paragraf ParaOverride-6">Diyanet’in, Cumhuriyet’in başlangıcından beri devletin ilgi alanında olan hutbelerin kontrolü konusundaki önemli rolü, 2000’lerdeki hutbelerin incelenmesiyle de anlaşılmaktadır. (28 Şubat sürecinden sonra camilerde okunan hutbeler, Diyanet İşleri Başkanlığı tarafından hazırlanıp camilere yollanmaya başladı.)<span class="dip"><a class="_idFootnoteLink" href="#footnote-225-411" id="footnote-225-411-backlink">411</a></span> 2003-2005 yılları arasındaki hutbeler üzerine yapılan bir araştırmada; “vatan, millet, milli ve Türk” kelimelerinin 263 kez kullanılmasına karşın “insan hakları, eşitlik, özgürlük ve İslam kardeşliği” gibi kavramların 29 kez kullanıldığı; “vatan sevgisinin” 6 kez konu edilmesine karşın “Allah sevgisinin” 5 kez konu edildiği saptanmıştır. Ocak 2003’teki bir hutbede “Milli hasletlerimize ve dini inançlarımıza ters düşen görüş ve iddialar, kimler tarafından ortaya atılırsa atılsın, bunlara itibar etmemek gerekir” denirken, Eylül 2003’teki bir hutbede “Müslüman Türk milletinin düşmanları hiç uyumamış, hep sinsi emeller beslemiş” ifadesi kullanılmıştır.<span class="dip"><a class="_idFootnoteLink" href="#footnote-225-412" id="footnote-225-412-backlink">412</a></span> Tüm bu veriler, Türkiye çapında yaygın bir ağı olan Diyanet’in nasıl ideolojik aygıt olarak fonksiyon görebildiğini göstermektedir. 2002’den itibaren yaşanan uzun AK Parti iktidarları döneminde, merkezde yaşanan belirgin değişiklikle Diyanet’in tutumlarında da değişiklikler olmuştur ama Diyanet’in merkezi siyasete bağımlılığıyla ilgili olgu devam etmiştir.  </p>
			<p class="paragraf ParaOverride-6">Diyanet, kadınların kamusal alana çıkmasını Ehli Sünnet İslam’a referanslarla engellemeye çalışan –birinci bölümde değinilen– yorumlara karşı kadınların eğitimini, iş hayatında ve yönetimde yer almalarını desteklemiştir.<span class="dip"><a class="_idFootnoteLink" href="#footnote-225-413" id="footnote-225-413-backlink">413</a></span> Diyanet İşleri Başkanı Ali Bardakoğlu, Kuran’ın, çokeşliliği değil tekeşliliği teşvik ettiğini beyan etmiştir.<span class="dip"><a class="_idFootnoteLink" href="#footnote-225-414" id="footnote-225-414-backlink">414</a></span> Modernleşme ve küreselleşme sürecinde yayılan kültürde, en temel sorunsalların başında kadın konusu gelmektedir; Diyanet’in bu konudaki yaklaşımını, tarihsel mirasçısı olduğu Şeyhülislamlık ile devamlılıklarıyla olduğu kadar farklılıklarıyla değerlendirmek önemlidir. Diyanet’in, devletin ideolojik aygıtlığını yaptığına dair vurgu, sadece moderniteye uygun yorumları yaydığı gibi bir düşünceye sebep olmamalıdır; nitekim 28 Şubat sürecinde Diyanet’in “Başörtüsü İslam’ın gereğidir” diye fetva vermesi, Diyanet’in merkezin ideolojisine her zaman için özdeş bir konumda olmadığı, kimi durumlarda özerk davranışlar gösterebildiğini de ortaya koymaktadır.<span class="dip"><a class="_idFootnoteLink" href="#footnote-225-415" id="footnote-225-415-backlink">415</a></span>  </p>
			<p class="paragraf ParaOverride-6">Diyanet, halktan birçok kişinin itimatla takip ettiği, birçok kesim ve kişinin ise şiddetle eleştirdiği bir kurum olarak ilgi odağıdır. Diyanet’in özellikle Alevi kesimden aldığı en önemli eleştirilerden biri toplumun bütününden vergi alınmasına karşın, Aleviler başta olmak üzere Ehli Sünnet kesim dışındaki kesimlerin yok sayılması ve Sünni-Hanefi mezhebine göre hizmet verilmesidir.<span class="dip"><a class="_idFootnoteLink" href="#footnote-225-416" id="footnote-225-416-backlink">416</a></span> “Resmi din” öğretisine eleştirel yaklaşan Ehli Sünnet İslami kesimin içinden Abdurrahman Dilipak gibi isimler de Diyanet’in Müslümanları temsilini eleştirmişlerdir.<span class="dip"><a class="_idFootnoteLink" href="#footnote-225-417" id="footnote-225-417-backlink">417</a></span> İsmail Kara ise Diyanet’in, “hurafe, batıl inanç” gibi başlıklarla halk dindarlığına karşı açtığı savaşı ve devletin “sınırları tayin edilmiş bir din anlayışını empoze etmek” için bu kurumu kullanmasını eleştirmiştir.<span class="dip"><a class="_idFootnoteLink" href="#footnote-225-418" id="footnote-225-418-backlink">418</a></span> 2006 yılında yapılan TESEV anketinde; Diyanet’in devlet bütçesinden değil, halkın gönüllü katkılarıyla desteklenmesi gerektiğine % 49.3’lük bir kesim katılmış, buna karşı % 25.4 bu görüşe katılmamış, % 21 kararsız kalmış, % 4.3 cevap vermemiştir.<span class="dip"><a class="_idFootnoteLink" href="#footnote-225-419" id="footnote-225-419-backlink">419</a></span> Bu da halktan geniş bir kesimin, mevcut yapısıyla Diyanet’e eleştirilerini gösteren bir veridir. Kimi eleştirilere karşın halktan geniş bir kesim, Diyanet’in toplumsal birlik ve düzene önemli katkılarda bulunduğu konusunda hemfikirdir. Siyasi Partiler Kanunu’nun 89. maddesi, Diyanet İşleri Başkanlığının kapatılmasını öneren partilerin kapatılmasını gerektirmektedir; böylece Diyanet’i tartışmaya açacak bir siyasi yaklaşımın çıkması engellenmeye çalışılmıştır.<span class="dip"><a class="_idFootnoteLink" href="#footnote-225-420" id="footnote-225-420-backlink">420</a></span>  </p>
			<p class="paragraf ParaOverride-6">Türkiye’deki İslam ile ilgili olguları tespit etmede, Diyanet’in etki gücünü ve merkezin ideolojisini halka taşımadaki rolünü anlamak önemlidir. Diyanet’in, geniş kadrosu ve tüm imkânlarına karşın, ideolojik aygıt olarak öneminin azaldığı iddiasındayım. Bunun sebeplerini şöyle sıralayabilirim:  </p>
			<p class="_0">  </p>
			<p class="paragraf ParaOverride-6"><span class="CharOverride-1">1. </span>İslami kesimden farklı grupların yüzlerce radyosu ve onlarca televizyonu, ulusal ve yerel yayınlarıyla dini bilgi aktarmaktadır. Evin içine giren medya aygıtlarının etki gücü, Diyanet’in dini bilgi aktarmaktaki önemini önemli ölçüde azaltmıştır.  </p>
			<p class="_0">  </p>
			<p class="paragraf ParaOverride-6"><span class="CharOverride-1">2. </span>Dini cemaatlerin sahip oldukları yayın organlarının yanında, İslami kesimden entelektüeller, Diyanet’ten bağımsız bir şekilde, özellikle televizyon aracılığıyla etki etmektedirler. 1990’lı yıllarda bu konuda en öne çıkan isim olan Yaşar Nuri Öztürk’ün popülaritesi, Time dergisinin Dünya genelindeki “20. Yüzyılın En Önemli Kişileri” anketinin “En Önemli Bilim İnsanları ve Islahatçılar” bölümünde 7. olmasına sebep olmuştur.<span class="dip"><a class="_idFootnoteLink" href="#footnote-225-421" id="footnote-225-421-backlink">421</a></span> 2010’lu yıllarda ön plana çıkan Nihat Hatipoğlu (söylemiyle Öztürk kadar Diyanet’i rahatsız etmemekle beraber, Diyanet’in kontrolü dışındaki dini etkileri saptamak önemlidir) ise “Televizyon programlarında en beğenilen kişi veya kahraman” ile ilgili anketlerdeki sıralamalarda birçok kez ön sıralarda çıkmıştır.<span class="dip"><a class="_idFootnoteLink" href="#footnote-225-422" id="footnote-225-422-backlink">422</a></span> Hatipoğlu’nun performansı, “İslami medya” tanımlaması içinde yer almayan televizyonların, dini programlar izleyenlerin tercih ettiği kanallar arasında ön sıralarda çıkmasına sebep olmuştur.<span class="dip"><a class="_idFootnoteLink" href="#footnote-225-423" id="footnote-225-423-backlink">423</a></span> Mehmet Okuyan, Mustafa Karataş, Hasan Onat, Cüppeli Ahmet, Bayraktar Bayraklı, Emre Dorman gibi başka isimler de yazılı ve görsel medya aracılığıyla geniş kitlelere ulaşabilmektedirler. Özel televizyon kanalları kurulmadan önce TRT’nin dini yayın yapmasından bile rahatsız olan Diyanet’in, artık dini bilgi aktarmadaki rolü hayli azalmıştır.<span class="dip"><a class="_idFootnoteLink" href="#footnote-225-424" id="footnote-225-424-backlink">424</a></span> Başbakanken Tayyip Erdoğan’ın “Bizi medya vaizlerinden kurtarın” diye Diyanet’e çağrı yapması da Diyanet’in kontrolü dışındaki, medyada gerçekleşen din içerikli bilgi aktarımlarından olan rahatsızlığı göstermektedir.<span class="dip"><a class="_idFootnoteLink" href="#footnote-225-425" id="footnote-225-425-backlink">425</a></span>  </p>
			<p class="_0">  </p>
			<p class="paragraf ParaOverride-6"><span class="CharOverride-1">3. </span>Medyanın gittikçe artan etkisiyle ulaştığı kişi sayısı ve kişilere ulaştığı zaman süresi, camilere giden kişi sayısı ve camilerde kalınan zaman süresinden çok yüksektir. (Cuma namazı dışındaki namazların evde de kılınabileceğine inanıldığı için birçok kişi namazını evde kılmaktadır.) Diyanet’in 1996’da yaptırdığı bir araştırmaya göre öğle namazını nüfusun % 9.3’ü, yatsı namazını nüfusun % 8.6’sı, en çok camide kılınan namaz olup haftada bir kılınan cuma namazını ise nüfusun % 39.5’u (Bu oranın % 90’dan fazlası erkeklerdir) camide kılmaktadır.<span class="dip"><a class="_idFootnoteLink" href="#footnote-225-426" id="footnote-225-426-backlink">426</a></span> Öğle ve yatsı namazlarının yarımşar saatten az, Cuma namazının haftada bir yarım saat-bir saat arası sürdüğünü hatırlatırsak, bu süreyi, günde ortalama dört saatten fazla geniş kitlelerce izlenen televizyonla kıyasladığımızda ne kadar düşük olduğu anlaşılır.  </p>
			<p class="_0">  </p>
			<p class="paragraf ParaOverride-6"><span class="CharOverride-1">4. </span>Camilerde Diyanet görevlileriyle karşı karşıya gelinen sürenin çok az bir kısmında “Türkçe” bilgi aktarımı yapılmaktadır. En önemli aktarım kaynağı cuma namazında okunan 10 dakika kadar süren (bir kısmı da Arapça olan) hutbedir. Ayrıca cuma namazı ve Ramazan’da teravih namazı başlamadan erken gelenlere verilen Türkçe vaazlar vardır, fakat Diyanet’in merkezince gönderilmeyen bu vaazların devletin ideolojisini aktarma gücü, hem Cuma namazındaki kadar geniş bir kitle olmadığından hem de merkezce gönderilen hutbeler kadar bu amaç güdülmediğinden çok yüksek değildir. Toplumun çoğunun okuryazar olmadığı ve medya gibi etki araçlarının bulunmadığı önceki dönemlerde, sözle etkinin araçları olan hutbeler ile vaazların önemi yüksekti. Fakat medyanın etkisi altına girilmesinin yanı sıra okuryazarlığın artarak kitaplardan dini ve din-dışı bilgilerin okunmaya başlanması, toplumda sözle etkinin araçları olan hutbeler ile vaazların önemini azaltmıştır.  </p>
			<p class="_0">  </p>
			<p class="paragraf ParaOverride-6"><span class="CharOverride-1">5. </span>Hem Diyanet İşleri Başkanlığının, hem de vakfın internet siteleri mevcuttur.<span class="dip"><a class="_idFootnoteLink" href="#footnote-225-427" id="footnote-225-427-backlink">427</a></span> Bu siteler takip edilen önemli siteler olsa da cemaatlerin ve bireylerin hazırladığı binlerce dini internet sitesi ve facebook gibi sosyal medya ortamlarının sayfalarının yanında bunlar önemsiz kalmaktadır.  </p>
			<p class="_0">  </p>
			<p class="paragraf ParaOverride-6"><span class="CharOverride-1">6. </span>Diyanet İşleri Başkanlığı ve vakfının yayınları da olmakla beraber (bunların arasında özellikle vakfın İslam Ansiklopedisi önemlidir), İslami grupların ve bireylerin sahip olduğu yüzlerce yayınevinin yanında bu yayınlar önemsiz kalmaktadır.  </p>
			<p class="_0">  </p>
			<p class="paragraf ParaOverride-6"><span class="CharOverride-1">7. </span>Daha önceden değindiğim gibi, ilk dönemdeki Diyanet İşleri; Nurcular gibi gruplar aleyhine raporlar hazırlayacak şekilde devletin ideolojik aygıtı işlevini görmüştü.<span class="dip"><a class="_idFootnoteLink" href="#footnote-225-428" id="footnote-225-428-backlink">428</a></span> 1980’lerden sonra ANAP ve AK Parti gibi uzun dönem iktidarda kalan tek parti hükümetleri, İslami kesimden önemli bir tabana sahiptiler; bu partiler, tabanlarının ve ideolojilerinin de gereği olarak, Diyanet’i etkili İslami cemaatlere karşı kullanmadılar. (Bu hususta, AK Parti ve bir dönem en etkili cemaat olarak gösterilen Gülen Cemaati arasındaki çatışma önemli bir istisnadır.) Bu partilerin tavrı dışında, 1980’lerle artan siyasal liberalizm eğilimi ve diğer partilerin de önemli insan potansiyeli olan gruplarla/cemaatlerle ters düşmek istememeleri farklı İslami gruplara/cemaatlere özgürlük getirdi. Sonuçta merkezde kurucu ideolojiden farklı ideolojilerin temsil edilmeye başlanması ve sivil toplumu kontrolle ilgili eğilimde yaşanan düşüş, Diyanet’in kurucu ideoloji doğrultusunda eskisi gibi kullanılmamasına sebep olmuştur/olmaktadır.  </p>
			<p class="_0">  </p>
			<p class="paragraf ParaOverride-6">Cumhuriyet’in başlangıcından bugüne Diyanet, ideolojik aygıt olarak kullanılırken değişmeyen unsurlar da mevcuttur. Diyanet, birinci olarak yukarıdan-aşağı devrimle rejim değiştirmeye kalkacak hareketlere geçit vermemeye, ikinci olarak Durkheimcı bir rolle toplumu bütünleştirmeye çalışmaktadır. Diyanet’in bu amaçları gerçekleştirmede başarılı bir ideolojik aygıt olduğu söylenebilir. Diğer yandan, devletin kurucu ideolojisinin önemli bir unsurunun, bireylerin hayatlarında dinsel referansların azaldığı bir sekülerleşme gerçekleştirilmesi olduğunu düşünürsek; Diyanet’in bu amaca hizmet ettiği söylenemez. İslam’ın mesajı –diğer tek tanrılı dinlerde olduğu gibi– dinin, her türlü dünya görüşünün/felsefenin üzerinde olduğu bir ontolojik, epistemolojik anlayışa göre bireylerin dünya görüşünü (varoluşsal felsefesini) biçimlendirir. Bu dünya görüşü, doğası gereği, dinsel referansların hayatta azaltılmasını isteyecek bir ideolojiye zıttır. Dinsel kaynaklar temelli görüş açıklayan, Kuran kursları açan, toplu namazları düzenleyen bir kurumun; toplumun sekülerleşmesiyle ilgili bir ideolojiye temelde zıt olduğu açıktır. Bundan, devletin kurucu ideolojisindeki ilkeler arasında bir hiyerarşik yapı olduğu anlaşılmalıdır. Devletin merkezi için din merkezli yapılanmaların, devleti ele geçirme ve yasaları dine referansla oluşturmasının engellenmesi –laiklikle bağlantılı– öncelikli ideolojik ilke olmuştur, Diyanet bu ilkeye hizmet etmiştir. Diğer yandan bu kurumun faaliyetleri, halkın hayatında dinsel referansların devamına, yaşatılmasına ve çoğaltılmasına hizmet etmektedir; burada kurucu ideolojinin sekülerlik ilkesi feda edilmiştir.<span class="dip"><a class="_idFootnoteLink" href="#footnote-225-429" id="footnote-225-429-backlink">429</a></span> Kısacası Diyanet, devletin yasalarının “İslami”leşmesini önleme sürecini desteklerken halkın “İslami”leşmesine çabalayan bir kurumdur; halkı “İslami”leştirmeye çalışırken, İslam hakkında yaptığı yorumlarla, Seyyid Kutubcu anlayışa benzer “devrimci İslami” yorumların öne çıkmasının önlenmesinde önemli bir paya sahiptir. Fakat önceden saydığım, küreselleşme sürecinde oluşan koşullar sebebiyle, devletin eğitimsel ideolojik aygıtı gibi bu aygıtının da etki gücü azalmış; halkın dinsel anlayışının şekillenmesinde Diyanet’in etki oranı küçülmüştür.  </p>
			<p class="sol" xml:lang="en-GB">7. Dinsel İdeolojik Aygıtlar: İmam Hatip Liseleri ve İlahiyat Fakülteleri  </p>
			<p class="paragraf ParaOverride-6">1980’lerin başında yapılan iki yasal düzenleme imam hatip liseleri ve ilahiyat fakültelerinin gelişmesine önemli katkıda bulundu. Bunlardan birincisi, 1982 Anayasası’nın, “din kültürü ve ahlak öğretimi”ni zorunlu ders olarak kabul etmesidir. 1980 askeri darbesinin lideri olan ve aynı anayasayla beraber cumhurbaşkanı olan Kenan Evren, Kuran kurslarının açılmasını önlemek niyetiyle bu maddeyi anayasaya koyduklarını beyan etti.<span class="dip"><a class="_idFootnoteLink" href="#footnote-225-430" id="footnote-225-430-backlink">430</a></span> (Diğer bir nedenin ise o yıllarda hâlâ var olduğu kabul edilen “komünist tehlike”ye karşı dinden yararlanmak olduğu söylenebilir.) Bu dersler, ilahiyat fakültesi mezunları için iş imkânı oluşturdu. Ayrıca bu fakültelerin mezunları, eğitim kurumlarında toplumun geniş bir kesimiyle yüz yüze gelme ve düşüncelerini aktarma imkânı buldular. Her ne kadar bu dersler “din kültürü” başlığında zorunlu ders haline getirilmişse de bu derslerin işlenişi, çoğu zaman pratiğiyle ve teorisiyle “İslam” odaklı oldu.<span class="dip"><a class="_idFootnoteLink" href="#footnote-225-431" id="footnote-225-431-backlink">431</a></span> 2006 yılında yapılan bir araştırmada “Sizce devlet okullarında mecburi din eğitimi verilmeli midir” sorusuna % 82.1 oranında “Evet” cevabının verilmesi, bu uygulamanın halk tabanında bulduğu geniş desteği ve farklı hükümetler döneminde bu uygulamanın sürdürülme nedenlerinden birini göstermektedir (% 15.4’lük bir kitle “Hayır” ve % 2.5 ise “Cevap yok” yanıtlarını vermiştir). Bu derslerde abdest ve namaz gibi dini pratiklerin öğretilmesi gerektiğini düşünenler de % 85.5 gibi yüksek bir oranda gözükmektedir (“Hayır, öğretilmemeli” diyenler % 11.1 ve “Cevap yok” diyenler % 3.5 gibi hayli düşük bir yüzdedir).<span class="dip"><a class="_idFootnoteLink" href="#footnote-225-432" id="footnote-225-432-backlink">432</a></span>  </p>
			<p class="paragraf ParaOverride-6">1983 yılında çıkan 2842 sayılı yasa ise imam hatip liselerinin gelişimi açısından kritik öneme sahiptir. Bu yasayla, bu okulları bitirenlerin ilahiyat fakültesi dışındaki okullara devam edebilmelerinin önü açıldı. Bu okullar, adlarında geçtiği gibi “imam” ve “hatip” yetiştiren okullar olmaktan ziyade; ailelerin, çocuklarını, ortaöğretimle hayata hazırlanırken aynı zamanda yoğun bir dini eğitim de almaları arzusuyla yolladıkları kurumlar oldular. 1990 yılı itibariyle bu okullardan geçmiş olan 433.277 öğrencinin sadece 39.907’sinin Diyanet İşleri’nde görev alması bunu göstermektedir. Ayrıca 1988-1989 öğretim yılında, yükseköğretime kayıt yaptıran 9931 imam hatiplinin sadece 988’inin ilahiyat fakültesini seçmesi; diğerlerinin siyasal, mühendislik, tıp, hukuk gibi branşlara yönelmesi de<span class="dip"><a class="_idFootnoteLink" href="#footnote-225-433" id="footnote-225-433-backlink">433</a></span> bu liselere devam edenlerin –ya da velilerinin– çoğunun mesleki bir eğitim kaygısı gütmediklerini, ortaöğretimde dini bir eğitim alma arzusunda olduklarını göstermektedir.  </p>
			<p class="paragraf ParaOverride-6">1983 yılından sonra kurulan iki ANAP hükümetinde 374 imam hatip lisesi 406’ya (16’sı Anadolu İmam Hatip) çıktı. Daha sonraki hükümetler döneminde yenileri açılan imam hatipler, 1996-1997 öğretim yılında, 601 imam hatipte 511.502 öğrenci ile oldukça yüksek sayılara ulaştı.<span class="dip"><a class="_idFootnoteLink" href="#footnote-225-434" id="footnote-225-434-backlink">434</a></span> 28 Şubat sürecini takip eden 1997 yılının Ağustos ayındaki yasal bir düzenlemeyle ilköğretim sekiz yıla çıkarıldı, böylece diğer meslek ortaokullarıyla beraber imam hatiplerin de orta kısmı kapatıldı.<span class="dip"><a class="_idFootnoteLink" href="#footnote-225-435" id="footnote-225-435-backlink">435</a></span> 28 Şubat sürecinde üniversiteye giriş sınavında yapılan katsayı düzenlemesiyle imam hatiplerden siyasal, tıp, hukuk gibi branşlara geçiş yapılması önlendi. Bu tarihten sonra imam hatiplerdeki öğrenci sayısı oldukça düştü; AK Parti hükümetlerinde ise yeniden bu okulların ve öğrencilerinin sayısında ciddi artışlar yaşandı.  </p>
			<p class="paragraf ParaOverride-6">1982’de yayımlanan 41 sayılı kanun hükmünde kararname ile Ankara Üniversitesi İlahiyat Fakültesi aynı isimle üniversiteye bağlı kaldı, Erzurum’daki İslami İlimler Fakültesi ve Yüksek İslam Enstitüsü ise İlahiyat Fakültesi adıyla birleşti. Altı ildeki Yüksek İslam Enstitüleri ise üniversitelere bağlanarak ilahiyat fakültelerine dönüştüler, böylece 8 tane ilahiyat fakültesi oldu. 1983-1984 öğretim döneminden 2006-2007 dönemine kadar bu okullara 40.000 civarında öğrenci kayıt olmuştur. Bundan önceki dönemde Ankara İlahiyat Fakültesi ve Yüksek İslam Enstitüleri’ne kayıt yaptıranların ise 10-12 bin civarında olduğu tahmin edilmektedir.<span class="dip"><a class="_idFootnoteLink" href="#footnote-225-436" id="footnote-225-436-backlink">436</a></span> 2010 yılı itibariyle 25 tane ilahiyat fakültesinde öğretim faaliyeti devam etmekteydi ve her geçen yıl bu fakültelerin sayısı artmaktadır.<span class="dip"><a class="_idFootnoteLink" href="#footnote-225-437" id="footnote-225-437-backlink">437</a></span>  </p>
			<p class="paragraf ParaOverride-6">İmam hatipler ve ilahiyat fakülteleri, ideolojik aygıt olarak kullanılma amacından çok, çevrenin talepleriyle ilişkili bir şekilde kurulmuştur. Fakat bu kurumlar hep Cumhuriyet merkezinin Milli Eğitim Bakanlığı ve YÖK gibi kurumlarının denetiminde olmuşlardır. Diğer okullarda okutulan İnkılâp Tarihi, Türkçe gibi devletin ve devrimlerin ideolojisini öğrencilere ulaştıran birçok ders, diğer öğretim kurumlarındaki aynı kitaplarla burada da okutulmuştur. Bu kurumların kuruluşuna sebep olan unsurlar –halkın talepleri gibi– farklı olsa da bunlar, ideolojik aygıt olarak da işlev görmüştür. Althusser’in de dikkat çektiği gibi devlet, ideolojik aygıtlarında baskı aygıtlarında olduğu kadar güçlü değildir; devletin ideolojisine karşı olanların bu aygıtlarda “mevzi kazanma” şansı vardır.<span class="dip"><a class="_idFootnoteLink" href="#footnote-225-438" id="footnote-225-438-backlink">438</a></span> Bu okullar, bir yönüyle bu şekilde de değerlendirilebilir; bu yönüyle onlar Osmanlı modernleşmesinde devlet eliyle kurulan, fakat devletin ideolojisiyle örtüşmeyen bir ideolojiye kaynaklık yapan Tıbbiye’ye benzetilebilirler. İmam hatiplerin ve ilahiyatların, Cumhuriyet’in kurucu ideolojisinin sekülerleşme hedefine uygun bireyler yetiştirmediği söylenebilir. Fakat Cumhuriyet’in müfredatına göre okumuş ve Cumhuriyet’in kurumlarının parçası olmuş burada yetişmiş bireylerin modernleşme ve küreselleşme süreçlerinin ne kadar etkisinde kaldıkları, Osmanlı’daki din adamlarından ne kadar farklılaştıkları da gözden kaçmamalıdır. Eğitimlerinde tefsir, hadis, kelam gibi İslami temel bilimlerle modern eğitimi bir arada öğrenen bu bireylerin müfredatlarındaki melezlik, “karışım kimlikleri”nin inşasında önemli bir rol oynamıştır. Siyasal İslam’ın Cumhuriyet dönemindeki en önemli isimlerinden biri olan Tayyip Erdoğan’ın ve siyasal İslam’la ilişkili kadroların önemli bir bölümünün bu okullarda yetişmiş olması da önemlidir. Türkiye’deki siyasal İslam’ın temsilcisi olarak gözüken partiler gibi imam hatip okulları ve ilahiyat fakülteleri de, merkezin ideolojisinin ve kültürünün birçok öğesine alternatif bir ideolojinin ve kültürün sözcüsü ve kaynağı olmuşlardır; fakat bunu yaparken, sistemin içinde kalmak ve sistemin olanaklarını kullanmak gibi hususlarda benzer davranış kalıplarına kaynaklık etmişlerdir.  </p>
			<div class="_idFootnotes">
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-354-backlink" id="footnote-225-354">354</a>. John B. Thompson, “Kitle İletişiminin Bazı Özellikleri”, Çev. ve Der.: Erol Mutlu, <span class="CharOverride-1">Kitle İletişim Kuramları</span>, Ankara, Ütopya Kitabevi, 2005, s. 210-211. </p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-355-backlink" id="footnote-225-355">355</a>. Marshall McLuhan, <span class="CharOverride-1">Gutenberg Galaksisi</span>, 2. bs., Çev. Gül Çağalı Güven, İstanbul, Yapı Kredi Yayınları, 2007, s. 47-48.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-356-backlink" id="footnote-225-356">356</a>. Erol Mutlu, <span class="CharOverride-1">Televizyon ve Toplum</span>, Ankara, TRT Yayınları, 1999, s. 57-58. Mutlu, McLuhan’ın bu durumu niye “Narcissus miti” olarak nitelediğini şöyle aktarır: “Narcissus söylencesine göre genç Narcissus -ki bu narkoz, kendinden geçme, dumura uğrama anlamlarına gelen bir sözcüktür- suda gördüğü kendi yansıyan görüntüsünün bir başkasına ait olduğunu zanneder. Kendisinin ayna sayesinde gerçekleşen uzantısı, kendisinin bir parçası haline gelene kadar algıları dumura uğrar. Kendi uzantısına uyarlanmış ve kapalı bir sistem haline gelmiştir. Bu söylencenin ana fikri, insanların kendilerinin başka bir maddedeki uzantıları karşısında derhal büyülenmeleridir.” (s. 58)</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-357-backlink" id="footnote-225-357">357</a>. Steven Best, Douglas Kellner, <span class="CharOverride-1">Postmodern Teori</span>, Çev. Mehmet Küçük, İstanbul, Ayrıntı Yayınları, 1998, s. 154.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-358-backlink" id="footnote-225-358">358</a>. <span class="CharOverride-1">Age</span>, s. 148-150.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-359-backlink" id="footnote-225-359">359</a>. Erol Mutlu, <span class="CharOverride-1">Televizyon ve Toplum</span>, s. 163.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-360-backlink" id="footnote-225-360">360</a>. Herbert Marcuse, <span class="CharOverride-1">One-Dimensional Man</span>, Boston, Beacon Press, 1991, s. 8, 245-246.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-361-backlink" id="footnote-225-361">361</a>. Jack Zipes, “Frankfurt Okulu ve Kültür Eleştirisi”, Çev ve Der: Erol Mutlu, <span class="CharOverride-1">Kitle İletişim Kuramları</span>, Ankara, Ütopya Kitabevi, 2005, s. 227-229. </p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-362-backlink" id="footnote-225-362">362</a>. Louis Althusser, <span class="CharOverride-1">İdeoloji ve Devletin İdeolojik Aygıtları</span>, s. 169.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-363-backlink" id="footnote-225-363">363</a>. <span class="CharOverride-1">Age</span>, s. 176-177.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-364-backlink" id="footnote-225-364">364</a>. Douglas Kellner, “Kültür Endüstrileri”, Çev. ve Der: Erol Mutlu, <span class="CharOverride-1">Kitle İletişim Kuramları</span>, Ankara, Ütopya Kitabevi, 2005, s. 238.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-365-backlink" id="footnote-225-365">365</a>. Althusser’in dikkat çektiği gibi devletin ideolojik aygıtlarının devlet kurumu olması şart değildir; bunlar özel kuruluşlar da olabilir. Althusser “... özel ya da kamusal olması pek önemli değildir. Önemli olan işleyişleridir” demektedir: Louis Althusser, <span class="CharOverride-1">age</span>, s. 170. Türkiye’deki medyaya, örneğin İslami kesimin yönettiği medyaya baktığımızda; bunların işleyişlerinin, devletin kurucu ideolojisiyle uyumlu olmadığı açıktır. Bunun yanında bu uyumsuzluk her hususu kapsamaz; birçok özel medya organıyla beraber İslami kesimin medya organlarının çoğu da devletin bölünmez bütünlüğü veya mevcut ekonomik sistemin devamı gibi bazı hususlarda devletin ideolojik aygıtları gibi fonksiyon görmektedirler. Sonuçta, özel elektronik medyanın çıkışı, tamamıyla, her hususta devletin ideolojisine muhalif aygıtların kurulması değildir, fakat devletin eskisi kadar toplumu manipüle etme gücü kalmadığını tespit etmek önemlidir.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-366-backlink" id="footnote-225-366">366</a>. Jean-Noel Jeanneney, <span class="CharOverride-1">Başlangıcından Günümüze Medya Tarihi</span>, 3. bs., Çev. Esra Atuk, İstanbul, Yapı Kredi Yayınları, s. 322.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-367-backlink" id="footnote-225-367">367</a>. Stephen P. Cohen, “U.S. Security in a Separatist Season”, <span class="CharOverride-1">Toward The Twenty-First Century</span>, Ed. Glenn Hastedt, Kay Knickrehm, New Jersey, James Madison University, 1994, s. 432-433.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-368-backlink" id="footnote-225-368">368</a>. Şevket Sayılgan, “Küreselleşme Sürecinde Türkiye’de Yabancı Sermayenin Medyaya Girişi”, <span class="CharOverride-1">Küreselleştirme Makinesi: Medya</span>, İstanbul, Beta, 2008, s. 217.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-369-backlink" id="footnote-225-369">369</a>. Jean-Noel Jeanneney, <span class="CharOverride-1">age</span>, s. 146.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-370-backlink" id="footnote-225-370">370</a>. <span class="CharOverride-1">Age</span>, s. 167-190.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-371-backlink" id="footnote-225-371">371</a>. <span class="CharOverride-1">Age</span>, s. 250-252.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-372-backlink" id="footnote-225-372">372</a>. <span class="CharOverride-1">Age</span>, s. 250-255.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-373-backlink" id="footnote-225-373">373</a>. Vedat Demir, <span class="CharOverride-1">Türkiye’de Medya Siyaset İlişkisi</span>, s. 191.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-374-backlink" id="footnote-225-374">374</a>. RTÜK’ün yaptırdığı araştırmada 4376 kişiyle görüşülmüş; bunların 2600’ü radyo dinlediğini, 1776’sı ise radyo dinlemediğini beyan etmiştir: “Radyo Dinleme Eğilimleri Araştırması-2”, Ankara, 2009, (Çevrimiçi) <span class="Köprü CharOverride-7">http://www.rtuk.org.tr/upload/File/Radyo2_DinlemeEgilimleri10sub2010.pdf. 17.06.2010</span>. s. 25. </p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-375-backlink" id="footnote-225-375">375</a>. <span class="CharOverride-1">Age</span>, s. 34-37.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-376-backlink" id="footnote-225-376">376</a>. <span class="CharOverride-1">Age</span>, s. 29-33.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-377-backlink" id="footnote-225-377">377</a>. Alper Bilgili, <span class="CharOverride-1">The Re-Organization of the Main Islamic Communities In Turkey</span>, Boğaziçi Üniversitesi Sosyal Bilimler Enstitüsü, Yayımlanmamış Yüksek Lisans Tezi, İstanbul 2006, s. 60, 70-71.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-378-backlink" id="footnote-225-378">378</a>. <span class="CharOverride-1">Age</span>, s. 47-50.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-379-backlink" id="footnote-225-379">379</a>. <span class="CharOverride-1">Age</span>, s. 14.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-380-backlink" id="footnote-225-380">380</a>. Umut Azak, “İslami Radyolar ve Türbanlı Spikerler”, <span class="CharOverride-1">İslam’ın Yeni Kamusal Yüzleri</span>, 2. bs., Ed. Nilüfer Göle, İstanbul, Metis Yayınları, 2000, s. 96.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-381-backlink" id="footnote-225-381">381</a>. <span class="CharOverride-1">Age</span>, s. 105-106.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-382-backlink" id="footnote-225-382">382</a>. Francis Fukuyama, <span class="CharOverride-1">The End of History and the Last Man</span>, New York, Harper Collins Publishers, 2002, s. 7.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-383-backlink" id="footnote-225-383">383</a>. Jean-Noel Jeanneney, <span class="CharOverride-1">age</span>, s. 260-262.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-384-backlink" id="footnote-225-384">384</a>. <span class="CharOverride-1">Age</span>, s. 293, 295, 301.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-385-backlink" id="footnote-225-385">385</a>. Vedat Demir, <span class="CharOverride-1">Türkiye’de Medya Siyaset İlişkisi</span>, s. 190-191.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-386-backlink" id="footnote-225-386">386</a>. Çiler Dursun, <span class="CharOverride-1">TV Haberlerinde İdeoloji</span>, Ankara, İmge Kitabevi, 2001, s. 146-148.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-387-backlink" id="footnote-225-387">387</a>. <span class="CharOverride-1">Age</span>, s. 145-259.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-388-backlink" id="footnote-225-388">388</a>. RTÜK, “Televizyon İzleme Eğilimleri Araştırması-2”, Ankara, Şubat 2009, (Çevrimiçi) http://www.rtuk.org.tr/sayfalar/DosyaIndir.aspx?icerik_id=0ff756b8-292d-4269-9dbc-2bbfe6782cf0, 17.06.2010. s. 38</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-389-backlink" id="footnote-225-389">389</a>. <span class="CharOverride-1">Age</span>, s. 51.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-390-backlink" id="footnote-225-390">390</a>. <span class="CharOverride-1">Age</span>, s. 39, 52.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-391-backlink" id="footnote-225-391">391</a>. Theoodor W. Adorno, “Kültür Endüstrisini Yeniden Düşünmek”, <span class="CharOverride-1">Kitle İletişim Kuramları</span>, Der. ve Çev. Erol Mutlu, Ankara, Ütopya Yayınevi, 2005, s. 242, 249.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-392-backlink" id="footnote-225-392">392</a>. Marshall McLuhan, Bruce R. Powers, <span class="CharOverride-1">The Global Village</span>, s. 63-64.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-393-backlink" id="footnote-225-393">393</a>. Platon, <span class="CharOverride-1">Devlet</span>, 10. Kitap, s. 281-306.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-394-backlink" id="footnote-225-394">394</a>. Marshall McLuhan, “Classroom without Walls”, <span class="CharOverride-1">Explorations in Communication</span>, 4. bs., Ed. Edmund Carpenter, Marshall McLuhan, Boston, Beacon Press, 1968, s. 1-3.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-395-backlink" id="footnote-225-395">395</a>. Joseph E. Stiglitz, <span class="CharOverride-1">Globalization and its Discontents</span>, s. 4-5.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-396-backlink" id="footnote-225-396">396</a>. Peter Wolcott, Seymour Goodman, “The Internet in Turkey and Pakistan”, Stanford, Center for International Security and Cooperation, 2000, <span class="HTML-Cite CharOverride-11">(Çevrimiçi)   </span></p>
					<p class="dipnot" xml:lang="en-GB"><span class="Köprü CharOverride-7">http://iis-db.stanford.edu/pubs/11911/turkpakinternet.pdf</span><span class="HTML-Cite CharOverride-11">.</span>, s. 28.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-397-backlink" id="footnote-225-397">397</a>. TÜİK, “2009 Yılı Hanehalkı Bilişim Teknolojileri Kullanım Araştırması Sonuçları”, T.C. Başbakanlık Türkiye İstatistik Kurumu, Haber Bülteni, Sayı:147, (Çevrimiçi) http://www.tuik.gov.tr/PreHaberBultenleri.do?id=4104, 18 Ağustos 2009.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-398-backlink" id="footnote-225-398">398</a>. Nickburcher, “Facebook Usage Statistics by Country”, 2 July 2010, (Çevrimiçi) http://www.nickburcher.com/2009/12/facebook-usage-statistics-by-country.html. 09.07.2010 </p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-399-backlink" id="footnote-225-399">399</a>. Facebook “Average User Figures”, (Çevrimiçi) http://www.facebook.com/press/info.php?statistics, 12.07.2010.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-400-backlink" id="footnote-225-400">400</a>. Gary R. Bunt, <span class="CharOverride-1">Islam in the Digital Age</span>, London, Pluto Press, 2003, s. 25-34.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-401-backlink" id="footnote-225-401">401</a>. Louis Althusser, <span class="CharOverride-1">İdeoloji ve Devletin İdeolojik Aygıtları</span>, s. 172.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-402-backlink" id="footnote-225-402">402</a>. TÜİK “Nüfus ve Kalkınma Göstergeleri”, (Çevrimiçi) http://www.tuik.gov.tr/YayinListe.do?method=YayinListe&amp;tb_id=63&amp;ust_id=11, 10.07.2010.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-403-backlink" id="footnote-225-403">403</a>. “Türk Eğitim Sisteminin Örgütlenmesi: 2008-2009 Eurybase Raporu”, <span class="CharOverride-1">eacea.ec.europa.eu</span>, s. 271.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-404-backlink" id="footnote-225-404">404</a>. “Türkiye Yurtdışına Erkek Öğrenci Gönderiyor, İşte İstatistikler”, 16 Nisan 2008, www.memurlar.net/haber/107623</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-405-backlink" id="footnote-225-405">405</a>. İştar Gözaydın, <span class="CharOverride-1">Diyanet</span>, s. 84. Küreselleşme sürecinin Diyanet üzerindeki etkisi hakkında bakınız: Alper Bilgili, “Post-Secular Society and the Multi-Vocal Religious Sphere in Turkey”, <span class="CharOverride-1">European Perspectives</span>, Vol. 3, No: 2, 2011, s. 131-146.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-406-backlink" id="footnote-225-406">406</a>. Diyanet İşleri Başkanlığı “<span class="CharOverride-1">Personel Sayısı</span>”, (Çevrimiçi) http://www.diyanet.gov.tr/turkish/tanitim/istatistiksel_tablolar/1_personel/1_1_personel_sayisi.xls.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-407-backlink" id="footnote-225-407">407</a>. Ruşen Çakır, İrfan Bozan, <span class="CharOverride-1">Sivil, Şeffaf ve Demokratik Bir Diyanet İşleri Başkanlığı Mümkün mü?</span>, İstanbul, TESEV Yayınları, 2005, s. 73; Diyanet İşleri Başkanlığı, “Cami Sayısı”, (Çevrimiçi) <span class="Köprü CharOverride-7">http://www.diyanet.gov.tr/turkish/tanitim/istatistiksel_tablolar/2_cami/2_1_cami_sayisi.xls</span>, 3 Nisan 2010.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-408-backlink" id="footnote-225-408">408</a>. Ruşen Çakır, İrfan Bozan, <span class="CharOverride-1">age</span>, s. 70-71.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-409-backlink" id="footnote-225-409">409</a>.(Çevrimiçi)http://www.diyanet.gov.tr/turkish/tanitim/istatistiksel_tablolar/3_Kuran_kursu/3_1_yerlesim_yerine_gore_Kuran_kursu_sayisi.xls.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-410-backlink" id="footnote-225-410">410</a>. İştar Gözaydın, <span class="CharOverride-1">Diyanet</span>, s. 230-233.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-411-backlink" id="footnote-225-411">411</a>. İsmail Kara, <span class="CharOverride-1">Cumhuriyet Türkiyesi’nde Bir Mesele Olarak İslam</span>, s. 70-71.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-412-backlink" id="footnote-225-412">412</a>. Bu araştırmayı Nezir Akyeşilmen “Diyanet Hutbelerinde İnsan Hakları” başlığı ile yapmıştır; bu kaynaktan aktaran: İştar Gözaydın, <span class="CharOverride-1">age</span>, s. 166.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-413-backlink" id="footnote-225-413">413</a>. İştar Gözaydın, <span class="CharOverride-1">age</span>, s. 163.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-414-backlink" id="footnote-225-414">414</a>. Fikret Bila, “Bardakoğlu’nun Verdiği Mesajlar”, <span class="CharOverride-1">Milliyet</span>, 5 Haziran 2008.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-415-backlink" id="footnote-225-415">415</a>. Ruşen Çakır, İrfan Bozan, <span class="CharOverride-1">age</span>, s. 36.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-416-backlink" id="footnote-225-416">416</a>. Alevi kesimden gelen eleştirilere bir örnek: Battal Pehlivan, <span class="CharOverride-1">Aleviler ve Diyanet</span>, 2. bs., İstanbul, Pencere Yayınları, 1994.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-417-backlink" id="footnote-225-417">417</a>. İştar Gözaydın, <span class="CharOverride-1">age</span>, s. 284.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-418-backlink" id="footnote-225-418">418</a>. İsmail Kara, <span class="CharOverride-1">age</span>, s. 79-80.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-419-backlink" id="footnote-225-419">419</a>. Ali Çarkoğlu, Binnaz Toprak, <span class="CharOverride-1">Değişen Türkiye’de Din, Toplum ve Siyaset</span>, İstanbul, TESEV Yayınları, 2006, s. 80.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-420-backlink" id="footnote-225-420">420</a>. İştar Gözaydın, <span class="CharOverride-1">age</span>, s. 286.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-421-backlink" id="footnote-225-421">421</a>. Time, “The Most Important People of 20th Century”, <span class="CharOverride-1">Time</span>, 2001; bu kaynaktan aktaran: (Çevrimiçi)http://www.hurriyet.com.tr/yasarnuriozturk/9137926.asp, 02, 07, 2010.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-422-backlink" id="footnote-225-422">422</a>. RTÜK, “Televizyon İzleme Eğilimleri Araştırması-2”, s. 136.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-423-backlink" id="footnote-225-423">423</a>. <span class="CharOverride-1">Age</span>, s. 108.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-424-backlink" id="footnote-225-424">424</a>. Tayyar Altıkulaç 1989’da bir gazeteyle yaptığı röportajda bu konudaki rahatsızlığını açıklamıştı: İsmail Kara, <span class="CharOverride-1">age</span>, s. 74.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-425-backlink" id="footnote-225-425">425</a>. Sabah Gazetesi, “Demokratik Açılımı En İyi Vaizler Anlatır”, 4 Mart 2010, (Çevrimiçi)http://www.sabah.com.tr/Siyaset/2010/03/04/demokratik_acilimi_en_iyi_vaizler_anlatir_35699792689, 20.05.2010.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-426-backlink" id="footnote-225-426">426</a>. Ruşen Çakır, İrfan Bozan, <span class="CharOverride-1">age</span>, s. 73-74.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-427-backlink" id="footnote-225-427">427</a>. Bunların belli başlıları şunlardır: www.diyanet.gov.tr, www.diyanetvakfi.org.tr, www.diyanetvakfi.gov.tr, www.isam.ogr.tr</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-428-backlink" id="footnote-225-428">428</a>. İsmail Kara, <span class="CharOverride-1">age</span>, s. 152-161.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-429-backlink" id="footnote-225-429">429</a>. Bu kitapta, kullanımında kişiden kişiye farklılıklar gözlemlenen iki kavramdan “laiklik” kavramını devletin dini referanslardan arınması; “sekülerlik” kavramını ise bireylerin hayatlarında dini referanslardan uzaklaşmaları anlamında kullandığımı, bir kez daha hatırlatmakta fayda görüyorum.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-430-backlink" id="footnote-225-430">430</a>. İştar Gözaydın, <span class="CharOverride-1">age</span>, s. 46-47.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-431-backlink" id="footnote-225-431">431</a><span class="CharOverride-1">. Age</span></p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-432-backlink" id="footnote-225-432">432</a>. Ali Çarkoğlu, Binnaz Toprak, <span class="CharOverride-1">age</span>, s. 55.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-433-backlink" id="footnote-225-433">433</a>. İştar Gözaydın, <span class="CharOverride-1">age</span>, s. 213.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-434-backlink" id="footnote-225-434">434</a>. Mustafa Öcal, “Din Eğitim ve Öğretiminin Yeri ve Uygulama Biçimi”, s. 536-540.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-435-backlink" id="footnote-225-435">435</a>. İştar Gözaydın, <span class="CharOverride-1">age</span>, s. 213-214.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-436-backlink" id="footnote-225-436">436</a>. <span class="CharOverride-1">Age</span>, s. 551-552.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-437-backlink" id="footnote-225-437">437</a>. Diyanet İşleri Başkanlığı, “İlahiyat Fakülteleri”, T. C. Diyanet İşleri Başkanlığı, (Çevrimiçi) <span class="Köprü CharOverride-7">http://www.diyanet.gov.tr/turkish/linkler/linklerkatagori.asp?kategori=5</span>, 25 Temmuz 2010.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-438-backlink" id="footnote-225-438">438</a>. Louis Althusser, <span class="CharOverride-1">age</span>, s. 172.</p>
				</div>
			</div>
		</div>
	</body>
</html>