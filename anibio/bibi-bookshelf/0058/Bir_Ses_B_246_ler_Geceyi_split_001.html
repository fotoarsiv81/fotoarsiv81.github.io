<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
	<title>Bir Ses Böler Geceyi</title>
	<meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" type="text/css" rel="stylesheet"/><style type="text/css">
		@page { margin-bottom: 5.000000pt; margin-top: 5.000000pt; }</style></head>
  <body class="calibre">
<p class="calibre2">İsmayil'i yolcu ettiğimiz gün Veli Sofu: </p><p class="calibre2">'Bu oğlumu son görüşümdü' diyerek bir ağıt tutturdu. </p><p class="calibre2">'Bu kadar üzme kendini baba, üç ay sonra izine gelir nasılsa' diyerek onu yatıştırmaya çalıştım. </p><p class="calibre2">'İsmayil üç ay sonra gelir gelmesine de beni burda bulamaz' dedi. </p><p class="calibre2">'Böyle konuşma baba, sen eski topraksın hepimizi eskitirsin' dedim. </p><p class="calibre2">'Yok, Ali Rıza yok. Ben kendimi bilirim. Vakit geldi. Bak görürsün, çok sürmez bu iş' dedi. </p><p class="calibre2">Söylediği çıktı, İsmayil'in askere gitmesinden yedi gün sonra öldü. Kötü haberi duyar duymaz seyirttim evine vardım. Sanki uyuyor gibiydi. Böyle nur yüzlü bir ölü hiç görmemiştim. Ne çenesi aşağıya düşmüş, ne de yüzü çarpılmıştı. </p><p class="calibre2">İsmayil'e durumu iki ay sonra bildirdik. Bir sabah baktık, İsmayil kapıda. Önce askerden kaçtı diye korktuk. İzin alarak geldiğini söyledi. Metanetli görünüyordu. Veli Sofu'nun nasıl öldüğünü, acı çekip çekmediğini sordu. </p><p class="calibre2">Anlattık. Mezarın yerini sordu. Tarif ettik. Kalktı gitti. Bütün gün gelmedi. Mezarlığın yanından gelip geçenler onu, dedesinin mezarının başında öylece oturur görmüşler. Eve akşam üzeri döndü. Söz dönüp dolaşıp yine Veli Sofu'ya gelince bizim hanım dayanamayıp ağlamaya başladı. </p><p class="calibre2">'Niye ağlıyorsun ana?' diye sordu İsmayil. </p><p class="calibre2">'Neye ağlayacağım oğul, dedene ağlıyorum' deyince: </p><p class="calibre2">'Dedemin nesine ağlıyorsun? Şu âlemde kaç kişi onun eriştiği mertebeye varabildi? Dedem kendi ruhunu Hakk'ın ruhuna kattı. Artık o Allah'la birdir. Böyle büyük bir insana ağlanır mı? Ağlayacaksan öyle yüce bir kişiden ayrı düştük diye bize ağla' dedi. </p><p class="calibre2">Gencecik bir çocuktan böyle hikmetli laflar duymak beni hem şaşırttı, hem de sevindirdi. Hayranlıkla onun yüzüne bakakaldım. </p><p class="calibre2">'Veli Sofu bize büyük adamlık etmiş' diye düşündüm. Oğlumuzu o kadar iyi yetiştirmiş ki genç yaşına karşın, tıpkı âlim bir sofu gibi her şeyi biliyordu. </p><p class="calibre2">İsmayil askerden gelince bizim eve taşındı. Yıllar önce ayrıldığı baba evine geri dönmüştü. İlk günler sanki anasının babasının evinde değil de yabancıların arasındaymış gibi tedirgin bir hali vardı. Sonra bu hali geçti. Eve alıştı ama hiçbir zaman bize anası babasıymışız gibi sıcak davranmadı. Aramızdaki bu soğukluğu kaldırmak için çok uğraştık. Olmadı. Onun babası Veli Sofu'ydu, anası Zeynep Eci. Sonunda biz de durumu kabullendik. Veli Sofu'nun yerini dolduramayacağımızı anladık. </p><p class="calibre2">İsmayil vaktinin çoğunu tarlada belde geçirirdi. Akşam eve geldiğinde yemek hazır olur, hemen sofraya oturulurdu. Sofrada fazlaca konuşmaz, yemekten sonra yattığı odaya geçer askerden getirdiği mor kaplı defterine bir şeyler yazar dururdu. Her akşam her akşam ne yazardı bu oğlan merak ederdim. Bir gün o tarladayken defteri sakladığı yerden alıp baktım. Fakat yazılardan hiçbir şey anlamadım. Kelimelerin hiçbirini tanımıyordum. Sanki başka bir dilde yazılmış gibiydi. Merakım daha da artmıştı. Sırasını bulup İsmayil'e sormalı işin aslını öğrenmeliydim. İki gün sonra beklediğim fırsat çıktı. Birlikte çalıştığımız bir gün öğle yemeği için, bizim tarlanın kenarındaki koyu gölgeli ahlatın altına oturduğumuzda sordum: </p><p class="calibre2">'Her akşam defterine bir şeyler karalar durursun. Neler yazarsın öyle saatler boyu İsmayil?' </p><p class="calibre2">Suratı asıldı. </p><p class="calibre2">'Hiç' dedi, sıkıntıyla. Ben üsteleyince, 'Önemli bir şey değil. Sadece her gün düşündüklerimi not ederim baba' </p><p class="calibre2">dedi. </p><p class="calibre2">'Tamam da bunu niye yaparsın?' </p><p class="calibre2">'Dedem sağken pek çok mesele tartıştık, konuştuk. O ölünce sanki hepsi uçtu gitti. Hatırımda kalanların hangisi doğru, hangisi yanlış emin olamıyorum. Bu bana iyi bir ders oldu. Düşündüklerim kaybolmasın diye yazmaya başladım.' </p><p class="calibre2">'Peki oğlum, o deftere yazdıkların hangi dildendir?' </p><p class="calibre2">Kaşları çatıldı. </p><p class="calibre2">'Defterime baktın demek?' </p><p class="calibre2">Ağzımdan kaçırmıştım bir kere, durumu kurtarmak için: </p><p class="calibre2">'Anan senin yatağını toplarken bulmuş' dedim. 'Bana getirdi, ben de bakmış bulundum. Ne var bunda? Zaten gördüklerimden hiçbir şey anlamadım. O yazılar necedir? Hangi dilde yazdın sen o yazılan?' </p><p class="calibre2">Gülümsedi. Ela gözleri hınzırca parladı. </p><p class="calibre2">'Anlayamazsın tabiî. Çünkü o yazılar şifreli' dedi. </p><p class="calibre2">'Şifreli mi? Şifreyi nereden öğrendin?' </p><p class="calibre2">'Askerde öğrendim. Yazım güzel diye beni yazıcı yapmışlardı. Hemşerimiz bir Rıza Üsteğmen vardı. Kulakları çınlasın çok yardımı dokundu bana. Bu şifrelemeyi de o öğretti.' </p><p class="calibre2">'Valla aferim sana İsmayil. Ama niye şifreli yazıyorsun? Gizleyecek, saklayacak neyin var?' </p><p class="calibre2">'Benim gizleyecek bir şeyim yok da, dedem, sırrını herkese aşikâr eyleme, derdi hep.' </p><p class="calibre2">'Bence boş yere kuruntu ediyorsun. Köyümüzde yabancı kimse.yok. Senin düşündüklerini bilseler ne olur ki? </p><p class="calibre2">Hatta onlar sormadan sen anlatmalısın. Anlatmalısın ki doğru nedir, eğri nedir herkes öğrensin. Biliyorsun gençlerimiz çalışmak için büyük şehirlere gidiyorlar. Orada türlü çeşit işlerle, insanlarla karşılaşıyorlar. Pek çoğu, inancını yitirip, bozularak dönüyor köye. Belki onlara bildiklerini anlatırsan inançlarını yitirmezler.' </p><p class="calibre2">'İyi söylüyorsun da baba, eğrinin doğrunun ne olduğunu daha ben bilmiyorum ki onlara anlatayım. Dede ile köyün sofuları varken bu iş bana düşmez.' </p><p class="calibre2">'Her şeyi dedenin üstüne yıkarsak, işin altından kalkamaz. Sofular da çok yaşlı. Sen hiç değilse bildiğin kadarını anlatsan derim.' </p><p class="calibre2">'Etme baba, yarım sofu dinden, yarım hekim candan eder, derler. Benim bu yaşıma kadar öğrendiklerim deryada bir damla misalidir. Bu yarım bilgimle onları yanlışa sürüklerim.' </p><p class="calibre2">'Öyleyse neden gidip Hüseyin Dede'yle, sofularla konuşmazsın? Neden bilgini, görgünü artırmaya çalışmazsın?' </p><p class="calibre2">dedim. </p><p class="calibre2">'Ben de çoktan beri bunu yapmayı düşünürüm. Düşünürüm de yaşım daha çok gençtir dede beni dinlemez diye korkarım.' </p><p class="calibre2">'Hiç korkma oğlum, Hüseyin Dede de babası Haydar Dede gibi yüce bir kişidir. Ayağına diline üşenmez, ihtiyaç duyulan her eve gider, herkesle konuşur. O da seni görünce çok sevinecektir. Önümüzdeki günlerde ağabeyinin düğünü için kasabaya ineceğiz. O zaman dedeye gider konuşur, dertleşirsin. Sana yol yordam gösterir, destek olur' </p><p class="calibre2">dedim. Yüzü ışıdı. Hak sizleri inandırsın, İsmayil bir anda çalılardaki dertsiz tasasız serçeler gibi neşeleniverdi. Bir türkü tutturarak hevesle çalışmaya başladı. Tarladaki işimiz bittiğinde nasıl sevinçle evin yolunu tuttu anlatamam. </p><p class="calibre2">Kasabaya ineceğimiz gün erkenden kalktı. Yeni elbiselerini giydi, temizlendi. Sanki ağabeyini değil de İsmayil'i evlendiriyorduk. Kasabada önce çarşı pazar dolanıp alacaklarımızı aldık. Alışveriş sırasında İsmayil 'Hadi ana, hadi ana...' deyip bir an önce bu işi bitirmeye çalışıyordu. Hatta bu sebepten kumaş aldığımız dükkânda ağabeyiyle küçük bir atışmaları bile oldu. Sonunda alışveriş bitti... Ama İsmayil'in heyecanı giderek artıyordu. Ev halkını garajda bırakıp İsmayil'le dedenin evinin yolunu tuttuk. Bundan beş on yıl önce, Haydar Dede zamanında birkaç kez gelmişliğim vardı o eve. Hatırımda kalan kasabanın dışında bağların bahçelerin arasında tek katlı, toprak damlı küçücük bir evdi. Evin bulunduğu bölgeye yaklaştıkça her tarafın binalarla dolmuş olduğunu gördük. Biz farkında olmadan kasaba ne kadar da büyümüştü böyle? Her taraf o kadar değişmişti ki evi bulamıyordum. </p><p class="calibre2">Sokakların arasında dolaşıp da evi bulamayacağımızı anlayınca köşedeki bakkala sorduk. Bakkal iyi bir adammış </p><p class="calibre2">yanındaki küçük çırağı önümüze kattı da evi öyle bulabildik. Yine de çocuğun bizi götürdüğü o üç katlı beton binayı görünce, yoksa yanlış bir eve mi geldik, diye tereddüt ettim. Çünkü bu ev bir konak gibiydi, Haydar Dede'nin o tek gözlü kulübesine hiç mi hiç benzemiyordu. 'Yanılmışsak bile sorup öğreniriz' diyerek çaldık zili. Genç bir kadın açtı kapıyı. Kendimizi tanıttık, Hüseyin Dede'yi sorduk. </p><p class="calibre2">'Ben hanımıyım' dedi. 'Hüseyin şimdi burada yok.' </p><p class="calibre2">En çok da bundan korkmuştuk. Bir dedenin işi belli mi olurdu. Ya civar köyleri dolaşmaya çıktıysa? Ya kapısında çok konuk var da bize sıra gelmezse? Bir daha ne zaman inerdik kasabaya? Dedenin hanımı sağ olsun, halimizi anladı: </p><p class="calibre2">'Hüseyin markete gitti. Orada bulabilirsiniz' dedi. </p><p class="calibre2">Ben önde, İsmayil arkada, tekrar kasabanın merkezine yöneldik. Dükkânı bulmak zor olmadı. Çünkü havuzlu caddedeki en büyük dükkân onundu. Aslında biz bu büyük bakkal dükkânının dedeye ait olduğunu bilmiyorduk. </p><p class="calibre2">'Belki canlardan birinin dükkânıdır da onu görmeye gelmiştir' sanıyorduk. Dedeyi orada, iki çırağın başında deterjan kutularını raflara yerleştirirken görünce biraz şaşırdık. Bunda bir kötülük yoktu elbet. Ama İsmayil'in kafası biraz karıştı. Soru dolu gözlerle yüzüme baktı. </p><p class="calibre2">Dede bizi görünce hemen yanımıza geldi. Sağ olsun işi gücü başından aşmışken bizi kabul etti. Hatırımızı sordu, derdimizi dinledi. </p><p class="calibre2">'Sen ne iş yapıyorsun?' diye sordu İsmayil'e. O da 'Tarlada çalışıyorum' dedi. </p><p class="calibre2">'Tarla sizin azığınızı çıkarabiliyor mu?' diye yeniden sordu dede. </p><p class="calibre2">Bu defa ben cevap verdim: </p><p class="calibre2">'Eh işte, ucu ucuna geçinebiliyoruz sayenizde' dedim. </p><p class="calibre2">'Sen şehre çalışmaya niye gitmiyorsun İsmayil?' dedi. </p><p class="calibre2">'Ben şehirde ne yapayım Dede?' diyerek şaşkınlıkla dedenin yüzüne baktı İsmayil. </p><p class="calibre2">'Ekmeğini çıkarırsın oğlum, bak babanın durumu o kadar iyi değilmiş, onlara destek olursun. Şimdi bütün gençler şehre gidiyor. Çalışıyor para kazanıyorlar.' </p><p class="calibre2">'Ekmeğimiz nasıl olsa bir yerlerden çıkar, ben ekmeğin değil, hakikatin peşindeyim' dedi. </p><p class="calibre2">Dede gülümseyerek: </p><p class="calibre2">'Hakikatin peşinde mi? Bu yaşta ha!..' deyince, ben, İsmayil'in çocukluğunun Veli Sofu'nun yanında geçtiğini, sofuların dergâhında büyüdüğünü anlattım. </p><p class="calibre2">'Eh şimdi durum anlaşıldı' dedi. Biraz düşündükten sonra elini İsmayil'in omuzuna koyarak, </p><p class="calibre2">'Böyle düşünmene çok sevindim İsmayil. Doğru davranıyorsun. Ama kendinden emin misin? İsteğin geçici bir heves olmasın? Gençsin, tam yaşamdan tat alacak çağın. Sofuluğun başka türlü bir erkânı vardır. İlerde zor gelirse, vazgeçmek için geç olabilir. Hepsini bugünden düşünmek ona göre hareket etmek gerekir' dedi. </p><p class="calibre2">'Ben kendimden eminim Dede. Benim için hayatın başka manası yoktur. Bu isteğim dün ortaya çıkmadı. Veli Sofu'nun ocağında geçen günlerden, gecelerden sonra vardım bu karara. Benimki gençlik hevesi değildir' dedi. </p><p class="calibre2">'Güzel konuşuyorsun İsmayil. Aramızda senin gibi gençlerin olması beni çok mutlu ediyor. Yine de gel sen, beni dinle. Köye dön ve iyicene düşün. Bu arada sofuların sohbetlerine katıl. Bilgini görgünü ilerlet' deyince İsmayil'in yüzü gölgelenir gibi oldu. Ama itiraz etmedi. </p><p class="calibre2">'Peki Dede sen nasıl istersen' dedi uysalca. </p><p class="calibre2">'Bence doğrusu bu İsmayil Can. Önce köyündeki sofuların araşma girmelisin. Onlarla tartışmalı, konuşmalısın. </p><p class="calibre2">Bektaş Sofu seninle yakından ilgilenir. Ona benim selamımı götür. O sana yardım eder. Aradan biraz zaman geçsin, aldığın bilgi, görgü tamam olsun. O zaman biz sana geleceğiz. Şimdi meyve hamdır olgunlaşmasını beklemek gerek. Sen şimdi köyüne dön, dediklerimi yap. iki ay sonra cemler başlayacak, ben de köyünüze geleceğim o zaman bir daha konuşuruz' dedi. </p><p class="calibre2">'Olur Dede' dedi İsmayil. Asılan suratından bu konuşmadan pek memnun kalmadığını anlamıştım. Dedenin elini öpüp yanından ayrıldıktan sonra: </p><p class="calibre2">'Dede beni ciddiye almadı baba' diye dert yanmaya kalktı. </p><p class="calibre2">'Dede haklı oğul' diyerek kestim sözünü. O seni tanımıyor. Ne bilsin senin niyetinin ciddi olduğunu. Seni sınamak istiyor. Bırak sınasın, yapacağın tek şey beklemek. Bu işin anahtarı sabırdır. Köyümüze gelsin. Seni sorsun soruştursun. O zaman anlayacak senin ne olduğunu. Hem sofuların araşma katılmak ilim, hikmet öğretir sana.' </p><p class="calibre2">İsmayil sustu. Yol boyunca da hiç konuşmadı. </p><p class="calibre2">Ertesi sabah doğruca Bektaş Sofu'nun yanına gitti. Ama aradan bir saat bile geçmemişti ki geri döndü. Omuzlan çökmüş, yüzündeki her kıpırtıda umutsuzluk okunuyordu. Derinden iç geçirerek yanıma oturdu. 'Bu sofulardan bana fayda gelmez baba' dedi. 'Eline, beline, diline sahip ol'dan başka bildikleri yok. Bizim inancımız bu mu? Veli Sofu'nun ne kadar âlim bir insan olduğunu şimdi daha iyi anlıyorum. Onunla her sohbetimizden içim aydınlanarak kalkardım. Dünyaya olan ilgim artar, merakım çoğalırdı. Bizim köyün sofuları ise oturmuş, aynı tekerlemeyi tekrarlayıp duruyorlar.' </p><p class="calibre2">'Tövbe de oğlum. Bunlar nasıl sözler öyle?' dedim. </p><p class="calibre2">'Kusura bakma baba, belki söylediklerim ulu kişiler için söylenecek sözler değil ama ne çare ki hepsi doğru. </p><p class="calibre2">Benim bu sofulardan öğrenebileceğim tek harf bile yok.' </p><p class="calibre2">'Bir sohbete katılmayla bundan nasıl emin olabilirsin? Bak bu yüce kişiler, senin yasın küçük bile demeden almışlar aralarına. Konuşmalarına ortak etmişler. Onlar için böyle haksızca konuşman doğru mu?' </p><p class="calibre2">'Benim çocukluğum bu sohbetlerin arasında geçti. Onlar daha söze başlarken neleri bilip neleri bilmediklerini anlayabiliyorum. Evet, bana çok iyi davrandılar. Ama ben iyilik değil, ilim hikmet istiyorum.' </p><p class="calibre2">Ona ne söyleyeceğimi bilemedim. Bir yandan 'Köyün sofularını, onca değerli insanı küçümsüyor' diye kızdım. </p><p class="calibre2">Sonra 'Ya gerçekten de bu bilgiler ona yeterli gelmiyorsa' diye düşündüm. Şu halde yine sabretmesi gerekiyordu. </p><p class="calibre2">Hüseyin Dede köye gelinceye kadar, sofuların sohbetlerine katılmalı, onların güvenini kazanmalıydı. İsmayil'e bunları söyledim. </p><p class="calibre2">'Başka çaren yok oğul' dedim. </p><p class="calibre2">'Biliyorum baba, canımı sıkan da bu başka çaremin olmayışı' dedi. </p><p class="calibre2">Allah'tan sabırlı çocuktu İsmayil. Söylediklerimi yaptı. İki ay boyunca sofuların peşinden koşturdu, onların gönüllerini hoş tutmak, güvenlerini kazanmak için elinden gelen çabayı gösterdi. Onu Veli Sofu zamanından tanıdıkları için kendini sevdirmesi o kadar da zor olmadı. Ama eve geldiğinde bakkal dükkânında dedeyle konuşurken yüzüne gelip oturan o kıvançsızlığı görürdüm hep. </p><p class="calibre2">Cem törenlerine bir hafta kala İsmayil'de bir canlanma başladı. Artık yüzü gülüyor, sofuların toplantılarına istekle gidiyor, sevinçle dönüyordu. Hüseyin Dede'nin geleceği gün yaklaşmıştı. Dede, onu kabul edecek, 'kâmil insan' mertebesine erişmesine yardım edecekti. </p><p class="calibre2">Sonunda o gün geldi çattı. Köyün girişinde dedeyi karşılayanların başında İsmayil de vardı. Dede, onu görüp de </p><p class="calibre2">'Nasılsın İsmayil Can. İyi haberlerini alıyorum' dediğinde nasıl sevinmiş, nasıl mutlu olmuştu anlatamam. Tabiî dedenin başı her zamanki gibi kalabalıktı. Bütün köylünün derdini dinlemek, onlara çare bulmak kolay mı? Köyde kaldığı üç gün boyunca İsmayil'le uzun uzun konuşma fırsatı bulamadı. Bana sorarsanız bu hiç önemli değildi çünkü İsmayil cem töreninde talip kabul edilmişti. Ama bu İsmayil'e yetmedi. Dedenin köyden ayrıldığı gün büyük bir hayal kırıklığı yaşadı. </p><p class="calibre2">'Ne oldu, neyin var İsmayil?' diye sordum. </p><p class="calibre2">'Dede söz vermişti, benimle konuşacaktı. Konuşmadan gitti. Ona soracağım sorular vardı. Soramadım' dedi. </p><p class="calibre2">'Adam daha ne yapsın İsmayil seni talip olarak kabul etti ya, bu önemli bir başlangıç. Dur hele, her şey bir anda olur mu? Bir dahaki gelişinde eminim seninle oturup konuşur' dedim. </p><p class="calibre2">'Yok baba, ben kasabaya gideceğim. Gidip dedeyle konuşacağım. Bana ne söylediyse yaptım. O da üzerine düşeni yapmalıydı' dedi. </p><p class="calibre2">Öyle kararlıydı ki öldürseniz bu isteğinden vazgeçmezdi. Onu oyalamak için: </p><p class="calibre2">'Dede başka köylere gitmiştir İsmayil. Şimdi onu kasabada bulamazsın' dedim. Biraz sakinleşsin istiyordum. </p><p class="calibre2">Doğru mu söylüyorum, onu atlatmaya mı çalışıyorum anlayamadığı için bir süre ikircimlendi ama sonra inandı. </p><p class="calibre2">'Haklısın baba' dedi. 'Belki dedeyi bulamayız. Bir hafta bekleyeyim.' </p><p class="calibre2">Bir hafta beklemek yatıştırmadı İsmayil'i. Dedenin, onunla konuşmadan köyden ayrıldığı günki gibi sıkıntılı bir halde tuttu kasabanın yolunu. Ben de merakla onun dönüşünü beklemeye başladım. Köye hava karardıktan sonra döndü. Gecikince sevinmiştim. 'Dedeyle oturup uzun uzun konuştular herhalde' diye düşündüm. Ama İsmayil bozguna uğramış bir suratla girdi içeri. Kasabada işlerin yolunda gitmediği belliydi. Öyle mutsuz bir hali vardı ki, ona neler olduğunu bile soramadım. Hanım bana ben hanıma bakıp sustuk. Ancak yemek yenip sofra toplandıktan sonra: </p><p class="calibre2">'Nasıl İsmayil, dedeyle konuşabildin mi?' diye sordum. </p><p class="calibre2">'Evet baba konuştum. Keşke konuşmasaydım. Dede de yolumuzu, davamızı bilmiyor. Bana uzun uzun Hz. Ali'nin ve ehlibeytin nasıl öldürüldüğünü anlattı. Muaviye soyunun Ümeyye'ye dayandığını, bu Ümeyye'nin de ölürken kendi karısını oğluna bağışladığını, onun için bu soyun bozuk olduğunu anlattı. Fakat, dört kapıyı, kırk makamı öğrenmek istediğimde, bir şey söyleyemedi. Dört kapı, kırk makamı bilmeden dedelik olur mu?..'" </p><p class="calibre2">Sekizinci bölüm </p><p class="calibre2">Süha, dört kapı, kırk makam sözlerini duyunca yıllar önce yaşlı bir Bektaşî'yle yaptığı tartışmayı anımsadı. Liseyi bitirip üniversiteye başladığı yıldı. Bir akşam eve geldiğinde, salondaki divanda oturan ak sakallı bir adamla karşılaşmıştı. "Hoş geldiniz" deyip elini öpmüştü ama kim olduğunu bile bilmiyordu adamın. </p><p class="calibre2">Annesi mutfakta anlatmıştı. </p><p class="calibre2">"Arif Dede Yunanistan'daki mürşidimizdir. İbadet vakti yaklaşınca köyümüzde ocakları canlandıran, cem törenlerini başlatan bu sofudur. Kızıl Deli Sultan Tekkesi'nden el almıştır. Sağ olsun, ta Yunanistan'dan kalkıp bizleri görmeye gelmiş. Dedenin öldüğünü bilmiyormuş, duyunca çok üzüldü. Yakın dosttular rahmetliyle." </p><p class="calibre2">O güne kadar evde kimseye böyle hizmet edilmemişti. Babası da annesi de el pençe divan duruyorlardı adamın önünde. Bir dediğini iki etmemeye çalışıyorlardı. Mükellef bir sofra kurmuşlardı Bektaşî'ye. Bektaşî de sanki konuk değil de ev sahibiymiş gibi çökmüştü sofranın başına. Önce biraz yadırgamıştı adamın tavrını Süha. Ama adam o kadar doğaldı ki sonunda alışmıştı. Epeyce yaşlı olmasına karşın, bana mısın demeden art arda boşaltmaya başlamıştı rakı kadehlerini. </p><p class="calibre2">"Bizim köyde kendi yaptığımız şaraplara pek benzemez ya..." deyip ha bire dolduruyordu babası boşalan kadehi. </p><p class="calibre2">Bol bol eski günlerden, köyde yaşadıkları tatlı anılardan söz etmişlerdi. Süha bu konuşmalara yabancıydı. Yine de ailesinin kökleri hakkında bilgiler edinmek ilginçti. Hele söz bir ara İkinci Dünya Savaşı yıllarında Yunan komünistlerinin direnişine gelince can kulağıyla dinlemeye başladı anlatılanları. Gündüz hükümet kuvvetleri geliyormuş köye, gece partizanlar. Süha merakla birkaç soru sordu partizanlar hakkında. Üstünkörü sözlerle geçiştirdi yaşlı adam soruyu. Ne seviyorlardı onları, ne de nefret ediyorlardı. Süren savaş onların kavgası değildi ki. </p><p class="calibre2">Süha içinden kızmıştı onlara. "Dünya tutuşmuş umurlarında bile değil." </p><p class="calibre2">Bir ara, annesinin ta Yunanistan'dan getirdiği el işlemesi örtülerin üstüne sıralanmış çay, pasta takımlarının sergilendiği camdan vitrinin alt rafındaki kitaplara takılmıştı yaşlı konuğun bakışları. </p><p class="calibre2">"Senin mi bunlar?" diye sormuştu Süha'ya. </p><p class="calibre2">"Benim" demişti. </p><p class="calibre2">"Ne kadar çok kitap, hepsini okudun mu?" </p><p class="calibre2">Gizli bir gururla: </p><p class="calibre2">"Çoğunu okudum" demişti Süha. </p><p class="calibre2">"Okumak iyi bir şey, oğul. Ama söyle bakalım sen neden okuyorsun?" </p><p class="calibre2">Süha, bu yaşlı köylüyü içten içe küçümseyerek, yanıtlamıştı soruyu. </p><p class="calibre2">"Dünyayı tanımak için." </p><p class="calibre2">"Dünyayı tanımak için... Sen hakikatin peşindeyim desene şuna." </p><p class="calibre2">"Öyle de denebilir." </p><p class="calibre2">"Büyük hedef seçmişsin kendine. Aferin sana kızanım. Salih Çan'ın torununa da bu yaraşırdı. Ama neden şeriat, tarikat ve marifet kapılarından önce hakikate yöneldin?" </p><p class="calibre2">Süha bomboş gözlerle bakmıştı Bektaşî'nin yüzüne. Ne diyordu bu adam? Sorusunun yanıtını alamayan Bektaşî düş kırıklığına uğramış gibiydi. </p><p class="calibre2">"Yoksa sen dört kapıyı bilmiyor musun?" </p><p class="calibre2">"Ne kapısı?" </p><p class="calibre2">"Deden dört kapı, kırk makamı öğretmedi mi sana?" </p><p class="calibre2">"Yoo öğretmedi. Hem niye öğretsin ki?" </p><p class="calibre2">"Dört kapıyı bilmeden nasıl bulacaksın hakikati?" </p><p class="calibre2">"Hakikatle dört kapının ne ilgisi var?" </p><p class="calibre2">"İlgisi olmaz mı kızanım? İmam Cafer üs Sadık Efendimiz demiş ki: 'Pir odur ki şeriat gemisine binip tarikat denizinde yüzsün, marifet dalgıcı olsun da hakikat incisi çıkarsın.' Hakikat, Hakk'ın insana göründüğü kapıdır. </p><p class="calibre2">Kâmil insan olmak için bu dört kapıdan geçmek gerekir." </p><p class="calibre2">"Kâmil insan mı? O da kim?" </p><p class="calibre2">"Sen kâmil insanı da mı bilmiyorsun?" </p><p class="calibre2">Adamın söylediklerinden fazla bir şey anlamayan Süha, "Çattık, artık gece yarısına kadar Alevîlik üzerine vaazlar dinle dur" diye düşündü sıkıntıyla. </p><p class="calibre2">"Madem Salih Can anlatmamış sana, o zaman ben anlatırım. Çünkü biz dedenle musahiptik. Yani ahiret kardeşiydik. Bak kızanım, Cenabı Hak dört ayrı insan tipi yaratmıştır. Dört ayrı insan tipi, dört ayrı yoldan ulaşır Hakk'a. Birinciler gerçeği ibadette ararlar. Bu, dinî kişilerin geçeceği yoldur, adı şeriat kapısıdır, ikincisi, tarikat kurallarına uyan sofuların geçeceği kapıdır, bunun adı da tarikat kapısıdır. Üçüncüsü ise Allah hakkındaki sırlara erme ayrıcalığında olan insanlardır ki bunların kapısı da marifet kapısıdır. Dördüncü Kapı ise hakikat kapısıdır. Bu kapıdan ancak evrenin sırrına ermiş kişiler geçebilir. Allah yalnızca bu kişilere görünür. Kâmil insan bu mertebeye erişmiş kişidir. Sen de hakikat yoluyla Hakk'a ulaşmayı seçmişsin ama..." </p><p class="calibre2">Süha kendi görüşlerinin dinle eşitlenmesine daha fazla dayanamadı. Babasının kaş göz işaretlerine aldırmadan heyecanla karşı çıktı. </p><p class="calibre2">"Benim hakikatim, sizin hakikatinize pek benzemiyor. Her şeyden önce benim hakikatimde dine yer yok. Ayrıca daha önce geçmem gereken şeriat, tarikat ve marifet kapılan da yok benim önümde. Ben, insanların daha eşit, daha adil ve özgür bir dünyada yaşamaları gerektiğine inanıyorum. Bunun için de ne şeriata, ne tarikata, ne de marifete gerek var. İnsanların birleşmeleri, kendi çıkarlarının bilincine varmaları, kendi örgütlerini kurmaları ve mücadele etmeleri yeterli, işte benim hakikatime giden yol budur" dedi. </p><p class="calibre2">Bektaşî, Süha'nın söylediklerini dikkatle dinledi, sözleri bitince gülümsedi: </p><p class="calibre2">"Bak kızanım" dedi, "belki farklı sözlerle anlatıyorsun ama aynı konulardan söz ediyoruz." </p><p class="calibre2">Süha, kesin bir tavırla karşı çıktı: </p><p class="calibre2">"Hayır, aynı konudan söz etmiyoruz." </p><p class="calibre2">"Biraz sabret. Anlatayım" dedi Bektaşî. Süha'nın annesi ile babası diken üzerinde oturuyor gibiydi. Şu tartışma bir an önce bitseydi. </p><p class="calibre2">'"İnsanların daha güzel ve adil bir dünyada yaşaması gerektiğine inanıyorum' diyorsun. Dikkat et inanmaktan söz ediyorsun. İşte bu inanmanın karşılığı bizde şeriattır. Sonra 'İnsanlar birleşmeli, örgütler kurmalı' diyorsun. </p><p class="calibre2">Bunun bizdeki karşılığı tarikkattır. 'Mücadele etmeli' diyorsun. Mücadele ister silahla, ister sözle olsun marifet gerektirir. Marifete sahip olmayan kişiler kazanamaz. </p><p class="calibre2">İşte marifet kapısı da budur. Bütün bu kapılar seni hakikate çıkarır." </p><p class="calibre2">Süha, "İyi demagoji yaptın" diye geçirdi içinden. Ama karşısındaki bu sevimli ihtiyara söyleyecek söz bulmakta da zorluk çekiyordu. </p><p class="calibre2">"Hayır, bunlar aynı konular değil. Biçimsel benzerlikler olabilir ama içerikleri çok farklı. Sizin söyledikleriniz din kaynaklı, oysa benimkilerde ne din var, ne Allah." </p><p class="calibre2">Bektaşî babacan gülümsemesini sürdürdü. </p><p class="calibre2">"Din ve Allah, bunlar ancak hakikate ulaşan insanların çözebileceği konulardır. Bizim gibi henüz yollarda emekleyenlerin bu konularla kafalarım yormak yerine anlamaya, bilmeye çalışmaları daha doğru olmaz mı?" </p><p class="calibre2">Süha altından başka bir şey çıkacak mı diye bir süre ikircimlendi ama sonunda kabul etti. </p><p class="calibre2">"Evet" dedi. "Hakikatlerimiz ve onlara ulaşma yollarımız farklı olabilir ama her iki tarafın da öğrenmek, bilmek için daha çok çalışması gerektiğine ben de katılıyorum." </p><p class="calibre2">Ama Bektaşî'nin sözü henüz bitmemişti. </p><p class="calibre2">"Lakin bilmek öyle kolay iş değildir kızanım. Bilmek için bıkıp usanmadan çalışmak, susuz kalmış bir çiçek suyu nasıl emerse öyle iştahla öğrenmek gerekir. Diyelim ki öğrendin, yine yetmez. Niye bildiğini, niçin öğrendiğini de unutmaman gerekir. Bilgi, Hakk'ın bize sunduğu bu dünyayı, canlıları korumak içindir. Eğer bunların tersine iş </p><p class="calibre2">görürse yıkıcı olur. insan bilginin efendisidir, bilgi insanın değil. Öğrenmenin zararı olmaz derler, ama dikkat etmek lazım, amaçsız bilgi maymuna çevirir insanı. Bir de bakmışsın farkına varmadan bilgiçlik taslamaya, sağa sola tafra yapmaya başlamışsın. Oysa tafra atmak cahillerin harcıdır. Önce bilgi yükünü taşımayı öğrenmeli insan. </p><p class="calibre2">Kolay iş sanma. Çünkü taştan daha ağırdır bilgi. Bu yükü taşımak sabır ister, metanet ister. Taşımayı bilmeyenler daha ilk engebeden kaldırır atarlar sırtlarındaki yükü. Taşımayı bilenler ise en dik yokuşlara bile tırmanırlar. Çünkü onlar taşıdıkları yükün bu dünyada insanlara, ahirette Allah'a lazım olduğunu bilirler. Zirveye ulaştıklarında ise tek kazançları kâmil insan olmaktır." </p><p class="calibre2">"Ben kâmil insan filan olmak istemiyorum. Ayrıca benim öğrendiklerimin Allah'a pek yaran olacağını da sanmıyorum" dedi Süha. Yeni bir tartışma başlayacak diye annesiyle babası tedirgin oldu ama Bektaşî elini uzatıp Süha'nın başını okşadı. </p><p class="calibre2">"Öyle olsun be kızanım, senin taşıdığın bilgi de varsın yalnızca insanlar için olsun. Nasıl olsa hepsi aynı kapıya çıkar." </p><p class="calibre2">Süha, bu anıyı ne zaman anımsayacak olsa utanır, adamın alçakgönüllüğü karşısında ezilir, kendi toyluğuna kızardı. "İlginç bir insandı o Yunanistanlı Bektaşî. İsmayil'in dedesi Veli Sofu da herhalde o Bektaşî gibi biri olmalı." </p><p class="calibre2">Dokuzuncu bölüm </p><p class="calibre2">Ali Rıza içerde Veli Sofu'dan söz etmekteydi: </p><p class="calibre2">"... İsmayil'in halini gördükçe, Allah beni affetsin için için Veli Sofu'ya kızıyordum. Öyle derinden etkilemişti ki İsmayil'i, her şeyi yanlışa yoruyor, herkesten şüphe ediyordu. Onun kafasından Veli Sofu'yu söküp atabilsem, rahatlayacaktı. Ama bunu nasıl yapacaktım? </p><p class="calibre2">'Bak oğlum ben de Veli Sofu'yu en az senin kadar sever, sayarım. Ama onun da kusurları vardı. Onu gözünde fazla büyütme. Eninde sonunda o da bizim gibi bir insandı. Vadesi yetince de tüm ölümlüler gibi öteki dünyaya göçtü. Sen gözünü ölülerden çevir de artık yaşayanlara bak.' </p><p class="calibre2">Sanki canını yakmışım gibi acıyla yüzüme baktı. </p><p class="calibre2">'Veli Can bizim gibi biri değildi. Bizler sıradan kimseleriz. O, insanı kâmil mertebesine erişmiş biriydi. Bugüne kadar onun gibi birine rastlamadım' dedi. </p><p class="calibre2">Yüzü öfkeden gerilmiş dudakları titremeye başlamıştı. Biraz daha üstüne gitsem ağlayacak gibiydi. Vazgeçtim. </p><p class="calibre2">Zaten o sıralar düşünmem gereken daha önemli işler vardı. Büyük oğlanı evlendirirken, eşe dosta epeyce borçlanmıştık. Tarladaki ekinle bunu karşılamamız çok zordu. 'Bu yükün altından nasıl kalkarız?' diye gece gündüz kıvranıp duruyordum. Aklıma dedenin İsmayil'e söyledikleri geldi: 'Neden şehre gidip çalışmıyorsun?' demişti. </p><p class="calibre2">Birkaç gün sonra İsmayil'e zaten bildiği sıkıntımızı anlattım. 'Şehre gidip çalışsan oğul...' dedim. Teklifimi hemen kabul etti. Buna çok sevinmiştim. Böylece hem para kazanacak hem de köyden uzaklaşıp, şehir hayatını görecekti. Belki İsmayil de İstanbul'a giderse, değişir diye umuyordum. </p><p class="calibre2">İki hafta sonra İsmayil yatağını denk yapıp İstanbul'un yolunu tuttu. Tam sekiz ay boyunca çalıştı orada. İki ayda bir para yolluyordu bize. Sağ olsun, o sayede borçlarımızı ödedik. </p><p class="calibre2">Sekiz ay sonra köye döndüğünde İsmayil'i hiç değişmemiş buldum. Büyük şehir İsmayil'i yumuşatacağına, gözünü gönlünü başka yerlere çekeceğine, inançlarını daha da sağlamlaştırmıştı. Her akşam defterini yazmaya devam ediyordu. Bir gece yattığı odaya girip: </p><p class="calibre2">'Hâlâ yazıyor musun İsmayil?' diye sordum. </p><p class="calibre2">'Sen vazgeçeceğimi mi düşünmüştün baba?' dedi. </p><p class="calibre2">'Yok oğul, hani büyük şehre giden gençler değişiyor, yeni âdetlerle geliyorlar da köye. Ne bileyim belki sen de onlar gibi olmuşsundur...' </p><p class="calibre2">'Onlar gibi olmadım. Olmaya da niyetim yok. Aslına bakarsan onlar da haksız sayılmaz. Köyde cazip olan ne var ki? İstanbul öyle mi ya? Öyle büyük bir şehir ki dolaşmakla bitiremezsin. </p><p class="calibre2">İstanbul'a varınca hala oğlu İbrahim'in çalıştığı inşaata indim. İnşaattakilerin hepsi bizim köylü. İyi dedim, hiç yabancılık çekmeyeceğiz burada. Umduğum gibi olmadı. Bu ışıklı, büyük şehrin, kömür kokulu o kaypak havasının bizim köylüleri de değiştirmiş olacağını hiç düşünmemiştim. Bir hafta boşta dolaştım. Florya'da Şenlikköy diye bir yer var, bizim köylüler orada bahçeli bir kahvede otururlar. Herkes birbirini orada bulur. İşe oradan çıkılır. Hatta köye bile ordan gidilir. İş olmadığı zamanda millet çöker masanın başına kâğıt oynar. Okuma yazması olmayanlar köye göndereceği mektuplarını bu kahvede yazdırır, gelen mektupları orada okutur. Ben de bir hafta bu kahvede iş bekledim. </p><p class="calibre2">Önce bir apartman inşaatında çalıştım. Sıva yapmak bizim evin damını lovlamaya benzemiyordu. İşi becerene kadar epey ter döktüm. Neyse sözü uzatmayalım, sonunda öğrendim sıvacılığı. Artık bizim köylüler hatır için değil işi bildiğim için beni yanlarına alır olmuşlardı. İstanbul'u bir inşaattan ötekine semt semt dolaşa dolaşa öğrendim. </p><p class="calibre2">İstanbul'da insanlar itişerek yaşar. Zengini de fakiri de para peşindedir. Bu şehrin insanlarının gözü hiç doymaz. </p><p class="calibre2">Bektaşî'nin bir lokma bir hırka sözü burada geçersiz kalır. Paran varsa herkes sana saygı gösterir, yoksa kıymet kadir bilinmez. Bizim köylümüz olan ustabaşılar, taşeronlar bile çok çalıştırıp az para vermenin yollarını arar. </p><p class="calibre2">Onlara bakar bakar tanıyamazsın. Köyde evini ocağını bana açan, cemlerde yan yana oturduğumuz, birlikte semah döndüğümüz adam bu mu? diye şaşırır kalırsın. Orada kimse dedeyi, piri takmaz. Kendilerine örnek seçtikleri kişi ya inşaat sahibidir, ya da müteahhit.' </p><p class="calibre2">'Tövbe tövbe bunlarda hiç Hak korkusu kalmamış mı İsmayil?' </p><p class="calibre2">'Valla işsiz kalma korkusu, Hak korkusunu bastırıyor galiba baba. Köye eli boş, beş parasız dönmek ağrına gidiyor milletin. Mademki buraya çalışmaya gelmişiz o zaman ne yapıp edip bu parayı kazanmalıyız, diyorlar. Böyle düşününce de ne Hak geliyor akla, ne de pir. Belki köye dönüp de cemlere katılınca, atasından, dedesinden aldığı görgüyü hatırlayıp kendilerini topluyorlar ama İstanbul'a gidince cemde söylenenler, tarikat erkânı unutuluyor yine. </p><p class="calibre2">İşte Hüseyin Dede'nin, Boş düşüncelerle oyalanacağına, git de para kazan, dediği o büyük şehir böyle bir yer.' </p><p class="calibre2">'Amma yaptın ha İsmayil, Hüseyin Dede bizim iyiliğimiz için, namerde muhtaç olmayalım diye bunları söylüyor. </p><p class="calibre2">Yoksa kimseye İstanbul'a gidin de dinsiz olun, demiyor.' </p><p class="calibre2">'Demiyor ama esasında yaptığı inançsızlığı teşvik etmek. Çünkü o da tıpkı İstanbul'daki köylülerimiz gibi aklını paraya takmış. Sen hiç bakkal çalıştıran bir dede duydun mu?' </p><p class="calibre2">'Hüseyin Dede hakkında yanılıyorsun İsmayil. Devir değişiyor. Artık dedeler köylülerden toplanan üç beş kuruşla geçinemez. Adamcağız ondan bundan gelecek paralarla, yardımlarla yaşamaktan kurtulmak için açmış o dükkânı.' </p><p class="calibre2">'Benim bildiğim bir dede aç kalır ama dünya işleriyle uğraşmaz. Uğraşırsa canlara Hak yolunu gösteremez. Ama o da ektiğini biçecek. İstanbul'da bizim köylülerin hiçbiri dedeyi takmıyor. Hele gençlere dedenin sözü artık hiç geçemez. Güncür Cemil'in oğlu Bekir'i bilirsin. Hani önümüzdeki yıl öğretmen çıkacak. O iki tane öğrenci arkadaşıyla birlikte köyün gençlerine solculuğu aşılıyor. Toplantılarına birkaç defa ben de katıldım. Solcular da bizim gibi çok ezilmiş. İnançları yüzünden zulüm görmüşler. Onlar da herkesin kardeş olmasını istiyor. Bekir'in ağzından bunları duyunca onları kendime yakın hissettim. Ama konu dine gelince, yanıldığımı anladım. </p><p class="calibre2">Dinin iyisi olmaz. Bütün dinlerin amacı işçi sınıfının haklı taleplerini öteki dünyaya erteleyerek, onları uyutmaktır, diyordu Bekir'in yanındaki esmer, zayıf oğlan. Dinler ve peygamberler hakkında epey atıp tuttu. Dayanamadım, Hz Ali için ne diyorsun? diye sordum Ali adaletten yana ve iyi bir insan olabilir. Ama bu hiçbir şey değiştirmez. </p><p class="calibre2">Sorunların çözümünü öteki dünyaya erteleyerek emekçi halkın karnını doyuramayız. Her şey bu dünyada başlayıp bu dünyada bitiyor. Gözlerimizi içinde yaşadığımız toplumdaki gerçeklere çevirmeliyiz, dedi. </p><p class="calibre2">Gene de o üniversiteliden daha fazla, yanında Hz. Ali'ye dil uzatıldığı halde kılını kıpırdatmayan Bekir'e kızdım. </p><p class="calibre2">Bir daha da toplantılarına gitmedim. Ama köyün gençleri gitmeye devam ettiler. Ve birkaç hafta önce bana, Bu karanlıkta ne yazıyorsun, gözlerine yazık, diyenler o öğrenciye ayıp olacak diye akşamları kahveye gitmeyi bırakıp ellerine birer kitap alarak mum ışığında hecelemeye koyuldular. Yani senin anlayacağın, bu öğrenciler çok etkiledi bizim gençleri. Bu kış köyde bir dernek açacaklarını söylüyorlar. Bakalım bizim dede ile köyün sofuları ne diyecek bu işe?' </p><p class="calibre2">'Allah Allah kudurmuş mu bunlar, ne derneğiymiş bu?' </p><p class="calibre2">'Ne derneği olacak, orada toplanıp solcuların kitaplarım okuyacaklar, toplantılar düzenleyecekler...' </p><p class="calibre2">İsmayil kendini kaptırmış bunları anlatırken, ben de köyümüzün halini düşünüyordum. Gençlerde ne saygı, ne âdetlere bağlılık kalmıştı. Aramızda televizyon seyretmek için cem törenine katılmayanlar vardı. Bize ne oluyordu böyle? Eskiden ne televizyonumuz vardı, ne radyomuz ama herkesin yüzü gülerdi. Birbirimize yardım etmeyi severdik. Şimdi tüm bu âdetler ortadan kalkmaya başlamıştı. </p><p class="calibre2">'Bak İsmayil madem bunların farkındasın, neden Hüseyin Dede'yle, köyün sorularıyla birlikte davranıp da gençlere örnek olmazsın?' </p><p class="calibre2">'Ah baba, ah, beni hiç anlamıyorsun! Eğer dede üzerine düşeni yapıp bu gençlere inancımızı layıkıyla öğretseydi, sofuları bu işe seferber edebilseydi gençlerimiz bozulmazdı. Ama o dükkanındaki peyniri en pahalı kaça satarım? </p><p class="calibre2">diye düşünmekten bu yüce davaya vakit ayıramadı. Sofular da yazları ağaç gölgelerinde, kışları sıcak sobaların başında Kerbela'da ölenlere yanıp yakınarak kendi ruhlarını avuttular.' </p><p class="calibre2">'Peki herkes kötü diyorsun. Herkes yolunu şaşırmışsa, Hak davasından düşmüşse sen bir başına ne yapabilirsin?' </p><p class="calibre2">'Kendi başıma hakikati bulmanın çok zor olacağını biliyorum. Çevre köylerde, kasabalarda henüz yoldan çıkmamış, keramet sahibi dedeler varmış. Bunlardan biri de Kocadağ'ın öte yanındaki Değirmi Ören köyünde oturan Cinbar Dede'ymiş. Gidip onu bulacağım. Lütfunu isteyeceğim. Herhalde bana inayet gösterir.' </p><p class="calibre2">'Kendi köyünün sofuları dururken, yabancı ellere gitmen yakışık almaz. Hüseyin Dede duyarsa ne der sonra...' </p><p class="calibre2">diye onu caydırmaya çalıştım ama beni dinlemedi. Bir hafta sonra heybesini alıp Değirmi Ören'in yolunu tuttu. </p><p class="calibre2">Ertesi gün ikindi vakti, gene yıkılmış bir halde döndü. Anlaşılan bizim oğlanın işi yine rast gitmemişti. Onu böyle görünce sevinmedim dersem yalan olur. </p><p class="calibre2">'Ne oldu İsmayil? Cınbar Dede inayetini esirgedi mi senden?' diye bıyık altından gülerek sordum. Aklı hâlâ Cınbar Dede'nin yanında olmalıydı. Onunla kinayeli konuştuğumu bile anlamadı. Öfkeyle dert yanmaya başladı. </p><p class="calibre2">'Bu dedelerin hepsi aynı. Ağızlarını her açtıklarında Yezid'e beddualar edip, Kerbela'yı anıyorlar. Başka da bildikleri yok. İçlerinden biri çıkıp da bugün ne yapılması gerektiğini söyleyemiyor. Ama eninde sonunda kafamdaki düğümleri çözecek kişiyi bulacağım...' </p><p class="calibre2">Ondaki bu inatçılık canımı sıkıyordu. Bu çocuğun gözlerini kapatan bağ ne kadar sıkıydı ki gerçeği bir türlü göremiyordu. Artık onunla ciddi konuşmanın vakti gelmişti. </p><p class="calibre2">'Ben sana bir şey söyleyeyim mi İsmayil? Sen bu kafayla kimseyi bulamazsın. Önce şu kibrinden kurtulman lazım. Hadi Hüseyin Dede bilgisiz, bizim köyün sofuları inancımızı bilmiyor, peki Cınbar Dede'nin nesi var? Yok İsmayil, eğri oturup doğru konuşalım. Bence kusur sende. O ulu kişileri suçlayacağına sen önce kendine bak.' </p><p class="calibre2">Derin derin yüzüme baktı. </p><p class="calibre2">'Belki de sen haklısın baba' dedi. 'Belki de bütün kabahat bende.' Sonra kalktı gitti, tam üç gün üç gece ortalıkta görünmedi. Meraktan ölmüştük. Nereye gitmişti bu oğlan? 'Bilse bilse bunu Zülfü bilir' dedik. Onun yanına vardık. </p><p class="calibre2">'Bana da gelmedi' dedi. 'Ama nerede olduğunu tahmin ediyorum. Canı her sıkıldığında Kocadağ'ın eteklerindeki bir mağara var oraya gider.' </p><p class="calibre2">Zülfü'yü önümüze katıp düştük yola. </p><p class="calibre2">Zülfü'nün anlattığı mağaraya iki saat sonra vardık. Çocukluğum Kocadağ'ın eteklerinde koyun otlatarak geçtiği halde burada böyle derin bir mağara olduğunu bilmiyordum. Mağaranın önünde sanki her önüne gelen burayı görmesin diye konulmuş kocaman bir kaya parçası vardı. Kaya parçasının solunda ancak tek kişinin sığabileceği kadar dar bir geçit uzanıyordu. Kayalara sürtünerek geçitten içeri süzüldük. Allah göstermesin bir zelzele olsa, kaya kapansa ömür boyu o mağarada kalırdı insan. 'Ulan salak İsmayil ne bu senin yüzünden çektiğim çile?' diye içimden oğluma küfürler yağdırarak mağaraya girdim. Gün ışığı kesilince bir süre hiçbir şey göremez olmuştuk. </p><p class="calibre2">Sonra gözlerimiz karanlığa alıştı da mağaranın duvarlarını hayal meyal seçmeye başladık. </p><p class="calibre2">Oldukça büyük bir mağaraydı burası. Tavanından üstümüze damlalar düşüyordu. Biraz daha ilerleyince tavan yükselmeye, damlalar kesilmeye başladı. Burası biraz daha aydınlıktı. Başımı kaldırıp yukarıya baktığımda bunun nedenini anladım. Tavanda bir yerlerden içeriye ışık sızıyordu. Beni asıl şaşkınlığa boğan mağaranın zemininin bir yol gibi dümdüz olmasıydı. İyi de bizim İsmayil neredeydi? Sanki Zülfü ne düşündüğümü anlamış gibi: </p><p class="calibre2">'İsmayil... İsmayil...' diye bağırmaya başladı. Ses karanlıkta yankılanarak bize geri geliyordu. Sakın dışarı çıkmış </p><p class="calibre2">olmasın. Öyle ya, gün boyu burada oturmuyordu herhalde. Daha çok akşamları burada kaldıklarını söylemişti Zülfü. Kendini Muhammed, burayı da Hira Dağı'ndaki mağara mı zannediyordu bu oğlan? Niye olmasın? Veli Sofu Hz. İbrahim'e özenirse, İsmayil neden kendini Muhammed sanmasın? Karanlığın içinde bir karaltı belirir gibi oldu. </p><p class="calibre2">Yaklaşınca tanıdım, bu İsmayil'di. Bizi görünce şaşırdı. Sanki onu aramamız anormal bir şeymiş gibi, kaygıyla sordu: </p><p class="calibre2">'Hayrola, ne oldu? Nedir bu telaşınız?' </p><p class="calibre2">'Daha ne olsun İsmayil, kaç gündür yoksun! Ne haber verdin, ne bir şey söyledin. Öldün mü, kaldın mı merak ettik.' </p><p class="calibre2">'Merak edecek ne var baba? Çobanlık için günlerce dağlarda geziyorum. Buralarda bana ne zarar gelecek?' </p><p class="calibre2">'Nereye gittiğini söyleseydin meraklanmazdık. Tek bir söz bile söylemeden ortadan kayboldun. Nereden bilelim senin buraya geldiğini? Hem nedir bu böyle tek başına mağaralara gelip kapanmak. Allah göstermesin yılan çıyan soksa zehirlenip ölürsün de haberimiz bile olmaz.' </p><p class="calibre2">'Bana yılandan çıyandan zarar gelmez baba. Asıl kötülük köyün içinde.' </p><p class="calibre2">'Bırak saçma sapan konuşmayı. Kim ne yaptı sana köyde? Herkes sever sayar seni. Kendi kendine bir kuruntu yarattın. Alem kötü, sen iyisin.' </p><p class="calibre2">'Peki benim kime ne kötülüğüm var? Kime ne zarar verdim? Hiç değilse bu dağ başında rahat bırakın beni.' </p><p class="calibre2">Tepem iyice atmıştı. </p><p class="calibre2">'Sen ne biçim adamsın be İsmayil? Biz, senin için kaygılanıyoruz. Uykularımızı yitiriyoruz. Şu söylediğin lafa bak. </p><p class="calibre2">Bir de kâmil insan olmaktan söz ediyorsun. Anasının babasının hayırduasını almamış kişiden kâmil insan olur mu? </p><p class="calibre2">Sen böyle mi bulacaksın hakikati?' </p><p class="calibre2">İsmayil yaptığından utanır gibi olmuştu. </p><p class="calibre2">'Hiç yok yerden başına anlamsız işler çıkardın be oğlum... Bırak şu dedelerle, sofularla uğraşmayı. Herkesin günahı da sevabı da kendine.' </p><p class="calibre2">'Ah baba ah! Keşke elimde olsa da bırakabilsem. Ama ne aklıma ne de yüreğime söz geçiremiyorum artık.' </p><p class="calibre2">'Neyse, neyse... Hadi daha fazla zaman kaybetmeden köye dönelim. Anan merak içinde bizi bekler.' </p><p class="calibre2">Hep birlikte çıktık mağaradan. Köye varıncaya kadar ona öğüt verip durdum. </p><p class="calibre2">Ama daha öncekiler gibi bu öğütlerim de bir işe yaramadı. İsmayil giderek daha fazla içe kapanmaya başladı. O </p><p class="calibre2">sıralar bizim büyük oğlan, ailesini alıp kasabaya taşındı. Gelinin akrabaları kasabadaki un fabrikasında ona bir gece bekçiliği işi bulmuşlar. Onlar da gidince ev iyice sessizleşti. Zaten İsmayil'in varlığıyla yokluğu belli değildi. </p><p class="calibre2">Her akşam bizim hanımla, 'Bu çocuğun hali ne olacak?' diye dertleşirdik. Artık evlenme çağı da gelmişti. Bu haliyle İsmayil'i evlendirmek doğru olur muydu? Ya aldığımız gelini de bırakır yine dağlara kaçarsa? Yazık değil miydi elin kızma? Üstelik köylüye rezil olmak da vardı işin ucunda. Ama eğer sevdiği biri varsa, o vakit bütün bu tasalardan kurtulurduk. Bizim İsmayil'in sevdalandığı bir kız var mı yok mu? Bunu bilse bilse Zülfü bilirdi. 'Şu, Zülfü'nün ağzını bir arayalım, belki bir şeyler öğreniriz' diyerek gidip Zülfü'yü buldum. Önce niyetimin ne olduğunu anlayamayan Zülfü konuşmak istemedi. </p><p class="calibre2">'Benden bir şey saklama Zülfü, o senin arkadaşınsa benim de oğlum. Artık evlenme çağı geldi geçiyor. İsterim ki ona sevdiği, istediği birini alalım. Böyle bir kız varsa çekinme söyle' deyince rahatladı. </p><p class="calibre2">'Baştan böyle söylesene Ali Rıza Dayı' dedi. 'İsmayil'in gönül verdiği bir kız var. Çenesizoğlu Memet'in kızı Gülizar'ı sever İsmayil. Gülizar da sanırım İsmayil'i sever. Buğday çekerken, semah dönerken hep İsmayil'le yan yana gelmeyi kollar.' </p><p class="calibre2">Zülfü'den bu güzel haberi alınca alelacele eve vardım. Hanıma anlattım. Sevindi garip. </p><p class="calibre2">'Belki de' dedi, 'oğlanın derdi başından beri bu kızla evlenmekti de biz anlayamadık. İnşallah Gülizar Kız, adam eder bu oğlanı.' </p><p class="calibre2">Umutla İsmayil'in eve dönmesini bekledik. İsmayil gelince sofrayı filan hazırlamadan oturup konuştuk. Böyle bir teklife hiç hazır değildi: </p><p class="calibre2">'Ben evlenmek istemiyorum' dedi önce. </p><p class="calibre2">'Niye oğul?' dedi anası. 'Vaktin, çağın geldi. Bak ben de yaşlanıyorum. Evdeki, tarladaki işler için bir yardımcıya da ihtiyacım var. Hem artık torunumuzu kucağımıza almak isteriz. Sana istediğin bir kızı alsak fena mı olur?' </p><p class="calibre2">'Daha erken ana.' </p><p class="calibre2">'Ne erkeni oğul, askerliğini yaptın. İyi kötü elin ekmek tutuyor. Bak ağanlar da kasabaya taşındı, ev de boş. </p><p class="calibre2">Evlenmenin tam sırası. Hani diyorum şu Çenesizoğullarının Gülizar'ı istesek mi sana?' </p><p class="calibre2">Gülizar lafını duyunca İsmayil'in yüzünü kırmızı bir dalga kapladı. 'Meseleyi biliyor musunuz?' diyen gözlerle beni ve anasını süzdü. </p><p class="calibre2">'Gülizar'ı verirler mi bana?' </p><p class="calibre2">'Niye vermesinler anası kurban. Bizden iyisini mi bulacaklar?' </p><p class="calibre2">'Verseler bile bilmiyorum ki nasıl olur?' </p><p class="calibre2">'İyi olur oğlum, iyi olur. Kafanı olur olmaz işlere takacağına, evini, karım düşünürsün.' </p><p class="calibre2">O akşam İsmayil ne 'he' dedi, ne de 'yok.' Gülizar'la evlenmeye meyilliydi meyilli olmasına ya biraz korkuyordu sanki. Neyse lafı uzatmayalım, hepinizin bildiği gibi sonunda Gülizar Kızla evlendirdik İsmayil'i. Ama ne yazık ki Gülizar Kız da derman olamadı İsmayil'in derdine. Biz gelinimizden çok memnunuz. Dünya ve ahirette Hak da ondan memnun olsun. Lakin bizim oğlanın derdi dünyalık değil, ahiretlikti. Evlendikten sonra da düzelmeyince ben umudumu iyicene yitirdim. </p><p class="calibre2">Bazen 'Şu İsmayil'i çekip iyi bir konuşayım' derdim. Sonra 'Bir işe yaramaz bu sefer iyice kavga ederiz' diye cayardım. Keşke caymasaymışım da oturup onunla günlerce konuşsaymışım. Ne çare ki artık olan oldu. Şimdi sızlanmak boşuna! </p><p class="calibre2">Ben bu Kırklar meydanında ve canların huzurunda İsmayil'in kusurlarını gizleyecek değilim. O yoldan çıkmıştı, bu doğru. Haksız yere insanlar hakkında yalan yanlış konuştu. Lakin İsmayil kötü niyetli biri değildi. Gençti, cahildi. </p><p class="calibre2">Cahil olduğu için de sabırsızdı. Her şeyi bir anda öğreneceğini sanıyordu. Doğruya derken, eğriye saptı. Ama yanlış </p><p class="calibre2">yolda yürürken bile hep iyinin aşkıyla yanıp tutuştu. Bu uğurda kendi canını vermekten çekinmedi. Son nefesinde bile Hak-Muhammed-Ali'yi zikretti. </p><p class="calibre2">Ey Dede, ey sofular, komşular, belki çok konuştum, canınızı sıktım. Ama içimdeki acı susmama izin vermiyor. </p><p class="calibre2">Sustuğumda, onu size yeterince anlatamamış olmak korkutuyor beni. Sizler benim hısımlarım, komşularımsınız. </p><p class="calibre2">İsmayil sadece benim değil sizlerin de oğluydu. Sizden tek isteğim onu affetmeniz. Onu affedin ki yüreğimdeki bu keskin acı hafiflesin. Sizin büyüklüğünüze, ilminize de bu yaraşır. O cahil bir çocuktu. Genç yaşta ölmekle zaten günahlarının kefaretini ödedi. Onu bir de öteki dünyada cezalandırmayalım. Başka mezheplerden insanlara gösterdiğimiz hoşgörüyü kendi çocuğumuzdan esirgemeyelim. Gelin el ele verip şu yaralı bedeni dualayıp mezarına koyalım. Bu zavallı çocuğun azap içinde kıvranan ruhu, hiç değilse öteki dünyada huzura kavuşsun." </p><p class="calibre2">Ali Rıza ellerini dizlerinin üstünde birleştirip sustu. Çok umutlu değildi ama elinden gelen her çabayı göstermiş, yapacaklarını tamamlamış bir insanın rahatlığı vardı yüzünde. </p><p class="calibre2">"Babam beni böyle kararlılıkla savunur muydu acaba?" diye düşündü Ali Rıza'yı izleyen Süha. "Belki ölseydim yapardı. Bilemiyorum. Hapse düştüm beş ay görüşe gelmedi. Bana karşı hep katı olmuştur zaten. Çocukken mahallede bir kavga çıksa haklı da olsam haksız da mutlaka azar işitirdim. 'Onlar bela arıyorsa sen yoluna git kimseye bulaşma' derdi. Sanki kaçınca bela ortadan kalkacakmış gibi. Kendi de kimseye bulaşmazdı. Bugüne kadar onu hiç kavga ederken görmedim. Tuhaf bir şoför. Belki de ürkekliği göçmen olmasından kaynaklanıyor. </p><p class="calibre2">Galiba babam bu ülkede kendini hâlâ yabancı biri gibi hissediyor. Malı mülkü Yunanistan'da bırakıp, Türkiye'de ev bark kurmak kolay mı? Ya yanlış bir davranışta bulunur da bunları gene yitirirse? Biz kurallara uyalım da el âlemden bize neymiş. Sessiz sakin oturursak kimseden zarar görmezmişiz. Polis beni aramaya geldiğinde nasıl da korkmuştu. </p><p class="calibre2">'Git teslim ol hemen' demişti. 'Devletten kaçılmaz. Cezan neyse yatarsın. Ben sana bakarım içerde.' </p><p class="calibre2">'Olmaz. Teslim olursam bana işkence yaparlar. Belki de öldürürler' deyince, 'Devlet niye öldürsün seni oğlum? </p><p class="calibre2">Sen bu vatanın evladı değil misin? Asıl teslim olmazsan başına kötü işler gelir' demişti. </p><p class="calibre2">Benim iyiliğimi istiyordu herhalde. Gerçi 'Anneni, kız kardeşini de düşün, evimizin ikide bir polis tarafından basılması iyi mi olur?' diye bir laf da sokuşturmuştu araya. Belki de aile düzenimizin bozulmasını istemiyordu adam. Haksız da sayılmaz. Üstelik bu belayı da ben açmadım mı başlarına? Ne olacak en fazla birkaç yıl yatar çıkarım. Hem bu arada ortalık yatışır. Cezamı tamamlayınca da üniversitede değil, bir holdingte çalışmaya başlar, kendimi sevdirerek yükselir, iyi bir mevkiye gelebilirim. Bana şöyle eli ayağı düzgün, bir de kız buldular mı tamam. </p><p class="calibre2">Babamın söylediklerim yapmadım. 'Yapmadın da iyi mi oldu yani? Sonunda yakalandın işte' demişti, tutuklanmamdan aylar sonra ilk görüşe geldiğinde. Biraz çökmüş gördüm onu. Yine de rahatlamışa benziyordu. </p><p class="calibre2">İçerdeydim ama hiç değilse devletin elindeydim. Hiç haber alamadığı adressiz, kimliksiz kaçaklıkta değil. Belki de her baba onun gibi düşünür. Ama hayır, babam otoriteye boyun eğmekten sanki gizli bir zevk alıyordu. İçerde jandarmalardan ölesiye sopa yediğimizde, basına ulaştırsınlar diye kanlı gömleklerimi gönderiyordum dışarıya. </p><p class="calibre2">Yıkatıp bana geri yolluyor, 'Kim bilir ne yaptınız ki sizi böyle dövdüler' diyordu. Acı çektiğini biliyordum ama, o bunu gizliyor, kusuru yine ben de buluyordu. Keşke, oğlunun onurunu korumak için onu mezardan çıkarıp buraya getirebilen şu köylü kadar cesur olabilseydi babam." </p><p class="calibre2">Onuncu bölüm </p><p class="calibre2">Ali Rıza sabırla kararı bekliyordu. Meydandaki herkesi bir meraktır almıştı. Ali Rıza'nın isteğini dede ve sofular nasıl karşılayacaktı? Sofuların yüzünde ikircim okunuyordu. Hatta Bektaş Sofu bile yumuşamış gibiydi. Gözlerini dedeye dikmiş, susuyordu. </p><p class="calibre2">Dede, Bektaş Sofu'dan söz istedikten sonra gırtlağını temizleyerek konuşmaya başladı. </p><p class="calibre2">"Ali Rıza Çan'ın söylediği gibi, buradaki herkes kardeştir. Burası Kırklar meydanıdır. Birimizin derdi, hepimizin tasasıdır. Kırklar meydanında bulunmak ne demek size bir misal vereyim de dinleyin. </p><p class="calibre2">Hz. Muhammed bir gün Kırklar'ın sohbet eyledikleri 'Soffa'nın kapısına varmış. Kapıyı çalmış. Kırklar: </p><p class="calibre2">'Sen kimsin, ne istersin?' demişler. </p><p class="calibre2">'Ben peygamberim, açın içeri gireyim mübarek yüzünüzü göreyim' demiş. </p><p class="calibre2">Kırklar, 'Bir ahir zaman peygamberi vardır, o da bizim aramızdadır' diyerek onu içeri almamışlar. Bunun üzerine Peygamber dönüp gidecek olmuş. Ama Cenabı Allah'tan kulağına gelen bu ses: </p><p class="calibre2">'Ey Sevgili Muhammed, ol kapıya yine var. Kimsin diye sorarlarsa, onlara yoksulların hizmetçisi olduğunu söyle' </p><p class="calibre2">demiş. </p><p class="calibre2">Resulullah yine Kırklar'ın eşiğine varıp, kapıyı çalmış. Kırklar yine: </p><p class="calibre2">'Kimsin, ne istersin?' demişler. </p><p class="calibre2">Hz. Muhammed de: </p><p class="calibre2">'Ben yoksulların hizmetçisiyim' demiş. </p><p class="calibre2">Bu sözü duyan Kırklar: </p><p class="calibre2">'Muhammed Nebi geldi' diyerek onu içeriye almışlar. Muhammed, Hz. Ali'nin yanına oturmuş. Ama yanına oturduğu kişinin Ali olduğunu bilememiş. Muhammed sormuş: </p><p class="calibre2">'Siz kimsiniz, kimlerdensiniz?' </p><p class="calibre2">'Biz Kırklarız' demişler. </p><p class="calibre2">Muhammed şaşırmış. </p><p class="calibre2">'Anlayamadım, ulunuz, küçüğünüz kimdir, hanginizdir?' diye sormuş yeniden. </p><p class="calibre2">'Bizim büyüğümüz de küçüğümüz de uludur. Biz kırkız, kırkımız da biriz' demişler. </p><p class="calibre2">Hz. Muhammed: </p><p class="calibre2">'Mademki kırkınız bir, biriniz kırktır bana bunu ispat eyleyin' diye buyurmuş. </p><p class="calibre2">Kırklar: </p><p class="calibre2">'Şayet birimizden kan akarsa, kırkımızdan da akar' demişler. </p><p class="calibre2">Bunun üzerine Hz. Ali mübarek kolunu uzatmış, Kırklar'dan biri 'Destur hü!' diyerek Ali'nin koluna bıçağı çalmış. </p><p class="calibre2">Ali'nin kolundan kan akmaya başlamış. O vakit Kırklar'ın tümünün kolundan aynı şekilde kan akar olmuş. Ali'nin kolunu bağlamışlar. Kırkının da kanı durmuş. </p><p class="calibre2">'Ama' demiş Muhammed, 'ben saydım siz otuz dokuz kişisiniz.' </p><p class="calibre2">O anda pencereye bir kan gelip çarpmış. </p><p class="calibre2">'Kırkıncımız Salman dışarıdadır. Bu kan da onundur' demişler. </p><p class="calibre2">İşte Kırklar meydanı böyle bir yerdir. Tüm canlar biribirine sahip çıkar, birbirlerinin acısını yüreklerinde duyar. </p><p class="calibre2">Amma velakin imanlarına kastedenlerin karşısında bir kaya gibi sert, bir kılıç gibi keskin dururlar. Az önce sen de söyledin Ali Rıza Can, bugün inancımız tehdit altındadır. Şehre giden gençler tarikat erkânına uymayan âdetlerle dönüyorlar köye. İtikatsizlik evlerimize hatta bu Kırklar meydanına kadar girmiştir. Tüm bunların sebebi onlara gösterdiğimiz aşın hoşgörüdür. Bugüne kadar bunların densizliklerini, edep erkân bilmezliklerini hep affettik. </p><p class="calibre2">Affettik de ne oldu? işi bizimle alay etmeye, hakkımızda iftiralar uydurmaya kadar vardırdılar. </p><p class="calibre2">Yok Ali Rıza Can, İsmayil'in dualanmasını isteme benden. Bilirim kederin tarifsizdir, inan elimden gelse çektiğin acının hepsini ben sırtlarım. Ama senin oğlun için yapabileceğim hiçbir şey yok. Tarikat erkânının dışına çıkamam. </p><p class="calibre2">Ben ona sağken elimden gelen her türlü yardımı yaptım. Anlamadı. Ona, gözünü seveyim dedim, gözün çıksın anladı. Verdiğim öğütleri yanlışa yordu. Ben ona 'Büyük şehirlere git, başka yaşantılarla tanış ol' dediğimde, hayatı anla demek istemiştim. Çünkü her şeyin bir zamanı vardır. Nasıl ki bir ağaç baharda çiçek açar, kışın yapraklarını dökerse âdemoğlunun ömrü de böyle dönem dönemdir. Çocuklukta ve gençlikte sofuluk olmaz. Olursa o kişi işin içinden çıkamaz. Çünkü gençtir, yeterince yaşamamıştır, gerekli bilgiyi görgüyü almamıştır. Sofu olmak için yaşım yaşamak, dişini dişlemek gerekir. Gerekir ki yarın elini eteğini dünya işlerinden çekip de Hakk'a yöneldiğinde yaşadıkları, gördükleri ona misal olsun, yolunu şaşırmasın. İşte benim İsmayil'e söylediğim buydu. O ise sözlerimi, </p><p class="calibre2">'Bizim dedenin aklı fikri parada' diye değerlendirdi. Bu bilmemezlikten değil fesatlıktandır. Kendini daha bilgili göstermek için olur olmaz yerde arkamızdan konuştu. Bizi halkın gözünden düşürmek için elinden geleni yaptı. O </p><p class="calibre2">her şeyi bilerek isteyerek yaptı. Kendini vururken bile bizimle bir hesaplaşma içindeydi. 'Sizin Hakk'a bağlılığınız benimki kadar güçlü olamaz, ben kendimi ona kurban ediyorum, sizin hiçbiriniz bunu göze alamazsınız' demek istedi. Hayır, İsmayil cahilliğinden değil, inandığı için bile bile yanlış yola saptı. Kötülük onu ele geçirmişti. </p><p class="calibre2">Kurtarmaya çalıştık, izin vermedi. </p><p class="calibre2">Ama ilk konuşmamda da söyledim, İsmayil'in dualanmamasının sebebi bu hali değildir. İsmayil'in dualanmamasının iki sebebi vardır. İlki, kendini vurmuş olması ki biz buna hoşgörü gösterebilir, cezasını Hakk'ın vermesini isteyebilirdik. Taşıdığı yanlış düşüncelere, girdiği günahlara karşın onu dualardık. Ama onun bedenine şeriat eli değdi. İşte ikinci sebep, bu ölünün bedenine şeriat eli değmiş olması, ona şeriat kurallarının uygulanmasıdır. Hiç düşündünüz mü neden inancımız şeriatın karıştığı işlere ilişmez? Bunu bilen var mı?" </p><p class="calibre2">Dede bu soruyu Ali Rıza'ya bakarak sormuştu. Ali Rıza bir şey söylemeyince, öteki insanlara döndü. Onlardan da yanıt alamayınca, konuşmasını sürdürdü: </p><p class="calibre2">"Kerbela'dan bu yana Ali yandaşları vurulmuş, sürülmüş, horlanmıştır. Osmanlı ülkesinde Yavuz Sultan Selim Devri'nden sonra bu baskı ve zulüm yaşanmış; Alevîler öldürülmüş, işkence görmüştür. Hatta şimdi bile fırsat bulsalar bizi cismen ve ismen yok etmek isteyen düşmanlarımız var. Bu sebeple bizden olmayanlara açılmak, sırrımızı dışarı vermek doğru değildir. Cemlerimizin gizli yapılmasının sebebi de budur. Kendimizi, inancımızı korumamız için başka çaremiz de yoktur. Ama bu topraklarda Sünnîler ya da başka inancı taşıyan insanlarla birlikte yaşamak zorundayız. İşte onlarla ve devletle olan alışverişlerimizi şeriat kuralları düzenler. Bu yüzden tarikat ve şeriat birbirine karışmamalıdır. Şeriatta olan, tarikatta olmaz. Bu ikisi birbirine karışırsa inancımız bozulmaya başlar, işte İsmayil'i dualamamamızın nedeni bunlardır. İsmayil bu meydandaki herkes için büyük bir meseldir. Eğer ona tören yapacak olursak, zaten yoldan çıkmak için bahane arayan gençlere iyi bir koz verilmiş </p><p class="calibre2">olur." </p><p class="calibre2">Süha, dedenin sözlerini, sıkıntıyla başını sallayarak dinliyordu. "Alevîliğin, sözlü bilgiye dayalı gelenekten kurtulması gerek" diye düşündü. "Tüm yazılı belgeleri toplayıp, inceleyecek bir akademi, üniversite gibi kurumlaşmak gerek." İslamiyet'te bir türlü gerçekleşemeyen reformu uygulamak için önemli bir kanaldı Alevî inancı. Ama bunu kim yapacak? Hüseyin Dede gibi sofular mı? İsmayil mi? Kim? </p><p class="calibre2">Dedenin sözleri Ali Rıza'yı küçülttü küçülttü, o dağ gibi adam oğlunun tabutu başında bir top yumak oldu. </p><p class="calibre2">Dizlerinin üstündeki kocaman ellerine takılan bakışları ürkekleşmiş, yüzündeki kararlı ifade yerini ikircime terk etmişti. Sanki dedenin haklı olduğuna inanmaya, oğlunun durumunu kabullenmeye başlamıştı ki meydanda İsmayil'in annesinin sesi duyuldu: </p><p class="calibre2">"Büyük yanlış yapıyorsunuz. Hepiniz büyük günaha giriyorsunuz. O suçlu değil." </p><p class="calibre2">Bektaş Sofu, Fatma Kadın'dan böyle sert bir çıkış beklemiyor olmalıydı. Beyaz kaşları çatıldı, sıkıntıyla sakalını kaşıyarak: </p><p class="calibre2">"Ne oluyor Fatma Kadın, neden söz almadan konuşuyorsun?" dedi. </p><p class="calibre2">"Benim de söyleyeceklerim var." </p><p class="calibre2">"Madem diyeceğin var, söyle ama önce söz al." </p><p class="calibre2">"Esasında ben hiç konuşmayacaktım, iki lafı bir araya zor getiririm. Ben kim, köylünün huzurunda konuşmak kim? 'Ali Rıza derdimizi anlatır, köylülerimiz, komşularımız yapılan yanlışlığı anlar da bu haksızlıktan vazgeçerler' </p><p class="calibre2">diye düşünüyordum. Ama koca köyde herkesin merhamet damarı kurumuş. Herkes vicdanını kaybetmiş." </p><p class="calibre2">Bektaş Sofu, Fatma Kadın'ın sözlerine müdahale etme gereği duydu. </p><p class="calibre2">"Sözlerine dikkat et, Fatma Kadın. Biz burada Hakk'ın emirlerini yerine getiriyoruz. Sen bizim merhametimizi bırak da derdini anlat." </p><p class="calibre2">"Ben de derdimi anlatıyorum işte. Bir faydası olacak mı onu da bilmiyorum ya." </p><p class="calibre2">"Bak Fatma Kadın, biz burada senin derdim dinlemek, çare bulmak için toplanmışız. Buradaki insanlara güvenmiyorsan boş yere ağzını yorma." </p><p class="calibre2">Fatma Kadın durakladı. Kendini yalnız hissediyor olmalıydı. Bir an yardım istercesine kocası Ali Rıza'ya baktı. </p><p class="calibre2">Kocasından bir umar yoktu. Adamcağız öylece oturup kalmıştı. Cesaretini yitiriyordu ki: </p><p class="calibre2">"Bırakın konuşsun. Burada İsmayil'in anası konuşmayacaksa kim konuşacak?" diyen bir ses duyuldu. Ses gençlerin oturduğu bölümden geliyordu. </p><p class="calibre2">Bektaş Sofu, "Bu densiz de kim?" diye gürledi. </p><p class="calibre2">Esmer bir genç ayağa kalkarak: </p><p class="calibre2">"Benim" dedi, "Zülfü." </p><p class="calibre2">"Neden destursuz konuşursun Zülfü?" </p><p class="calibre2">"Siz neden Fatma Ana'nın konuşmasını engellersiniz?" </p><p class="calibre2">"Bu meydanda soruyu ben sorarım. Yoksa sen de mi tarikat erkânına başkaldıranlara katıldın?" </p><p class="calibre2">"Benim kimseye başkaldırdığım falan yok. Sadece ölmüş arkadaşımın anasına saygılı davranmanızı isterim. </p><p class="calibre2">Bırakın Fatma Ana konuşsun, isteğini söylesin. Ona zorluk çıkarmayın." </p><p class="calibre2">"Zevzekliği bırak Zülfü, biz kimseye engel olmayız. Hem, sen başkasının işine karışma. Diyecek bir şeyin varsa işte meydana çık konuş, yoksa sesini kes, otur." </p><p class="calibre2">"Benim diyeceğim bu, bırakın kadıncağız, oğlunu dilediğince anlatsın." </p><p class="calibre2">"Bak hâlâ konuşuyor. Fatma Kadın ne diyecekse kendi desin. Sus artık." </p><p class="calibre2">"Hayır susmayacağım. İsmayil benim en yakın arkadaşımdı. Onu savunmak anası babası kadar benim de hakkım." </p><p class="calibre2">"Bunu önceden düşünüp meydana çıksaydın. Oturduğun yerden laf yetiştirerek görgü yapılmaz. Her şeyin bir usulü, kaidesi vardır. Törenin huzurunu bozmaya hakkın yok." </p><p class="calibre2">"Ben huzur bozmak niyetinde değilim..." </p><p class="calibre2">"Değilsen sus ve ortalığı karıştırma." </p><p class="calibre2">"Ben..." </p><p class="calibre2">"Bak hâlâ konuşuyor atın şu başıbozuğu dışarı." Bektaş Sofu'nun sözleri üzerine kalabalık dalgalandı, belki de bir karışıklık çıkacaktı ama törenin düzeninden sorumlu olan meydancı sopasını Zülfü'ye doğru uzatarak, "Hemen cemevini terk et" diye bağırdı. Zülfü diklenmeye yeltendi ama yanındaki arkadaşlarından destek göremeyince vazgeçti. Homurdanarak kapıya yöneldi. </p><p class="calibre2">Süha, öfkeyle dışarı çıkan Zülfü'nün kendisini görmesinden korkarak biraz geri çekildi. Ama Zülfü o kadar gergindi ki Süha'yı fark etmesi olanaksızdı. Kendi kendine söylenerek köyün karanlığına dalan bu genç adamı izlerken, "İsmayil için vicdan azabı duyuyor" diye düşündü Süha. "İyi bir arkadaş. Benim arkadaşlıklarım hep kavganın içinde kuruldu, kavganın içinde yıkıldı. Yaşamın basit ama gerekli alanlarını paylaştığım candan bir dostum hiç olmadı. İlkokulda böyle bir mahalle arkadaşım vardı galiba. Semih miydi, neydi, adını bile unutmuşum. </p><p class="calibre2">Ben liseye başlayınca yollarımız ayrıldı. Şimdi iyi bir aile babası olmalı. Onunla dostluğumuz sürebilir miydi? Ya yıllarca omuz omuza birlikte döğüştüğümüz arkadaşlar? Ferit, Kenan, Erol... Onlarla da uyuşamıyorum... Hayır kınamıyorum onları, küçümsemiyorum da, yalnızca bizleri ölüme kadar sürükleyebilecek o eski bağın artık çözüldüğünü hissediyorum. Herkes benim gibi düşünmüyor ama. Öyle olmasa şu ünlü yemekli toplantılarda niye sık sık bir araya gelsinler?" </p><p class="calibre2">On birinci bölüm </p><p class="calibre2">Hapisten çıktıktan beş ay sonra o da bu toplantılardan birine katılmıştı. Doğruyu söylemek gerekirse, toplantıya göremediği arkadaşlarıyla karşılaşmaktan çok onlar aracılığıyla iş bulmak amacıyla gitmişti. İçerden çıktığından beri işsizdi. Her sabah yeni bir umutla açtığı gazetelerin iş ilanları bölümünden yarar gelmeyeceğini ancak üç aylık bir uğraştan sonra anlayabilmişti. Bu süre boyunca toplam 37 şirketin ilanına yanıt vermiş, bunlardan 25'ine mektup yazmış, 12'sine ise bizzat gidip konuşmuştu. Yüz yüze görüştüğü randevularda ilgiyle karşılamışlar, ama deneyimsiz olduğunu öğrenince, "Biz sizi ararız" deyip onu yollamışlardı. Başlarda gerçekten de arayacaklarını sanmış, ancak yaşadığı deneyler bunun kibarca bir baştan savma olduğunu kısa sürede ona öğretmişti. </p><p class="calibre2">İş bulamamak Süha'yı tuhaf düşüncelere sürüklüyordu. Yoksa polisler onu hâlâ izleyip, görüştüğü şirketlere eski bir hükümlü olduğunu mu anlatıyorlardı? Bunu neden yapsınlar ki? Artık ortada ne parti vardı ne de komünizm tehlikesi. Gerçi hangi parti, hangi rejim gelirse gelsin büyük bir titizlikle Teşkilatı Mahsusa geleneğini sürdürenlerin işlerine akıl sır ermezdi, ama zararsız birini tecrit çabalarının boşa olduğunu anlamayacak kadar da aptal değildi bu adamlar. Öyleyse neden iş bulamıyordu? Her sabah büyük bir dikkatle incelemeyi alışkanlık haline getirdiği, gazetelerin iş ilanları sayfasına artık üstünkörü bakmakla yetiniyordu. Önceleri uygun bulduğu ilanları kalemle işaretlerken şimdi yalnızca şöyle bir göz atıp geçiyor, evden çıkınca da gazetede yazan adreslere gitmek yerine aylak aylak dolaşmayı tercih ediyordu. </p><p class="calibre2">Üsküdar'dan Eminönü'ne geçtiği bir sabah gözleri Galata Kulesi'ne takıldı. İçinde eski bir dostu görmüş gibi sıcak duygular uyanırken, bu yaşlı kuleye yıllardır dikkatle bakmadığını fark etti. Sanki kulede bir tuhaflık vardı. </p><p class="calibre2">Yaklaşık üç yüz elli yıl önce kuşlara özenen Hezarfen Ahmed Çelebi'nin kanat takıp havalandığı o görkemli anıt şimdi, Hürriyet, Nescafe, Ülker, AEG, Banco di Roma, Türkiye İş Bankası, Yapı Kredi Bankası, T.C. Ziraat Bankası, İmar Bankası, Oerlikon, Kale Kilit, Güven Sigorta, Başak Sigorta, Anadolu Sigorta, Olips, McDonalds, CocaCola, Marshall, Kodak yazılı, ışıklı ışıksız, rengârenk dev panolar arasında kaybolmamak, sanki birazcık daha soluk alabilmek için temellerinin üzerinde doğrularak inatla başım gökyüzüne doğru uzatıyordu. Kulenin bu umarsız direnişinin insanı kederlendiren bir yanı vardı. Ne tuhaf, bir zamanlar dünya ticaretini elinde bulunduran Cenevizliler tarafından dikilen bu kule, şimdi yine ticari kuruluşların panoları arasında silikleşiyor, yok oluyordu. </p><p class="calibre2">Süha kuleye daha fazla bakamadı, vapurdan boşalan yolcu seline kapılıp Sirkeci'ye doğru sürüklendi. Ama ertesi sabah gazetelerin iş ilanları bölümünü açtığında, sütun sütun bölünmüş küçük puntolu yazılar yerine, şirketlerin dev panoları arasında görkemini yitirmiş kulenin görüntüsüyle karşılaştı yine. Sanki eli ateşe dokunmuş gibi gazeteyi fırlatıp kalktı, tıpkı hapishanede olduğu gibi küçük odada bir aşağı bir yukarı volta atmaya başladı. Odayı seri adımlarla arşınlarken, ruhsal dengesinin bozulduğunu düşünüp, bir süre gazetedeki iş ilanlarına bakmamaya karar verdi. </p><p class="calibre2">İşte o günlerden birinde aldı Ferit'in davetini. Her dönemden arkadaşların katılacağı yemekli bir toplantıya çağırıyordu onu. Sevinerek kabul etti bu daveti. Belki de o içerdeyken, iş kurmuş, çevre oluşturmuş arkadaşları ona yardım edebilirdi. </p><p class="calibre2">Arnavutköy'de, deniz kenarındaydı gittikleri restoran. İlk kez geliyordu Süha buraya. Partinin sanat komisyonunda görev alan arkadaşlar işletiyormuş. Tedirgin adımlarla girdi içeri. Avizelerden, duvar kâğıtlarına, yerdeki halıdan, mobilyaların kumaşlarına kadar her yan solgun bir kırmızıyla kaplıydı. Süha teninin hatta göz aklarının bile bu kırmızıyla boyandığını hissetti. Duvarlara asimetrik olarak asılan Miró'nun röprodüksiyonları bu kırmızılık içinde altı kocaman leke oluşturmuştu. Arkadaşları ince uzun salonun sağ yanında on beş kişilik bir masada oturuyordu. </p><p class="calibre2">Önce Ferit gördü Süha'yı. Yanındakilere söyledi. Aynı anda masadaki başların hepsi birden Süha'ya çevrildi. </p><p class="calibre2">Süha gülümseyerek arkadaşlarına doğru yaklaşırken masadan sabırsız birkaç kişi de ayağa kalkmıştı bile. Ayağa kalkan iki kişiden kısa boylu, şişmanca olanı masaya ulaşmadan yakaladı Süha'yı. </p><p class="calibre2">"Geçmiş olsun Süha" diyerek sarıldı. </p><p class="calibre2">Süha tanıyamamıştı. Adam da fark etti bunu. </p><p class="calibre2">"Ben Ihsan yahu, hatırlamadın mı?" Süha anımsayacak gibiydi. </p><p class="calibre2">Adam yardım etti. </p><p class="calibre2">"Vatan'dan İhsan unuttun mu?" </p><p class="calibre2">"Aaa İhsan! Kusura bakma bir an çıkaramadım. Artık yaşlanıyorum galiba." </p><p class="calibre2">İhsan, Süha'yı tepeden tırnağa süzdükten sonra: </p><p class="calibre2">"Sen gene iyisin. Şu benim halime bir baksana" diyerek eliyle kendi göbeğine vurdu. </p><p class="calibre2">"Vay Süha" Arkadan bir başkası omuzuna dokunmuştu. Süha bu defa tanıdı. </p><p class="calibre2">"Cemil sen ha, merhaba, ne haber?" </p><p class="calibre2">Sarıldılar. </p><p class="calibre2">"İyilik be Süha, n'olsun, yuvarlanıp gidiyoruz işte. İçerdeyken bir türlü adresini öğrenemedik. Kusura bakma, o yüzden arayıp soramadık." </p><p class="calibre2">Süha o kadar çok kişiden duymuştu ki bu lafları, uzattırmadı. </p><p class="calibre2">"Sıkma canını be Cemil, geçti işte." </p><p class="calibre2">"Neyse ki geçti. Çok üzülüyorduk senin durumuna. Hadi gel şöyle oturalım." </p><p class="calibre2">Ama Süha bir türlü oturamadı. Masadaki herkes tanıdıktı. Sarılmalar, öpüşmeler sürdü gitti. "İyi ki gelmişim" </p><p class="calibre2">diye düşündü. "Bugüne kadar neden aramadım ki bu insanları?" Herkesle öpüşüp, tokalaşarak masanın ucuna kadar gitti. En uçta güzelce kumral bir kadın oturuyordu. </p><p class="calibre2">Kadın, "Merhaba Süha" diyerek ayağa kalktı. </p><p class="calibre2">Süha'nın yüzü ışıdı. </p><p class="calibre2">"Sevgi sen ha!" </p><p class="calibre2">Sarılıp öpüştüler. </p><p class="calibre2">"Nasılsın?" </p><p class="calibre2">"İyiyim. Sen nasılsın?" </p><p class="calibre2">"Nasıl görünüyorum?" </p><p class="calibre2">"Harikasın. Mümtaz nerede?" </p><p class="calibre2">Kadın ezik bir gülümsemeyle: </p><p class="calibre2">"Biz, ayrıldık" dedi. </p><p class="calibre2">"Ya!.. Çok üzüldüm." </p><p class="calibre2">"Üzülecek bir şey yok canım. Ayrılmaya birlikte karar verdik." </p><p class="calibre2">"Ne bileyim gene de insan iki dostunun ayrılmasını..." diye bir şeyler geveledi. Ama Sevgi'nin yüzünde hiç de üzüntülü bir ifade yoktu. </p><p class="calibre2">"Sizin için iyisi ne ise o olsun" diyerek toparladı. </p><p class="calibre2">Kadın dostça eline dokundu Süha'nın, </p><p class="calibre2">"Sağ ol. Seni gördüğüme çok sevindim. Oturup uzun uzun konuşmak isterim." </p><p class="calibre2">"Ben de" dedi Süha. Ama daha selamlaşacak arkadaşlar vardı. </p><p class="calibre2">Masadakilerle kucaklaşma faslı bitince, Cemil'in yanındaki sandalyeye yerleşti. Süha'ya kalsa Ferit'in ya da Sevgi'nin yanına oturmayı isterdi. Cemil'le çok sıkı bir arkadaşlıkları yoktu ama nedense bu gece o kadar sıcak davranıyordu ki Süha onu kıramamıştı. Cemil, sağ yaranda oturan sarısın kadını, "Karım Nedret" diye tanıttı. </p><p class="calibre2">Süha "memnun olduğunu" söyledi. </p><p class="calibre2">Kadın ona belli belirsiz gülümsemekle yetindi. Bu arada Cemil görüşmedikleri zamanda neler yaptığını anlatmaya başlamıştı bile. O, ötekiler gibi kişiliksiz değildi. Örgütün tüm ısrarlarına karşın gizlilik sırasında işini bırakmamış, kavgayla birlikte mühendislik yapmayı da sürdürmüştü. Önce bir müteahhitlik bürosunda ücretli olarak çalışmış, sonra memleketteki bir arsayı satıp, kendi bürosunu kurmuş birkaç inşaat yaptıktan sonra da işlerini yoluna koymuştu. Şimdi evi, yazlığı ve otomobili vardı. Ama o inançlarından vazgeçmemiş, mühendis odalarında aktif görev almayı sürdürmüş, ayrıca köydeki kuru derenin üzerine küçük de olsa bir köprü yaptırmış, 40 yıllık çeşmeyi ıslah ettirmiş, onun sayesinde bölgede sol partilere en fazla oy onların köyünden çıkıyormuş. </p><p class="calibre2">Cemil nefes almadan anlatıyordu. Süha karnı çok acıkmış olmasına karşın, ayıp olacak diye, önündeki tabakta iştah kabartacak biçimde dizilmiş soğuk mezelere çatalını bir türlü daldıramıyordu. Cemil, Süha'nın ıstırabından habersiz anlatmasını sürdürüyordu. Bir ara Süha'nın gözleri masanın öteki ucundan ona bakıp, bıyık altından gülen Ferit'e takıldı. Cemil'in yanına oturmakla yaptığı hatayı şimdi anlıyordu ya artık geçmiş olsundu. Neyse ki sonunda Cemil'in karısı yardımına yetişti: </p><p class="calibre2">"Eee hadi Cemil, yesene." </p><p class="calibre2">Süha içinden kadına binlerce teşekkür ederek, "Eşin haklı neden yemiyorsun? Hadi hem yiyelim hem konuşalım" diyerek çatalıyla, peynirden bir parça kopardı. Pek de lezzetli olmayan peyniri çiğnerken sıkıntıyla Cemil'den nasıl kurtulacağını düşünüyordu. En kolayı yanında oturan Rıfat'la ilgilenir gibi yapmaktı. Zaten Rıfat da ondan yana bakıp duruyordu. Yöneticilerle iyi geçinmeye özen gösteren, zeki olmaktan çok kurnaz biri olarak anımsıyordu Rıfat'ı. Oldum olası içi ısınmamıştı bu çocuğa. Ama Cemil'in söz bombardımanından kurtulmak için iyi bir sığmak olabilirdi Rıfat. </p><p class="calibre2">"Görüşmeyeli nasılsın Rıfat?" </p><p class="calibre2">Rıfat gülümsedi ona. Sigara dumanından iyice sararmış dişleri çıktı ortaya. "Eskinin bol sigara içme alışkanlığını kararlılıkla sürdüren istikrarlı bir yoldaş" diye muzipçe geçirdi içinden Süha. </p><p class="calibre2">"İyiyim. Olanı biteni anlamaya çalışıyoruz işte." </p><p class="calibre2">"Hepimiz öyle" dedi Süha, rus salatasından bir parçayı ağzına atarken. </p><p class="calibre2">"Hayret!" dedi Rıfat. "Senden böyle alçakgönüllü laflar duyacağım hiç aklıma gelmezdi." </p><p class="calibre2">Süha ağzındaki salatayı neredeyse çiğnemeden yutarak: </p><p class="calibre2">"Neden?" diye sordu. </p><p class="calibre2">"Sen her konuyu bilirdin. Sende hiçbir soru muallak kalmazdı. Hep bir yanıtın vardı senin. Aslında o zamanlar sana kıskançlıkla karışık bir hayranlık duyardım. Doğrusu pek de etkileyici konuşurdun. Şimdi kararsızlık içinde </p><p class="calibre2">'Hepimiz öyle' deyişin beni biraz düş kırıklığına uğrattı, ne yalan söyleyeyim biraz da sevindirdi." </p><p class="calibre2">Süha, Rıfat'ın böyle konuşmasına alınmıştı. </p><p class="calibre2">"Keşke bu düşünceni o zamanlar söylemiş olsaydın" dedi. Eskiden yöneticilerle arayı iyi tutmak için nasıl ezilip büzüldüğünü anımsatmak istercesine. </p><p class="calibre2">Rıfat hafifçe kızardı, sonra sinsi sinsi güldü. </p><p class="calibre2">"Beni dinler miydin sanki?" </p><p class="calibre2">"O kadar da değil be Rıfat" dedi Süha. Sinirlenmişti ama belli etmemeye çalışıyordu. "Beni bugüne kadar çok arkadaş eleştirdi. Eleştirilmenin hoşuma gittiğini söyleyecek değilim ama, söylenenler kafama yattıysa, onlara hak verdim, kendimi değiştirmeye çalıştım." </p><p class="calibre2">"Alınma hemen, aslında sana söyleyecek fazla sözüm yok. Sen de çok çektin, yılların hapiste geçti. Ama geçmişte insanların yaşamını altüst eden yöneticiler bugün partinin olanaklarından yararlanarak büyük şirketler kuruyorlar. İşte benim sözlerim asıl onlara." </p><p class="calibre2">"Eski yöneticiler partinin parasını kullanıyorlar mı kullanmıyorlar mı, bilmiyorum. Açıkçası bu umurumda bile değil. Koca sistem çökmüş, kapitalistler tarih bitti diye göbek atarken yıkıntıların altında kalan üç beş kuruşun hesabını yapmaktan yana değilim." </p><p class="calibre2">"Öyle söyleme, yaşamımızı mahveden, bizi işsiz güçsüz bırakan bu insanlar..." </p><p class="calibre2">"Benim yaşamımı kimse mahvetmedi. Ben istediğim için devrimci oldum. Yaşadıklarımdan zerre kadar da pişmanlık duymuyorum." </p><p class="calibre2">Rıfat, bırak bu hamasi lafları der gibi küçümser bir bakışla Süha'yı süzerek: </p><p class="calibre2">"İşte eski Parti Komiseri Süha geldi" dedi, sonra ciddileşti. "Peki ya ölenler, onları düşündüğün oluyor mu hiç? </p><p class="calibre2">Hepsi pırlanta gibi çocuklardı, pisi pisine gittiler..." </p><p class="calibre2">Kendini kontrol etmekte güçlük çekiyordu Süha. Nereden girmişti bu herifle konuşmaya. Başını çevirip içkisine sığındı. Rıfat hâlâ bir şeyler anlatıyordu ama Süha artık onu dinlemiyordu. İçinde alışık olmadığı bir neşe duydu. </p><p class="calibre2">Eskiden olsa yönetici olduğu için bu herifi dinlemek, hatta ona açıklamalar yapmak zorundaydı. Oysa şimdi rahatlıkla, senin zırvalarını dinlemek zorunda değilim, dercesine başını çevirebiliyordu. </p><p class="calibre2">Cemil'e döndü. </p><p class="calibre2">"Çocuk var mı?" diye sordu. </p><p class="calibre2">Cemil böyle bir soru beklemiyor olmalıydı. Bakışlarını kaçırdı, altdudağı hafifçe dışarı sarktı: </p><p class="calibre2">"Yok" dedi ezilerek. Sanki başarısız bir eylem hakkında rapor verir gibiydi. "O işi beceremedik henüz..." </p><p class="calibre2">Gaf yapmıştı. Canı sıkılmaya başladı. Cemil'e bu soruyu sormanın ne anlamı vardı? Ama adamın çocuğu olmadığını nereden bilsindi? </p><p class="calibre2">Masada ikili üçlü konuşmalar sürüp gidiyordu. Karşısında İTÜ'den Rahmi ile Cengiz, IBM'in mi yoksa Macintosh bilgisayarlarının mı üstün olduğu konusunda yer yer teknik sözcüklerin de kullanıldığı bir tartışmaya tutuşmuştu. </p><p class="calibre2">Sol yanlarında, eskiden derneğin duvar gazetesini hazırlayan, elleri ve boynu gümüş takılarla dolu, şimdi adını anımsayamadığı edebiyat fakültesi mezunu kız, Doktor Akif'e "postmodernizm ve Doğu düşüncesi" üzerine küçük bir konferans veriyordu. Onların karşısında örgütte kadınların temsilcisi olan Leyla yanındaki İhsan'a, Anadolu Lisesi sınavlarına hazırlanan oğlunun bunalımlarını anlatıyordu. Uzakta kaldıkları için Ferit ile Sevgi'nin ne konuştuğunu duyamıyor ama Ferit'in karısının onlara kıskançlıkla baktığını görebiliyordu. Feritlerin karşısında oturan fen fakültesinden Feyyaz ile Nurten'in de neler konuştuğunu duyamamasına karşın bir ara Ferit'in hanımının "Sizin patronlar da çok insafsızmış ayol" diye yüksek sesle konuşmaya katılmasından, çalıştıkları işlerden söz ettiklerini sanıyordu. </p><p class="calibre2">Yolları çoktan ayrılmış ancak böyle yemekli toplantılarda biraz da zoraki olarak bir araya gelen arkadaşlarının yüzlerinde, davranışlarında alışık olmadığı bir anlam daha doğrusu anlamsızlık vardı. Yılgın bakışlar, ağızdan isteksizce çıkan sözcükler, gülümserken yorulan dudaklar... "Bu, ben içerdeyken yaşananların ortak izi olmalı" diye düşündü. "Ne olmuş bu çocuklara böyle?" </p><p class="calibre2">Onları ilk tanıdığında hepsi gençti. Yalnızca fiziksel görünümleri, biyolojik yaşlarıyla değil duygularıyla da hepsi gençti. Yıllar önce, dernekte seminer dinlerken ya da bir forum sırasında, yahut bir cenaze töreninde arkadaşlarının gözlerinden yansıyan o parıltıyı anımsadı. Belki de bütün giz o parılltıdaydı. Onları güzelleştiren, iyi insanlar yapan, bütün dünyaya meydan okuyacak kadar cesur kılan, belki de yalnızca o parıltıydı. Bütün diğer şeyler, Marksizm, örgüt, parti, toplantılar, sabahlara kadar süren ateşli tartışmalar, mitingler, çıkarılan gazeteler, kitaplar, bildiriler, duvarlara yazılan sloganlar, grevler, boykotlar, forumlar, silahlı çatışmalar, silahsız çatışmalar, işkencede ser verip sır vermemeler, tutukevinde ölümüne direnmeler, yapılan her eylem, söylenen her söz, sıkılan her yumruk belki de yalnızca bu parıltıyı harlı tutmak içindi. Ama şimdi nereye kaybolmuştu o parıltı? Saçları aklaşıp seyrekleşen, yüzlerinde ve gözaltlarında ince de olsa çizgiler beliren, bedenleri eski çevikliklerini yitirip gevşeyen, günlük yaşamın ıvır zıvırıyla uğraşmaktan omuzları çökmeye başlayan arkadaşlarının yüzünde boş yere aradı o parıltıyı. </p><p class="calibre2">"Demek gençlik bitti" diye söylendi. </p><p class="calibre2">"Efendim?" dedi Cemil. </p><p class="calibre2">Acı bir gülümseyiş belirdi Süha'nın dudaklarında. </p><p class="calibre2">"Merak etme Cemil" dedi gülümsemesini sürdürerek. "Hiçbir şey bitmiş değil. Yaşam her gün yeni olanaklar sunar insana. Mutlaka bir gün senin de çocuğun olur." </p><p class="calibre2">Cemil, bu bir iyi niyet dileği mi, yoksa alay mı anlamak için dikkatle baktı arkadaşına. Ama bir anda onu unutup, sanki yaşamın gizini görecekmiş gibi kadehindeki rakının beyazlığına dalıp giden Süha'nın yüzünden bunu anlaması çok zordu. </p><p class="calibre2">Bu kaçıncı bardaktı? Yavaştan kafasının cilalandığım hissediyordu Süha. İçinde tatlı bir boş vermişlik duygusu uyanıyordu. Dişlerinin arasında çiğnediği maydanozun damağında uyandırdığı tat ona nedense güneşi anımsattı. </p><p class="calibre2">Kokusuz, renksiz, görüntüsüz; yalnızca tat verici, olgunlaşana bir güneşti bu. Nitelikleri sınırlandırılmış bu güneş </p><p class="calibre2">ona yaz mevsimini çağrıştırdı. Yaz ise sabahı. Sabah bir deniz kıyısını. Kıyı kurumuş otlan. Kurumuş otlar rüzgârı... </p><p class="calibre2">Belleğinde uyanan tatlar, görüntüler, sesler durgun bir suyun üzerinde kayan bir çakıl taşı gibi ardı ardına sekerek çocukluğunda yaşadığı bir yaz sabahına sürükledi onu. Belki de bu anı hiç yaşamamıştı da bir yerlerde okumuş ya da bir filmde izlemişti. Böğürtlen çalılıkları ve dut ağaçlarıyla kaplı bir kıyıdaydı. Güneşin altına uzanmış, saçlarında dolaşan ılık rüzgâra aldırmadan, gökyüzünün maviliğinde yerçekimine direnen kocaman kanatlı gümüşten bir uçağın süzülüşüne bakıyordu. Henüz kavgayı, yenilgiyi, yılgın yüzlü arkadaşları ve bu restoranı tanımadığı günlerdi. </p><p class="calibre2">Bu restoran mı, ne restoranı? Kendine geldiğinde İstanbul Üniversitesi Hukuk Fakültesi'nden Zehra bir şeyler anlatıyor, hayret, masadaki herkes susmuş ilgiyle onu dinliyordu. Bir mitingden söz ediyordu Zehra. İstanbul'da izin verilmediği için İzmit'te yapılan bir mitingden. Yüzlerce otobüsle gelmişlerdi İzmit'e. Ama mitinge orada da izin verilmemiş, protesto etmek için valiliğe kadar yürümüşlerdi. Anımsamaya başladı Süha. "Faşist Yuvalar Dağıtılsın Mitingi", 1980 yılının yazında bir sabah İzmit'te kıyıdaki ince uzun çay bahçesinde toplandıkları gün yapılan miting. </p><p class="calibre2">Fevzi Kuruçay'ın bıçaklanarak öldürüldüğü miting. </p><p class="calibre2">Bembeyaz bir pantolonla bembeyaz bir gömlek giymişti Fevzi. Tıpkı Garcia Marquez'in Kırmızı Pazartesi'nde olduğu gibi. Ancak bir yazar okuyucusunu etkilemek amacıyla bıçaklanarak öldürülecek kahramanına beyazlar giydirebilir. Ama bıçaklanarak öldürülecek olan bir adamı, kim esinlemiştir o sabah beyazlar giysin diye? Fevzi'yi gözünün önüne getirmeye çalıştı. Beceremedi, tanımazdı, ilk kez vurulduğu anda görmüştü onu. Şaşkınlık ve korku dolu gözlerle ona doğru koşan bıyıklı, genç bir adam. Acı yoktu gözlerinde. Evet yüzünü anımsamamasına karşın, gözlerinde acı olmadığını çok iyi anımsıyordu. Taksiye bindirinceye kadar yanında kalmıştı. Koltuklan kan olur, diye hiçbir taksi almıyordu onları. Sonunda yaşlıca bir adam özel otomobiline alıp götürmüştü hastaneye. </p><p class="calibre2">Ama taksiye binmeden önce ölümün solgun sanlığı gelip yerleşmişti Fevzi'nin yüzüne. Fevzi ölmeseydi, belki şu anda aralarında oturacaktı. "Oysa belleğimde hiç yaşlanmayacak, tıpkı cenaze töreninde yakama taktığım resminde de olduğu gibi hep gülümseyen, genç bir adam olarak kalacak. Yani iyi mi oldu ölmesi? Hayır canım, ölüm iyi olur mu? Ya ne demek istiyorsun? Yani şu yaşlanmadan yaşlanmış gibi bakan, konuşmaya bile üşenen, suratlarından memnuniyetsizlik akan insanlardan biri olmayacak hiç değilse." Bunları düşünürken gözleri Zehra'ya takılmıştı. Şaşkınlıkla doğruldu. İşte aradığı o parıltı Zehra'nın bir kuyu kadar derin siyah gözlerinde utkuyla ışımaktaydı. Masadakiler tıpkı on iki yıl önce olduğu gibi birden gençleşivermiş, kaşlar çatılıp yüzler gerilmiş, sözler heyecanla çıkmaya başlamıştı ağızlardan. Rıfat bile elini uzatarak: </p><p class="calibre2">"Hadi yahu, İTÜ'lüler çatışma bittikten sonra geldiler olay yerine" diye laf attı ortalığa. </p><p class="calibre2">"Biz yakalanırken sen de her zamanki gibi arazi olmuştun değil mi?" diye yanıtladı Cengiz onu. </p><p class="calibre2">Masadan kahkahalar yükselmeye başlamıştı. </p><p class="calibre2">Süha, birden neşeleniveren topluluğu şaşkınlıkla izliyordu. "Bu işte bir yanlışlık var" diye düşünüyordu. Hapisten çıktığında, karşılaştığı arkadaşlar geçmişi eleştiriyor, yaptıklarına yazıklanıyorlardı. Sarsılmaz sandıklan inançlarının hiç beklemedikleri bir anda geçmişin sistemli bir eleştirisinin yapılmasını, eskinin tüm yanlışlarının büyük bir açıklıkla ortaya konmasını Süha da bir zorunluluk olarak görüyordu. Ama ömürlerinin en önemli dilimini, neredeyse bütün gençliklerini bu savaşım içinde geçirmiş, o sürecin izleri artık kişiliklerine sinmiş olan bu insanların geçmişte yaşananları bir anda yok saymalarını anlayamıyordu. Şimdiyse karşılaştığı durum çok ilginçti. </p><p class="calibre2">Sabahtan beri isteksizce oturanlar, on yıl önce yapılmış bir mitingden söz açılınca bir anda canlanıvermişler, eskiyi konuşmak için adeta birbirleriyle yarışmaya başlamışlardı. Her ağızlarını açtıklarında "birey" olmaktan söz eden bu insanlar eskiden yapamadıklarını gerçekleştirmenin mutluluğuyla dolu olmaları gerekirken neden yaşamlarını hâlâ geçmişin anılarıyla renklendirmeye çalışıyorlardı? Yoksa, ideallerine mantıklarıyla değil yürekleriyle bağlı olanlar için bu tutum son derece doğal bir sonuç muydu? </p><p class="calibre2">Bütün bu düşündüklerini arkadaşlarıyla tartışmak isterdi. Bir ara kahkahaların dinmesinden yararlanarak, "Ama arkadaşlar bu işte bir tuhaflık yok mu?" diyecek oldu. </p><p class="calibre2">"Tuhaflık olmaz mı?" dedi Ferit. "Herif molotof kokteylerini evde unutmuş. Benzin bulacağız diye anamız ağladı..." </p><p class="calibre2">"Ben ondan söz etmiyorum" dedi Süha. </p><p class="calibre2">Ama kimse onu duymadı. Çünkü Ferit, 1980 yılında İstanbul'da yasadışı olarak kutlanan 1 Mayıs eylemlerini anlatıyordu. Ve herkesin bu konuda söyleyecek sözü vardı. </p><p class="calibre2">Sustu. Arkadaşlarının anılarını giderek artan bir öfkeyle dinledi. Anlatılan olayların çoğunda o da vardı. Ama içinden, geçmiş hakkında konuşmak gelmiyordu. Kendini hakkı yenmiş, ihanete uğramış biri gibi hissetmeye başlamıştı. Hapiste yatan oydu, işsiz kalan oydu. Ama mangalda kül bırakmayan arkadaşlarıydı. Şu masanın üstüne fırlayıp, '"Biraz alçakgönüllü olun!' diye bağırsam ne olur acaba? Hiçbir şey olmaz. Yine ben komik duruma düşerim. Hafta boyunca da herkes İktidarını yitiren yöneticinin hezeyanı' diyerek beni konuşur, neşelenir." İşte bu yüzden susuyordu. Sohbet bitene kadar da tek söz etmeden öylece oturdu. Kimse de "Sen neden konuşmuyorsun?" diye sormadı zaten. </p><p class="calibre2">Masadaki nostaljik sohbet, at kuyruklu, yırtık blucinli, yuvarlak gözlüklü gençten müzisyenin "Hoş geldiniz" </p><p class="calibre2">sözleriyle sona erdi. "Bu gece sizleri geçmiş günlere götürecek parçalar hazırladım" diyerek gitarının tellerine dokunmaya başladı, ilk parça "Besame mucho"ydu. Birkaç İspanyolca parçadan sonra, Rıfat'ın isteği üzerine </p><p class="calibre2">"Bella Ciao" çalındı. Masadakiler büyük bir coşkuyla hep bir ağızdan şarkıya katıldılar. Ardından Livaneli şarkılarıyla devam edildi. Süha hiçbir şarkıya katılmıyor, öfkesini dışarıya vuramamanın sıkıntısıyla kendini yiyordu. </p><p class="calibre2">Bir ara gözleri Sevgi'ye takıldı. O da kendisi gibi şarkılara katılmıyordu. Galiba o da sıkılıyordu. </p><p class="calibre2">Süha'nın baktığını gördü. Sanki bunu bekliyormuş gibi kalkarak Süha'nın yanına geldi. Cemil, bu durumdan pek hoşlanmasa da Sevgi'ye yer açmak zorunda kaldı. Sıkışarak oturdular. En ufak kıpırdanışlarında bile bedenleri birbirine dokunuyordu. Süha bu yakınlıktan biraz tedirginlik duydu. Ama Sevgi'nin rahat tavrı onu da sakinleştirdi. </p><p class="calibre2">"Eğlenmiyor gibi bir halin var" dedi Sevgi. </p><p class="calibre2">Ötekilere duyurmamak için Sevgi'nin kulağına eğildi Süha. </p><p class="calibre2">"Aslına bakarsan iyice sıkıldım" dedi. Hoş bir parfüm kokusu çarptı burnuna. </p><p class="calibre2">"Ben de sıkıldım. İstersen gidelim." </p><p class="calibre2">"Gidelim mi? Nereye?" </p><p class="calibre2">"Nereye olursa. Benim vaktim bol." </p><p class="calibre2">Arkadaşının bu senli benli tavrını nasıl yorumlayacağını bilemedi Süha. Sevgi'nin şeker pembesi bluzunun açık yakasından taşan, bronzlaşmış göğüslerine bakarken, "Ne demek istiyor bu kız?" diye düşündü. Zaman kazanmak için: </p><p class="calibre2">"Biraz daha oturalım. Sonra çıkarız" dedi. "Millete ayıp olmasın." </p><p class="calibre2">"Milletin de çok umurunda sanki" dedi Sevgi, çantasından çıkardığı paketten bir sigara yakarken. </p><p class="calibre2">"Değil mi?" diye itiraz edecek oldu Süha. </p><p class="calibre2">"Görmüyor musun, kolektifimizin geçmişe dönüş seansları başladı. Gecemizin bu bölümü bir saat kadar müzikle devam eder. Sonra göbek atma ve dans bölümüne geçilir. Müzisyenimiz gitarla çiftetelli çalınmayacağını söylese de, bir zamanların yaratıcı militanları tabiî ki bu toy oğlanı hemen ikna ederler. "Leylim Ley" ya da "Eşkıya Dünyaya Hükümdar Olmaz" parçalarının hızlandırılmış müziğiyle bol bol göbek atılır. Bu neşeli ve bol terli seans, millet iyice kafayı bulup, kendinden geçinceye kadar sürer. Sonunda ayık kalanlar sarhoşları toplamaya başlar ve toplantının bittiğini ilan ederler. 'Bir dahaki sefere ne zaman buluşuyoruz, biraz daha erkene alalım şu toplantıları' sözleri ve bol tükürüklü öpüşme seremonisinden sonra herkes evine dağılır. Belki bir iki kişi 'Yahu Süha ya da Sevgi nerede?' diye sorar, sonra onlar da unutur, gider." </p><p class="calibre2">"Yine de bekleyelim biraz" dedi Süha. </p><p class="calibre2">"Nasıl istersen." </p><p class="calibre2">"Pek hoşlanmıyorsun bu insanlardan galiba?" </p><p class="calibre2">"Onlar da benden hoşlanmıyor." </p><p class="calibre2">"Neden?" </p><p class="calibre2">"Yaşam tarzım onlara ters geliyormuş." </p><p class="calibre2">Başıyla Cemil'i işaret edip, sesini biraz kıstı. </p><p class="calibre2">"Yanındaki söyledi bunu bana." </p><p class="calibre2">"Yaşam tarzında ne var ki?" </p><p class="calibre2">"Bana göre bir şey yok. İstediğim gibi, hiçbir kuralla kendimi sınırlamadan yaşamayı deniyorum ben." </p><p class="calibre2">"Nasıl yani?" </p><p class="calibre2">"Anlatırsam belki sen de kınarsın beni." </p><p class="calibre2">"Niye kınayayım canım. Senin hayatın, kim ne karışır?" </p><p class="calibre2">"Hafta içi bütün gün deliler gibi çalışıyorum. Ama cuma akşamı oldu mu birden içimdeki şeytan uyanıyor. Giyinip kuşanıyor, sürüp sürüştürüp çıkıyorum sokağa. Bar mı, diskotek mi neresi olursa..." </p><p class="calibre2">"Tek başına mı?" </p><p class="calibre2">"Tek başıma ya da arkadaşlarla." </p><p class="calibre2">"Eee ne var bunda yadırganacak?" </p><p class="calibre2">"Sonra gece ilerliyor, barda ya da diskotekte gözüme kestirdiğim biriyle çıkıp gidiyorum." </p><p class="calibre2">"Yani onunla beraber mi oluyorsun?" </p><p class="calibre2">"Tabiî, gece yarısı resim sergisine gidecek halimiz yok herhalde." </p><p class="calibre2">Kısa bir suskunluk oldu. İnanmamış gibi bakıyordu Süha arkadaşına. </p><p class="calibre2">"İnsanlar ne hallere düştü?" diye hüzünle söylendi. </p><p class="calibre2">"Niye hakaret ediyorsun?" </p><p class="calibre2">"Hakaret mi?" </p><p class="calibre2">"Ben 'ne hallere' falan düşmedim. Bunu istediğim, sevdiğim için yapıyorum. Böyle yaşamak hoşuma gidiyor." </p><p class="calibre2">"Özür dilerim, hakaret etmek için söylemedim. Ama anlayamıyorum." </p><p class="calibre2">"Anlaşılmayacak bir şey yok. Seninle ilk karşılaştığımız günü anımsıyor musun? Hani Gençler Büfe'de buluşmuştuk. Benim önümde bir vişne suyuyla bir ayran vardı. Büfedeki herif de vişne suyuyla ayranı birlikte mi içecek bu gerzek kız, diye tuhaf tuhaf suratıma bakmıştı. Sonra sen gelmiş, 'Vişne mi soğuk, ayran mı?' diye sormuştun. Ben de parola gereği, 'İkisi de ılık' demiştim. Öylece buluşmuştuk. Sen, benim hakkımda her şeyi biliyordun, ben senin ismini bile bilmiyordum. İşte o gün bana sorduğun ilk soru, neden devrimci olduğumdu. Ben halkımı, ülkemi sevdiğim için gibi bir yanıt vermiştim. Sen yanıtımı doyurucu bulmamıştın. 'Bence insan kendisi için devrimci olur' demiştin. 'Halkı, ülkeyi sevmek, onlar için iyi işler yapmak da önemlidir ama insanı devrimci yapan bunlar değildir, insanı devrimci yapan kendi içindeki istektir. Bu belki sunulanla yetinmemek, bir tür doyumsuzluk duygusudur.' O zamanlar ne demek istediğini anlamamıştım. Ama bugün seni çok iyi anlıyorum. İşte sen nasıl ki sunulandan daha renkli, daha canlı, daha doyurucu bir yaşam istediğin için devrimciliği seçtiysen, ben de aynı nedenlerle 'free' olmayı seçtim." </p><p class="calibre2">Sevgi'nin kararlı tavrı Süha'nın şaşkınlığını daha da derinleştirdi. İşin içinden çıkamayacağını anlayınca gülmeye başladı. </p><p class="calibre2">"Free ha..." Kahkahalarla gülüyordu. Masadakiler bir an sohbetlerini kesip, Süha'ya sitem dolu bakışlar fırlattılar. Sevgi ise anlayışla süzüyordu eski örgüt sorumlusunu. </p><p class="calibre2">"Sana beni kınayacağını söylemiştim" dedi. </p><p class="calibre2">"Hayır kınamıyorum. Anlamaya çalışıyorum." </p><p class="calibre2">"O kadar zor mu anlamak? İstediğin yemeği yiyebilmek, istediğin yere gidip dilediğince dolaşabilmek, istediğin an mastürbasyon yapabilmek gibi bir şey bu. Üstelik aşk gibi, sevgi gibi kadın erkek arasında yaşanan o büyük yalanlara hiç bulaşmadan." </p><p class="calibre2">"Galiba asıl sorun bu. Sen aşktan kaçıyorsun. Sorumluluk almak korkutuyor seni. Mümtaz'la aranız çok mu kötüydü?" </p><p class="calibre2">"İyi olan evlilik var mı? Ama sorun bu değil. Ben şimdiki yaşamımda kendimi buldum... Öyle tuhaf tuhaf bakma yüzüme. Söylediklerim doğru." </p><p class="calibre2">"İnsan yalnızca cinsel alanda özgürlüğü yakalayarak kendini bulabilir mi?" </p><p class="calibre2">"Bırak artık kitap gibi konuşmayı. Elbette benim yaşamım sadece hafta sonları çapkınlıklarından oluşmuyor. </p><p class="calibre2">Sevdiğim bir işim, yanlarında olmaktan mutluluk duyduğum annem, babam ve kardeşlerim var. Ama insanlar beni değerlendirirken, nedense çapkınlarımı göz önüne alıyor." </p><p class="calibre2">"Sen de bundan pek rahatsız olmuşa benzemiyorsun. Bana bile, önce bu yanını anlattın." </p><p class="calibre2">"Hayır laf oraya geldi. Hem sana değiştiğimi anlatmak istedim." </p><p class="calibre2">"Değişmeyen var mı aramızda?" </p><p class="calibre2">"Sen bunların değiştiğini mi sanıyorsun?" </p><p class="calibre2">"Sanmıyorum, gözle görülüyor." </p><p class="calibre2">"Bence onlarda hiçbir değişiklik yok. Eskiden de rüzgârın önündeki yaprak gibiydiler. Olaylar onları nereye götürürse sürükleniyorlardı. Şimdi de aynı. Sadece onları sürükleyen rüzgâr değişti." </p><p class="calibre2">"Sen onlar gibi değil misin?" </p><p class="calibre2">"Eskiden öyleydim. Ama artık değilim." </p><p class="calibre2">"Cinsel tabulardan kurtuldun." </p><p class="calibre2">"En azından." </p><p class="calibre2">Süha ne söyleyeceğini bilemediğinden sustu. Ama durup durup hayretle Sevgi'nin yüzüne bakıyordu. </p><p class="calibre2">"Mümtaz ne diyor bu işe?" </p><p class="calibre2">Sevgi ilk kez sinirlenir gibi oldu. Kestanerengi gözlerinin üstündeki incecik kaşları çatıldı. Sitemle baktı Süha'ya: </p><p class="calibre2">"Bundan Mümtaz'a ne?" dedi. </p><p class="calibre2">Arkadaşını kırdığını anlayan Süha: </p><p class="calibre2">"Elbette canım," dedi özür diler gibi, "bu senin yaşamın kimsenin karışmaya hakkı yok. Yani ben... Senin iyiliğin için..." </p><p class="calibre2">"Benim iyiliğimi istiyorsan bir an önce çıkalım buradan." </p><p class="calibre2">"Peki" dedi Süha. </p><p class="calibre2">Kalktılar. Ama Ferit onları fark etti. </p><p class="calibre2">"Ateşi ve ihaneti gördük" diye bağırdı. Ötekiler de uyandılar. "Hop daha gece bitmedi" diyerek gitmelerine karşı çıktılar. </p><p class="calibre2">Süha'dan önce Sevgi atıldı: </p><p class="calibre2">"Arkadaşlar birbirimizi gördük. Konuştuk. Artık bize izin verin." Birden yüzüne ciddi bir anlam vererek, "Hem geçmişle ilgili önemli bir konu konuşacağız" dedi. Sağ eliyle yandan ağzını kapattı, öteki müşterilerin duymasını istemiyormuşçasına kısık bir sesle, "İnanın yoldaşlar bu hepimizin yararına olacak" dedi. </p><p class="calibre2">Herkes kahkahayla gülmeye başlamıştı. </p><p class="calibre2">"Demek bizi terk ediyorsunuz?" dedi Ferit. "Ne yapalım öyle olsun. Ama bir dahaki sefere böyle erkenden kaçmak yok ona göre." </p><p class="calibre2">Sıkıntı verici bir vedalaşmadan sonra Süha ve Sevgi kendi hesaplarını ödeyip çıktılar. </p><p class="calibre2">Kapıda Boğaz'ın serinliği karşıladı onları. Önlerinden akan ışıklı caddede bir anda birkaç taksi beliriverdi. </p><p class="calibre2">"Nereye gidiyoruz?" diye sordu Süha. </p><p class="calibre2">"Bize gidelim mi?" </p><p class="calibre2">"Size mi?" </p><p class="calibre2">"Evet, Cihangir'de iki odalı bir ev tuttum. Orda rahat edebiliriz. Ama sence bir sakıncası varsa..." </p><p class="calibre2">"Yoo... Ne sakıncası olacak canım. Ben senin için..." </p><p class="calibre2">"Benim için fark etmez." </p><p class="calibre2">"Oldu. Gidelim o zaman." </p><p class="calibre2">Israrla onları gözleyen taksilerden birine atladılar. Arka koltukta yan yana oturmuşlardı. Taksi virajları dönerken bedenleri birbirlerine yaklaşıyor, kolları birbirine dokunuyordu. Süha içinde güçlü bir isteğin uyandığını hissediyordu. Üç yıldır kimseyle sevişmemişti. Ama Sevgi'yle yatma konusunda içi rahat değildi. Yıllarca kavga arkadaşlığı yapmış bir insanla yatmak biraz tuhaf olmaz mıydı? Ah bir de şu hoş kokulu parfüm, bedenine yaslanan bu yumuşaklık olmasa. Gözucuyla Sevgi'ye baktı. Sakin görünüyordu. İçinde uyanan isteğin ağırlığından kurtulmak için, "Madem bu insanları sevmiyorsun, neden onların toplantılarına katılıyorsun?" diye sordu. Sevgi, arada bir dikiz aynasından merakla onlara bakan şoförün duymasını engellemek için Süha'ya doğru eğildi. </p><p class="calibre2">"Genellikle onlardan uzak duruyorum" dedi. "Toplantıya senin katılacağını duyunca geldim." </p><p class="calibre2">"Benim mi?" </p><p class="calibre2">"Evet, niye o kadar şaşırdın?" </p><p class="calibre2">İyice yaklaşmıştı Süha'ya. Sağ kolu, Süha'nın sol kolundaki tüylere sürtünüyordu. Süha heyecanlanmıştı. </p><p class="calibre2">Bedeninin gerildiğini, cinsel organının uyandığını hissediyordu. </p><p class="calibre2">"Şaşırmadım da..." </p><p class="calibre2">"Ama..." </p><p class="calibre2">"Ne bileyim işte..." </p><p class="calibre2">Çapkınca gülümsedi Sevgi. Biraz geri çekildi. </p><p class="calibre2">"Sen benim örgüt sorumlumsun. Seni görmek istememden daha doğal ne olabilir?" </p><p class="calibre2">Süha hemen kendini toparladı. </p><p class="calibre2">"Elbette canım..." </p><p class="calibre2">"Ama yalnızca örgüt sorumlusu olduğun için görmeye gelmedim seni." </p><p class="calibre2">"Ya niçin?.." </p><p class="calibre2">"Sana bir anımızı anlatacağım. Ama senin anımsayacağını sanmıyorum. Çünkü olanların farkında değildin" </p><p class="calibre2">diyerek yeniden yaklaştı Sevgi. "Bizim evde yaptığımız örgütsel görüşmelerden biriydi. Bilirsin aslında hiç yapmam ama nasıl olduysa o gün saatleri karıştırmışım. Kapı çalındığında hâlâ uyuyordum. Aceleyle yataktan fırladım. </p><p class="calibre2">Kapıcının ekmek getirdiğini sanıyordum. Kapıyı araladım. Bir de baktım karşımda sen. Benim üstümde de incecik bir gecelik ve altımda her zaman ki gibi hiçbir şey yok." </p><p class="calibre2">Süha'nın yüzü kıpkırmızı oldu. Bereket taksinin loş ışığından fark edilmiyordu. Sevgi konuşmasını sürdürdü: </p><p class="calibre2">"Belki bunun farkına bile varmadın. Normal bir durum aslında. Ama seninle ilişkimiz yalnızca örgütsel konularla sınırlıydı, bu beklenmedik karşılaşma nedense beni çok etkiledi. O günden sonra tuhaf fanteziler belirdi kafamda. </p><p class="calibre2">Mümtazla yataktayken seninle seviştiğimi düşünmeye başlamıştım." </p><p class="calibre2">"Çok açıksözlüsün." </p><p class="calibre2">"Geçmişte o kadar çok şeyi içimize attık ki artık hiçbir şeyi gizlemekten yana değilim." </p><p class="calibre2">"Ama yine de gizli bir yan hep kalmalı değil mi?" </p><p class="calibre2">"Beni baskı altında tutacak gizler istemiyorum" diyerek Süha'nın elini tuttu. Ilık ve yumuşak bir ten hissetti Süha. </p><p class="calibre2">Acemice dokundu. Sonra parmaklarıyla okşamaya başladı bu dişi eli. Artık aklına örgüt arkadaşı falan gelmiyordu. </p><p class="calibre2">Sevgi başını Süha'nın omuzuna yasladı. </p><p class="calibre2">"Saçların ne güzel kokuyor" diye mırıldandı Süha. Sesi titremeye başlamıştı. </p><p class="calibre2">Taksiden inip apartmana girdiklerinde birbirinden uzak durdular. Asansöre binince Sevgi usulca sokuldu. Süha yüzünde arkadaşının soluğunu hissediyordu. Onu kendine çekerek öpmeye başladı. Ilık hoş bir tat yayıldı ağzıma. </p><p class="calibre2">Süha öpüşmeye kendini kaptırmıştı ki Sevgi şakayla itti onu. Ayrıldılar. Süha alıklaşmıştı. Sevgi kışkırtıcı bir gülümsemeyle yeniden yaklaşıp dilini erkek arkadaşının altdudağının üzerinde gezdirmeye başladı. Sonra Süha'yı öpmeye başladı. Giderek daha sıkı bastırıyordu dudaklarını. Bu ılık öpüşler bizimkinin aklını başından aldı. Bir an nerede olduğunu unuttu. Hemen orada, o anda Sevgi'yle birlikte olmak istedi. Ama asansör inecekleri kata gelmişti bile. </p><p class="calibre2">Küçük koridorun en sonundaydı daire. Asansörden dairenin kapısına kadar yürümeleri, anahtarı çantadan çıkarıp kilidi açmaları sanki saatler sürdü. İçeri girer girmez yemden kenetlendiler. Süha, vahşi bir istekle Sevgi'nin bluzunu ve sutyenini çıkardı. Diriliklerini koruyan biçimli göğüsler, sutyenin baskısından kurtulunca Sevgi'nin devinimlerine uygun olarak usulca titrediler. Süha ona doğru uzanan balrengi meme uçlarını öpmeye başladı. Çok eskilerde kalmış bu tadı anımsar gibi oldu. Sevgi elleriyle dokunmasını istedi. Uysalca bu isteğe uydu. Genç kadın zevkle başını geriye attı. Süha onun boynunu boydan boya öperek dudaklarına ulaştı. Ateşli bir öpüşme başladı aralarında. Az kalsın yerdeki halının üstüne yıkılacaklardı. Sevgi usulca sıyrıldı Süha'nın kollarından. Elinden tutarak yatak odasına sürükledi onu. Karşı daireden yansıyan ölgün bir ışıkla belli belirsiz aydınlanmıştı oda. Sevgi yatağın üzerine uzanıp eteğinin altındaki külotunu çıkardı. Ona doğru eğilen Süha, eteğini sıyırdı. Yumuşacık dokunuşlarla bacaklarını okşayarak yukarılara doğru çıktı. Avucunda tüylü bir ıslaklık hissetti, Sevgi'nin cinsel organı sanki acıkmış, etobur bir tropikal bitki gibi sabırsızlıkla kıpırdanıyordu. Açlığını artırmak için Süha parmağıyla dokundu bu bitkinin iştahla açılmış ağzına. Sevgi arzuyla kıvrandı. Hızla Süha'nın kemerini çözmeye başladı. Ama ikisi böyle sarmaş dolaşken kemerin çözülmesi çok zordu. Süha biraz açılıp kendi çıkardı giysilerini. </p><p class="calibre2">Sevgi kısılmış gözkapaklarının arasından zevkle izliyordu onu. Giysilerinden kurtulan Süha, yavaşça Sevgi'nin üstüne uzanarak, yeniden dudaklarından emmeye başladı. Süha'nın sertleşmiş cinsel organını teninde hisseden Sevgi bacaklarını istekle açarak, "Hadi" diye inledi. Süha hafifçe doğruldu ve kadın küçük bir çığlık atarak, onu içine aldı. Mekanik bir devinim başladı aralarında. </p><p class="calibre2">O gece iki kez seviştiler. Sevgi, Süha'nın acemiliklerini de örten usta dokunuşlar ve öpüşlerle bir zevk ayinine dönüştürmüştü sevişmelerini. Daha önceleri utana sıkıla bir kez geneleve gitmişti Süha. ilk cinsel deneyimi orada yaşamıştı. Ama o ilişkiden fazlaca bir tat almamıştı. Demetle ise yalnızca kaçamak öpüşmeler yaşamıştı. Birkaç kez de kız ayağındaki blucinini çıkarmadan sevişmişlerdi. Seks söz konusu olduğunda Demet hep utanmış, uzak durmuştu ondan. Oysa Sevgi cömertti, sıcaktı. Süha'nın o güne kadar yaşadığı en doyurucu sevişmeydi. </p><p class="calibre2">Ama ertesi gün uyanınca hiç beklemediği bir yıkım yaşadı. Sabah güneşi gecenin büyüsünü paramparça etmişti. </p><p class="calibre2">Yatak odasının ağır kokusuyla kendine geldi. Yanında yatan Sevgi'nin terlemiş bedenini görünce büyük bir yabancılık duydu. Genç kadının başı yastıktan kaymış, hafifçe aralanan ağzından ince bir şerit halinde süzülen salya yastıkta açık sarı bir leke bırakmıştı. Tiksintiyle baktı bu görüntüye. Bu evde, bu yatakta ne işi vardı? Kendini aşağılanmış hissediyordu. Öyle kötü oldu ki az sonra uyanacak olan Sevgi'nin yüzüne bakamayacağını anladı. </p><p class="calibre2">Sessizce giyinerek adeta kaçarcasına çıktı evden. Sokakta rahatlayacağına daha da kötü olmuştu. Ellerinde hâlâ Sevgi'nin kokusunu taşıyordu. Ya Mümtaz duyarsa? Ne diyecekti arkadaşına. Gerçi adamın eski karısıydı ama yine de üzülürdü herhalde. "Bir daha kesinlikle böyle bir şey yapmam" diyerek evine doğru yürüdü. Ancak öğleye doğru yaptığı kabalığın ayırdına varabildi. Telefona sarılıp Sevgi'yi aradı. Sevgi kırgın bir sesle: </p><p class="calibre2">"Merhaba, Süha sen misin?" dedi. "Nereye kayboldun öyle sabah erkenden?" </p><p class="calibre2">"Gece sana söylemeye fırsat bulamadım. Babam biraz rahatsız, onun yerine gece vardiyasından gelen taksiyi almam gerekiyordu da..." </p><p class="calibre2">Kısa bir sessizlik oldu. Sonra Sevgi'nin kırgın sesi duyuldu. </p><p class="calibre2">"Yalan söylemeyi bile beceremiyorsun. Ben de sevmediğim biriyle bu işi ilk kez yaptığımda çok rahatsız olmuştum." </p><p class="calibre2">"Yoo onu nereden çıkarıyorsun? Çok güzel anlar yaşadım seninle." </p><p class="calibre2">"Hadi Süha. Sana kızmıyorum. Ama hiç değilse uyanana kadar yanımda kalabilseydin..." </p><p class="calibre2">Süha ne diyeceğim bilemedi. </p><p class="calibre2">"Özür dilerim, seni kırmak istemezdim. Tekrar görüşürüz değil mi?" </p><p class="calibre2">"Olur... Görüşürüz." </p><p class="calibre2">Ama bir daha hiç görüşmediler. Süha o gece yaşadıklarının Sevgi'nin gözünde konumunu sarstığını düşünüyor, bundan da utanıyordu. "Keşke onunla hiç yatmasaydım" diye düşündü. Belki iyi bir arkadaşlık hatta duygusal bir ilişki bile gelişebilirdi aralarında. Arkadaşlıkların hızla aşınıp, tükendiği bu sağır, bu duyarsız ortamda Sevgi gibi içten bir dostunun olması ne kadar iyi olurdu. </p><p class="calibre2">On ikinci bölüm </p><p class="calibre2">Zülfü'nün meydanı terk etmesiyle otoritesi iyice güçlenen Bektaş Sofu gençlere verip veriştirdikten sonra kızgınlıkla İsmayil'in anasına döndü: </p><p class="calibre2">"Sen de ne söyleyeceksen söyle, Fatma Kadın" dedi. </p><p class="calibre2">Fatma Kadın'ın gözlerinde saklamaya gerek duymadığı koyu bir kin vardı. </p><p class="calibre2">"Allahından bulursun inşallah" diye mırıldandıktan sonra sesini yükselterek konuşmaya başladı: "Şimdi size diyeceklerimi belki yirmi sene evvel anlatmalıydım. O zaman başımıza bu işler gelmezdi. Lakin Hızır Aleyhisselam'dan çekindim, günaha girmekten korktum. Babam Veli Sofu küçüklüğümde bana, insanların başı dara düştüğünde yardıma gelen o ak sakallı, yeşil cübbeli ihtiyarı anlatmış, 'Eğer bir gün onunla karşılaşırsan, sakın ola ki gördüğünü kimseye söyleme' demişti. Tam yirmi sene evvel Hızır Aleyhisselam bana göründü. Oğlumu korumam, kimseye vermemem için beni tembihledi. </p><p class="calibre2">O günü hiç unutamam. İsmayil'i yolun kenarındaki ahlat ağacının altına yatırmış tarlada boy atan mercimeklerin arasındaki ayrıkotlarını yoluyordum. O sıralar İsmayil iki yaşına yeni girmişti daha. Babam ha bire 'İsmayil'i bana verin' diye başımızın etini yiyip duruyordu. Ben, babam da olsa oğlumu kimseye vermek yanlısı değildim. Ama babam, Ali Rıza'nın aklını çelmişti. Oğlumu üç beş gün daha sevip koklamak için 'Bari sütten kesilsin öyle verelim' </p><p class="calibre2">diyerek onları oyalıyordum. Çalışa çalışa tarlanın öteki ucuna gitmiştim. Bir bebek ağlaması işittim. İsmayil'in karnı acıkmıştır, diye hemen ahlatın altına geldim. Bir de baktım bebe yok. Tarlayı aradım, sağa sola koşturdum. Yok! </p><p class="calibre2">'Acaba yolun karşısına mı geçti' diyerek mezarlığa girdim. Tek tek bütün mezar aralarına baktım. İsmayil yok! </p><p class="calibre2">Aklıma neler gelmiyor ki. Gündüz gözüne kurtlara, yırtıcı kuşlara mı kaptırmıştım yavrumu? Ama böyle bir şey olsa muhakkak görürdüm. Nereye gider bu bebe? Tekrar tarlaya geçtim. Kavakların oraya, dereye doğru indim. Otlar iyice uzamıştı, baran baran hepsini aradım yok! Arada bir durup sesleri dinliyorum. Hiç ağıt sesi duyulmuyor. 'Ben mahvoldum' diye dövünerek, Şah Muratların bahçesine kadar yürüdüm. Bahçenin içindeki kuyunun başına geldim. Kuyuya mı düştü yavrum, diye korkuyla suya baktım. Karanlığın dibindeki suda tek bir kıpırtı yok. Birden kanat vuruşları duydum. Kuyunun yalak taşına irice bir kuş indi. Baktım bir telliturna. Hiç ürkmeden öylecene beni süzüyor. Ben çekip yoluma gidecektim ki, bir ses: </p><p class="calibre2">'Ne ağlıyorsun?' dedi. </p><p class="calibre2">Ses kuştan geliyordu. İnanamadım. Döndüm, etrafa bakındım. Benden ve turnadan başka kimse yok. </p><p class="calibre2">'Ben soruyorum, ben' dedi kuş. </p><p class="calibre2">Korkudan aklımı kaçıracaktım. Kuş hiç konuşur mu? Hemen kaçıp uzaklaşmak istedim oradan. </p><p class="calibre2">'Korkma!' dedi. İstersen insan cisminde görünebilirim sana.' </p><p class="calibre2">Bu sözleri söyledikten sonra benim hayretle açılmış gözlerimin önünde yeşil cüppeli, ak sakallı bir dede oluverdi. </p><p class="calibre2">'Korkma, benden sana zarar gelmez. Ne derdin varsa söyle ki yardım edeyim sana' dedi. </p><p class="calibre2">Onun Hızır olduğunu hemen anladım. </p><p class="calibre2">'Bebemi yitirdim, Ya Hızır' dedim ağlayarak. </p><p class="calibre2">Başını usulca öne sallayarak, bana baktı. </p><p class="calibre2">'Beben kaybolmadı kızım' dedi. 'Bu sana bir işaretti. Çocuğunu öz baban da olsa kimselere vermeyesin diye erenler seni uyardılar. Sen sen ol, bundan sonra çocuğunu gözünün önünden ayırma. Yetişkin oluncaya kadar kendi çatının dışında bir yere salma.' </p><p class="calibre2">'Ah bir bulsam, tövbe, bir daha onu yalnız bırakır mıyım hiç' dedim. </p><p class="calibre2">'Öyleyse korkma kızım' dedi. 'Çocuğunu bulacaksın. Ama sakın ola ki onu kimselere vermeyesin. Şimdi git bebeni bıraktığın yerde bulacaksın.' </p><p class="calibre2">'Sağ ol ya Hızır Aleyhisselam' diyerek eğilip eteğinden öpmeye başladım. Birden yine bir telliturna olup uçuverdi. </p><p class="calibre2">Onun gökyüzüne doğru açılan geniş kanatlarına bakarken bir ağıt sesi duydum. Hemen tarlaya koştum. Heyecanla ahlatın altına geldim ki İsmayil bıraktığım yerde ağlıyor. Çocuğumu sevinçle kucağıma alıp Cenabı Hakk'a şükürler ettim. Ama az sonra içime bir kurt düştü. Hızır Aleyhisselam'a verdiğim sözü nasıl tutacaktım? Bunu Ali Rıza'ya, babama nasıl kabul ettirecektim? Düşündüm düşündüm, işin içinden çıkamadım. Kendimce fırtınayı, yağmuru bahane edip oğlumu vermekten caymaya kalktım. Ali Rıza'ya kanlı gibi yalvardım, günlerce ağladım fayda etmedi. </p><p class="calibre2">Sonunda etimden tırnağımı söker gibi aldılar yavrumu benden. İşte uğursuzluk o günden başladı. Hızır Aleyhisselam'ın söyledikleri bir bir gerçekleşti. Eğer ben oğlumu vermeseydim, bunlar başımıza gelmezdi. Yavruma sahip olamadım. Asıl suçlu benim. Oğlumu duasız koyacağınıza beni düşkün sayın. Düşkün sayın ki yarın huzuru mahşerde, makamına varınca, 'Ben cezamı yaşarken çektim, bana merhamet eyle ya Hızır' diyebileyim." </p><p class="calibre2">Bektaş Sofu, "Sen acıdan ne söylediğini bilmiyorsun Fatma Kadın" dedi. "Hızır Aleyhisselam âciz bir kadım zorda koyar mı hiç? O gün senin başına öğle güneşi geçmiş, hayal görmüşsün. Bebeni yitirdiğini, Hızır'la karşılaştığını sanmışsın. Emzikli kadınların böyle hayaller gördüğü çok olmuştur." </p><p class="calibre2">"Yok Bektaş Sofu, ben hayal meyal görmedim. Dünkü gibi gözümün önünde, Hızır'ın upuzun bir boyu, nur gibi bir yüzü vardı. Onu görünce hiç yadırgamadım. Sanki bir tanıdıkla karşılaşmış gibi oldum. Yok, ben hayal görmedim. O </p><p class="calibre2">Hızır'dı..." </p><p class="calibre2">"Ah, Fatma Kadın ah!" dedi Bektaş Sofu. "Hızır Aleyhisselam öyle herkese görünür mü? Sen bunları boş ver. Ben senin ne zor durumda olduğunu bilirim. Ölmüş oğlun için dua istersin. Benim elimden gelse bu dileğini yerine getirmez miyim? Ama senin Hızır Aleyhisselam'dan korktuğun gibi ben de Cenabı Hak'tan çekinirim. Bir kişi için bütün köyü ateşe atmaktan korkarım. Üzgünüm ama erenlerden bize yeni bir işaret gelinceye kadar İsmayil duasız kalacak." </p><p class="calibre2">Bektaş Sofu bakışlarını Fatma Kadın'dan kalabalığa çevirdi: </p><p class="calibre2">"Bunu herkes böyle bilsin. Biz de bu toplantıyı noktalayalım da şu meftayı mezarına taşıyın artık" diyerek ayağa kalktı. Bektaş Sofu'nun ayağa kalkmasıyla birlikte, dede ve meydandaki herkes doğruldu. </p><p class="calibre2">Fatma Kadın telaşlandı. Oğlunu yine duasız, törensiz gömeceklerdi. Telaşla çevresine bakınmaya başladı. </p><p class="calibre2">Meydanda buna engel olacak birini arıyor gibiydi. Kocası, gelini, yenilgiyi kabullenmiş tabutun başında öylece oturuyorlardı. Gençlerden tarafa baktı. Belki de İsmayil'in arkadaşlarından yardım isteyecekti. Ama onlardan da bir umar bulamadı. Ağlayarak İsmayil'in tabutunun üstüne kapandı. </p><p class="calibre2">"Oğlumu size vermem" dedi. "Onu dualamadan gömemezsiniz." </p><p class="calibre2">Dedenin işaretiyle dört kişi yaklaşarak, Fatma Kadın'ı tabuttan koparmaya kalktı. Ama kadın tabuta sımsıkı yapışmıştı. Kadını çekince tabutta onunla birlikte sürükleniyordu. Ali Rıza baktı olacak gibi değil, karısına yaklaşıp: </p><p class="calibre2">"Bırak Fatma!" dedi. "Yapabileceğimiz bir şey kalmadı artık." </p><p class="calibre2">Kadın başını kaldırıp öfkeyle kocasına baktı. </p><p class="calibre2">"Göz göre göre bu haksızlığa razı mı olacağız Ali Rıza!" </p><p class="calibre2">"Elimizden ne gelir ki? Davamız ahirete kalmıştır. Elbet öteki dünyada divan kurulacak haklı haksız belli olacak, yanlışı olanlar bunun hesabını Hak-Muhammed-Ali huzurunda verecektir." </p><p class="calibre2">Sofu'nun adamları kadının kocasıyla konuşmasından yararlanıp tabutu aldılar. Bunu gören Fatma Kadın, </p><p class="calibre2">"Bırakın oğlumu!" diye peşlerinden atıldı. Ama kocası ona engel oldu. </p><p class="calibre2">Süha, penceresinde olanları heyecanla izliyordu. Bir ara kalabalığın üstünde, ellerin arasında kayan tabutu gördü. Tabut kapıya doğru hızla yaklaşmaktaydı. Sonunda kapı açıldı ve tabut cemevinden dışarı çıkarıldı. Süha kapıya doğru yaklaştı. Görülmemek için bir ağacın arkasına gizlenerek olanları izlemeye devam etti. Tabutu taşıyanlar kapıdan yeni çıkmışlardı ki arkalarından Fatma Kadın yetişti. </p><p class="calibre2">"Bırakın oğlumu!" diye haykırarak yeniden adamların üzerine atladı. Tabutu taşıyan adamlardan arkada, sağ </p><p class="calibre2">taraftakinin omuzundan yakalayıp sarsmaya başladı. Böyle bir saldırı beklemeyen adam neye uğradığını anlayamadan geriye doğru kaykıldı. Düşmemek için uğraşırken tabut elinden kurtularak, omuzundan kaydı. </p><p class="calibre2">Dengesi bozulan tabutu öteki üç adam da tutamadı. Tabut önce arkaya doğru kaydı sonra gürültüyle yere düştü. </p><p class="calibre2">Herkes olduğu yerde öylece donup kaldı. Yere düşen tabutun kapağı hafifçe aralanmıştı. Bütün gözler tabutun aralanan kapağına çevrildi. Kimseden çıt çıkmıyordu. Biri konuşsa ya da adım atsa, sanki ölüye büyük bir saygısızlık edilmiş olacaktı. </p><p class="calibre2">Önce Fatma Kadın yaklaştı tabuta. </p><p class="calibre2">"Oğlum! Kadersiz İsmayilim!" diyerek aralanan kapağı şefkatle açtı. Mis gibi bir kekik kokusu çarptı Fatma Kadın'ın burnuna. Tabutun içine bakınca yüzünün ışıkla aydınlandığını, gözlerinin kamaştığını hissetti. Gözleri ışığa alışınca tabutun içinde babası Veli Sofu'nun yattığını gördü. Hiç şaşırmadı buna. Belki de başından beri, daha tabuta bakmadan önce onu göreceğini biliyordu, ipekten bembeyaz bir beze bürünmüştü Veli Sofu. Hiç de ölüye benzer bir hali yoktu, sanki tasasız bir uykunun ortasındaymışçasına mutlu bir yüzle öylece yatıyordu. Elini uzatıp babasının yanağına dokundu. Veli Sofu'nun ak sakallarının yumuşaklığını duydu avucunda. Daha küçücük bir kızken, babasının, uzun beliklerini okşayışını anımsadı. Gözleri doldu. Birden Veli Sofu'nun yüzüne dokunan elinde bir ıslaklık hissetti. Dikkatle bakınca ölünün ağladığını gördü. Veli Sofu'ya giderek büyüyen bir kederle baktı. Sonra usulca doğruldu. </p><p class="calibre2">"Gelin bakın!" dedi yaralı bir sesle. "Gelin komşular, gelin bakın, nasıl da ağlıyor Veli Sofu. Yüreği cennet kadar geniş babam... Hepinizin hışmı, hepinizin komşusu... Veli Sofu. Bakın, gelin bakın nasıl ağlıyor. Yazık bize. Yazık düştüğümüz bu hallere..." </p><p class="calibre2">Köylüler ile Ali Rıza söylediklerinden hiçbir şey anlamadan Fatma Kadın'a bakıyorlardı. Ali Rıza ölüyü görmesini engelleyen Fatma Kadın'ı usulca kenara çekerek tabuta yürüdü. Tabutun önüne gelince eğilip baktı, gördüğü şey karşısında donakaldı. Tabutun içi bomboştu. Gözlerine inanamadı. Dizlerin üstüne çöktü. Eliyle tabutun sert tahtalarına dokundu. Yoktu, oğlunun ölüsü yoktu işte. </p><p class="calibre2">"Kaçırmışlar!" diye bağırdı. "İsmayil'imin ölüsünü kaçırmışlar!" Gördüğüne hâlâ inanamıyormuş gibi gözleri tabutun içinde ayağa kalktı. Köylüler giderek artan bir merakla izliyorlardı Ali Rıza'yı. </p><p class="calibre2">"Dualamadıkları yetmiyormuş gibi. Şimdi de ölüsünü kaçırmışlar oğlumun!" diyerek köylülere döndü Ali Rıza. </p><p class="calibre2">Köylülerden birkaçı hareketlenir gibi oldu. Gülizar onlardan önce davrandı. Telaşla tabuta yaklaştı. Yaklaştıkça yüzündeki endişe kayboldu, gözleri coşkuyla parıldamaya başladı. Tabutun içinde tıpkı düşündeki gibi bulutuna sarılmış olan İsmayil'i gördü. İsmayil sıcacık gülümsüyordu ona. Elini İsmayil'e doğru uzatacaktı ki birden rüzgâr çıktı. Bulut usulca havalandı. İsmayil düşmemek için sıkıca sarıldı bulutuna. Bulut yükseldi yükseldi, uzaktaki parlak bir yıldıza doğru çekildi. Gülizar İsmayil'in ardından hayran gözlerle bakakaldı. </p><p class="calibre2">"Demiştim!" diye bağırdı. Sesinde haklı çıkmış olmanın sevinci çınlıyordu. "Size demiştim İsmayil en yüksek mertebeye erdi, İsmayil pir oldu! Bakın! Bakın nasıl da uçuyor, bulutuna sarılmış. Onun yeri Kırklar'ın yanıdır artık..." </p><p class="calibre2">Olup biteni anlamak isteyen köylüler itişerek tabuta doğru yaklaştılar. Tabutu ortalarına alıp, çevresinde bir daire oluşturdular. Ama gördükleri şey onları büyük bir düş kırıklığına uğrattı: Çünkü tabutta İsmayil'in yer yer çamurla kirlenmiş kefene sarılı ölüsünden başka bir şey yoktu. Köylülerin arasından fısıltılar yükseldi, sesler duyuldu: </p><p class="calibre2">"Vah Fatma Bacı! Vah!" </p><p class="calibre2">"Oğlanın ateşi delirtti kadıncağızı!" </p><p class="calibre2">"Sadece Fatma Kadın mı? Üçü de bir tuhaf oldu bunların!" </p><p class="calibre2">"Kolay değil evlat acısı!" </p><p class="calibre2">Olanları şaşkınlıkla izleyen dede kalabalığa doğru yaklaştı. </p><p class="calibre2">"Müsaade edin komşular! Müsaade edin canlar!" diye seslendi. Kalabalık çekildi. Dede tabuta doğru yaklaştı. </p><p class="calibre2">Kalabalığın toplanmasıyla olanları göremeyen Süha, köylülerin çekilmesi üzerine tabutu yeniden gördü. Dede tabuta yaklaşıyordu, içerden yansıyan ışığı dedenin bedeni kestiği için tabutu belli belirsiz seçebiliyordu. Dede tabutun başına gelip diz çökünce, engelinden kurtulan ışık kefene sarılı ölüyü aydınlattı. </p><p class="calibre2">Dede, kendinden emin kefene doğru uzandı. İsmayil'in ölüsünü herkese göstermek, anlamsız bir efsanenin yayılmasına engel olmak istiyordu. Kalın parmaklarıyla kefeni açmaya başladı. Süha nefesini tutarak dedeyi izliyordu. Yumuşak sargılar, yavaşça bükülerek açıldılar; önce alnı, sonra burnu, daha sonra da ölünün solgun yüzü çıktı ortaya. Dede ile Süha aynı anda irkildiler. İkisinin de damarlarındaki kan donmuş gibiydi. Dede, çocukken babası Haydar Dede'den dinlediği öykülerde şeytanın bir keçiye benzediğini duymuştu. İşte şimdi İsmayil'in tabutunda yatan başı tıpkı bir keçi gibi boynuzlu, yüzü kıllarla kaplı bir ölüydü. </p><p class="calibre2">"İblis, bu iblis.!" diye haykırarak ayağa kalktı. </p><p class="calibre2">Süha'nın da soluğu kesilmişti. Kefenin arasından gördüğü kendi yüzüydü. </p><p class="calibre2">"Olamaz!" diye bağırdı. "Olamaz!" </p><p class="calibre2">Sesi duyan dede ve köylüler şaşkınlıkla Süha'nın bulunduğu yöne baktılar. Karanlığın içinde onları izleyen bu adam da kimdi böyle? Köylüler dehşet içinde gözlerini bu tanımadıkları yabancıya dikerken, Süha da birkaç adım geriledi. Süha'nın gerilemesinden cesaret alan dede: </p><p class="calibre2">"Korkmayın! Hiç korkmayın! Yanınızda ben varken size zarar veremez bu gafil..." diye bağırdı. </p><p class="calibre2">Gafil kendisi miydi, yoksa tabuttaki ölü mü, Süha anlayamadı ama dedenin sözleri bardağı taşıran son damla olmuştu; dönerek koşmaya başladı. Arkasından sesler duyuluyordu. Bütün bir köyün, peşine takıldığını düşündü. </p><p class="calibre2">Belki de onu yakalayıp, o boş mezara gömeceklerdi. Yaparlar mıydı bunu? Neden olmasın, tabutta yatan ölü ona tıpatıp benzemiyor muydu? Zaten babası "oğlumun ölüsü kayıp" diye tutturmamış mıydı? Gözlerinin önüne soğuk mezara indirilen kendi ölüsü geldi. Tüyleri diken diken oldu. İyice açtı bacaklarını. Onlara yakalanmamalıydı. Ne pahasına olursa olsun onlara yakalanmamalıydı. Köy meydanını, köprüyü geçti, köyü çevreleyen meyve bahçelerine ulaştı. Köyün dışına çıkınca aklı başına geldi. Geldiği yöne doğru koşuyordu. Bu yol onu mezarlığa götürürdü. Onların istediği de bu değil miydi zaten? Hızla yoldan çıktı. Yandaki meyve bahçesine daldı. Ağaçların dalları yüzüne, kollarına çarpıyor, onu yavaşlatıyordu. Ama o yılmadan koştu. Az sonra sonra ağaçlar seyreldi, açık arazi göründü. Ağaçların bittiği yerde küçük bir dere çıktı önüne. Ama ıslanmayı düşünecek hali yoktu. Dizlerine kadar soğuk suya gömülerek geçti dereden. Yeniden koşmaya başladı. </p><p class="calibre2">Artık sesleri duyup duymadığını bilmiyordu. Peşindekileri atlatmış mıydı? Onu da bilmiyordu. Bildiği tek şey kaçması gerektiğiydi. Bu geceden, köyden, mezarlıklardan, kendinden, herkesten kaçması gerekiyordu. Koştu belki dakikalarca, belki saatlerce koştu, asfalt yola ulaşıncaya kadar sürdü bu koşu. </p><p class="calibre2">Asfalt yol hiç beklemediği bir yerde, küçük bir tepenin ardından çıkıverdi karşısına. Asfalta ulaşınca durdu. </p><p class="calibre2">Yüreği göğüs kafesini parçalayıp dışarı çıkacakmışçasına hızla atıyordu. Dönüp arkasına baktı. Çevreyi dinledi. Ne bir ses, ne bir gölge; arkada kimsecikler yoktu. Bacaklarında bir halsizlik hissetti. Artık ayaklan onu taşıyamıyordu. </p><p class="calibre2">Dizlerinin üzerine çöktü. Kulakları uğuldamaya başlamıştı. Gözlerinin önünde parlak ışıklar uçuşuyordu. Yüzü ateş </p><p class="calibre2">gibi yanıyor, kafası bedenine ağır geliyordu. Yere uzandı. Asfalt ne kadar güzeldi, ne kadar soğuk. </p><p class="calibre2">"Beykoz'da gizlice girdiğimiz Boğaz'ın suları gibi. Önce ılık, dibe indikçe daha serin, daha yeşil..." diye söylenerek kendini kaybetti. </p><p class="calibre2">Önce bir gürültü duydu. Sonra iki parlak ışık. Gürültü yaklaşınca iki ışık tekleşti, tekleşti, gelip gözlerinin içinde durdu. Bir el hissetti omuzuna dokunan. Galiba onu ayağa kaldırmaya çalışıyordu. Biri konuşuyordu, sesini duyuyordu ama ne söylediğim anlayamıyordu. Ayağa kaldırıldığını fark etti. Yanında bir adam vardı, koluna girmişti. </p><p class="calibre2">Birden olanları anımsadı, yakalanmış mıydı yoksa? Bütün gücüyle adamı itti, kaçmayı denedi. Ama başaramadı, iki adım atmıştı ki yere yığıldı. Adam yeniden geldi yanına, kolundan tutup ayağa kaldırmayı denedi. Hiç de düşmanca davranmıyordu. Bir şeyler söyledi, Süha anlamadı. Adam onu kaldırdı. Birkaç adım atınca başı döndü, yeniden düşecek gibi oldu ama toparladı kendini, adama tutundu. Başını kaldırdı, adamı gördü. Orta boylu tıknazca biriydi. </p><p class="calibre2">Keskin bir tütün kokusu yayılıyordu adamdan. Adam onu az ilerde duran, farları açık kamyona doğru götürüyordu. </p><p class="calibre2">Kamyona yaklaştıkça kendine geldiğini hissediyordu. Adamdan uzaklaşıp ayaklarının üzerinde durmaya çalıştı. </p><p class="calibre2">Adam gülümseyerek baktı ona. </p><p class="calibre2">"Geçmiş olsun hemşerim!" dedi. </p><p class="calibre2">"Sağ ol" dedi Süha. </p><p class="calibre2">Adam, Süha'nın kamyona çıkmasına yardım ederken sordu: </p><p class="calibre2">"Az ilerdeki cip senin mi?" </p><p class="calibre2">"Cip mi... Evet cip benim, ıslak yolda kaydı..." gibi bir şeyler mırıldandı Süha. Adam kapıyı kapadı. Kamyonun içerisi kırmızı renkli iki küçük lambayla aydınlatılmıştı. Süha'nın oturduğu koltuk oldukça rahatsız ediciydi. Mazot kokusu genzini yakıyordu. </p><p class="calibre2">Öteki tarafa geçip kamyona binen adam koltuğuna yerleşirken, "Yarın bir tamirci getirip alırsın cipi. Sende bir şey yok ya?" dedi. </p><p class="calibre2">"Ben iyiyim" dedi Süha ama hâlâ başı dönüyordu. </p><p class="calibre2">Kamyoncu cebinden bir sigara paketi çıkardı, Süha'ya uzattı. </p><p class="calibre2">"Yak bir tane açılırsın." </p><p class="calibre2">"Kullanmıyorum. Sağ ol." </p><p class="calibre2">Şoför ısrar etmedi. Paketten bir sigara alıp yaktı. Kibritin alevinde adamın yüzünü iyice gördü Süha. Otuz beş </p><p class="calibre2">kırk yaşlarında olmalıydı, ince bir bıyığı ve üç günlük sakalı vardı yüzünde. Sigarasından derin bir nefes çekerek, kontak anahtarını çevirdi adam. Motor gürültüyle çalışırken şoförün ağzından çıkan koyu dumanın cama çarparak dağıldığını gördü Süha. </p><p class="calibre2">"Eee anlat bakalım" dedi adam, kamyonu hareket ettirirken. "Kimsin, nerden gelip nereye gidiyorsun?" Sesinde çene çalacak bir arkadaş bulmanın keyfi seziliyordu. Süha adamdan böyle bir soru beklemiyordu. </p><p class="calibre2">"Kim miyim?" diye soruyu tekrarladı. "Ben Süha..." diyecekken birden tabutta yatan ölünün yüzü geldi gözlerinin önüne. Heyecanla adama döndü. </p><p class="calibre2">"Burada ayna var mı?" </p><p class="calibre2">Adam anlamamıştı. </p><p class="calibre2">"Ne?" </p><p class="calibre2">"Ayna diyorum, ayna. Ayna yok mu?" </p><p class="calibre2">Adam aynada nereden çıktı der gibilerden baktı Süha'ya. </p><p class="calibre2">"işte karşında" diyerek başıyla dikiz aynasını işaret etti. </p><p class="calibre2">Süha elleri titreyerek aynaya yaklaştı. Aynada, dağınık saçların çevrelediği kırışık bir alnın altından dehşet içinde ona bakan bir çift göz gördü. Kendi yüzünü tanıyamadı. Tabuttaki ölünün gözleriyle karşılaştığını sandı. Ya da kendi ölmüş haliyle. </p><p class="calibre2">"Yoo..." diye bir çığlık attı. Kamyon şoförü gazı kesti, frene bastı. Kamyon sarsıntıyla durdu. </p><p class="calibre2">"Ne oldu?" diye kaygıyla sordu kamyon şoförü. </p><p class="calibre2">Süha adama yanıt vermeden yine aynada kendi yüzünü incelemeye başladı. Aynaya baktıkça rahatladı, kendini tanımıştı. </p><p class="calibre2">Sorusuna yanıt alamayan şoför, sesini yükselterek yineledi. </p><p class="calibre2">"Sana soruyorum, ne var o aynada?" </p><p class="calibre2">"Bir şey yok!" dedi Süha. "Kusura bakma! Kazanın etkisi herhalde, çok kötü bir düş gördüm... Sanki ölmüşüm gibi!" </p><p class="calibre2">Şoför yumuşadı, anlayışlı bir tavırla yandan süzdü Süha'yı, kamyonu yeniden hareket ettirirken. </p><p class="calibre2">"Kolay değil, bilirim. Benim başıma geldi. Geçen yıl takla attık Toroslar'da. Verilmiş sadakam varmış. Ölümden döndüm." </p><p class="calibre2">Yandan alaycı bir bakış fırlattı Süha'ya. </p><p class="calibre2">"Ölüm dedim de, sen de bula bula mezarlığı bulmuşsun çarpacak. Sanki başka yer..." </p><p class="calibre2">"Mezarlık mı?" diye sözünü kesti adamın Süha. "Mezarlık vardı değil mi?" </p><p class="calibre2">"Vardı tabiî. Duvarına çarpmışsın ya!" </p><p class="calibre2">Süha merakla adama baktı. Kısa bir duraksamadan sonra dayanamayıp sordu: </p><p class="calibre2">"Mezarlığın karşısında, bir de tek mezar vardı, onu da gördün mü?" </p><p class="calibre2">Adam şaşkınlıkla Süha'ya döndü. </p><p class="calibre2">"Tek mezar mı? Mezarlık dışında... Yok, öyle tek mezar filan görmedim ben." </p><p class="calibre2">"Emin misin? Hani mezarlığın karşısında..." </p><p class="calibre2">Şoför, kızmaya başlamıştı. </p><p class="calibre2">"Ne işim var benim mezarlarla yahu!" diye söylenerek sigarasından derin bir nefes çekti. </p><p class="calibre2">"Kusura bakma, öylesine sordum işte" dedi Süha. </p><p class="calibre2">"Boş ver hemşerim mezarı falan, daha yaşımız genç. İki taksiti kaldı şu kamyonun. Asıl ondan sonra başlayacak benim hayat." </p><p class="calibre2">Süha şoförün gönlünü almak istedi. </p><p class="calibre2">"Çoktandır mı taksit ödüyorsun?" </p><p class="calibre2">"Ne diyorsun birader. Borç ödemekten imanım gevredi. Tam iki yıldır rahat yüzü görmedi kardeşin" diye dert yandı şoför. </p><p class="calibre2">"Bitirmişsin ama. Bir şey kalmamış." </p><p class="calibre2">"Bitirdik, bitirdik ama bizde bittik. Yine de şükür Allahıma. Şu iki taksiti de ödedim mi, namussuzum bir daha gece işine çıkarsam..." </p><p class="calibre2">"Pek sevmiyorsun gece yolculuğunu." </p><p class="calibre2">"Sevilecek şey mi bu? Herkes sıcak yatağında, biz yollarda" dedi şoför. Bir an başım yoldan çevirip Süha'ya döndü. </p><p class="calibre2">"Bir de kazası belası var. Baksana şu haline!" </p><p class="calibre2">"Ne varmış halimde?" diye kaygıyla sordu. </p><p class="calibre2">Babacan bir gülümseme belirdi şoförün yüzünde. </p><p class="calibre2">"Korkma be! Bir şeyciğin yok! Az ilerde bir benzin istasyonu var. Orada elini yüzünü yıkar, bir de çorba içtin mi, gelirsin kendine." </p><p class="calibre2">Adamın sözleri üzerine Süha, "Çok ürkütücü görünüyor olmalıyım" diye düşündü. Eliyle saçlarını düzeltti, alnında hafifçe sızlayan bir çizik vardı, ona dokundu, başka yerde yara bere var mı diye yüzünü yokladı. Birden o kokuyu duydu. Ellerim burnuna yaklaştırdı. Avucu mis gibi ceviz kokuyordu. Yeniden cemevini anımsadı. Penceredeki tozları çıkarmak için ceviz ağacından kopardığı yapraklar aklına geldi. Yaşadıkları bilincinde bütünleşmeye başladı. </p><p class="calibre2">"Demek rüya değilmiş !" diye söylendi. "Demek hepsi gerçekmiş!" </p><p class="calibre2">"Buyur?" dedi şoför. </p><p class="calibre2">Süha toparladı kendini. </p><p class="calibre2">"Yok bir şey!" dedi. "Bir çorba içtim mi kendime gelirim." </p><div class="calibre1"></div><div class="mbppagebreak" id="calibre_pb_0"></div></body>
</html>
