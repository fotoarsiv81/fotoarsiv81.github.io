<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>7-2.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x7-2.html" xml:lang="tr-TR">
    <div class="Basic-Text-Frame">
      <p class="split-1"/>

      <p class="anabaslik" id="toc_marker-3">3</p>

      <p class="ana-alt">Seçim</p>

      <p class="paragraf-1">Mutluluk arzusunun ortaya çıkardığı enerji, ya merkezcil ya da merkezkaç kuvvet biçimini alır. Sözlükteki tanıma göre, “merkezkaç”, “merkezden <span class="char-style-override-6">uzaklaşma</span>” demektir. “Merkezcil”, “merkezkaç”ın tersidir: “Merkeze <span class="char-style-override-6">doğru</span> yönelme” demektir. Her iki tanımın da göndermede bulunduğu “merkez”, yani kuvvetin çıktığı ve yayıldığı –merkezkaç türü kuvvetin “uzaklaştığı” ve merkezcil eşinin/alternatifinin çekildiği− merkez, <span class="char-style-override-6">mutluluk-arzulayan öznedir.</span> Bu da mutluluk arayışını sorunumuz ve görevimiz olarak düşündüğümüz ve bu arayışı yaşam stratejimiz yaptığımız müddetçe, <span class="char-style-override-6">her birimiz</span> demektir.</p>

      <p class="paragraf-1">Hepimizin karşılaştığı alternatifleri özetleyecek olursak: Kendi mutluluk arayışım <span class="char-style-override-6">kendi</span> esenlik kaygıma ya da <span class="char-style-override-6">başkalarının</span> esenliği kaygısına odaklanabilir. Russell Jacoby birbirini izleyen öğrenci kuşaklarıyla yaşadığı deneyimi özetlerken ortaya çıkan seçim konusunu mercek altına almıştır: “Bir zamanlar öğrenciler toplumun hastalıklarına şifa bulmayı düşlerdi; şimdiyse, kendi öğrencilerime dayanarak şunu söyleyebilirim: İyi hukuk okullarına gitmeyi düşlüyorlar.”<span class="dipp-1" style="font-size:0.82em;"><a class="footnote-link" href="#footnote-225-63" id="footnote-225-63-backlink">63</a></span></p>

      <p class="paragraf-1">İki alternatif ille de çelişkili değildir; eş zamanlı olarak çok az veya hiç çatışmasız işleyebilirler. Gelgelelim, <span class="char-style-override-6">merkezcil</span> kuvvet, deyim yerindeyse, “tek başına yol alabilir” iken ve etki etmek için alternatifi olan merkezkaç kuvvete ille de ihtiyaç duymazken, <span class="char-style-override-6">merkezkaç</span> kuvvetin eş zamanlı olarak merkezcil etkiye sahip olması gerekir. Öteki’nin mutluluğunu önemsemek, Öteki’ne karşı “iyilik etmek”, aynı zamanda “kendini iyi hissetme” duygusunu uyandırır ve dolayısıyla muhtemelen de yardımsever öznenin mutluluğunu artırır. Bu durumda, bencillik ve özgecilik arasındaki karşıtlık uçup gider. İki tutum ancak merkezcil kuvvet perspektifinden bakıldığında, birbirlerine karşı taban tabana ve uzlaşmaz bir karşıtlık içerisindeymiş gibi görünür.</p>

      <p class="paragraf-1">Gerçekten de, o zaman –ancak o zaman− “Neden ona karşı iyi olayım ki?”, “Benim için anlamı ne ki?”, “Benim ilgimi hak edecek ne yaptı ki?” gibi sorular sorulacaktır. Ancak o zaman kazanılanlara ve kaybedilenlere, girdi-çıktı oranlarına, maliyet ve etkilerine ilişkin hesaplar başlayacaktır. Ancak o zaman “Kazançlarım fedakârlıklarımı telafi edecek mi?” sorusu sorulacaktır. Merkezcil kaygıların perspektifinden, merkezkaç dürtülerin hikmeti ve faydaları şüpheyle karşılanır, hatta belki de zarar verici olarak küçümsenir, bertaraf ve mahkûm edilir.</p>

      <p class="bos-1"/>

      <p class="paragraf-1">Ahlak filozofları yaşam nehrinin iki kıyısı, yani <span class="char-style-override-6">kişisel</span> çıkar ve <span class="char-style-override-6">başkalarını</span> önemseme arasında bir köprü kurmak için didinmişlerdir. Âdetleri olduğu üzere, filozoflar gözle görülür çelişkiyi çözebilen, ya da en azından çözebileceği umulan, ikna edici savları bir araya getirmeye ve açıkça ifade etmeye, böylece de ihtilafı su götürmez bir şekilde −kesinkes− gidermeye çalışmışlardır. Filozoflar ahlaki buyruklara itaatin, itaat edenin “şahsi çıkarına” olduğunu; ahlaklı olmanın bedelinin, menfaatlerle telafi edileceğini; kısacası başkalarını önemsemenin ve onlara iyi davranmanın kişinin benlik kaygısının değerli, hatta belki de olmazsa olmaz bir parçası olduğunu göstermeye çalışmışlardır. Bazı savlar diğerlerinden daha yaratıcı iken, bazıları daha çok otoriteyle desteklenmiş ve dolayısıyla daha fazla ikna gücü taşımıştır. Fakat hepsi de “Başkalarına iyi davranırsan, başkaları da sana iyi davranacaktır” şeklindeki yarı-ampirik olan, ama ampirik bakımdan sınanmamış varsayımla sarmalanmıştır.</p>

      <p class="paragraf-1">Yine de bütün çabalara rağmen ampirik kanıtlar elde etmek güç olmuştu –hatta bilakis bu kanıtlar muğlak kalmıştı. Söz konusu varsayım birçok insanın kişisel deneyimiyle pek de uyuşmuyordu. Bu insanlar çoğu kez şunu fark etmişti: Duyarlı, eli açık, merhametli insanlar, başkaları uğruna kendi huzur ve rahatlarını feda edip kendilerini defalarca, aldatılmış, hiçe sayılmış, saflıklarından ve (karşılık bulmadığı) yersiz güvenlerinden ötürü acıma ya da alayla karşılaşırken, çoğunlukla bencil, düşüncesiz ve kinik insanlar bütün mükâfatları topluyordu. Şu şüphe için bolca kanıt toplamak hiçbir zaman güç olmamıştı: Başkalarının iyiliğiyle ilgilenenler, çoğunlukla kendi kayıplarının hesabıyla baş başa kalırken, kazancın çoğu kendi çıkarını gözetenlere gidiyordu. Özellikle de günümüzde, bu tür kanıtları toplamak belki de her geçen gün daha da kolaylaşıyor. Lawrence Grossberg’in belirttiği gibi, “Bir şeye yeterince özen göstermenin, önemseyecek kadar inanmanın mümkün olduğu ve böylece de kişinin bu şeye bağlanıp bütün benliğini hasredeceği yerleri tespit etmek gitgide zorlaşıyor.”<span class="dipp-1" style="font-size:0.82em;"><a class="footnote-link" href="#footnote-225-64" id="footnote-225-64-backlink">64</a></span> Grossberg, eğer ısrar edilirse, saiklerinin arkasındaki akıl yürütmeyi aşağıdaki gibi aktarabilecek insanların davranışını “ironik nihilizm” diye adlandırıyor:</p>

      <p class="arayazi-1"><span>Kandırmanın yanlış olduğunu ve kandırdığımı biliyorum, ancak işler böyle yürüyor, gerçeklik böyle bir şey. Yaşamın ve her seçimin bir dolap olduğu bilinir, ancak bu bilgi o kadar evrensel kabul görüyor ki artık hiçbir alternatif yok. Herkes herkesin kandırdığını biliyor, dolayısıyla herkes kandırıyor ve şayet ben kandırmazsam, aslında dürüst olmanın ıstırabını çekerim.</span></p>

      <p class="paragraf-1">Gelgelelim filozofların varsayımına karşı, daha da çarpıcı başka çekinceler dile getirilmiştir. Örneğin, nezaketinizden ötürü bir mükâfat beklediğiniz için başkalarına nazik olmaya karar verdiyseniz, iyi davranışlarınızın ardındaki saik <span class="char-style-override-6">mükâfat</span> umuduysa, eğer “başkalarına nazik ve iyi davranmak” muhtemel kazanç ve kayıplarınıza dair hesapların bir sonucuysa, o zaman davranış tarzınız gerçekten de <span class="char-style-override-6">ahlaki</span> bir duruşun dışavurumu mu yoksa daha ziyade çıkarcı, bencil bir davranış örneği midir? Hatta bundan daha esaslı, gerçekten de radikal bir şüphe ise şöyledir: İyilik bir sav, kanı, “hakkında konuşulan”, “telkin edilen”, “akla yatkın” olduğuna karar verilen bir mesele olabilir mi? Başkalarına iyilik yapmak, <span class="char-style-override-6">rasyonel</span> bir kararın sonucu mudur ve dolayısıyla akla müracaatla harekete geçirilebilir mi? İyilik <span class="char-style-override-6">öğretilebilir mi?</span> Bu tür sorulara verilen hem pozitif hem de negatif yanıtları destekleyen savlar ortaya atılmıştır. Ancak henüz hiçbiri tartışmasız otorite ortaya koyamıyor. Jüri halen kararsız...</p>

      <p class="paragraf-1">Nechama Tec, kilometre taşı niteliğindeki <span class="char-style-override-6">When Light Pierced the Darkness</span> adlı çalışmasında, Polonyalı Yahudilerin ortadan kaldırılışına tanıklık eden bazı insanların, kurbanların yaşamlarını kurtarmak için kendilerini riske atmalarını belirleyen (ya da en azından yönlendiren) faktörleri saptamayı amaçlayan araştırmasının sonuçlarını aktarmıştır.<span class="dipp-1" style="font-size:0.82em;"><a class="footnote-link" href="#footnote-225-65" id="footnote-225-65-backlink">65</a></span> Avrupa’da Nazi işgalindeki çoğu ülkenin aksine Polonya’da, Yahudilerin saklanmasına yardım suçunun, hatta böyle bir suç işleyen komşuları polise bildirmemenin yasal cezası idamdı. Birçok insan Nazilere ve onların gönüllü yardımcılarına meydan okudu ve “yanlış ırka” ait olmakla suçlanan kadın, erkek ve çocuklara karşı işlenen tarife sığmaz zalimlikleri eli kolu bağlı izlemektense kendi yaşamlarını riske atmayı seçti. Son derece eğitimli ve tecrübeli bir sosyologdan bekleneceği gibi, Tec, gönüllü yardım etme ile kolayca özveride bulunma arasındaki bağıntıları ve insan davranışını genellikle belirlediği varsayılan bütün faktörleri hesaplamıştı: Bunlar, bireysel davranışları, değerleri, yaşam felsefesini ve bir davranış tarzını diğerine tercih etme ihtimalini şekillendirdiğine inanılan (sınıf, zenginlik, eğitim, dini inançlar ve politik bağlılık gibi) faktörlerden oluşuyordu. Tec’i ve meslektaşlarını şaşırtan şey, hiçbir bağıntının bulunmamasıydı. Görünüşe bakılırsa, ahlaki davranışı belirleyen, “istatistiksel yönden önemli” hiçbir faktör yoktu. Sosyolojinin irfan dolu birikiminin belirttiği kadarıyla, yardım edenlerin davranışının ahlaki değeri ve sonuçlarının insani açıdan anlamı çoğunluğun tepkisinden çok radikal bir biçimde farklı olsa bile, yardım edenler Polonya nüfusunun geri kalanından farklı değildi. İyilik ile kötülük arasındaki insani seçimler karşısında, sosyolojik akıl söyleyecek hiçbir şey bulamamıştı...</p>

      <p class="paragraf-1">Amos Oz’un 28 Ağustos 2005’te Goethe Ödülü’nü kabulünde acı bir şekilde yorumladığı gibi, sosyal bilimcilere göre,</p>

      <p class="arayazi-1">bütün insan saikleri ve eylemleri çoğunlukla kişisel kontrolün ötesinde olan koşullardan kaynaklanır... Toplumsal özgeçmişimiz tarafından kontrol ediliriz. Yaklaşık yüz yıldır, bize sadece ekonomik kişisel çıkar tarafından güdülendiğimiz, etnik kültürümüzün ürününden ibaret olduğumuz, kendi bilinçaltımızın kuklasından başka bir şey olmadığımız söyleniyor.</p>

      <p class="paragraf-1">Oz, buna katılmadığını belirtiyordu:</p>

      <p class="arayazi-1"><span>Şahsen ben, kadın olsun erkek olsun, her insanın, kendi yüreğiyle, iyiyi kötüden ayırabileceğine inanıyorum... Bazen iyiyi tanımlamak güç olabilir, ancak kötünün açık işareti vardır: Her çocuk acının ne olduğunu bilir. Bu yüzden bilerek can acıttığımız her defasında, bir başkasına ne yaptığımızı biliriz. Kötülük yapıyoruzdur.</span><span class="dipp-1" style="font-size:0.9em;"><a class="footnote-link" href="#footnote-225-66" id="footnote-225-66-backlink">66</a></span></p>

      <p class="paragraf-1"><span>Bir kere, sosyologlar –yani</span> <span>kusursuz ya da neredeyse kusursuz araştırma yöntemlerinin kerameti kendinden menkul ustaları− kavrayış, önsezi ve empatinin esası kabul edilen fikre boyun eğmeye mecburdurlar. Gerçekten de mecburdurlar, zira mesele ahlaki benliklere ve etik hükümlere gelip dayandığında, belirleyici etkenlere ilişkin envanterler ve bunların dağılımına ilişkin istatistikler neredeyse hiçbir işe yaramaz.</span></p>

      <p class="paragraf-1"><span>Öyleyse, yardım edenler, kapı ve pencerelerini kapatıp kurbanların ıstıraplarını görmemektense, neden onların safına katılma riskini aldılar? Holocaust’un tarihinden toplanan kanıtlara ilişkin testi geçmek için verilecek tek cevap şu: Yardım edenler, aynı toplumsal kategoriye, eğitime, dini inanca ve politik bağlılığa sahip pek çok insanın tersine,</span> <span class="char-style-override-6">başka türlü davranamamıştı</span><span>. Eğer diğerlerinin yaşamlarını savunamasalardı yaşamlarını devam ettiremezlerdi. Kendi maddi güvenliklerini ve rahatlarını kor</span><span>uyarak, acı çeken insanları görmenin neden olduğu ruhsal sıkıntıyı telafi edemezlerdi. Eğer kendi rahatlıklarını, kurtarabilecekleri insanların rahatlığının üzerinde görselerdi, muhtemelen kendilerini asla bağışlayamayacaklardı.</span></p>

      <p class="paragraf-1"><span>Başkaları tarafından affedilmek, belki de kendi vicdanlarını yatıştırmaktan daha kolay olurdu. Başka pek çok insan gibi, gördükleri insanlık dışı şeyler karşısında dehşete kapılanlar, 1942 Ekim’inde “Yahudilere yardım edenler” için çıkarılan ölüm cezasına ilişkin gaddar yasada, eylemde bulunmaktan vazgeçme konusunda (ikna edici!) bir mazeret bulmuş olabilirlerdi: “Yardım etmek için bir şeyler yapabilmeyi içtenlikle isterdim, ancak</span> <span class="char-style-override-6">yapamadım</span><span>. Eğer yapsaydım ya öldürülecek ya da toplama kampına gönderilecektim.” Bunu söyleyerek dinleyenlerinin çoğunluğunun “sağduyusu”na hitap edecekler, aynı zamanda da kendi vicdanlarının sesine kulaklarını tıkamaya çalışarak, ahlaki ikilemi çözmek yerine onun önüne geçeceklerdi. Bunu söyleyebilmek için, kendi yaşamlarının, hayatta kalmalarını önemsemeyi reddettikleri diğerlerinin yaşamlarından daha fazla ilgiye layık olduğuna zaten karar vermiş olmaları gerekecekti; bu arada da benzer şekilde kendi çıkarını düşünen çok sayıda insan tarafından, kendi seçimlerinin alenen ya da en azından zımnen onaylanması yoluyla, kendi dürüstlüklerine duydukları inancın temin edilip güçleneceğine bel bağlayacaklardı. Gelgelelim vicdanın sesi, duymazdan gelinse bile susmayacaktır.</span></p>

      <p class="paragraf-1"><span>1987’de Polonya’da haftalık gazete</span> <span class="char-style-override-6">Tygodnik Powszechny</span><span>’nin sayfalarında Profesör Jan Blonski’nin girişimiyle yürütülen,</span> <span>Nazi işgali altında Polonyalılar ile Yahudilerin ilişkileri üzerine bir tartışmada, Jerzy Jastrzebowski ailesinden yaşlı birinin anlattığı bir hikâyeyi aktarıyordu. Aile eski bir ahbaplarına, Polonyalı bir Hıristiyan gibi görünen ve Polonyalı soylu bir ailede doğmuş birisinden beklenecek zariflikte Lehçe konuşan bir Yahudi’yi saklamasını önermişti. Ancak aynısını Yahudi gibi görünen ve Yidiş aksanıyla konuşan üç kız kardeşi için yapmayı istememişti. Gelgelelim dostları tek başına kurtarılmayı reddetmişti. Jastrzebowski şu yorumu yapıyordu:</span></p>

      <p class="arayazi-1">Ailemin kararı farklı olsaydı, hepimizin öldürülme ihtimali dokuzda birdi. Dostumuz ve kız kardeşlerinin bu koşullarda hayatta kalma olasılığı belki daha da azdı. Bana bu aile dramını anlatan kişi “Ne yapabilirdik ki, yapabileceğimiz hiçbir şey yoktu” diye tekrarlarken gözlerime bakmıyordu. Bütün olgular doğru olmasına rağmen, bir yalan hissettiğimi sezmişti.</p>

      <p class="paragraf-1"><span>Rus filmi</span> <span class="char-style-override-6">Vremia Biedy</span><span>’</span>de (kabaca “Zor Zamanlar”) cebri kolektivizasyonun acımasızlıklarına ve daha sonra da Nazi işgaline çaresizce tanık olmuş ve daha fazlasını kabullenemeyecek olan yaşlı bir köylü kadın kendini yakar. Yanan barakasından son sözleri duyulur: “Yardım <span class="char-style-override-6">edemediğim</span> herkes bağışlasın beni!” Bir Talmud öyküsünde, yiyecek çuvallarıyla yüklü bir eşekle yürüyen mübarek bir bilge, kendisinden yiyecek isteyen bir dilenciyle karşılaşır. İyi kalpli adam derhal, büyük bir telaşla, çuvalları çözmeye başlar, ancak yiyeceklere daha ulaşamadan, uzun süreli açlık etkisini gösterir ve dilenci ölür. Bilge, ümitsizce dizlerinin üzerine çöker ve “sevgili dostunun yaşamını kurtaramadığı”ndan kendisini cezalandırması için Tanrı’ya yalvarır.</p>

      <p class="paragraf-1">Yukarıdaki her iki öykü de elbette imlenen ölçütler bakımından okura “aşırı” ya da mantıksız (hatta adaletin, nedenselliğin mantığıyla uyumlu olarak dağıtılması gerektiği varsayıldığı müddetçe “adaletsiz”) gibi gelebilir. Kendisinin suçlu olduğunu ilan eden bu <span>iki kişi de, suçları olduğuna inandıkları şeyden dolayı suçlanmış olsaydılar, sıradan bir mahkemede elbette beraat ederlerdi. Ancak, ahlakın kendi mantığı vardır ve vicdan mahkemesinde hikâye kahramanlarının fazla şansı yoktur.</span></p>

      <p class="bos-1"/>

      <p class="paragraf-1"><span>Görünüşte benzer durumlara insanların neden çok farklı tepkiler verdiği, eski ve yeni teologların, filozofların, insan ve doğa bilimlerinden sayısız araştırmacının yanı sıra eğitim teorisyeni ve uygulayıcılarının −boş yere− çözmeye çalıştığı bir gizemdi ve hâlâ da öyledir. Hayal kırıklığı yaratan sonuçlara rağmen (belki de bunlardan ötürü) girişimlerden vazgeçilmesi muhtemel değildir. Bunları devam ettirmeye yönelik saikler değişebilir, bununla birlikte her biri baskın ve karşı konulmazdır. Hiç kuşkusuz teologlar akıl ermez olanı anlamaya ihtiyaç duyar: Tanrı yaratımının ve insani olayların ilahi yönetiminin hikmeti, (buna nüfuz edildiği takdirde)… kanıtlanması güç de olsa, ilahi lütuf, buyruklara itaat, dindarlık, erdem ve mutlu yaşam arasında bulunduğu farz edilen bağı ve (bu dünyada ya da öbür dünyada) günahkâr bir yaşam ile sefil bir yaşam arasındaki diğer bağı ortaya serip teyit edecektir. Filozoflar açıklama getirilemeyen ve muhakemeye kafa tutan fenomenlere katlanamaz, katlanmayacaklardır da. Bu fenomenlerin hayal ürünü olduğunu göstererek çürütecek ya da direngen mevcudiyetlerine anlam verecek bir mantık bulununcaya kadar rahat etmeyeceklerdir. Bilim insanları, teşviklerinin baş kaynağı ve uygulayıcı kolları olan teknoloji uzmanlarıyla tamamen mutabık kalarak, cansızlar kadar canlı şeylerin de şekli ve davranışını belirleyen yasaları öğrenmek ister ve bunları bilmenin şeylerin şekli ve davranışını kontrol etmek anlamına geleceğini, tam anlamıyla bilmenin de nihayetinde şekil ve davranışı tamamen kontrol etmek anlamına geleceğini umarlar. Belli k</span><span>i eğitimciler, iyi akortlu klavyelere benzeyen öğrenciler düşler, öyle ki bir tuşa basınca, düzenli olarak, notanın belirttiği sesler çıkacak, akortsuz hiçbir nota duyulmayacaktır.</span></p>

      <p class="paragraf-1">“Tarihin sonu” ifadesiyle dillere düşmüş olan Francis Fukuyama, yakınlarda şunu öne sürmüştür: Aydınlanma’dan esinlenen ve bugüne kadar gelen, insanların gerçek potansiyelinin ölçüsüne göre (yani, tasarımcıların modellerinde taslağı çizilen standarda uygun) “yeni insanlar” üretmeye dair totaliter düş ne kötü planlanmış ne de gerçek dışıydı. Fukuyama’nın vurguladığı üzere, bu düşler sırf vaktinden önce, gerçekleşmeleri için henüz hazır olmayan koşullarda düşlendikleri için başarısız olmuştu. Toplama kampları, beyin yıkama ve refleks şartlandırması, doğru hedefler için kullanılan yanlış araçlardı. Etkisiz, utanılacak kadar ilkel ve yapılacak iş açısından acınacak kadar uygunsuzdu. Öte yandan, günümüzde beyin cerrahisi, biyokimya ve genetik mühendisliğindeki gelişmeler mevcut araçları, halen ortaya konulmayı bekleyen görevlerin düzeyine nihayet yükseltmiştir. En sonunda, <span class="char-style-override-6">yeni insanlardan</span> oluşan yeni bir çağın eşiğine vardık...</p>

      <p class="paragraf-1">Fukumaya’nın bu defa haklı olup olmadığı, en azından, tartışmalı bir sorudur; gelgelelim su götürmez olan şey, teknobilimin yeni başarıları ile yeni korkular ve yeni distopyalar çağının ortaya çıkışı arasındaki bağlantıdır. Korkular ve distopyalar yeni teknobilimin uygulanabilir kıldığı yeni ihtimallerin düzeyine yükselmiştir şüphesiz. Orwell’ın <span class="char-style-override-6">1984</span>’ü ve Huxley’in <span class="char-style-override-6">Cesur Yeni Dünya</span>’sının artık modası geçmiştir ve Houellebecq’ın <span class="char-style-override-6">La Possibilité d’une île</span>’i tarafından kapı dışarı edilmişlerdir.</p>

      <p class="bos-1"/>

      <p class="paragraf-1"><span>Hem ütopyalar hem de distopyalar mevcut gelişmelerin</span> <span>önceden belirlenmiş amacını ima etmekte uzmanlaşmışlardır: Ütopyalar yolun sonundaki ülkeyi, bir uyum ve düzen alanı olarak, dört gözle beklenen ve mümkünse daha da yakınlaştırılacak bir varış yeri olarak sunar. Buna karşılık distopyalar söz konusu ülkeyi, en iyi ihtimalle bir açık hava hapishanesi, korkulacak, mümkün olduğunca uzak tutulacak ve ideal durumda sonsuza dek yasak bölge yapılacak bir yer olarak betimler. Böylesi radikal biçimde karşıt görüşler olmalarına rağmen, her ikisi de tarihin koşu pistinde sanki bir bitiş çizgisi varmış ve bu çizgi de önceden çizilebilir ya da tahmin edilebilirmiş gibi davranırlar. Bu gösteriş, modern aklın bu iki zihinsel ürününün sözlüklerde, boş hayallere kapılmak, hayali ve acayip düşler (ya da kabuslar), kuruntular, hayal mahsulü şeyler ve yanılsamalar gibi yerici sözcüklerle yan yana kullanılmasının ana sebebidir muhtemelen. İster başlangıçta (iyi bir şeyi gösteren) “ü” önekiyle, ister (kötü bir şeye işaret eden) “dis” önekiyle donatılmış olsun, her iki yorum da hiçbir yer anlamına gelen “ya” önekiyle sonlanır...</span></p>

      <p class="paragraf-1"><span>Üzerinde gittiğimiz yollarda önceden düzenlenmiş hiçbir varış noktası, önceden belirlenmiş hiçbir bitiş çizgisi yoktur; bilgisayar destekli modelleri ne kadar amirane, hatta kusursuz olursa olsun, insana özgü bütün belirsizliklerden, öngörülemezliklerden ve (evet!) özgür irade ve özgür seçimden azade olursa olsun, “yeni insanlığa” gittiği iddia edilen yol da bunlara dahildir. Bilimsel olarak oluşturulmuş belirleyicilerin envanteri ne kadar kapsamlı olursa olsun ve bunları tertip edecek teknik aletler ne kadar bol bulunursa bulunsun, insanlar, geçerliliğini kaybetmeyen kural ve rutinleri yıkıp dağıtan seçimlerin müptelası olmaya inatla devam eder. Bu yüzden de insanlar tahminleri boşa çıkarma alışkanlarıyla, davranışlarının rastlantısallığı ve kuraldışılığı, değişkenlikleri, aşırılıkları ve hoppalıklarıyla ve işinin ehli bir yöneticinin öfkeli bir şekilde</span> <span class="char-style-override-6">güvenilmezlik</span> <span>suçu diye tanımlayacağı şeyle nam salmıştır. İnsanların kutsandı</span>ğı ya da lanetlendiği ve kaybetmelerinin ya da ellerinden alınmasına ya da bastırılmasına izin vermelerinin hiç de muhtemel olmadığı bir özellik varsa o da özgür iradedir...</p>

      <p class="paragraf-1">Değişken istekler, −yalnızca insanların değil− “dışarıdaki” dünyanın da alameti farikalarıdır; insanlar dünyaya fırlatılmıştır ve hem şans yığını arasında kendilerine yol açmaya çalışır hem de bu yolu keşfetmeye ve azimle takip etmeye zorlanırlar (ya da kendilerinden bu beklenir). İnsanın planlarına ve öngörülerine karşı asap bozucu şekilde duyarsız ve kayıtsız olan bu değişken istekler, genellikle “rastlantılar” adıyla anılır. Krzysztof Kieslowski, tam da bu ismi taşıyan bir filminde, bir genç adamın yaşayabileceği üç alternatif yaşamın öyküsünü anlatır; her bir yaşam, kahramanın, istasyondan henüz ayrılan bir trene atlama girişimiyle başlar. Öykülerin birinde, kahraman treni yakalamayı başarır. Bir diğerinde treni kaçırır. Diğerindeyse, trenin peşinden koşarak, hızlanan treni yolcu platformunun sonuna gelmeden önce yakalamaya çalışır; ancak, silahlı bir bekçi tarafından derhal durdurularak karakola götürülüp tutuklanır ve girişin yasak olduğu bir yere girmekle suçlanır.</p>

      <p class="paragraf-1"><span class="char-style-override-13">Üç farklı “rastlantı”yı izleyen yaşamların paylaştığı tek ortak şey, kahramanın kendisidir. Üç yaşam da, muazzam ölçüde farklılaşan normların tesiri altındaki tamamen farklı toplumsal ortamlarda ve tamamen farklı araçlarla tamamen farklı amaçların peşinden koşan, tamamen farklı insanlar arasında geçer. Yaygın ve pek sorgulanmayan irfanla hem fikir</span> <span class="char-style-override-15">olan eğitimli bir sosyolog, geriye</span> <span class="char-style-override-15">dönük olarak, her yaşamı hemen hemen her açıdan diğerlerinden −politik, kültürel ve ahlaki olarak− farklı bir toplumsal kategoride sınıflandıracaktır. Bunlardan biri, yalnızca kendi hastalarıyla meşgul olan ve kendi mesleğini ve mesleki çıkarlarını ilgilendiren meseleler dışında, hastane duvarlarının ötesindeki engin dünyada olup biten her şeye duyarsız kalan bir doktorun, yani politik olarak kayıtsız bir uzmanın yaşam seyridir. Diğeri, tamamen parti amirleri tarafından belirlenen görevleri yerine getirmeye adanmış bir politik militanın, bir aktivistin kariyeridir. Üçüncüsü, görmüş geçirmiş bir muhalifin ve bir gizli örgüt savaşçısının şehadetidir. Çok kısa bir an, hareket halindeki bir treni yakalamaya çalışan genç bir adamın izlediği tamamen farklı bu üç yaşam yolu, bir daha asla karşılaşmamak üzere, ortak gövdeden kollara ayrılmıştır.</span></p>

      <p class="paragraf-1"><span class="char-style-override-15">Richard Rorty, George Orwell’ın politik biyografisinin yalnızca tek bir faktörü yansıttığını ileri süren Christopher Hitchens’a itiraz eder: Bu da, Orwell’ın her türlü koşulda doğru seçimleri (yani, Hitchens’ın da, gelecek yüzyılın baskın fikriyle uyum içinde onaylayacağı türden seçimleri) yapmasını mümkün kılan karakteri, yani dürüstlüğü ve zekâsıdır.</span><span class="dipp-1" style="font-size:0.82em;"><a class="footnote-link" href="#footnote-225-67" id="footnote-225-67-backlink">67</a></span> <span class="char-style-override-15">Rorty şöyle der: Varsayalım ki Orwell “İspanya’da farklı bir yola sapsaydı, bir başka cephede savaşsaydı, hiçbir zaman bir POUM</span><span class="char-style-override-16">*</span> <span class="char-style-override-15">milisinde hizmet etmemiş olsaydı, Barcelona sokaklarında olup biten hakkında Stalinci yorumu kabul etseydi ve dolayısıyla</span> <span class="char-style-override-17">Katalonya’ya Selam</span> <span class="char-style-override-15">kitabını asla yazma fırsatı bulamasaydı; o zaman, İkinci Dünya Savaşı’ndan sonra,</span> <span class="char-style-override-18">Churchill’in sömürgecilik taraftarlığına şiddetle karşı çıktığı gibi, Komünizm</span> <span class="char-style-override-13">düşmanlığına da karşı çıkabilirdi.”</span></p>

      <p class="paragraf-1"><span>Meteorolog Edward Lorenz büy</span>ük bir şaşkınlık içinde, bir bahar günü Pekin’de kanat çırpan bir kelebeğin Meksika Körfezi’nde güz fırtınalarının yörüngelerini pekâlâ değiştirebildiğini bulmuştur. Ne çıkar ki bundan? Yoksa, insan yaşamına rastlantılar mı yön verir? Defetmek, geriye almak, geçersiz kılmak şöyle dursun, öngörülemeyen rastlantılar mı yön verir? Neyi seçtiğimizin bir önemi var mıdır? Kısacası, yaşamımızı şekillendirme konusunda bizler ıstaka mı, ıstakayı tutanlar mı yoksa bilardo topu muyuz? Oyuncu muyuz yoksa oynanan mı?</p>

      <p class="paragraf-1">Florian Henckel von Donnersmarck’ın <span class="char-style-override-6">Başkalarının Hayatı</span> filminin başkahramanları, köşe bucağın gözetlendiği ve her türlü özgür seçimin, sırf özgürce yapıldığı için, devlete karşı bir suç olarak görülüp buna uygun bir muamele gördüğü totaliter bir ülkenin küçücük ücra bir köşesine sıkışmışlardır. Tiyatro sanatçıları −oyun yazarları, yönetmenler ve oyuncular, yani sanatlarının mantığı gereği hayal gücü, yaratıcılık, özgünlük ve özgür seçim fikrini somutlaştıran insanlar− bu ücra köşede yaşar. Yine de yalnız değildirler. En mahrem ve özel anlarında bile bir refakatçileri vardır: Büyük Birader asla uyumaz, Büyük Birader’in gözleri her zaman üzerlerinde, kulakları da her zaman dinlemededir. Büyük Birader’in şeref ve utanç, iltimas ve gözden düşme oyunundaki serbest (düzensiz, anlamsız) hareketler, rastlantılar kisvesi altında sanatçıların stüdyoları, sahneleri ve yatak odalarına kadar ulaşır... O kadar çok “rastlantı” vardır ki bunlara maruz kalanlar, bunların etkilerine karşı direnmek şöyle dursun, bu rastlantılarla baş edemez bile. Yumuşak başlı ve gözüpek olanlar ile kariyerist ve savaşçı olanların aynı şekilde paylaştığı gerçekten de güç bir durum. Gizli polis dosyaları arasında oradan oraya yerleştirilen sanatçıların, bilardo toplar<span>ı gibi, nereye itilirlerse oraya gitmek ve tahsis edildikleri kategori için belirlenmiş yolları izlemek ve bunun sonuçlarına katlanmaktan başka bir şansı yoktur. Yoksa var mıdır?</span></p>

      <p class="paragraf-1"><span>Von Donnersmarck’ın filminin bütün başkahramanları aynı güç durumu paylaşıyor olabilir, ancak bu noktada aralarındaki benzerlikler de sona erer. Başkahramanlardan biri, kara listeye alınmış bir yönetmendir. Her şeyden önce temiz bir vicdanı ve sanatsal imgelemine bağlılığı seçmiş ve daha sonra mesleki araçlara erişebilmek ve film çekmek için izin koparabilmek amacıyla haysiyetsizlik ve ihanet biçiminde ödemesi gereken bedele karşılık intihar etmiştir. Bir diğeri, yani Büyük Birader’in göstermelik gözde aydını olan oyun yazarı, hakikati, yalnızca ve yalnızca hakikati söyleme mutluluğuna erme karşılığında, yayımlanıp sahnelenme iznini, alkışlanmayı, hakkında yazılmasını ve devlet ödüllerine boğulmayı seçmiştir. Üçüncü kahraman ise, herkesçe çok sevilen ve idolleştirilen bir kadın sanatçıdır. O da sahneye çıkma yasağına katlanmak yerine, bedenini satmaya ve meslektaşları hakkında bilgi vermeye hazırdır: “Gözden düşme” tehdidi karşısında, bir daktilonun saklandığı yeri soruşturmacılara ifşa eder; bu daktiloda tiran devleti eleştiren bir broşür yazılmıştır ki bu broşür, şayet bulunursa, göstermelik bir duruşmada kanıt olarak kullanılabilecek ve oyun yazarının −sevdiği ve kendisini seven erkeğin− mahkûm edilmesine ve bir köşede unutulup gitmesine yol açacaktır. Ancak taş yürekli bir sorgu uzmanı olarak bilinen soruşturmacı, ortadan kaldırılacak sevgili için duyduğu merhametten ötürü suç teşkil eden kanıtı gizlice yok ederek felaketi önler. Kara listeye alınan yönetmen asla sahnelenmeyen</span> <span class="char-style-override-6">İyi Bir İnsan İçin Sonat</span><span>’ı, intihar etmeden önce, oyun yazarı arkadaşına veda armağanı olarak bırakır. Stasi</span><span class="char-style-override-8">*</span> <span>destekli rejimin yıkılmasından sonra, bu oyun yazarı yeni oyununu aynı başlıkla, soruşturmacı olarak geçmiş yaşamında itaat ve kariyere karşı insanlığı seçen kişiye adar.</span></p>

      <p class="paragraf-1"><span>Bütün sanatçılar, üzerine görülerini işlemek istedikleri malzemenin direnişine karşı mücadele eder. Bütün sanat yapıtları bu mücadelenin izlerini –zaferlerinin, yenilgilerinin, dayatılan ve bu nedenle de oldukça utanç veren birçok uzlaşmanın izlerini− taşır. Yaşam sanatçıları ve yapıtları da bu kuralın dışında değildir. Yaşam sanatçılarının (bilinçli ya da bilinçsiz ve beceriyle ya da beceriksizce) nakşetme çalışmalarında kullandığı keskiler, onların</span> <span class="char-style-override-6">karakteridir.</span> <span>Thomas Hardy “insanın kaderi onun karakteridir” derken bu ilkeden bahsediyordu.</span> <span class="char-style-override-6">Talih</span> <span>ve onun gerilla birlikleri olan rastlantılar, yaşam sanatçılarının karşı karşıya olduğu seçim gruplarını belirler. Ancak hangi seçimlerin yapılacağını belirleyen</span> <span class="char-style-override-6">karakterdir.</span></p>

      <p class="paragraf-1"><span>Koşullar bazı seçimleri diğerlerinden daha muhtemel kılar. Karakter, bu ihtimallere meydan okur. Karakter, rastlantıları ve bunların sahne arkasındaki gerçek, farazi ya da şüphelenilen manipülatörlerini, bunların sahip olduğuna inanılan ya da iddia edilen mutlak kudretinden mahrum bırakır. Karakter, koşulların gücüne kayıtsız şartsız boyun eğmek ile cesaretle meydan okumak arasında durur.</span> <span class="char-style-override-6">Olasılık</span> <span>testini başarıyla geçen seçimleri, çok daha zor olan diğer teste, yani</span> <span class="char-style-override-6">kabul edilebilirlik</span> <span>testine sokan tam da failin karakteridir. 1 Kasım Yortusu’nun arifesinde, 31 Ekim 1517’de Martin Luther’i Wittenberg Kalesi’ndeki kilisenin kapısına doksan beş heretik tezini iliştirirken “</span><span class="char-style-override-6">Ich</span> <span>kann nicht anders” [Elimden başka bir şey gelmez] şeklinde beyanda bulunmaya sevk eden şey onun karakteriydi.</span></p>

      <p class="bos-1"/>

      <p class="paragraf-1"><span>Geçen yüzyılın en dirayetli ahlak filozoflarından biri olan Knud Løgstrup’a göre, ahlak umudu (yani, Öteki’ni önemsemek; ya da daha iddialı, ancak ahlakın esasına daha yakın olan, Öteki için</span> <span class="char-style-override-6">var olmak</span><span>)</span> <span class="char-style-override-6">ön-düşünümsel kendiliğindenliğe</span> <span>(prereflexive spontaneity)</span> <span>temlik edilmiştir: “Merhamet kendiliğindendir; çünkü başka bir şeye hizmet etsin diye ona biraz olsun müdahalede bulunulduğunda, biraz olsun hesaba tabi tutulduğunda, biraz olsun seyreltildiğinde tamamen ortadan kalkar, hatta mevcut halinin aksine, yani merhametsizliğe, dönüşür.”</span><span class="dipp-1" style="font-size:0.82em;"><a class="footnote-link" href="#footnote-225-68" id="footnote-225-68-backlink">68</a></span></p>

      <p class="paragraf-1"><span>Geçen yüzyılın bir başka büyük ahlak filozofu olan Emmanuel Levinas, bilindiği üzere, “Neden ahlaklı olmalıyım?” sorusunun (yani, “Bana faydası var mı?”, “Benim ilgim için gerekçe olarak gösterilebilecek ne yaptı?”, “Eğer büyük çoğunluk önemsemiyorsa neden ben önemseyeyim ki?” ya da “Neden benim yerine bir başkası yapamasın ki?” türü argümanlara başvurmanın), ahlaki davranışın</span> <span class="char-style-override-6">başlangıç noktası</span> <span>değil, eli kulağında çöküşünün ve</span> <span class="char-style-override-6">ölümünün</span> <span>bir işareti olduğu vurgulamıştır. Levinas’a göre, bütün ahlaksızlık, kardeşini önemsemenin gerçekten de kendi görevi olduğuna dair “kanıt” isteyerek “Ben kardeşimin bakıcısı mıyım?” diye soran Kabil’le başlamıştı; bu bakımın ancak itaatsiz kişiyi cezalandıracak yaptırımlarla donanmış üstün bir gücün emri üzerine bir vazife halini alacağını varsayıyordu Kabil. Kişinin kendi kazanç ve kayıplarını hesaplama eğiliminden ziyade kendiliğindenliğe, başkalarına güvenme dürtüsü ve arzusuna itimat eden Løgstrup, Levinas’ın fikriyle elbette uyuşacaktı.</span></p>

      <p class="paragraf-1"><span>Görünen o ki, her iki filozo</span><span>f da ahlak</span> <span class="char-style-override-6">ihtiyacının</span> <span>ya da ahlakın</span> <span class="char-style-override-6">tavsiye edilebilirliğinin</span><span>,</span> <span>kanıtlanması bir yana</span> <span>söylemsel olarak kurulamayac</span><span>ağını ve kurulmasının da gerekmediğini; üstelik “ahlak ihtiyacı” ifadesinin bir oksimoron olarak reddedilmesi gerektiğini kabul ediyor. Zira bir “ihtiyacı” karşılayan şey ne olursa olsun, ahlakın dışında bir şeydir. Her iki filozof da başka insanların iyiliği amacıyla yapılan davranışın, eğer tarafsız değilse ahlaki olmadığı görüşünü paylaşır: Bir edim, ancak hesaplanmayan, doğal ve kendiliğinden olan ve çoğunlukla üzerinde düşünülmemiş bir insanlık dışavurumu olduğu müddetçe ahlakidir. (Løgstrup, bir edimin ancak bir “genel ilke”yle</span><span class="dipp-1" style="font-size:0.82em;"><a class="footnote-link" href="#footnote-225-69" id="footnote-225-69-backlink">69</a></span> <span>uyuştuğunda “ahlaki” olduğu yönündeki Stephen Toulmin’in önermesine itiraz eder ve Toulmin’in tezini anlatmak için seçtiği çokça zikredilen örnekten bahsederek şunu vurgular: “Eğer söz verilen zamanda John’a [ödünç alınan] kitabı geri vermemin asıl nedeni John’a saygı duymam değil de verilen sözlerin tutulması gerektiği şeklindeki genel ilke uyarınca yaşama kararımsa, benim edimim ahlaki değil ahlakçıdır.”</span><span class="dipp-1" style="font-size:0.82em;"><a class="footnote-link" href="#footnote-225-70" id="footnote-225-70-backlink">70</a></span><span>) Ahlaki bir edim, herhangi bir “maksada” “hizmet etmez” ve hiç şüphesiz kâr, konfor, şöhret, egonun okşanması, herkesin takdirini kazanma ya da başka bir kişisel çıkar beklentisiyle yönlendirilmez. “Nesnel olarak iyi” –faydalı− eylemlerin failin kazanç hesabından dolayı –bunlar ister ilahi inayet, ister kamu itibarı kazanmak, isterse de günahtan arınabilmek ve başka durumlarda gerçekleştirilen merhametsiz ya da duygusuz edimler için Kutsal rahmete kavuşmak için tövbe dilemek olsun− yeniden ve yeniden icra edildiği doğru olabilir. Ama böyle olsa bile, bunlar gerçekte</span> <span class="char-style-override-6">ahlaki</span> <span>edimler olarak sınıfl</span><span>andırılamazlar, çünkü tam da böyle</span> <span class="char-style-override-6">güdülenmişlerdir</span><span>.</span></p>

      <p class="paragraf-1">Løgstrup, ahlaki edimlerde her türlü “gizli saikin ortadan kaldırıldığını” vurgular. Yaşamın kendiliğinden ifadesi, tam da “gizli saiklerin olmaması” sayesinde <span class="char-style-override-6">radikaldir</span> ki bunlara belki de en başta kazanç saikinin yokluğu ya da cezadan kaçınma da dahildir. Etik istemin, yani bizzat var olma ve gezegeni diğer varlıklarla paylaşma gerçeğinden kaynaklanan, ahlaklı olmak yönündeki “nesnel” baskının <span class="char-style-override-6">sessiz</span> olmasının ve <span class="char-style-override-6">sessiz</span> kalması gerekmesinin ardındaki önemli bir neden de budur. İtaatsizin, başına gelecek cezalandırıcı hükümlerin korkusundan ötürü bir emir doğrultusunda etik isteme itaat etmesi, bu etik istemin amaçladığı ahlaki edim olmayacaktır. Konformizm, belli bir iyilik yapmaya yönelik bir buyruğa cevaben olsa bile <span class="char-style-override-6">ahlaklı olmak</span> anlamına gelmez. Ahlakta “zorunluluk”, emir, baskı yoktur; ahlaki edimler özünde <span class="char-style-override-6">özgür seçimlerdir</span>, kişinin eyleme özgürlüğünün ifadeleridir (özgür olmayan insanlar gibi çelişkili bir kavram akla yakın olsaydı, bu insanlar “ahlaki varlıklar” olmazdı.) Paradoksal bir şekilde (veya hiç de öyle olmadan) etik isteme uymak onun baskıcı gücünü unutmak demektir. Etik isteme uymak, tamamen Öteki’nin iyiliği tarafından yönlendirilmek demektir.</p>

      <p class="paragraf-1">İnsan ilişkisinin dolayımsızlığı, dolaysız yaşam ifadeleriyle sağlanır. Başka hiçbir desteğe ihtiyacı yoktur, hatta buna tahammül de edemez. Etik istem suskundur. Başkalarını önemseme biçiminin ne olması gerektiğini açık açık söylemez. Ancak etik istemin kudreti, tamamen ketumluğuna ve suskunluğuna dayanır. Bunlar sayesinde etik istem, emir vermekten, yaptırım tehdidinde bulunmaktan ve ahlaki edimi, yüce güçlere riayet etmenin bir başka örneğine indirgemekten geri durur. Bu defa da tüm kalbiyle Løgstrup’la mutabık kalacak olan Levinas’tır. Levinas’ın defalarca söylediği üzere, Öteki bize <span class="char-style-override-6">gücü</span> değil de <span class="char-style-override-6">zayıflığı</span> aracılığıyla kendisini korumamızı buyurur; bir başka deyişle, emir verme ve emredileni yerine getirmeye zorlama konusundaki <span class="char-style-override-6">acizliği</span> ve/veya <span class="char-style-override-6">isteksizliği</span> aracılığıyla buyurur. Üst bir güç tarafından ahlaki bir tutum almaya zorlanmayız. Öteki’nin Yüzü’nün meydan okuyuşuna boyun eğip eğmeyeceğimiz ve Öteki’ne karşı sorumluluğumuzun yarattığı şoka nasıl içerik kazandıracağımız eninde sonunda bize, yalnızca bize bağlıdır. Levinas’ın Philippe Nemo ile söyleşisinin çevirmeni Richard A. Cohen’in özetlediği gibi: “Etik zorunluluk ontolojik bir zorunluluk değildir. Öldürme yasağı cinayeti imkânsız hale getirmez. Onu kötülük kılar.” Etikteki ‘“varlık” yalnızca “varlığın rahatlığını bozma”ya dayanır.”<span class="dipp-1" style="font-size:0.82em;"><a class="footnote-link" href="#footnote-225-71" id="footnote-225-71-backlink">71</a></span></p>

      <p class="paragraf-1">Pratik açıdan bu durum şu anlama gelir: İnsanlar her ne kadar kendi düşünceleri ve sorumluluklarıyla baş başa kaldıkları için içerleseler de, ahlakla aşılanmış bir birliktelik umudunu barındıran, tam da bu baş başa kalmışlıktır. <span class="char-style-override-6">Kesinlik</span> değil, <span class="char-style-override-6">umuttur</span> bu, hele hele <span class="char-style-override-6">garantili</span> bir kesinlik hiç değildir. İstatistiksel eğilimlerin kanıtlarıyla temin edilmiş, peşinde koşulan ve düşlenen bir güvence bile pek muhtemel değildir...</p>

      <p class="paragraf-1">Yaşam ifadelerinin kendiliğindenliği ve bağımsızlığı, sonuçta ortaya çıkan davranışın iyi ile kötü arasında etik olarak uygun, takdire layık bir seçim olacağını garanti etmez. Hem yanlış <span class="char-style-override-6">hem de</span> doğru seçimler, aynı belirsizlikten, belirlenim, tanım ve baskı eksikliği durumundan doğar; keza yaptırımlarla donatılmış affedici bir gücün otoriter emirlerinin lütufkâr bir şekilde sağladığı paravana korkakça sığınma dürtüsü de buradan doğar; <span class="char-style-override-6">ve</span> keza harekete geçme kararının sorumluluğunu, bu kararı başka faillere, özellikle de üstün güçlerle donanmış faillere devretmenin cazibesine rağmen, kendi üzerine alma cesareti de buradan doğar. Kişi yanlış seçimler yapabileceğine kendini hazırlamazsa, doğru seçim arayışında metanet gösteremez. Ahlakın başlıca tehdidi olmak şöyle dursun (birçok ahlak filozofu tarafından can sıkıcı menfur bir şey olarak görülen!) <span class="char-style-override-6">belirsizlik, ahlaklı insanın asıl zemini ve ahlakın filizlenip serpilebileceği tek topraktır</span>.</p>

      <p class="bos-1"/>

      <p class="paragraf-1">Günümüzün deregülasyon ve özelleştirme rejiminde, “sorumluluktan kurtulma” pratiği ve vaadi, çoğunlukla modern tarihin ilk aşamalarında olduğu gibidir: Daha önce olduğu gibi şimdi de, tamamen belirsiz bir duruma gerçek ya da farazi bir açıklık ölçütü dayatılır ve bu da eldeki işin akıl almaz derecedeki karmaşıklığı yerine, “yapılmalı” ve “yapılmamalı” şeklinde bir dizi basit kural koyarak (daha doğrusu bu kurallarla örtbas edilerek) yapılır. Daha önce olduğu gibi şimdi de, bireysel failler şu veya bu durumda, zımni istemin onlardan tam olarak ne yapmalarını emrettiğine ve koşulsuz sorumluluklarının onları (en fazla) ne kadar devam etmeye zorladığına karar verip bunu dile getirmek üzere otoritelere güvenmeye zorlanır, itilir ve/veya ikna edilirler. Oyun epey aynı kalsa da, bugünlerde onun hizmetine farklı araçlar girmiştir.</p>

      <p class="paragraf-1"><span>Öteki’nin ihtiyaçlarını önemsemek üzere evvelce etik görevin semantik alanında bulunan, sorumluluk ve sorumlu seçim kavramları, artık kendini gerçekleştirme alanına ve kişinin kendi risklerinin hesaplanmasına kaydırılmıştır. Merkezcil, kendine gönderme yapan kaygıların hizmetine sunulmuştur. Zamanla, kabul edilen, benimsenen ve eyleme sevk eden sorumluluğun tetikleyicisi, hedefi ve denektaşı olarak “Öteki”, neredeyse gözden kaybolmuş, failin kendi benliği tarafından atılmış ya da gölgede bırakılmıştır. Artık “sorumluluk”, tamamen</span> <span class="char-style-override-6">kişinin kendisine karşı sorumluluğu</span> <span>anlamına gelir (tıpkı günümüzde “sorumluluktan kurtulmak” işindeki dobra tüccarların tekrarladığı “bunu hak ediyorsun”, “kendine bunu borçlusun”da olduğu gibi). Buna karşılık “sorumlu seçimler”, tamamen failin çıkarlarına hizmet edip arzularını tatmin edecek ve özverinin önüne geçerken uzlaşma ihtiyacını bertaraf edecek hareketlerdir.</span></p>

      <p class="paragraf-1"><span>Ortaya çıkan sonuç, modern çağın “katı” evresinde bürokrasinin uyguladığı manevranın “ahlak çerçevesinin dışında tutma”ya</span><span class="dipp-1" style="font-size:0.82em;"><a class="footnote-link" href="#footnote-225-72" id="footnote-225-72-backlink">72</a></span> <span>dayalı etkilerinden çok da farklı değildir. Bu manevra, (eylemin kaynağı olan üstün bir kişiye, otoriteye, “kutsal bir dava”ya) “</span><span class="char-style-override-6">karşı</span> <span>sorumluluk”un yerine, (eylemden etkilenen tarafta yer alan bir başka insanın refahı, özerkliği ve itibarı) “-ndan sorumlu olma”nın geçmesinden meydana gelir. Gelgelelim “ahlak çerçevesinin dışında tutma”nın etkileri (yani eylemleri etik açıdan nötr kılmak, böylece de etik değerlendime ve tenkitlerden kurtarmak), günümüzde, “</span><span class="char-style-override-6">ötekilerden sorumlu olma</span><span>”nın yerine “</span><span class="char-style-override-6">kendine</span> <span class="char-style-override-6">karşı</span> <span>sorumluluk” ile beraber “kendinden sorumlu olma”nın geçirilmesiyle elde edilir büyük ölçüde. Modernliğin “akışkan” evresinde baskın olan, tüketimci özgürlük yorumuna geçişin tali kurbanı, etik sorumluluk ve ahlaki kaygının asıl nesnesi olan Öteki’dir.</span></p>

      <p class="paragraf-1"><span>Colette Dowling yirmi otuz yıl önce yaygın bir şekilde okunan ve son derece etkili kitabında “halkın haletiruhiyesi”nin çapraşık yolunu birebir izleyerek, güvende hissetme, rahat olma ve önemsenme arzusunun “tehlikeli bir his” olduğunu açıklamıştı.</span><span class="dipp-1" style="font-size:0.82em;"><a class="footnote-link" href="#footnote-225-73" id="footnote-225-73-backlink">73</a></span> <span>Gelecek çağın Sindirellalarını dikkatli olup tuzağa düşmemeleri konusunda uyarmıştı: Başkalarını önemseme dürtüsü ve başkaları</span> <span>tarafından önemsenme arzusunda, dehşet verici bağımlılık tehlikesi ve sörf yapmak için halihazırda en uygun akıntıyı seçme, akıntı yön değiştirdiğinde de bir dalgadan diğerine çeviklikle geçme yetisini kaybetme tehlikesi kol gezer. Arlie Russell Hochschild’ın yorumladığı gibi, “onun bir başka kişiye bağımlı olma korkusu; tek başına atıyla özgürce dolaşan bağımsız Amerikan kovboyu imgesini anımsatır... O zaman Sindirella’nın küllerinden postmodern bir kovboy kız doğar.” Empati kuran/nasihat eden günümüz çok satanlarının en popülerleri, “okuyucuya şunu fısıldar: ‘Duygusal yatırımcı tetikte olsun’... Dowling kadınların münferit bir girişimci olarak</span> <span>benliklerine yatırım yapmalarını tembih eder.”</span></p>

      <p class="arayazi-1"><span>Özel yaşamın ticari ruhu, güvensizlik paradigmasının yolunu döşeyen imgelerden oluşur... ve yaralanmaya karşı iyi korunan bir benliği ideal olarak sunar… Bir benliğin ortaya koyabileceği cesur edimler... ayrılmak, uzaklaşmak ve başkalarına daha az bağımlı olmak ve ihtiyaç duymaktır... Birçok klas modern kitapta, yazarlar, fiziksel ve duygusal desteğimize ihtiyaç duymayan ve bakımımızı üstlenmeyen ya da üstlenemeyecek olan insanlara hazırlarlar bizi.</span><span class="dipp-1" style="font-size:0.9em;"><a class="footnote-link" href="#footnote-225-74" id="footnote-225-74-backlink">74</a></span></p>

      <p class="paragraf-1"><span>Dünyayı daha yardımsever insanlarla doldurma ve/veya insanları daha yardımsever olmaya sevk etme imkânlarının, tüketimci ütopyada resmedilen genel görünümlerde yeri yoktur. Tüketim çağı kovboylarının özelleştirilmiş ütopyaları muazzam ölçüde genişletilmiş bir “özgür uzam”a (elbette</span> <span class="char-style-override-6">kendisi</span> <span>için özgür) savrulur. Bu “özgür uzam” aynı zamanda “çitlenmiş” olup, davetsiz ve istenmeyen ziyaretçilere kapalıdır; yalnızca ve yalnızca solo gösterilere niyetli, akışkan modern tüketicinin her zaman daha fazla ihtiyaç duyduğu ve asla yetinemediği bir uzam türüdü</span><span>r. Akışkan modern tüketicilerin ihtiyaç duyduğu ve uğruna mücadele etmeleri için her açıdan tavsiye aldıkları, dürtüldükleri ve cesaretlendirildikleri uzam, yalnızca diğer insanları –ancak özellikle de yardım eden ve/veya yardıma muhtaç olabilecek insanları− bertaraf edip küçülterek kazanılabilir.</span></p>

      <p class="paragraf-1"><span>Bugün tüketim</span> <span class="char-style-override-6">piyasası</span> <span>“ahlak çerçevesinin dışında tutma” görevini katı modern</span> <span class="char-style-override-6">bürokrasiden</span> <span>devralmıştır: Bu görev, iştah kabartan “</span><span class="char-style-override-6">birlikte</span> <span>olma” çorbasından, “</span><span class="char-style-override-6">için</span> <span>varolma”nın mide bulandıran sineğini çekip çıkarma görevidir. Emmanuel Levinas’a göre, “toplum”, Hobbes’un varsaydığı gibi, insanların bencil eğilimlerini bastırmak ya da sınırlandırmak yoluyla</span> <span class="char-style-override-6">doğuştan egoistlerin</span> <span>barışçıl ve dost yanlısı insan birlikteliklerine erişmesini mümkün kılacak bir mekanizma değildir. Daha ziyade “toplum”, Öteki’nin yüzünün –hatta zorunlu insan birlikteliği gerçeğinin− kaçınılmaz olarak yol açtığı, başkalarına karşı sınırsız sorumluluğu azaltarak,</span> <span class="char-style-override-6">doğuştan ahlaklı varlıkların</span> <span>“merkezcil” kaygılara ve benmerkezci, kendi kendine gönderme yapan, egoist bir yaşama kavuşmasını mümkün kılacak bir manevra o</span><span>labilir.</span></p>

      <p class="bos-1"/>

      <p class="paragraf-1">Toplumun, halihazırdaki anlamı bakımından, insanların birbirlerinin kurdu olduğu yolundaki ilkenin sınırlanması sonucunda mı; yoksa tersine insanların birbirleri <span class="char-style-override-6">için</span> var olduğu yolundaki ilkenin sınırlanması sonucunda mı ortaya çıkıp çıkmadığını bilmek son derece önemlidir. Kurumları, evrensel biçimleri ve yasalarıyla, toplumsal olan, insanlar arasındaki savaşın sonuçlarını sınırlamaktan mı ileri gelir, yoksa insanlar arasındaki etik ilişkilerde açılan sonsuzu sınırlamaktan mı?<span class="dipp-1" style="font-size:0.82em;"><a class="footnote-link" href="#footnote-225-75" id="footnote-225-75-backlink">75</a></span></p>

      <p class="bos-1"/>

      <p class="paragraf-1">Mevcut baskılar kendine kapanma ve dünyadan elini eteğini çekme yönünde değildir. Aksine, bireyin, miras alınmış ya da yapay olarak oluşturulmuş olsa da pekiştirilmiş bağlılık ve yükümlülükler ağından kurtulması, özgürleşmiş bireyleri insanlık tarihinde hiç olmadığı kadar dünyaya <span class="char-style-override-6">açık</span> hale getirdi. Bu yeni açıklık dış dünyayı, bireyin yeteneklerine, beceri ve gayretine bağlı olarak; elde edilecek ya da kaçırılacak, zevk alınacak ya da hayıflanılacak sonsuz şans ve fırsatlar içeren muazzam bir hazne haline getirir. Böylece dünya, hem karanlık, korkutucu tehlikelerin (muhtemelen en yüksek payeye sahip olan ve beraberinde utanma ve aşağılanmayı da getiren başarısızlık tehlikesinin) her yerde kol gezdiği, macera dolu yaban bir alan hem de yoğun bir merak ve arzu nesnesi, dehşetin ve kaçma dürtüsünün kaynağı olup çıkar.</p>

      <p class="paragraf-1">Sonuçta, merkezkaç itici kuvveti gevşetmek, hesaplanamayan risklerin habercisidir. Ancak bu kuvveti tamamen bastırmak ve yalnızca merkezcil kuvvetleri izlemek de çare değildir. Elbette iki seçim de tamı tamına arzulanır değildir; ikisi de dehşet verici ve menfur yan etkilerden azade değildir. Uçlar arasında bir uzlaşmaya varmak zordur ve benzer şekilde bezdirici olan iki ucun da yakınından geçmeyen bir yol henüz açılmamıştır. Metaforik olarak şu söylenebilir ki yaşam yolu, aynı ölçüde aldatıcı olan, iştahsızlık ve oburluğun ayartısı ile dehşeti arasında gidip gelmeye mecburdur...</p>

      <p class="paragraf-1"/>

      <p class="arayazi-1 para-style-override-12"><span class="char-style-override-11">Yaşamdaki seçimlerin arketipi olarak yemek yemek</span></p>

      <p class="arayazi-1 para-style-override-14"><span>Bugünlerde çok satan kitapların kitapçılardaki raf ömrü ne çok uzun ne de çok kısa. Çok satanlar listesindeki başlıklar her hafta değişiyor. Gene de hemen her haftalık listede, en azından ABD’de, iki tür kitap yer alıyor: Yeni diyet kitapları ile değişik yemek reçeteleri sunan yemek kitapları.</span></p>

      <p class="arayazi-1 para-style-override-14"><span>Amerikan ruhu (ve diğerleri) yarılmıştır. Her gün yeni vaatlere ve ayartmalara maruz kalırken, yeni hazlar aramak için yetiştirilen, dürtülen ve nasihat verilen Amerikalılar (ve diğerleri), hem o ana dek denenmemiş damak zevklerinden tatmaya hem de rafine zevklere sahip sofistike gurme ya da erbap rolüne bürünüp, dostlar, tarz bekçileri, tarz örgütü üyeleri ve nüfuzlu diğer insanlar tarafından izlenip beğenilmeye (egoyu okşayan aşermeyi unutmayalım!) can atarlar. Yeni tatlar tatmaya devam etmek için, geçmişin, şimdinin ve umulduğu üzere gelecek tatların deposu olan bedenlerinin formunu korumak üzere yetiştirilen, dürtülen ve nasihat edilen; bununla birlikte, yendiğinde tehlikeli olabilecek ve formlarını korumalarını engelleyebilecek yağlı, toksik ve diğer “içerideki düşmanlara” karşı her gün uyarılan Amerikalılar (ve diğerleri), ağızlarına aldıkları her lokmaya şüpheyle bakar, bu lokmalar sindirildiğinde harcanması gereken kalorileri hesaplar ve beklenen faydalar ile muhtemel zararlar arasındaki doğru dengeyi bulma umuduyla yiyecek paketlerindeki tuhaf kimyasal terimleri incelerler. Şayet evvelce bir tane idiyse, artık çifte bir açmaz söz konusudur. Bölünmüş ve çatışmalarla yüklü bir kişilik için ideal bir ortamdır bu; (hummalı bir şekilde tartışılsa da) tıptaki moda tabirle, şizofreni için ideal bir ortam. Atılan ya da tasarlanan her adım ölümcül yan etkileri gideren bir panzehiri gerektirir. Akşamleyin Viagra, sabaha doğum kontrol hapı...</span></p>

      <p class="arayazi-1 para-style-override-14"><span>Bunlar, iştahsızlık ve onun</span> <span class="char-style-override-6">alter egosu</span> <span>olan</span> <span>oburluğu, tüketici akışkan modern yaşamın ikiz çocuğu kılar. Hiç mi hiç benzeşmeseler de, ikisi de sonu gelmez seçimlere mahkûm bir yaşama ayak uydurmuşlardır ve yaşam sanatçısını birbiriyle bağdaşmayan değerler ve çelişkili dürtüler arasında yolunu bulmaya zorlarlar. Ne zaman çelişki varlığını sürdürse, çelişkiyi çözme çabaları ve bu çabalarda kullanılan bilgi yetersiz görülmeye mahkûmdur ve fail de muhtemelen toyluk ya da özensizlikle suçlanır.</span></p>

      <p class="arayazi-1 para-style-override-14"><span>Amerikalı psikologlar N. F. Miller ve J. Dollard, lezzetli bir peynir ve ağır elektrik şokundan oluşan “paket teklif”e maruz kalan farelerle bir deney yaptı. Fareler rasyonel herhangi bir şey yapmaktan aciz (nitekim yapılacak rasyonel hiçbir şey yoktu...), belirsiz mesajın kaynağı etrafında dolandılar. İki araştırmacı 1941’de bir teori geliştirdi: “adyans” ile “abyans” arasında (itme ile çekme; çekim ile geri tepme; açlıkla artan çekim ile çıplak elektrik kablosuna yakınlıkla artan geri tepme arasında) bir dengenin olduğu noktada akli dengesizlik ve irrasyonel davranışlarda bulunma en muhtemel tepkilerdi. Konrad Lorenz ise dikenli balıklarla deney yaptı; balıklar çok küçük bir akvaryuma kondu, bu yüzden de balıklar halen kendi bölgelerinde mi (bu durumda içgüdüleri istilacılara karşı saldırmaya sevk edecekti) yoksa bertaraf edilecekleri bir başka dikenli balığın bölgesinde mi (bu durumda oradan hemen uzaklaşacaklardı) oldukları konusunda kararsız kaldı. Uzlaştırmanın imkânsız olduğu bu tür çelişkili işaretlerle karşılaşan balıklar, iki “rasyonel” tutumu da izleyemeden, yani saldırı ile kaçış arasında tercih yapamadan, ortadan kaybolup kafalarını kuma gömdüler.</span></p>

      <p class="arayazi-1 para-style-override-14"><span>Her iki deney de, cazip kazanımlar ve nefret edilen yan etkilerden oluşan “paket teklifler”in yanı sıra, seçim durumlarına atfedilen kuralların belirsizliğinin yaygın ve kalıcı özellikler teşkil ettiği akışkan modern tüketim toplumundaki iştahsızlık ve oburluk fenomenine bir ölçüde ışık tutar. Hatta şu da söylenebilir ki fareler ya da balıklarda eksik olan can alıcı bir faktör söz konusu olmasaydı, bu koşullarda iştahsızlık ve oburluk beklenen tepkiler olurdu:</span> <span class="char-style-override-6">İnsan</span> <span>tepkilerinin aldığı biçimler, içgüdülerle belirlendiği için kültürel normların aşırılıklarına karşı bağışık olmaktan ziyade,</span> <span class="char-style-override-6">kültürel olarak</span> <span>teşvik edilme eğilimi gösterir. Belirsizlik insanın varoluş koşulunun daimi bileşeni olmasına rağmen, merkezcil dürtü ve bunun sonucunda</span> <span class="char-style-override-6">le souci de soi</span> <span>(özkaygı) ve</span> <span class="char-style-override-6">l’amour propre</span><span>’u (özsaygı), öncelikle hatta yalnızca,</span> <span class="char-style-override-6">beden</span> <span>bakımıyla özdeşleştirme eğilimi günümüzde baskın olmasaydı, insanın tepkileri yeme bozuklukları biçimini almazdı muhtemelen: Daha doğrusu, bedenin</span> <span class="char-style-override-6">formda</span> <span>olmasıyla yani bedenin hem dünya hem de üzerinde yaşayan diğer insanlar tarafından sunulabilecek zevkleri üretme ve massetme yeteneğiyle ve potansiyel zevk vericileri çekmeyi amaçlayan bedenin</span> <span class="char-style-override-6">görünüşüyle</span> <span>özdeşleştirilmemiş olsaydı. Neredeyse beden bakımına indirgenen</span> <span class="char-style-override-6">souci de soi,</span> <span>tüketim toplumunun insanlarını Miller ve Dollard’ın fareleri ile Lorenz’in dikenli balıklarına benzer bir duruma sokar. Beden ile dünyanın geri kalanı arasındaki sınır, yoğun</span> <span class="char-style-override-6">belirsizlik</span> <span>alanı ve dolayısıyla da ağır bir</span> <span class="char-style-override-6">endişe</span> <span>alanı olmak zorunda kaldı. “Dışarıdaki dünya,” bedenin bakımını motive eden hazları tedarik etmenin yan</span><span>ı sıra, bedenin hayatta kalması için gerekli bütün maddelerin (tek) kaynağı olarak varlığını sürdürür. Gelgelelim söz konusu dünya, bedenin hayatta kalması ve onun haz üretme ile haz tüketme kapasitesi bakımından tehlikeler de barındırır. Hem de çok büyük tehlikeler −bunlar arasında en bilinenleri, yaygın olmakla birlikte yeterince tanımlanmadığından, çok dehşet verici ve bu nedenle de saptanması ve sakınması çok güç olanlarıdır. Geriye kalanlar ise henüz karşılaşılmamış, ifşa edilmemiş ve bu nedenle görünür olmadıkları için daha da korkunçtur. Gelgelelim bu çıkmaza radikal (rasyonel?) çözüm getirmek −sınırı kapatmak ve sınır trafiğini tamamen yasaklamak− gibi bir seçeneğimiz yoktur. Toksik maddelerden korunmak ancak daha fazla hazza teslim olunarak artırılabilir ve ancak Hades tarzında, kusursuz hale getirilebilir: Hazza ve neşeye tamamen son vererek. Bu yüzden beden ile dış dünya arasındaki bütün arayüzeyin yakından izlenmesi gerekir; Bedendeki gediklerin yedi gün yirmi dört saat silahlı muhafızlara ve uyanık, katı göçmen bürosu memurlarına ihtiyacı vardır.</span></p>

      <p class="arayazi-1 para-style-override-14"><span>İştahsızlık dış dünyanın belirsizliğine karşı, Kuzey Kore ya da Birmanya tipi tepkiye tekabül eder: Sınırlar tamamen kapatılır ve içeridekileri daimi bir sefalet ve yoksunluk durumunda bırakma pahasına ithalat topyekûn yasaklanır. Hatta içeridekiler sefalet dolu yaşamlarına alışabilir ve herhangi bir değişiminden korkmaya başlayabilir. Açlık çektikleri için, tok olma duygusu güçlerine gider. Tıpkı Franz Kafka’nın</span> <span class="char-style-override-6">Ein Hungerkünstler</span> <span>[Açlık Sanatçısı] öyküsündeki, orucun yalnızca kırk günle sınırlanması karşısında öfkelenen ve ümitsizliğe düşen kahramanı gibi: “Tam o anda, kırkıncı günden sonra neden oruç tutmayı bırakacaktı ki? Uzun zaman, epeyce uzun bir zaman dayanmıştı; oruç açısından en iyi formu yakalamışken, daha doğrusu en iyi formu henüz yeterince yakalamamışken neden şimdi bırakacaktı ki? Daha uzun süre oruç tutarak elde edeceği ünden ne</span><span>den mahrum kalacaktı ki?... Zira oruç tutma kapasitesinin sınırsız olduğunu hissediyordu.”</span><span class="dipp-1" style="font-size:0.9em;"><a class="footnote-link" href="#footnote-225-76" id="footnote-225-76-backlink">76</a></span></p>

      <p class="arayazi-1 para-style-override-14"><span>Öte yandan, oburluk güçlükle doğrudan yüz yüze gelmek ve onunla kendi şartlarına göre savaşmaya karar vermek demektir. Bu, Gregory Bateson’ın “şizmogenetik zincir”inin</span> <span class="char-style-override-6">simetrik</span> <span>bir</span> <span>türü olarak görülebilir; burada, çatışma halindeki iki taraf da (piyasanın neden olduğu ayartmalar ve hedeflenen tüketiciler) aynı oyunda aynı silahlarla ve aynı risklerle yarışır ve birinin zaferi diğerinin azmini ve savaşçı ruhunu güçlendirir. Meydan okuma ne kadar haşin, küstah ve zorlayıcıysa, yanıt da o kadar cüretkâr ve kışkırtıcıdır. Zenginliğe daha fazla zenginlikle, aşırılığa daha fazla aşırılıkla cevap verilir...</span></p>

      <p class="arayazi-1 para-style-override-14"><span>Elbette, her iki tepki de</span> <span class="char-style-override-6">kültürel olarak</span> <span>teşvik edilir; taklitçi davranışlar gibi yayılan bu iki tepkinin, benzer bir tarzda modalarının geçmesi muhtemeldir. Ne de olsa ikisi de gerçek bir soruna verilen hayal ürünü yanıtlardan ibarettir; irrasyoneldirler de, zira ne sorunu çözer ne de ortadan kaldırmaya teşvik ederler. Er geç, yetersizliklerinden ötürü muhtemelen popülariteleri tükenip gidecektir −ve ille de daha etkili olmasa da şimdiye kadar denenmemiş ve henüz gözden düşmemiş yeni yanıtlar aranıp bulunacaktır. Yine de büyüdükleri kökleri kesmek bundan daha fazlasını gerektirecektir. Her şeyden önce kökler gömülüdür ve akışkan modern tüketimci zenginliğin verimli toprağında çoğalır.</span></p>

      <p class="paragraf-1 para-style-override-15"/>

      <p class="paragraf-1"><span class="char-style-override-13">Bireysel fırsatları ve keyif olasılıklarını artırmasına rağmen, yeni açılımlar, dünyadaki olasılıklar ve beklentiler konusunda bireylerin farkına vardıkları sorumluluklara aynı hizmeti sunmakta şimdiye dek başarısız olmuştur. Tıpkı evvelce “bahçıvan” metaforunun modern çağın “katı” evresinin egemen toplumsallaşma baskılarına ve önerilen yaşam stratejilerine denk düşmesi gibi; ve “avlak bekçisi” metaforunun modern öncesi zamanların yaygın eğilimlerine denk düşmesi gibi, “avcı” metaforu da yukarıda sözü edilen eğilime son derece uygundur.</span></p>

      <p class="paragraf-1"><span class="char-style-override-13">Avcılar evlerini süpürmek, toz almak ve temizlemek için çok zaman ayırmaz. Avcılar</span> <span class="char-style-override-14">dışarı</span> <span class="char-style-override-13">çıkmak için sabırsızlanır. Açık mekânlara bayılırlar. Keşfedilmek üzere beklenen mutlulukla karşılaşmayı umdukları yer, dışarıda, av ve macerayla dolu henüz keşfedilmemiş alanlardadır. Mutluluk arama tarzları, onları engin dünyaya yöneltir. O halde mutluluk arzularının serbest bıraktığı ve bir kere serbest bırakıldığında da avcıları hareket halinde tutan şey merkezkaç kuvvet midir? Evet bir bakıma… ancak tek bir şartla. Dokunduğu her şeyi altına çeviren efsanevi kral Midas gibi, avcının dokunduğu (ya da gördüğü yahut görmeyi ümit ettiği) her şey avlanmaya ya da avlanmaya davet eden oyuna dönüşür. Avcıların gezdiği dünya bir av yeri olup çıkar.</span></p>

      <p class="paragraf-1"><span class="char-style-override-13">O halde merkezkaç kuvvetin bir çeşididir bu, ancak dışa dönük mutluluk arayışı tarafından serbest bırakılabilecek yegâne kuvvet de değildir. Merkezkaç kuvvetin bütün çeşitleri, ister ihtiyari ister gayri ihtiyari, en sonunda “merkez”den geri teper. Her biri mutluluk arzusu tarafından harekete geçirilir ve her biri, ister ihtiyari ister gayri ihtiyari, onları uygulayan ya da onlarca yönlendirilen kişilerin mutluluğuna hizmet eder. Bütün çeşitlerde, bencil ile özgeci saikler arasındaki karşıtlık bulanıklaşır ve tamamen ortadan kalkma eğilimi gösterir. Ancak, merkezkaç kuvvetin “başkaları</span> <span class="char-style-override-14">için</span> <span class="char-style-override-13">varolma</span><span class="char-style-override-14">”</span> <span class="char-style-override-13">çeşidinde, merkezcil kuvvet, merkezkaç kuvvetin beklenmedik, gayri ihtiyari, belirsiz yan etkisi olarak yorumlanabilirken, avcıları hareket halinde tutan merkezkaç kuvvet, bilinçli olarak seçilen ve azimle izinden gidilen, merkezcil dürtünün ana ürünü gibidir; aslına bakılırsa merkezcil karşıtının bir uzantısıdır.</span></p>

      <p class="paragraf-1"><span class="char-style-override-13">Mutluluk arayışı dürtüsü şeklindeki ortak gövdeden çatallanan merkezkaç ve merkezcil kuvvetler arasındaki karşıtlık “ya-ya da” türünden bir karşıtlık değildir. Yalnızca soyut modellerde açık açık ayırt edilebilen bu iki kuvvet yaşam pratiklerinde nadiren ayrı ayrı görünür; burada geçerli olan, daha ziyade bir “ve-ve” ilişkisidir. Yine de, mutluluk arayan failin karşısına hakiki bir</span> <span class="char-style-override-14">seçim</span> <span class="char-style-override-13">olarak çıkarlar. Seçilmemiş alternatifin ve bunun varlığının (bilinçli ya da bilinçsiz bir şekilde) aldığı biçimin belirgin ya da neredeyse görünmez oluşu bu seçimin sonucudur; her ikisi de failin sorumluluğu alanında kalır.</span></p>

      <p class="paragraf-1"><span class="char-style-override-13">Bu bölümün geri kalanı, söz konusu mutluluk arayışı stratejileri arasındaki seçimlerin yapılacağı ve bu seçimin sonuçlarına dair sorumluluğun, ihtiyari ya da gayri ihtiyari, ortaya çıkacağı ve (bilinçli olarak) benimseneceği çerçeveye ayrılmıştır. Seçimlerin tahayyül edildiği ve pratiklerin planlandığı sürekliliğin, sırasıyla merkezcil ve merkezkaç kutupları konusunda sözcü olarak Friedrich Nietzsche ile Emmanuel Levinas seçilmiştir.</span></p>

      <p class="bos-1"/>

      <p class="paragraf-1">Friedrich Nietzsche’nin <span class="char-style-override-6">Ecce Homo</span>’su, −(yazarın kendi sözleriyle, kendisi hakkında “tanıklık eden”) yazarın çalışmasının anlam ve önemine ilişkin açık bir itiraf olan− “akla yakın bir otobiyografi” modeline diğer bütün yazılarından çok daha yakın bir kitaptır. Nietzsche bu kitabında okuyucusunun hayal gücüne yer bırakmaz. Açık açık ve hiçbir belirsiz ifade kullanmadan, “kendi görevinin yüceliği ile çağdaşlarınınkinin önemsizliği arasında uyumsuzluk olduğunu”, bunun da kendisinin “ne duyulup ne de çok fazla görüldüğü” gerçeğiyle ortaya serildiğini ifşa edip yakınır.</p>

      <p class="paragraf-1">Bu sözlerin, 1888’in sonbaharında yazıldığına dikkat edelim. Nietzsche benzer bir yakınmayı 120 yıl sonra, dinleyecek ve görecek kadar, dinlediğinde duyduğu, baktığında gördüğü şeyden hoşlanacak kadar açıkça “olgunlaşmış” bir toplumda güçbela yapabilirdi. Nitekim böyle bir toplum, Nietzsche’nin bu toplum daha ortada yokken sağladığı söz dağarcığını kendi haletiruhiyesi ve amaçlarına uygun bulmuştu. Nietzsche’nin 1888’de ortaya attığı şey gerçek olup çıkmıştı: “Yalnızca yarından sonraki gün bana aittir. Bazıları ölümden sonra doğar.” <span class="dipp-1" style="font-size:0.82em;"><a class="footnote-link" href="#footnote-225-77" id="footnote-225-77-backlink">77</a></span> Belli ki çağdaşlarının gözlerini ve kulaklarını kendisinin yüceliğinin keşfedilmeyi beklediği yere yönelteceklerine güvenmeyen Nietzsche birkaç sayfa sonra şunu ilan etmişti: Kitapları arasında en göze çarpanı (“şimdiye kadar var olmuş en yüce kitap”, “aynı zamanda en derin kitap”, “hiçbir kovanın altınla ve iyilikle dolmadan çıkmadığı bitip tükenmez kuyu”) <span class="char-style-override-6">İşte</span> <span class="char-style-override-6">Böyle Dedi Zerdüşt</span> aracılığıyla, insanlığa “şimdiye kadar verilmiş en büyük armağanı” vermişti. Yaşamına ilişkin geriye dönük genel bir araştırmayı da aşağıdaki hükümle sonuçlandırıyordu:</p>

      <p class="arayazi-1 para-style-override-12"><span>Yazgımı biliyorum. Bir gün korkunç bir şeyin anısıyla birlikte anılacak benim adım –yeryüzünde eşi görülmemiş bir krizin, en derin vicdan çatışmasının, o güne dek inanılmış, istenmiş, kutsallaştırılmış ne varsa, hepsine</span> <span class="char-style-override-6">karşı</span> <span>yöneltilecek bir son sözün anısıyla. İnsan değilim ben, dinamitim...</span></p>

      <p class="arayazi-1 para-style-override-13"><span>İlk</span> <span class="char-style-override-6">saygın</span> <span>insan olmak benim yazgım... Hakikati ilk keşfeden bendim...</span><span class="dipp-1" style="font-size:0.9em;"><a class="footnote-link" href="#footnote-225-78" id="footnote-225-78-backlink">78</a></span></p>

      <p class="paragraf-1"><span>Peki Nietzsche’nin keşfettiğini vurguladığı “en büyük hakikat” neydi? Neden bunun keşfinin, insanlığın başından geçmek şöyle dursun, daha önce asla karşılaşmadığı bir krizi ortaya çıkarması bekleniyordu? Nietzsche’ye göre, keşfi şuydu: Ahlak, asil, soylu, yüce, kudretli, yaratıcı ve iftihara değer ne varsa hepsine karşı duran, zayıf ve tembel olanın komplosunun ürünü ve dekadanın bir alameti olan düzmece bir şeydir (</span><span class="char-style-override-6">merhamet</span> <span>yalnızca</span> <span class="char-style-override-6">dekadanlar</span> <span>arasında erdem diye adlandırılır).</span> <span>Nietzsche</span> <span>kendisini tanımlamak için “ahlak karşıtı” sözcüğünü seçmişti: “</span><span>Beni</span> <span>bütün insanlığa karşı harekete geçiren bu sözcüğe sahip olmaktan gurur duyuyorum.”</span><span class="dipp-1" style="font-size:0.82em;"><a class="footnote-link" href="#footnote-225-79" id="footnote-225-79-backlink">79</a></span></p>

      <p class="paragraf-1"><span>Ahlak karş</span>ıtı olarak, “Avrupa uygarlığı” diye adlandırılan oluşumun (daha doğrusu onun özanlayışının ve −asla tamamen ulaşılamasa da durmaksızın izlenen− idealinin) dayandığı Musevi-Hıristiyan ahlak öğretisine şiddetle karşı gelip aşağılayarak toptan reddetmişti. Ahlak fikrinin, iyi ile kötü arasındaki k<span>arşıtlığın dayandığı aksiyomları alt üst etmişti.</span></p>

      <p class="arayazi-1 para-style-override-12"/>

      <p class="arayazi-1 para-style-override-14">İyi nedir? Güç hissini artıran her şeydir...</p>

      <p class="arayazi-1 para-style-override-14">Kötü nedir? Zayıflıktan kaynaklanan her şey... Zayıf ve beceriksiz olan çürüyecektir: İnsanlığımızın ilk ilkesi bu. Hatta çürümelerine yardım etmek gerekir.</p>

      <p class="arayazi-1 para-style-override-14">Ahlaksızlıktan daha zararlı ne olabilir? –beceriksiz ve zayıfa karşı sempati duymak...<span class="dipp-1" style="font-size:0.9em;"><a class="footnote-link" href="#footnote-225-80" id="footnote-225-80-backlink">80</a></span></p>

      <p class="paragraf-1 para-style-override-16"/>

      <p class="paragraf-1"><span>Nietzsche gurur</span>la şunu da itiraf etmişti: “Yıkıcılığın keyfini bilirim. Bu yüzden <span class="char-style-override-6">eşsiz</span> bir <span class="char-style-override-6">yıkıcıyım</span>.”<span class="dipp-1" style="font-size:0.82em;"><a class="footnote-link" href="#footnote-225-81" id="footnote-225-81-backlink">81</a></span> Nietzsche’nin görüsünü gerçekliğe dönüştürmek için çabalamış, sözlere vücut vermeye (daha da önemlisi, sözlerin vücudu <span class="char-style-override-6">öldürmesine</span>) uygun düşen silahlarla donatılmış, başka “eşsiz yıkıcı” kuşaklar, Nietzsche’den ilham alabilirdi. Nitekim birçoğu aldı da. Nietzsche’den öğrenebilecekleri –ve hevesle benimseyebilecekleri− şey, “ruhların eşitliği yalanıyla tamamen altı oyulmuş olan”, “aklın aristokratik tutumu”nun, “uzaklık pathosu”nun<span class="dipp-1" style="font-size:0.82em;"><a class="footnote-link" href="#footnote-225-82" id="footnote-225-82-backlink">82</a></span> övülmesiydi. “Zayıfa ve beceriksize çürümelerinde yardım etme” niyetlerinden ötürü günahlarından Nietzsche’nin şu hükmü sayesinde kurtulabilirlerdi: “Kötü kokan nefesleri” yüzünden “boğulduğunu” hissettiği çağdaşlarına Hıristi<span>yanlığın mirası olan ahlak, “yüce olan her şeye karşı midelerinde dolanan her şeyin isyanı” idi.</span><span class="dipp-1" style="font-size:0.82em;"><a class="footnote-link" href="#footnote-225-83" id="footnote-225-83-backlink">83</a></span> <span>Bu Hıristiyan ahlakı “sinsi tırtıllar”ın, “ödlek, kadınsı ve yapmacık bir sürü”nün isyanının zehirli artığıydı.</span></p>

      <p class="paragraf-1"><span>Nietzsche’ye göre, insanlık iki kategoriye ayrılmıştı: güçlü ve</span> <span class="char-style-override-6">dolayısıyla</span> <span>kusursuz olan (“dolayısıyla” çünkü “siyasal üstünlük fikri her zaman psikolojik üstünlük fikrine ayrışır” –örneğin, “temiz” ve “kirli”, “ilk defa sınıf ayrımının belirtileri olarak karşı karşıya gelir”</span><span class="dipp-1" style="font-size:0.82em;"><a class="footnote-link" href="#footnote-225-84" id="footnote-225-84-backlink">84</a></span><span>); ve zayıf ve</span> <span class="char-style-override-6">dolayısıyla</span> <span>beceriksiz olan. Bu temel ayrım, ona göre, diğer bütün ayrımların üzerindedir ve onların nihai açıklaması olarak iş görür. Güçlüler,</span></p>

      <p class="arayazi-1">aristokratlar, yüksek makamdakiler, itibarlılar, kendilerinin iyi, yani birinci sınıf olduğunu düşünenler, bütün aşağılıkların, itibarsızların, ayak takımının, avamın karşısındadır… Soyluluk ve uzaklık pathosu... aşağılık, bir “alt ırk” ile ilişki kuran, baskın üstün ırkın süreğen ve zorba <span class="char-style-override-6">birlik ruhu</span> ve temel içgüdüsü; iyi ile kötünün antitezinin kökeni işte bunlardır.</p>

      <p class="paragraf-1">Peki nasıl oluyor da, “aristokrat ve güçlü” olan, iyi ve asil her şeyin mihenk taşı, hatta eşanlamlısı olup çıkıyorken, geri kalanlar “alt ırk”a, ayak takımına ve avama dönüşüyor? Aslında “‘efendiler’in isim verme hakkı o kadar ileri gidiyor ki dilin kendisini efendilerin gücünün bir ifadesi olarak düşünmek hoş görülebiliyor...” Güçlünün kendi seçtiği “sözcüklere başkalarını kapatma” hakkı <span class="char-style-override-6">vardır</span>, çünkü bunu <span class="char-style-override-6">yapabilirler</span>; zira <span class="char-style-override-6">yalnızca</span> onlar, güçlüler yapabilir. Yahudiliğin icat ettiği ve Hıristiyanlığın devralıp yaygınlaştırdığı ahlakın isyan ettiği temel hakikat işte budur –anlayabildiğimiz üzere, “sözcüklere kapatılmış” ve iyilik evreninden dışlanmış olanların isyanıdır bu. İsyanın bayraklarında, tersine çevrilmiş bir hakikat nakşedilmiştir:</p>

      <p class="arayazi-1">Yalnızca zavallılar iyidir; yalnızca yoksul, hasta, nefrete layıklar dindardır, kutsananlar yalnızca onlardır, yalnızca onlar için kurtuluş vardır –öte yandan siz aristokratlar, güçlü insanlar, siz ezel ebed kötü, korkunç, tamahkâr, doyumsuz, tanrısız olacaksınız; aynı zamanda ebediyen melun, habis de siz olacaksınız!<span class="dipp-1" style="font-size:0.9em;"><a class="footnote-link" href="#footnote-225-85" id="footnote-225-85-backlink">85</a></span></p>

      <p class="paragraf-1">Bu isyan kıskançlık, haset ve bilişsel uyumsuzluğun özel karışımı olan <span class="char-style-override-6">hınç</span> denen hasetten doğmuştu; başka hiçbir kaynağa ihtiyaç duymuyordu ve dolayısıyla başka hiçbir açıklamaya da gerek yoktu. İsyan güçlünün daha üstün ve soylu niteliğine yönelik bir öç edimiydi ve halen de öyledir; yoksa isyan sözcülerinin iddia ettiği gibi, güçlerinin güçlerini haksız yere, bencilce kullanmalarına yönelik değildi. Söz konusu isyan zorbalığa değil, yüce gönüllülüğe yönelik bir intikamdı ve halen de öyledir... Aşağı olanlar kendilerinden daha iyileri görmeye bile katlanamıyordu; onları görmeyi küçük düşürücü ve iğrenç buluyorlardı, zira gördükleri şey hem istenen hem ulaşılmaz, hem heyecanla arzulanan hem de kendilerine yasaklanan bir şeydi. Daha iyilerin ihtişamlarıyla boy ölçüşmeye çalıştıkları takdirde kaçınılmaz bir yenilgiye uğrayacaklarından şüpheleniyorlardı. Kendilerinden daha iyilere doğal olarak, gerçek olarak gelen şey, kendilerine ancak bir yapıntı, doğaya karşı işlenmiş suç olarak görünecekti; ancak kendilerinden daha iyi olanlarda haset duydukları, ama gıpta da ettikleri “dünyada var olma” tarzına, yapıntı −her tür yapıntı, taklit, kopya etme− yoluyla ulaşmak kesinlikle <span class="char-style-override-6">imkânsızdı.</span> Üstün olanların “iyiliği”, bir defa aşağı olanlara geçtiğinde veya onlar tarafından çalındığında, kaçınılmaz olarak kendi zıddına, şerre dönüşürdü ancak. Nietzsche’nin vurguladığı üzere, lordların gasp edilmesi, avamı yüceltmezdi, yüceltemezdi de.</p>

      <p class="arayazi-1 para-style-override-12"><span>“Soylular” kendilerini tümüyle “mutlu”</span> <span class="char-style-override-6">hissediyorlardı</span><span>; düşmanlarına bakarak mutluluklarını yapay bir şekilde imal etmek zorunda değildiler ya da (bütün kindar insanlarda âdet olduğu üzere) mutlu olduklarını kendilerine telkin edip yalan söylemezlerdi; keza, dört başı mamur, güçle dolup taşan ve bu nedenle</span> <span class="char-style-override-6">zorunlu olarak</span> <span>enerjik olan bu insanlar, mutluluğu eylemden ayırmayacak kadar akıllıydılar...</span></p>

      <p class="arayazi-1 para-style-override-13"><span>Bütün bunlar çürüyen bir kin ve derin bir düşmanlık besleyen, zayıf ve bastırılmışların “mutluluğu”na tamamen zıttı; bu insanlar için, mutluluk esas itibariyle uyuşturucu, sakinleştirici, sükûnet, huzur, “Sebt günü”, zihnin rahatlaması ve organların gevşemesi demekti –kısacası, tamamen</span> <span class="char-style-override-6">pasif</span> <span>bir fenomendi.</span><span class="dipp-1" style="font-size:0.9em;"><a class="footnote-link" href="#footnote-225-86" id="footnote-225-86-backlink">86</a></span></p>

      <p class="paragraf-1"><span>Siyaseten doğru (bunu “riyakâr” diye okuyun) oldukları için daha ketum olan, eşitsizliğin evrensel faydalarını savunanların aksine, Nietzsche “komşuda pişer bize de düşer” sonucunu ima ederek/öngörerek/vaat ederek, aristokratik düzen savunusunun pervasızlığını yumuşatmaz: Mutluluk üstün azınlığın</span> <span class="char-style-override-6">ayrıcalıklı</span> <span>alanıdır ve avamın söz konusu ayrıcalıktan makul surette elde etmeyi umabileceği tek yarar bu doğa yasasının kabulünden elde edilebilir. Bunu kabul ederek, kendi</span> <span class="char-style-override-6">hınçlarının</span> <span>kaçınılmaz olarak uğratacağı çile ve dertlerden, cefa ve hüsrandan sakınmış olacaklardır.</span></p>

      <p class="paragraf-1"><span>Nietzsche’ye göre, aristokratik düzenin hikmeti, herkese makul surette kendilerinin olabilecek şeyleri sunmasında yatar: Güçlüye bolluğun</span> <span>verdiği mutluluğu, zayıfa da uysallığın sükûnetini ve kaderin yumuşak başlılıkla kabulünü. Bu görüşe göre, zayıf ve bahtsız olana acıma ve merhamet etme etkisiz olduğu kadar gaddardır da: Bunlar, zayıf olanı daha güçlü yapmak bir yana daha da mutsuz yapacaktır. Düşüncesizce uyandırılan umutlar aşağılık duygusuna hakaretamiz bir hüsran katacaktır. Nietzsche’nin resmi sözcüsü ve tam yetkili elçisi Zerdüşt’ün söylediği gibi: “Benim için en büyük tehlike her zaman boyun eğme ve hoşgörüde bulunur; ve bütün insanlık kendilerine boğun eğilmesini ve hoşgörü ister.”</span><span class="dipp-1" style="font-size:0.82em;"><a class="footnote-link" href="#footnote-225-87" id="footnote-225-87-backlink">87</a></span> <span>Yüce ve kudretlinin bencilliği, “sağlıklı ve kutsaldır”, zira onların yüceliği ve kudreti bütün insanlığa verilmiş bir armağandır (hayal edilebilecek en mükemmel ve en cömert biricik armağan). Maalesef, diyecektir Zerdüşt, bir başka bencillik daha vardır, o da zayıflık ve alçaklıktan başka bir şey sunamayacak olanların bencilliği. Hastalıklı bir bencilliktir bu, “her zaman çalmak isteyen fazlasıyla yoksul, aç bir bencillik... bu bencillik bütün şatafatlı şeylere bir hırsızın gözüyle bakar; aç birinin açgözlülüğüyle değerlendirir, bol yiyeceği olanı; ve bir şeyler verenlerin masasına yanaşır her zaman.”</span><span class="dipp-1" style="font-size:0.82em;"><a class="footnote-link" href="#footnote-225-88" id="footnote-225-88-backlink">88</a></span></p>

      <p class="paragraf-1"><span>Nietzsche’nin sözcüsü Zerdüşt’ün mesajı hiç de gizli ya da muğlak değildir.</span> <span class="char-style-override-6">Herkes</span> <span>için mutluluk vardır ancak herkes için</span> <span class="char-style-override-6">aynı</span> <span>mutluluk söz konusu değildir. Yüce ve kudretlinin, soylu ve kararlının “s</span><span>ağlıklı ve kutsal” bencilliği mutluluk</span> <span class="char-style-override-6">demektir</span><span>. Oysa geri kalanın elde edeceği yegâne “mutluluk” (daha doğrusu mutsuzluktan kaçınma), su götürmez bu hakikati kabullenmek ve bu hakikatin kendilerine söylediklerine razı olmaktır. Hepsinden de önemlisi kendi vasatlıklarını kabullenmek ve tez elden fantastik düşlerini terk etmeleridir; böylece de kendilerine zarar getirecek olmasına rağmen, yanılgıyla kendilerinden üstün olanlara benzemeyi umarak beyhude çabalara girişmekten geri durmaktır; üstün olanlardan</span> <span class="char-style-override-6">değildirler</span> <span>ve hiçbir zaman olamazlar da.</span></p>

      <p class="paragraf-1"><span>Bu tabloda mutluluk</span> <span class="char-style-override-6">arayışı</span> <span>için hiç yer yoktur. Tamamen farklı her iki “mutluluk” türü de insanın</span> <span class="char-style-override-6">elde edemeyeceği</span> <span>bir niteliktir: Kişi buna ya sahiptir ya da değildir –gelgelelim, şayet kişi (yüce ve kudretli örneğinde) merhametin ya da (avam ve aşağı tabaka örneğinde)</span> <span class="char-style-override-6">hıncın</span> <span>baştan çıkarıcı ezgilerine kendini kaptırırsa, bu nitelikten mahrum kalabilir. Doğanın hükümleri kurcalanabilirse de bu ancak kurcalayanların tehlikeyi göze almasıyla yapılabilir. Çöküşten sakınmak için, insanların kurtarılması gerekir: Yüce ve kudretlinin merhametten, şefkatten (haksız yere) vicdan azabından ve (gereksiz)</span> <span class="char-style-override-6">tereddütlerden</span><span>; avam ve aşağı olanların da</span> <span class="char-style-override-6">umuttan</span> <span>kurtarılması gerekir.</span></p>

      <p class="paragraf-1"><span>Nietzsche’nin yüce şeylere çağrılan ve çağrısını izlemeye hazır bir insan olan</span> <span class="char-style-override-6">Üstinsan</span> <span>tasviri üzerine birçok şey yazılıp çizildi. Bu insana kolay bir yaşam vaat edilmez: Öncelikle özgürlüğünü kazanmalı ve sonra da onu bütün gücüyle savunmalıdır. O, Nietzsche’nin insanlığa dair ortadan ikiye ayrılmış panoramasında, “kendi kendini yetiştirmiş insan” –hatta gerçekte</span> <span class="char-style-override-6">olduğu</span> <span>kişi</span> <span class="char-style-override-6">olması</span> <span>gereken insan− olarak adlandırılabilecek tek tiptir. Üstinsanın güçlerini uygular ve Üstinsan olarak vazifesini yerine getirmeye ahdeder ve Üstinsanın kimliğini edinir. Kendini gerçekleştirmesinin karşısında duran ihtimaller onun üstün güçlerinin ve şaşmaz iradesinin ölçüsüne göre oluşturulmuştur. Bu ihtimaller de “küçük insanlar”dan oluşan yığınlardır gene...</span></p>

      <p class="paragraf-1"><span>Zerdüşt “Küçülten erdem üzerine” başlıklı bir bölümde dinleyenleriyle Üstinsanın duygularını paylaşır:</span></p>

      <p class="arayazi-1 para-style-override-12"/>

      <p class="arayazi-1 para-style-override-14">Geziniyorum bu halkın arasında ve açık tutuyorum gözlerimi... Diş biliyorlar bana, küçük insanlara küçük erdemler gereklidir dediğim için –ve küçük insanların <span class="char-style-override-6">gerekli oluşunu</span> anlamak zor geldiği için bana!...</p>

      <p class="arayazi-1 para-style-override-14">Geziniyorum bu halkın arasında ve açık tutuyorum gözlerimi: <span class="char-style-override-6">daha küçük</span> olmuşlar ve gitgide daha da küçülüyorlar: <span class="char-style-override-6">Bunun sebebi de onların mutluluk ve erdem öğretisi...</span></p>

      <p class="arayazi-1 para-style-override-14">Aslında çoğunlukla tek bir şeyi istiyorlar: kimsenin kendilerine acı çektirmemesini. Bu yüzden herkesten erken davranıp, iyilik yapmak istiyorlar herkese.</p>

      <p class="arayazi-1 para-style-override-14">Oysa <span class="char-style-override-6">korkaklıktır</span> bu: “erdem” dense de adına...</p>

      <p class="arayazi-1 para-style-override-14">Akıllıdırlar, erdemlerinin akıllı parmakları vardır. Ama yumrukları yoktur, parmakları bilmez yumruk halini almayı...</p>

      <p class="arayazi-1 para-style-override-14">Ama işte bu, <span class="char-style-override-6">sıradanlıktır</span>: ölçülülük dense de adına...</p>

      <p class="arayazi-1 para-style-override-14">Hep daha da küçüleceksiniz, siz küçük insanlar! Ufalanacaksınız, siz huzurlular! Yok olacaksınız –sayısız küçük erdeminizde, sayısız küçük ihmalinizde, sayısız küçük boyun eğmenizde!<span class="dipp-1" style="font-size:0.9em;"><a class="footnote-link" href="#footnote-225-89" id="footnote-225-89-backlink">89</a></span></p>

      <p class="paragraf-1 para-style-override-16"/>

      <p class="paragraf-1"><span>“Küçük insanlara</span><span>” duyulan küçümsemeyle dolup taşan bu tür sözler, Carol Reed’in</span> <span class="char-style-override-6">The Third Man</span> <span>filminde, vicdansız savaş zamanı fırsatçısı Harry Lime’ın, Viyana’daki Prater’in 64.75 metre yüksekliğindeki dönme dolabının tepesindeyken, ağzından dökülürken de duyulabilir. O yükseklikten, insanlar küçük ve önemsiz –insandan çok karınca ya da hamam böceği gibi− görünür. Böylece Harry Lime bu insanların, yolsuz simsarlarca daha büyük kâr elde etmek amacıyla içine madde karıştırılan penisilinin neden olduğu ıstıraplarını ve ölümlerini, çok da fazla değeri olmayan ve neredeyse hiç hesaba katılmayan “tali zarar”dan ibaretmiş gibi, zaman kaybetmeye değmeyecek bir “hiç”miş gibi görür. “Küçük insanlar”, insanlara gösterilmesi gereken muameleyi hak edecek türde insanlar değildir. Öz</span><span>ellikle de dönme dolabın tepesindeki o diğer insandan bu muameleyi hiç göremezler.</span></p>

      <p class="paragraf-1"><span>Küçük olabilirler (ki öyledirler!), ancak onlardan çok vardır; Nietzsche’nin Zerdüşt’ün ağzından açıkladığı gibi, onlar “acelesi olan herkese ayak bağı olurlar.” “Ne kadar adalet ve merhamet varsa o kadar da zayıflık” vardır. Adalet ve merhamet zayıflıktır. Adil olmak ve acımak zayıf olmak demektir. Güç, merhametin ve adaletin</span> <span class="char-style-override-6">yadsınması</span> <span>demektir. En azından “küçük insanların” sahip olacağı adaletin yadsınması demektir: “Ayak takımı gözlerini gerçeğe kapar ve şöyle der: ‘Hepimiz eşitiz’ ... ‘Üstinsanlar yoktur, hepimiz eşitiz, insan insandır, Tanrı’nın önünde –hepimiz eşitiz!’ ... Ancak şimdi bu Tanrı öldü. Ve biz de ayak takımının önünde eşit olmak istemiyoruz... Siz Üstinsanlar, bu Tanrı sizin için en büyük tehlikeydi... Tanrı öldü: Şimdi biz de istiyoruz ki Üstinsan yaşasın.”</span><span class="dipp-1" style="font-size:0.82em;"><a class="footnote-link" href="#footnote-225-90" id="footnote-225-90-backlink">90</a></span></p>

      <p class="paragraf-1"><span>Tanrı’yı lüzumsuz kılan Üstinsanın ortaya çıkışıydı. Boyun eğme, hoşgörü ve merhametin ortadan kaldırılmasıyla birlikte, Üstinsanın gördüğü (sezinlediği, öngördüğü, tahmin ettiği, arzuladığı ve ortaya çıkardığı) haliyle dünyada, Tanrı’ya –bu eşitlik Tanrısı ve insanın</span> <span class="char-style-override-6">korunmasından sorumlu</span> <span>hamiye− yer yoktur... Üstinsanın ortaya çıkan dünyasında, esas güçlük, insanın nasıl korunacağından çok “insanın nasıl hakkından gelineceği”dir.</span><span class="dipp-1" style="font-size:0.82em;"><a class="footnote-link" href="#footnote-225-91" id="footnote-225-91-backlink">91</a></span></p>

      <p class="paragraf-1"><span>Nietzsche’nin en sık tekrarlanan isteği “bütün değerlerin yeniden değerlendirilmesi”dir. En ivedi olarak yeniden değerlendirilmeyi gerektiren değerler arasında da ilk sırayı zayıfa gösterilen şefkat ve merhamet alır. Zayıflık, günahtır ve acınmaması gerekir, bilakis küçümsemeyle ve acımasızca yaklaşılmalıdır. Özgürleşme, merhamet zincirlerini parçalamak demektir. Bu yüzden, özgürlük, tanımı gereği, azınlığın, (halihazırdaki veya müstakbel) Üstinsanların bir savıdır ve özgürlüğün azınlık tarafından elde edilmesi için, geri kalanların –“küçük insanlar”ın− eşitlik yanılsamasından ve acıma hakkından kurtarılması (“mahrum bırakılması” diye okuyun) gerekir.</span></p>

      <p class="paragraf-1"><span>Nietzsche’nin, “postmodern kadın ve erkek kovboylar”ın uyguladığı haliyle, mutluluk arayışının merkezcil çeşidini uygulayanların amentüsünü samimiyetle yorumlaması,</span> <span class="char-style-override-6">kendi</span> <span>çağdaşlarına göre yenilip yutulur bir şey değildi; kendisini “öncü” olarak görmesine şaşmamalı. Gelgelelim o zamandan beri onun samimiyeti bir taahhüt olmaktan çıkıp en önemli servetine dönüştü. Tüketicilerden oluşan akışkan modern zamanın Harry Lime’ları Nietzsche’den alıntı yapabilir ve böylece siyaseten uygunsuzluk suçlamalarından, altına kendi adlarını yazmaktan ve kamusal infial uyandırmaktan sakınabilir. Bu, belki de Nietzsche’nin günümüz popülerliğinin, ille de en çok ilan edilen olmasa da asıl nedenidir. Bizim zamanımız Nietzsche’nin dirilme zamanıdır. Artık putkıran ve/veya tuhaf tip olarak görülmeyen Nietzsche, günümüz yorumcularının çoğu tarafından, giderek artan sayıda çağdaşımızın yaşam felsefesini harekete geçiren ve yönlendiren duyguların en dirayetli sözcülerinden biri, muhtemelen</span> <span class="char-style-override-6">en</span> <span>dirayetlisi olarak değerlendiriliyor.</span></p>

      <p class="bos-1"/>

      <p class="paragraf-1"><span>Friedrich Nietzsche’nin felsefesinin çevresinde döndüğü merkez olarak belirlenebilen kategori şayet</span> <span class="char-style-override-6">Übermensch</span> <span>(“Yüce İnsan” ya da “Üstinsan”) ise, o zaman Emmanuel Levinas’ın çalışmalarınd</span><span>a odak noktasını sağlayan da</span> <span class="char-style-override-6">sorumluluk</span> <span>kategorisidir. Bu iki kategori, yan yana konduğunda, yaşam felsefesi olarak görülen iki öğreti arasındaki karşıtlığın polaritesini imler ve bildirir.</span> <span>Birincisi egonun bakımından, egonun geliştirilmesinden ve tamamen</span> <span class="char-style-override-6">kendi kendine gönderme yapan</span> <span>kaygılardan oluşan bir program ortaya koyar; ayrıca mutluluk arayışını kendi çıkarına hizmet etme çabası olarak sunar. İkincisiyse Öteki’ne ilgi ve alaka umudunu ve başkası “</span><span class="char-style-override-6">için</span> <span>var olma”nın mutluluğunu sunar.</span></p>

      <p class="paragraf-1"><span>Emmanuel Levinas’a göre, kendi öznelliğimin “esas, asıl ve temel yapısı” Öteki’ne karşı sorumluluktur. Etik, ahlaki görev dürtüsü, kendi sorumluluğuma göre hareket etme arzusu, ne varlığımın cilası, ne varlığıma yapılan ilaveler ne de varoluşumun arzulanabilir ancak zorunlu olmayan süsleridir. Bilakis “öznel olanın düğümü tam da sorumluluk olarak yorumlanan etiğe atılır.”</span><span class="dipp-1" style="font-size:0.82em;"><a class="footnote-link" href="#footnote-225-92" id="footnote-225-92-backlink">92</a></span> <span class="char-style-override-6">Ben ötekiler için var olduğum için benim</span><span>. Bütün pratik amaç ve gayeler açısından, “varlık” ile “öteki için var olma” eşanlamlıdır.</span></p>

      <p class="paragraf-1"><span>Öteki’nin Yüzü, görüş açıma girdiğinde bana işaret ederek, “var olmanın yalıtılmışlığı”ndan kaçış olasılığı sunar ve böylece beni</span> <span class="char-style-override-6">varlığa</span> <span>çağırır ki bu da salt “varoluş”un aksine, paylaşma olmaksızın anlaşılamaz bir şeydir (Levinas’ın bize hatırlattığı üzere, “varoluş iletişim yoluyla aktaramadığım tek şeydir; ondan bahsedebilirim, ancak varoluşumu paylaşamam”).</span><span class="dipp-1" style="font-size:0.82em;"><a class="footnote-link" href="#footnote-225-93" id="footnote-225-93-backlink">93</a></span> <span>“Benliğim” taşıdığım sorumluluklardan örülmüştür: “Benim gerçekleştirmediğim eylemlere ya da benim için önem taşımayan şeylere” duyduğum sorumluluklardan. “Öteki bana baktığı için, ben onun nazarında sorumluluk</span> <span class="char-style-override-6">almamış</span> <span>olsam da</span> <span>ondan sorumluyum.” “Yüz bana buyurur ve hükmeder.”</span><span class="dipp-1" style="font-size:0.82em;"><a class="footnote-link" href="#footnote-225-94" id="footnote-225-94-backlink">94</a></span> <span>Buyurma yoluyla hükmed</span><span>er, hükmetme yoluyla buyurur...</span></p>

      <p class="paragraf-1"><span>Böyle yorumlanan sorumluluğun kendimize has bütün amaçlılığı öncelediğini söyleyebiliriz. Ayrıca sorumluluğun, benim ona ya da onun bana bağımlılığı olarak düşünülen ilişkilerimizle hiçbir alakası yoktur. “Yüz bana buyurur” ifadesinde, “buyurmak” fiili metaforik olarak kullanılmıştır. Uysalca izlenecek bir talimat vermek gibi alışılmış, yaygın anlamındaki “buyurma” anlamına gelmez. “Yüzü” sorumluluk almamı buyuran söz konusu öteki benim üstüm</span> <span class="char-style-override-6">değildir</span><span>, buyruğu ihmal ettim diye ya da yerine getirmeyi reddettim diye bana eziyet edebilecek ya da başka şekilde cezalandıracak bir amir değildir. Eğer buyruğa itaat edersem, bunun sebebi Öteki’nin üstün gücü değil, onun zayıflığı, onun varlığı sayesinde sahip olduğum sorumluluğu almaya beni zorlama acizliğidir. Levinas onun “yakınlığı” sayesinde, diyecektir, ancak burada “yakınlık” sözü, tıpkı “buyurmak” gibi, metaforik olarak kullanılmıştır –ne</span> <span class="char-style-override-6">fiziksel</span> <span>yakınlık ne de</span> <span class="char-style-override-6">kurumsal</span> <span>yakınlık (örneğin, akrabalığa özgü yakınlık) anlamındadır, münhasıran</span> <span class="char-style-override-6">beni bir sorumluluk durumuna sokma</span> <span>edimine işaret eder.</span></p>

      <p class="paragraf-1"><span>Yukarıda daha önce de belirtildiği gibi, sorumluluk durumuna girmek bir işlem değildir: Sözleşme değildir, kendi hak ve görevlerimizi, vaat ve beklentilerimizi, dengelemek bir yana, açıklama</span> <span>edimi de değildir.</span></p>

      <p class="arayazi-1 para-style-override-12"><span>Öznelerarası ilişki simetrik bir ilişki değildir... Ben, onun yüzünden ölecek olsam bile, Öteki’nden karşılık beklemeden sorumluyumdur. Karşılıklılık</span> <span class="char-style-override-6">onun</span> <span>meselesidir. Ben ile Öteki arasındaki ilişki karşılıklı olmadığı müddetçe, ben Öteki’ne tabiyimdir; ve Ben esas itibariyle bu anlamda “tabiyim”dir. Her şeyi destekleyen Ben’dir... Ben, bütün ötekilerden her zaman</span> <span class="char-style-override-6">daha fazla</span> <span>sorumluluğa sahiptir...</span></p>

      <p class="arayazi-1 para-style-override-13"><span>Öteki’ni destekleyen bendir ve ben ondan sorumluyum...</span> <span>Benim sorumluluğum devredilemez, benim yerimi hiç kimse alamaz. Aslında bu, insan Ben’in kimliğinin tam da sorumluluktan doğduğunu söylemektir... Sorumluluk özellikle benim yükümlülüğümde olan ve</span> <span class="char-style-override-6">insan</span> <span class="char-style-override-6">olarak</span> <span>reddedemeyeceğim şeydir... Ben, sorumlu olduğum ölçüde Ben’imdir ki bu ikame edilemez bir şeydir. Ben kendimi herkesin yerine koyabilirim, ancak hiç kimse kendimi benim yerime koyamaz. Bu tabi olmaya dayalı devredilemez kimliğimdir.</span><span class="dipp-1" style="font-size:0.9em;"><a class="footnote-link" href="#footnote-225-95" id="footnote-225-95-backlink">95</a></span></p>

      <p class="paragraf-1"><span>Levinas, çeşitli</span> bağlamlarda ve çeşitli anlatımlar kullanarak, “etik bir zorunluluğun ontolojik bir zorunluluk olmadığını”<span class="dipp-1" style="font-size:0.82em;"><a class="footnote-link" href="#footnote-225-96" id="footnote-225-96-backlink">96</a></span> çok defa kabul eder ve tembihler. Bir Öteki için sorumluluk, öteki <span class="char-style-override-6">için</span> varolma, <span class="char-style-override-6">maddi</span> gerçekliklerden ya da “<span class="char-style-override-6">toplumsal</span> olgular”ın gerçekliğinden (Émile Durkheim’ın meşhur tanımına göre bunlar, amansız baskıcı güce ve bunlara karşı koyup ihlal edenleri tehdit etmek için cezai yaptırımlara sahiptir) farklı (<span class="char-style-override-6">daha zayıf</span> da denilebilir) bir anlamda “gerçek”tir. Sorumluluğun benim eylemlerimi <span class="char-style-override-6">belirleme gücü yoktur</span>. Kişi mahkemeye getirilmeden ve pek az ya da makul ölçüde bir toplumdan dışlanma, komünal yaptırım veya kişinin özsaygısına onarılamaz zararlar verme riskiyle karşı karşıya kalarak, etik zorunluluğa kör ve sağır kalabilir ya da kasten ve tamamen bilinçli olarak ona karşı koyabilir. Ahlaki sorumlulukla yüz yüze gelmek, bu sorumluluğu üstlenmek, <span class="char-style-override-6">söz konusu sorumluluk için sorumluluk almak</span>, bir <span class="char-style-override-6">seçim</span> meselesidir –vicdanın sesi dışında onun lehine hemen hiç avantaj yoktur. Sorumluluk üstlenme asla <span class="char-style-override-6">garanti altına alınmış</span> değildir; “insanda Öteki’nin farkına varmama olasılığı vardır; kötülük olasılığı vardır... ‘varlıktan başka bir şey’in [bu Levinas’ın −ben-merkezli varlığın yalnızlığından çıkış teşkil eden− Öteki’ne <span>boyun eğmek dediği şeydir] zaferinin zorunlu olduğu konusunda kesin hiçbir şey yok elimde.”</span><span class="dipp-1" style="font-size:0.82em;"><a class="footnote-link" href="#footnote-225-97" id="footnote-225-97-backlink">97</a></span> <span>En iyi ihtimalle, şanslar eşittir ve çoğu zaman da ahlaki duruşa engel olur. Etik varoluştan daha güçlü ya da “daha gerçek” değildir; yalnızca</span> <span class="char-style-override-6">daha iyidir</span><span>. Kendi sorumluluğumun sorumluluğunu üstlenmek, bu “daha iyi”yi aramanın –üstlenilebilecek ya da üstlenilemeyecek bir arayışın− sonucudur.</span></p>

      <p class="paragraf-1"><span>Eninde sonunda, hepimizin mutluluk arayışında karşılaştığımız nihai seçim işte budur. Günlük olarak yapılması gereken ve sonra da her gün yeniden onaylanırken sebatla bağlı kalınan bir seçimdir.</span></p>

      <p class="paragraf-1"><span>Kitabın başında Seneca’dan alıntılanan “sıra yaşamı mutlu kılanın ne olduğunu açıkça görmeye geldiğinde, ışık el yordamıyla aranır” sözlerini tekrarlayabiliriz ve iki bin yıl sonra ancak şunu ekleyebiliriz: Söz konusu ışığa Seneca’nın çağdaşlarından çok daha yakınmışız gibi görünmüyor. El yordamıyla ilerlemeye devam ediyoruz. “Yaşam sanatı” dediğimiz şey de en nihayetinde budur.</span></p>

      <div class="footnotes">
        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-63-backlink" id="footnote-225-63">63</a><span xml:lang="tr-TR">) Bkz. Russell Jacoby,</span> <span class="char-style-override-6" xml:lang="tr-TR">Picture Imperfect: Utopian Thought for an Anti-Utopian Age,</span> <span xml:lang="tr-TR">Columbia University Press, 2005, s.148.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-64-backlink" id="footnote-225-64">64</a><span xml:lang="tr-TR">) Lawrence Grossberg, “Affect and postmodernity in the struggle over ‘American modernity’”,</span> <span class="char-style-override-6" xml:lang="tr-TR">Postmodernism: What moment?</span> <span xml:lang="tr-TR">içinde. haz. Pelagia Goulimari, Manchester University Press, 2007, s. 176-201.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-65-backlink" id="footnote-225-65">65</a><span xml:lang="tr-TR">) Nechama Tec,</span> <span class="char-style-override-6" xml:lang="tr-TR">When Light Pierced the Darkness</span><span xml:lang="tr-TR">, Oxford University Press, 1987.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-66-backlink" id="footnote-225-66">66</a><span xml:lang="tr-TR">)</span> <span class="char-style-override-6" xml:lang="tr-TR">Guardian Review</span><span xml:lang="tr-TR">’dan alıntı, 3 Eylül 2005.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-67-backlink" id="footnote-225-67">67</a><span xml:lang="tr-TR">) Bkz. Richard Rorty, “Honest Mistakes”,</span> <span class="char-style-override-6" xml:lang="tr-TR">Philosophy as Cultural Politics</span> <span xml:lang="tr-TR">içinde, Cambridge University Press, 2007, s. 57; Christopher Hitchens,</span> <span class="char-style-override-6" xml:lang="tr-TR">Why Orwell Matters</span><span xml:lang="tr-TR">, Basic Books, 2002.</span></p>

          <p class="Basic-Paragraph-1" xml:lang="en-GB">*<span xml:lang="en-US">)</span> <span xml:lang="tr-TR">Partido</span> <span xml:lang="tr-TR">obrero</span> <span xml:lang="tr-TR">de</span> <span xml:lang="tr-TR">unificacion</span> <span xml:lang="tr-TR">marxista</span> <span xml:lang="tr-TR">(Birleşik Marksist İşçi Partisi) -ç.n.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-68-backlink" id="footnote-225-68">68</a><span xml:lang="tr-TR">) Knud Løgstrup,</span> <span class="char-style-override-6" xml:lang="tr-TR">After the Ethical Demand</span><span xml:lang="tr-TR">, çev.: Susan Dew ve Kees van Kooten Niekerk, Aarhus University, 2002, s. 26.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-69-backlink" id="footnote-225-69">69</a><span xml:lang="tr-TR">) Stephen Toulmin,</span> <span class="char-style-override-6" xml:lang="tr-TR">The Place of Reason in Ethics</span><span xml:lang="tr-TR">, Cambridge University Press, 1953, s. 146.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-70-backlink" id="footnote-225-70">70</a><span xml:lang="tr-TR">) Knud Løgstrup,</span> <span class="char-style-override-6" xml:lang="tr-TR">Beyond the Ethical Demand</span><span xml:lang="tr-TR">, University of Notre Dame Press, 2007, s. 105.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-71-backlink" id="footnote-225-71">71</a><span xml:lang="tr-TR">) Bkz. Emmanuel Levinas,</span> <span class="char-style-override-6" xml:lang="tr-TR">Ethics and Infinity</span><span xml:lang="tr-TR">,</span> <span class="char-style-override-6" xml:lang="tr-TR">Conversations with Philippe Nemo</span><span xml:lang="tr-TR">, çev.: Richard A. Cohen, Duquesne University Press, 1985, s. 10-11.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-72-backlink" id="footnote-225-72">72</a><span>) Esas itibariyle dini doktrinin meselelerine “kayıtsız” ya da “nötr” kalan bir inanç anlamında, Ortaçağ Hıristiyan kilisesinin dilinden ödünç alınan bir terim (</span><span class="char-style-override-6">adiaphoric</span><span>). Burada, bizim metaforik kullanımımızda, “ahlak çerçevesinin dışında tutma” ahlakdışı, hiçbir ahlaki yargıya tabi olmayan, hiçbir ahlaki önemi olmayan demektir.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-73-backlink" id="footnote-225-73">73</a><span xml:lang="tr-TR">) Colette Dowling,</span> <span class="char-style-override-6" xml:lang="tr-TR">Cinderella Complex</span><span xml:lang="tr-TR">, Pocket Book, 1991.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-74-backlink" id="footnote-225-74">74</a><span xml:lang="tr-TR">) Bkz. Arlie Russell Hochschild,</span> <span class="char-style-override-6" xml:lang="tr-TR">The Commercialization of Intimate Life,</span> <span xml:lang="tr-TR">University of California Press, 2003, s. 21 ve devamı.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-75-backlink" id="footnote-225-75">75</a><span xml:lang="tr-TR">) Levinas,</span> <span class="char-style-override-6" xml:lang="tr-TR">Ethics and Infinity</span><span xml:lang="tr-TR">, s. 80.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-76-backlink" id="footnote-225-76">76</a><span>) Franz Kafka, “A Hunger Artist”, çev.: Willa Main ve Edwin Muir,</span> <span class="char-style-override-6">Collected Short Stories</span><span>, Penguin, 1988, s. 271 [“Açlık Sanatçısı”, çev.: Banu Irmak, Altıkırkbeş Yayınları, 2003].</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-77-backlink" id="footnote-225-77">77</a><span xml:lang="tr-TR">) Friedrich Nietzsche,</span> <span class="char-style-override-6" xml:lang="tr-TR">The Antichrist</span><span xml:lang="tr-TR">, çev.: Anthony M. Ludovici, Prometheus Books, 2000, s.1.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-78-backlink" id="footnote-225-78">78</a><span xml:lang="tr-TR">) Friedrich Nietzsche,</span> <span class="char-style-override-6" xml:lang="tr-TR">Ecce Homo,</span> <span xml:lang="tr-TR">çev.: R. J. Hollingdale, Penguin, 2004, s. 5, 96-7. [</span><span class="char-style-override-6" xml:lang="tr-TR">Ecce Homo</span><span xml:lang="tr-TR">, çev.: Can Alkor, İthaki Yayınları, 2003].</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-79-backlink" id="footnote-225-79">79</a><span xml:lang="tr-TR">)</span> <span class="char-style-override-6" xml:lang="tr-TR">A.g.e.</span><span xml:lang="tr-TR">, s. 13, 101.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-80-backlink" id="footnote-225-80">80</a><span xml:lang="tr-TR">) Nietzsche,</span> <span class="char-style-override-6" xml:lang="tr-TR">The Antichrist</span><span xml:lang="tr-TR">, s. 4.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-81-backlink" id="footnote-225-81">81</a><span xml:lang="tr-TR">) Nietzsche,</span> <span class="char-style-override-6" xml:lang="tr-TR">Ecce Homo,</span> <span xml:lang="tr-TR">s. 97.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-82-backlink" id="footnote-225-82">82</a><span xml:lang="tr-TR">) Nietzsche,</span> <span class="char-style-override-6" xml:lang="tr-TR">The Antichrist</span><span xml:lang="tr-TR">, s. 63.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-83-backlink" id="footnote-225-83">83</a><span xml:lang="tr-TR">)</span> <span class="char-style-override-6" xml:lang="tr-TR">A.g.e.</span><span xml:lang="tr-TR">, s. 52, 63.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-84-backlink" id="footnote-225-84">84</a><span xml:lang="tr-TR">) Friedrich Nietzsche,</span> <span class="char-style-override-6" xml:lang="tr-TR">The Genealogy of Morals</span><span xml:lang="tr-TR">, çev.: Horace B. Samuel, Dover, 2003, s. 15.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-85-backlink" id="footnote-225-85">85</a><span xml:lang="tr-TR">)</span> <span class="char-style-override-6" xml:lang="tr-TR">A.g.e</span><span xml:lang="tr-TR">, s. 11, 17.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-86-backlink" id="footnote-225-86">86</a><span xml:lang="tr-TR">)</span> <span class="char-style-override-6" xml:lang="tr-TR">A.g.e.</span><span xml:lang="tr-TR">, s. 20-1.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-87-backlink" id="footnote-225-87">87</a><span xml:lang="tr-TR">) Friedrich Nietzsche,</span> <span class="char-style-override-6" xml:lang="tr-TR">Thus Spoke Zarahustra</span><span xml:lang="tr-TR">, çev.: R. J. Hollingdale, Penguin, 2003, s. 204 [İşte Böyle Dedi Zerdüşt, çev.: Ahmet Cemal, Kabalcı, 2007].</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-88-backlink" id="footnote-225-88">88</a><span xml:lang="tr-TR">)</span> <span class="char-style-override-6" xml:lang="tr-TR">A.g.e.</span><span xml:lang="tr-TR">, s. 100.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-89-backlink" id="footnote-225-89">89</a><span xml:lang="tr-TR">)</span> <span class="char-style-override-6" xml:lang="tr-TR">A.g.e.</span><span xml:lang="tr-TR">, s. 188-91.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-90-backlink" id="footnote-225-90">90</a><span xml:lang="tr-TR">)</span> <span class="char-style-override-6" xml:lang="tr-TR">A.g.e.</span><span xml:lang="tr-TR">, s. 189, 204, 189, 297.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-91-backlink" id="footnote-225-91">91</a><span xml:lang="tr-TR">)</span> <span class="char-style-override-6" xml:lang="tr-TR">A.g.e.</span><span xml:lang="tr-TR">, s. 297.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-92-backlink" id="footnote-225-92">92</a><span xml:lang="tr-TR">) Levinas,</span> <span class="char-style-override-6" xml:lang="tr-TR">Ethics and Infinity</span><span xml:lang="tr-TR">, s. 95.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-93-backlink" id="footnote-225-93">93</a><span xml:lang="tr-TR">)</span> <span class="char-style-override-6" xml:lang="tr-TR">A.g.e.</span><span xml:lang="tr-TR">, s. 57.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-94-backlink" id="footnote-225-94">94</a><span xml:lang="tr-TR">)</span> <span class="char-style-override-6" xml:lang="tr-TR">A.g.e.</span><span xml:lang="tr-TR">, s. 57, 96-7.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-95-backlink" id="footnote-225-95">95</a><span xml:lang="tr-TR">)</span> <span class="char-style-override-6" xml:lang="tr-TR">A.g.e.</span><span xml:lang="tr-TR">, s. 98-101.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-96-backlink" id="footnote-225-96">96</a><span xml:lang="tr-TR">)</span> <span class="char-style-override-6" xml:lang="tr-TR">A.g.e.</span><span xml:lang="tr-TR">’de bu ifade yer alıyor, s. 87.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-97-backlink" id="footnote-225-97">97</a><span xml:lang="tr-TR">) Emmanuel Levinas,</span> <span class="char-style-override-6" xml:lang="tr-TR">Entre nous. Essais sur le penser-à-l’autre,</span> <span xml:lang="tr-TR">Bernard Grasset, 1991, s. 132.</span></p>
        </div>
      </div>
    </div>
  </div>
</body>
</html>
