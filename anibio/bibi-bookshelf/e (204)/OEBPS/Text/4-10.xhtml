<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>4-10</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre" id="x4" xml:lang="tr-TR">
  <div class="basic-text-frame">
    <p class="split"></p>

    <p class="altbas" id="_idParaDest-8" xml:lang="en-GB">BİRİNCİ BÖLÜM</p>

    <p class="alt" xml:lang="en-GB">1921 Anayasası Dönemi</p>

    <p class="paragraf2">1921 tarihli Teşkilât-ı Esâsiye Kanunu (TEK), Osmanlı-Türk Anayasacılığında en keskin dönüm noktasıdır. Bu Anayasa, kısalığını kat kat aşan bir önce’ye, sonra’ya ve büyük öneme sahiptir.</p>

    <p class="arabaslik_sol">I. Dinamikler-Kaynaklar</p>

    <p class="paragraf2">Türkiye’de 1921 yılında yeni ve özgün bir anayasanın doğumunu hazırlayan, biri <span class="charoverride10">olaysal</span> öbürü <span class="charoverride10">kurumsal</span> nitelikli iki büyük faktörler demeti vardır. Bunlardan birincisi, Osmanlı Devleti’nden “Türkiye Devleti”ne geçişi gerektiren siyasal gelişmeler dizisidir (A). İkincisi ise 1921 Anayasası’nın asıl yaratıcısı olan BMM ve rejimidir (B).</p>

    <p class="bas" xml:lang="en-GB">A. OSMANLI DEVLETİ’NDEN “TÜRKİYE DEVLETİ”NE GEÇİŞ</p>

    <p class="paragraf2">1918 sonlarındaki siyasal-anayasal çöküş, 1922 sonlarında siyasal-anayasal kurumlarıyla yepyeni bir devletin doğumuyla noktalanacak, bu büyük dönüşümde de Mustafa Kemal Paşa ve Kemalist önderlik belirleyici rol oynayacaktır.</p>

    <p class="paragraf2">Şu var ki, mütareke döneminin <span class="charoverride10">nesnel ko</span><span class="charoverride10">ş</span><span class="charoverride10">ullar</span><span class="charoverride10">ı</span> bu köklü değişimin de beşiği olmuştur. Kemalist önderliğin doğumundan önce ya da onun etkisi dışında Anadolu ve Trakya’da oluşan direniş ve kongre hareketleri, Anayasa Hukuku açısından da büyük değer taşımaktadır.<span class="charoverride11">1</span></p>

    <p class="arabaslik_sol">1- Mütareke Ortamı</p>

    <p class="paragraf2">Mütareke dönemi ve koşulları, bütün olumsuzluklarına karşın, siyasal-anayasal atılımlar için de elverişli maddî zemin yaratmıştı.</p>

    <p class="paragraf2">Bunların başında, Arap topraklarının kaybıyla birlikte doğal-ulusal sınırlara çekilme olgusu gelir. Öte yandan anayurdun bile paylaşılmak istenmesi, Osmanlıcılık, Panislamizm, Panturanizm, Amerikan mandacılığı gibi günü geçmiş, şoven, yayılmacı ya da teslimiyetçi akımların maddî temellerini çürütmüştü. Böylece, ulusal ve bağımsız bir toplumun ve devletin kurulması zorunluluğu kendini dayatmaktaydı. Bunun ideolojik ifadesi <span class="charoverride10">milliyetçilik</span> olacaktır. Kısacası, olumsuz koşullar, feodal-ümmetçi-çokuluslu bir imparatorluk karşısında çağdaş bir seçenek oluşturan <span class="charoverride10">ulusla</span><span class="charoverride10">ş</span><span class="charoverride10">ma</span> sürecini besliyordu. <span class="charoverride10">Ulusal toplum</span>, <span class="charoverride10">ulusal devlet</span> ve <span class="charoverride10">anavatan</span> anlayışları bu zeminde yeşerecektir.</p>

    <p class="paragraf2"><span class="charoverride10">Siyasalla</span><span class="charoverride10">ş</span><span class="charoverride10">ma</span> ve <span class="charoverride10">demokratikle</span><span class="charoverride10">ş</span><span class="charoverride10">me</span>, bu süreci tamamlayan diğer iki önemli veridir. Osmanlı Devleti ve hükümetlerinin teslimiyetçi tutumu, yerel önderler öncülüğündeki halk kitlelerini kendi kaderiyle doğrudan ilgilenmeye, yani <span class="charoverride10">siyasalla</span><span class="charoverride10">ş</span><span class="charoverride10">ma</span>’ya (politizasyon) itmekteydi. Miting, toplantı, gösteri, grev, boykot, dernek, kongre tipi eylemlerin çokluğu bunun kanıtıdır. Yaklaşan yeni savaşın fütuhatçı ve yayılmacı değil antiemperyalist ve ulusal karakterli oluşu da, kitlelerin siyasal seferberliğine ve dolayısıyla <span class="charoverride10">demokratikle</span><span class="charoverride10">ş</span><span class="charoverride10">meye</span> giden yolları açıyordu.</p>

    <p class="paragraf2">Bu objektif zeminin bereketliliğidir ki, yeni <span class="charoverride10">anayasal tezler</span>’in de doğumunu sağlamıştır. Önce yerel kongre hareketleri ve iktidarları, sonra da ulusal (Kemalist) önderliğin bunları birleştirmesi sayesinde, ulusal toplum, anavatan, ulusal devlet tezleri formüle edilebilmiştir. Nesnel koşullar, Türkiye halkına, “<span class="charoverride10">vatan</span>” kavramını yeniden tanımlamak ve bir “<span class="charoverride10">millet</span>” haline gelmek için gerekli programları üretme ödevini yüklüyordu. Yerel kongreler, bölgesel ve ulusal kongreler ile Misak-ı Millî, aranan yeni devletin ülke sınırlarını, nüfus unsurunu ve egemenlik hakkını belirleyen adımlar oldular. Yeni anayasal tezlerin itici gücü <span class="charoverride10">millet egemenli</span><span class="charoverride10">ğ</span><span class="charoverride10">i</span> ilkesiydi.</p>

    <p class="paragraf2">Bu düstur, Mustafa Kemal’den önce yerel kongre hareketlerinde dile geldiği gibi, Amasya Tamimi, Erzurum ve Sivas kongreleri kararlarında da en yalın ifadesini bulmuştur: “Milletin istiklâlini gene milletin azmü kararı kurtaracaktır” ya da “kuvayi milliyeyi âmil ve iradei milliyeyi hâkim kılmak.” Millî irade ve millî egemenlik kavramları, bağımsızlığın elde edilmesinin de ön koşulu durumundadır. İç ve dış koşulların ağırlığı karşısında dayanacak başka bir güç olmayışı, milleti ve onun iradesini ön plana çıkartıyordu. Batı’da, feodal-aristokratik düzenlere karşı bir iç-egemenlik sorunu olarak doğan bu demokratik ilkeler, Türkiye’nin Mütareke günlerinde, <span class="charoverride10">d</span><span class="charoverride10">ış</span> <span class="charoverride10">egemenlik (ba</span><span class="charoverride10">ğı</span><span class="charoverride10">ms</span><span class="charoverride10">ı</span><span class="charoverride10">zl</span><span class="charoverride10">ı</span><span class="charoverride10">k)</span> ihtiyacının zorunlu dayanağı olarak yükselişe geçmekteydiler. Fakat bağımsızlık sloganı olarak doğan ulusal egemenlik kavramı, monarşiye karşı <span class="charoverride10">demokratik egemenlik</span> ilkesi kimliğine de bürünmekteydi.</p>

    <p class="paragraf2">Mütareke dönemi koşullarının yeni <span class="charoverride10">siyasal yap</span><span class="charoverride10">ı</span><span class="charoverride10">lar</span> ürettiği de görülür. Kemalist önderlik öncesinde ya da dışında, tamamen sivil toplum inisiyatiflerinden doğan ve açıkça iktidarlaşma (hattâ devletleşme) eğilimleri gösteren yerel kongre hareketleri bunun ilk halkalarıdır. Elviye-i Selase, Kuzeydoğu ve Doğu Anadolu, Batı Anadolu ve Trakya’daki kongre tipi siyasal yapılar, önce yerel sonra bölgesel karar ve yürütme organlarını yaratacaklardır. Bölge halkı içinde tek yanlı ve bağlayıcı kararlar alıp uygulayan bu organizmalar birer <span class="charoverride10">siyasal iktidar</span> durumundaydılar. O kadar ki, Batı Trakya ve Kars’ta geçici hükümetler (devletçikler) kurulmuş, hattâ Kars’ta cumhuriyet ilân edilmişti (Mart 1919). “<span class="charoverride10">Yerel kongre iktidarlar</span><span class="charoverride10">ı</span><span class="charoverride10">”</span> denebilecek bu tür yeni ve temsili-demokratik siyasal kurumlar eliyledir ki, Anadolu ve Trakya halkı siyasal kaderini bizzat eline almaya başlamıştı. Bu, geleneksel monarşik devlet ve iktidar odağının da dışlanması, siyasal iktidarın ve egemenlik hakkının adım adım ve bölge bölge halk güçlerinin eline geçmesi demekti. Kemalist önderlik Sivas (Ulusal) Kongresi ile bunları birleştirmeye ve kendi bünyesinde eritmeye başlayacaktır. Bu defa da bu kongrenin genel kurulu olağanüstü yetkili bir siyasal karar organı, onun kurduğu Anadolu ve Rumeli Müdafaai Hukuk Cemiyeti (ARMHC) bir ulusal cephe, Heyet-i Temsiliye de bir ulusal yürütme organı rolü oynayacaklardır. BMM’ye giden yol bu şekilde açılmıştır. Yerel kongre iktidarları ulusal kongre iktidarına, ulusal kongre iktidarı da BMM iktidarına ve rejimine geçişin kurumları olmuşlardır.</p>

    <p class="paragraf2">Mütareke dönemi koşulları <span class="charoverride10">siyasal aktörler</span> dünyasında da köklü bir değişimi haber veriyordu. O zamanlara kadar daha çok Osmanlı Monarşisinin merkezindeki yaşlı, tutucu, teslimiyetçi kişiler ile varlıklı zümre temsilcileri arasına sıkışan siyaset olayı şimdi Taşra’ya yayılmaktaydı. 30 kadar yerel kongreye katılan 1500 civarında delegenin ördüğü siyasal temsil ağı bunun kanıtıdır. Bu dönüşüm, siyaset yapan kadroların sınıfsal konumlarında da anlamlı bir değişikliği vurgular. Merkezî monarşinin feodal-işbirlikçi ve bürokratik ağırlıklı siyaset kadrolarına karşılık, şimdi Taşra’da, <span class="charoverride10">orta s</span><span class="charoverride10">ı</span><span class="charoverride10">n</span><span class="charoverride10">ı</span><span class="charoverride10">f</span> ve <span class="charoverride10">ulusal burjuva</span> karakteri ağır basan yerel unsurlar siyaset sahnesinde yükselmektedir (eşraf, tüccar, serbest meslek sahipleri, din adamları, aydınlar, memurlar vb.). Bunlar ülkenin ekonomik ve siyasal bütünlüğünü ve bağımsızlığını savunuyorlar, dolayısıyla İstanbul hükümetinden ve politikalarından tamamen ayrı düşüyorlardı.</p>

    <p class="paragraf2">Özetlemek gerekirse, Mütareke döneminin olumsuz koşulları, ilkin yerel güçlere sonra da bunları ustaca birleştiren Kemalist önderliğe ve bunların fiilî-demokratik iktidarlarına yol açmaktaydı. Bu güçler, teslimiyeti ve mutlakiyeti yeğleyen İstanbul Monarşisi’ne karşılık, krizin ancak <span class="charoverride10">direnme ve demokrasi</span> ile aşılabileceğini ortaya koymuşlar, anayasal tezleri ve yarattıkları siyasal kurumlarla da bunu kanıtlamışlardır.</p>

    <p class="paragraf2">Ankara’da açılacak olan BMM, bu birikimin ürünü ve kaçınılmaz sonucudur.</p>

    <p class="arabaslik_sol">2- BMM’ye Doğru</p>

    <p class="paragraf2">Mütareke döneminde Osmanlı Devleti’ne kalan coğrafyada bir <span class="charoverride10">iktidar bo</span><span class="charoverride10">ş</span><span class="charoverride10">lu</span><span class="charoverride10">ğ</span><span class="charoverride10">u</span> (interregnum) vardı. İttihatçı çoğunluklu Meclis-i Mebusan, Vahdettin tarafından feshedilmişti (21 Aralık 1918). Hükümetler “saray hükümeti” niteliğinde olup özellikle Damat Ferit Paşa’nınkiler teslimiyetçi ve direniş karşıtıydılar. Vahdettin bu dönemde iktidarı ele almış, meşrutiyeti fiilen askıda tutmuş, “mutlakiyetçi bir karşı ihtilâl” yapmıştı.<span class="charoverride11">2</span> 1918 ve 1920’deki kısa süreli parlamentolu aralıklar bir yana, ülke “kararname” denen kanunu muvakkatelerle yönetilmek istenmiştir. Vahdettin döneminde bunların sayısı 621’dir. Bu ara dönemde, meclisin yokluğundan doğan boşluk, hiçbir temsilî yetkisi ve iktidarı bulunmayan <span class="charoverride10">Ş</span><span class="charoverride10">ûra-y</span><span class="charoverride10">ı</span> <span class="charoverride10">Saltanat</span> toplantılarıyla (26 Mayıs 1919 ve 22 Temmuz 1920) doldurulmaya çalışılmıştır. Kısacası, II. Meşrutiyet bir kriz içindeydi; iktidar İstanbul dışında söz geçiremez durumdaydı.<span class="charoverride11">3</span></p>

    <p class="paragraf2">Anadolu ve Trakya’daki iktidar boşluğunu dolduran güç, önce <span class="charoverride10">yerel kongre iktidarlar</span><span class="charoverride10">ı</span>, sonra da bunları adım adım birleştiren ve kendi bünyesinde eriten <span class="charoverride10">ulusal kongre iktidar</span><span class="charoverride10">ı</span> olmuştu. Ancak, ulusal hareket, Kanun-ı Esasî’nin öngördüğü resmî kurumların çalıştırılmasında, özellikle Meclis-i Mebusan’ın toplanmasında ve ona dayalı bir hükümet kurulmasında ısrarlıydı. Anadolu ve Trakya’da temsile dayalı kongrelerin toplandığı ve bağlayıcı kararlar aldığı bir dönemde, artık, iktidarlar için seçim dışında bir meşruluk kaynağı pek kalmamıştı. Ali Rıza Paşa kabinesi de bunun farkındaydı ve Müdafaa-i Hukuk hareketini bir “taraf” olarak tanımaya yatkındı. Bahriye Nazırı Salih Paşa ile Mustafa Kemal Paşa arasında yapılan <span class="charoverride10">Amasya Mülâkat</span><span class="charoverride10">ı</span> ve üzerinde uzlaşılan <span class="charoverride10">Amasya Protokolleri,</span> genel seçimlere giden anlaşma kapısını da açtı.<span class="charoverride11">4</span></p>

    <p class="paragraf2">Genel seçimler <span class="charoverride10">İ</span><span class="charoverride10">ntihab-</span><span class="charoverride10">ı</span> <span class="charoverride10">Mebusan Kararnamesi</span> (7 Ekim 1919) uyarınca Aralık 1919’da yapıldı. 12 Ocak 1920’de toplanan son Osmanlı Meclis-i Mebusanı, Müdafaa-i Hukukçu bir çoğunluktan oluştu. Ancak, işgal tehdidi altındaki İstanbul’da yapabildiği tek olumlu iş <span class="charoverride10">Misak-</span><span class="charoverride10">ı</span> <span class="charoverride10">Millî</span> (Ahd-i Millî) Beyannamesi’ni kabul etmek oldu (28 Ocak 1920). Esasları daha önce Mustafa Kemal Paşa tarafından çizilen bu belge, Osmanlı Devleti’nin ülke ve nüfus unsurları ile egemenlik (bağımsızlık) hakkını yeniden belirlemekteydi.</p>

    <p class="paragraf2">Böylece, ulusal kurtuluş hareketinin Anadolu’da saptamış olduğu ilkeler İstanbul’a, Meclis-i Mebusan’a taşınmış oluyordu. Ne var ki, İtilaf baskısı yüzünden iğreti oturan bu son parlamentonun günleri sayılıydı. Nitekim çok geçmeden İstanbul’un işgali (16 Mart 1920) üzerine çalışamaz duruma gelen meclis, Dr. Rıza Nur Bey ve arkadaşlarının verdiği bir takrir üzerine birleşimlerini süresiz erteleme kararı aldı. Bu “askıya alma” kararı, ileride başka koşullarda yeniden toplanabilmeye doğru da hukukî bir köprü oluşturabilirdi. İşte bunu önlemek isteyen Damat Ferit Paşa Hükümeti, Meclis-i Mebusan’ı fesih iradesini yayımlatmak suretiyle (11 Nisan 1920), meclis üyelerinin mebusluk sıfatlarını ortadan kaldırma yoluna gidecektir.<span class="charoverride11">5</span></p>

    <p class="paragraf2">Kâzım Karabekir’in, Ankara’da bir ulusal meclis toplanması önerisinin (17 Mart) de doğrultusunda Mustafa Kemal Paşa imzasıyla yayımlanan “<span class="charoverride10">intihabat tebli</span><span class="charoverride10">ğ</span><span class="charoverride10">i</span>” (seçim bildirimi), yeni bir dönemin başlangıcı oldu. Mustafa Kemal Paşa’nın niyeti, toplanacak meclisin rejimi değiştirecek bir kurucu meclis, bir “<span class="charoverride10">meclis-i müessisan</span>” olması idi. Ancak bu konuda asker arkadaşlarından bazı uyarılar alınca, daha ılımlı bir deyimlemeyi yeğledi: “<span class="charoverride10">Selahiyeti fevkalâdeyi haiz bir meclis.</span>” Söz konusu tebliğ bunu ve bu meclisin oluşumu için yapılması gereken yeni seçimin esaslarını bildiriyordu.<span class="charoverride11">6</span></p>

    <p class="paragraf2">Bu tebliğ, yürürlükteki seçim mevzuatına ters düşen hükümler de içeriyordu. Nüfuslarına bakılmaksızın her livadan eşit olarak 5 mebus seçilmesi, belediye meclisleri ile Müdafaai Hukuk örgütlerinin yerel yönetim kurulu üyelerinin bir tür “ikinci seçmen” sayılmaları, ayrıca İstanbul Meclisinden geleceklerin de yeni seçilmiş üyeler olarak kabul edilmeleri gibi esaslar buna örnektir.<span class="charoverride11">7</span> Nüfuslarına bakılmaksızın livaların beşer temsilci göndermeleri, az nüfuslu ve azgelişmiş bölgelerin temsil gücünü arttıran popüler, demokratik ve eşitlikçi bir düzenlemedir. Bu durum, bazı federal sistemlerde (ABD, vb.), nüfusları ne olursa olsun bütün üye devletlerin (Eyaletler) ikinci mecliste (Senato) eşit sayıda temsilci bulundurmalarına benzer.</p>

    <p class="bas" xml:lang="en-GB">B. BMM VE YENİDEN YAPILANMA</p>

    <p class="paragraf2">Burada ilkin BMM’nin oluşumu ve kimliği üzerinde durmak gerekecek. Ardından, BMM’nin el attığı anayasal konular incelenecek. Bu konuların düzenlenme biçimleri 1921 Anayasası’na da temel oluşturmuştur.</p>

    <p class="arabaslik_sol">1- BMM’nin Oluşumu, Kimliği ve Anakuruluş Sorunları</p>

    <p class="paragraf2">TBMM üyeleri iki seçimden ve üç kanaldan gelmeydi. Seçimler Meclis-i Mebusan için yapılan (1919 sonu) genel seçim ile, Mustafa Kemal Paşa’nın Ankara’da toplanacak meclis için yaptığı çağrı uyarınca gerçekleştirilen ikinci genel seçimdi. Geliş kanalları İstanbul Meclis-i Mebusanı, yeni seçim sandığı ve Malta Adası idi. Mebuslar partili olmamakla birlikte, II. Meşrutiyet ve hattâ Abdülhamit günlerinin siyasal faaliyetleri içinde pişmiş kişilerdi; çoğu da Müdafaa-i Hukuk Cemiyetleri’nin aktif elemanıydı.</p>

    <p class="paragraf2">BMM açıldığında ilk oturumda 115 mebus vardı. Bu sayı salt çoğunluğun çok altındaydı. Sonradan gelenlerle bu sayı artış gösterdi ve bir ara 365’e kadar çıktı (18 Ağustos 1920). Fakat BMM’nin üye tamsayısı yine de kesinlik kazanamadı.<span class="charoverride11">8</span> Bunun değişik nedenleri vardı. Başta, Meclis-i Mebusan’dan geleceklerin sayısı belli değildi. Ölüm, istifa, izin gibi nedenlerle meydana gelen eksilmeler de üye tamsayısını sürekli değiştirmiştir. Bazı üyeler aynı zamanda başka görevler de yapmaktaydı (komutanlık, valilik, vb.).</p>

    <p class="paragraf2">Meclis-i Mebusan’dan gelecek mebusların hukukî durumu da sağlam değildi. Bunlar, meclisleri feshedilmiş olduğundan mebusluk sıfatını yitirmişlerdi. TBMM’nin ilk kararı kendi oluşum biçimiyle ve bu sorunla ilgili oldu. Heyeti Umumiye’nin 23 Nisan 1920 tarih ve 1 sayılı kararıyla, “Türkiye Büyük Millet Meclisi’nin bu kere intihap edilen azalarla İstanbul Meclis-i Mebusanı’ndan iltihak eden azalardan müteşekkil bulunmasına karar verildi.”<span class="charoverride11">9</span> 26 Nisan’da Osmanlı Meclisi Mebusanı’nın Nizamname-i Dahilîsinin değiştirilerek uygulanması kabul olundu. Meclis 28 No’lu kararıyla, Malta’da sürgünde bulunan mebusların da mebus ödeneklerinden yararlanmalarını kabul etmiştir (31 Temmuz 1920). Fakat, Meclis-i Mebusan üyelerinin sürgit BMM’ye katılmaları beklenmemiş, 27 Ekim 1920 ve 61 sayılı kararla, bu tarihten sonra İstanbul meclisinden gelecek mebusların BMM üyesi sayılamayacakları duyurulmuştur.<span class="charoverride11">10</span></p>

    <p class="paragraf2">Birinci BMM’nin, milleti hukuken temsil etme niteliğinin yanısıra bir başka özelliği, sosyolojik açıdan da temsil yeteneğinin yüksek oluşudur. İkinci ve daha sonraki dönemlerde TBMM, asker-sivil bürokratik kökenli üyelerin ağır bastığı bir parlamento olacaktır. Birinci dönem meclisinde ise bürokrat kökenli üyelerin yanısıra çiftçiler, serbest meslek mensupları, ticaret erbabı, ulema vb. gibi gruplar da, sonraki dönemlere göre çok daha yüksek oranlarda yer almışlardır. Meclisteki tartışmaları canlı kılan da büyük çapta bu toplumsal ve düşünsel çeşitliliktir.<span class="charoverride11">11</span></p>

    <p class="paragraf2">Şu var ki, Birinci BMM’nin bu <span class="charoverride10">sosyolojik temsil</span> gücünü, onun toplumun sadık bir aynası olduğu şeklinde anlamamak gerekir. Nüfusun büyük bölümü demek olan emekçi halk kitleleri ve özellikle köylüler temsil sürecinin dışındadır. Birinci BMM sosyolojik anlamda bunların değil, siyasal, toplumsal ya da dinsel açıdan nüfuz sahibi kişilerin, yani “<span class="charoverride10">siyasal seçkinler</span>”in temsil edildiği bir mekândı. Bürokrat, eşraf, tüccar, serbest meslek erbabı, din adamı, çiftçi gibi kategorilerden oluşan bu elitler tabakası, kozmopolit karakteri ağır basan büyük ticaret burjuvazisi ile emekçi halk kitleleri arasında yer almaktadır. Sınıfsal deyimlerle ifade etmek gerekirse bunların o zamanların <span class="charoverride10">orta s</span><span class="charoverride10">ı</span><span class="charoverride10">n</span><span class="charoverride10">ı</span><span class="charoverride10">flar</span><span class="charoverride10">ı</span>’na ya da <span class="charoverride10">milli burjuvazi</span>’sine denk düştükleri söylenebilir.</p>

    <p class="paragraf2">Ankara’da kurulan meclisin adının ne zaman seçildiğine gelince, ilk defa olarak açılış törenleri hakkındaki 21 Nisan tarihli genelgede, daha sonra da yine Heyet-i Temsiliye adına Mustafa Kemal tarafından asker ve sivil yöneticilere gönderilen 22 Nisan tarihli genelgelerde “<span class="charoverride10">Büyük Millet Meclisi</span>” adı kullanılmıştı, 23 Nisan günü yapılan açılışta da en yaşlı üye sıfatıyla başkanlık yapan Şerif Bey, “<span class="charoverride10">Büyük Millet Meclisi</span>”ni açtığını belirtmişti. Bazı yazarlar, “Büyük” sıfatının ilk resmî kullanımının Hıyanet-i Vataniye Kanunu ile İcra Vekilleri kararlarında görüldüğünü, BMM’nin başına “<span class="charoverride10">Türkiye</span>” sözcüğünün de 8 Şubat 1921 tarihli bir İcra Vekilleri Kararı ile ya da “23 Nisan’ın Milli Bayram Addine Dair Kanun”la (23.4.1922) eklendiğini ileri sürmekteler. Oysa daha ilk günkü (23 Nisan) 1 No’lu karar, “Türkiye Büyük Millet Meclisinin Sureti Teşekkülü Hakkında Heyeti Umumiye Kararı” başlığını taşıyor, meclisin adını o günden resmîleştirmiş oluyordu.<span class="charoverride11">12</span></p>

    <p class="paragraf2">Öte yadan, TBMM çıkışlı birtakım işlemlerde zaman zaman “Osmanlı Devleti”ne ve kurumlarına yollamalar yapılmış olmakla birlikte, yeni meclisin sıfatları arasına “Osmanlıcılık” adına hiçbir şeyin işe karıştırılmamış olması da ilginçtir.<span class="charoverride11">13</span></p>

    <p class="paragraf2">Bu koşullarda oluşan bir meclisin kimliğini kabul ettirme ihtiyacını duymaması beklenemezdi. Bu bir <span class="charoverride10">varl</span><span class="charoverride10">ı</span><span class="charoverride10">k</span> ve <span class="charoverride10">me</span><span class="charoverride10">ş</span><span class="charoverride10">ruluk</span> sorunuydu. BMM’nin bu konudaki ilk önemli işlemi 2 sayılı ve 29 Nisan 1920 tarihli <span class="charoverride10">H</span><span class="charoverride10">ı</span><span class="charoverride10">yanet-i Vataniye Kanunu</span> oldu. Bu yasa, BMM’nin meşruluğuna karşı isyan niteliğinde sözlü, yazılı ya da fiilî muhalefet ya da bozgunculuk yapanları vatan haini ilân ederek idam cezasıyla cezalandırıyordu. İstanbul hükümetleriyle meşruluk çatışmasının bir başka göstergesi, İstanbul ile her türlü resmî haberleşmenin kesilmesine ilişkin 6 Mayıs 1920 tarihli kararnamedir. Meşruluk çatışmasında, İstanbul hükümetlerine ve başkent monarşisine öldürücü darbeyi ise 1920 tarih ve 7 sayılı kanun indirecektir. Bu kanunla, İstanbul’un işgalinden (16 Mart) sonra İstanbul tarafından ve BMM tasvibi dışında yapılan ve yapılacak bütün antlaşma ve sözleşmeler ile verilen imtiyazlar geçersiz sayılıyordu.</p>

    <p class="paragraf2">TBMM; çeşitli yasalar, Heyet-i Umumiye kararları ve Beyannameleri ile “<span class="charoverride10">maksad ve gayesi</span>”ni açıklamıştır. Özellikle Hıyanet-i Vataniye Kanunu, Nisab-ı Müzâkere Kanunu ve Teşkilât-ı Esâsiye Kanunu’ndan çıkan ortak formül, Hilafet ve Saltanatın, Vatan ve Milletin kurtarılması ve bağımsızlığı şeklindedir. Meclis, bu amaca ulaşana kadar çalışmalarını sürdürmek kararı almıştır.</p>

    <p class="paragraf2">BMM’nin açılmasından sonraki en önemli gündem maddesi yeni <span class="charoverride10">ana-kurulu</span><span class="charoverride10">ş</span> esaslarını saptamak oldu. Bu oluşuma yön veren, 24 Nisan tarihli konuşmasıyla Mustafa Kemal’dir. Daha sonra bir önergeye konu olup meclis kararına da dönüşecek olan bu ilkeler şöyle aktarılabilir:</p>

    <p class="bos"></p>

    <p class="paragraf2">Ülkeyi bölünme ve çöküşten kurtarmak için bütün güçleri birleştirmek gerekir. Büyük Meclis yalnızca bir yasama ve denetleme organı değil, ülkenin ve milletin kaderiyle “bilfiil” ilgili bir heyettir. Ancak, bütün işleri ayrıntılarına kadar bizzat göremeyeceğinden, kendi içinden seçeceği kişileri hükümet işlerini yürütmeye “memur” etmesi gereklidir. Meclis başkanı seçilecek kişinin yüce meclisi temsil eden bir kişi olarak hükümete de başkanlık etmesi, meclis adına hükümet kararlarına imza koymaya ve bu kararları onaylamaya yetkili olması gerekir. Böylece Reis, hükümetin diğer üyeleri gibi meclis önünde tam sorumlu olmalıdır. Öte yandan, padişah “cumhur-ı İslamın da reisi” olduğundan, saltanat ve hilafet makamlarının tutsaklıktan kurtarılmasına kadar, geçici olarak bile olsa bir “hükümet (devlet) reisi” tanımamak ya da bir “padişah kaymakamı” yaratmamak, “reissiz bir hükümet” (devlet) kurmak gerekir.<span class="charoverride11">14</span></p>

    <p class="bos"></p>

    <p class="paragraf2">Bu konuşmasından sonra Mustafa Kemal Paşa şu esasları içeren önergeyi verdi:</p>

    <p class="paragraf2">1. Bir hükümet kurulması zorunludur.</p>

    <p class="paragraf2">2. Geçici bile olsa bir “hükümet (devlet) reisi” tanımak ya da “padişah kaymakamı” seçmek doğru olmaz.</p>

    <p class="paragraf2">3. Mecliste yoğunlaşan millî irade vatanın kaderine fiilen elkoymuştur ve meclisin üstünde bir güç yoktur.</p>

    <p class="paragraf2">4. TBMM yasama ve yürütme yetkilerini kendinde toplar. Meclis’ten seçilip görevlendirilecek bir heyet hükümet işlerini yürütür. Meclis başkanı bu kurulun da başkanıdır.</p>

    <p class="paragraf2">Padişah ve halife baskıdan kurtulduğunda, meclisin düzenleyeceği “<span class="charoverride10">esasat-</span><span class="charoverride10">ı</span> <span class="charoverride10">kanuniye</span>” çerçevesindeki yerini alır.<span class="charoverride11">15</span></p>

    <p class="paragraf2">Bu önerge tartışılarak kabul edildi ve meclis kararı haline geldi. Aslında burada, “yeni bir hükümet teşkili” adı altında açıkça “yeni bir devletin kurulması”nın ana esasları öngörülmüştü. Mustafa Kemal ve Meclis, Kanun-ı Esasî’nin varlığı/yokluğu gibi netameli bir konuya şimdilik girmeden, ulusal iradeye dayalı tam yetkili bir meclis ile, ona bağlı ve sorumlu bir hükümetin anakuruluşunu gerçekleştirmiş bulunuyordu. Meclis, ülkenin ve padişahın geleceğini belirleme hakkını kendinde bulmuş olmakla, aslında bir <span class="charoverride10">kurucu iktidar</span> kimliği de kuşanmış oluyordu. Bu bakımdan, 24 Nisan tarihli konuşmanın ışığında kabul edilen önerge, aslında 1921 Teşkilât-ı Esâsiye Kanunu’na kadarki dönemde bir tür “<span class="charoverride10">geçici anayasa</span>” niteliğindeydi. Bundan, ilerki Anayasayı da belirleyecek olan şu esaslar çıkmaktaydı: 1) Meclisin üstünlüğü, 2) Hükümet kurma zorunluluğu, 3) Geçici bir padişah vekilliği yaratmamak ve başkansız bir yönetim kurma gereği, 4) Meclisin seçtiği ve ona karşı sorumlu bir hükümet, 5) Meclis başkanının hükümetin de başkanı olması ve gerek hükümet gerekse meclis kararlarına imza koymaya yetkili olması, 6) Padişahın durumunun ileride koşullar netleşince Meclis tarafından yasal olarak yeniden düzenlenmesi.<span class="charoverride11">16</span></p>

    <p class="arabaslik_sol">2- Yürütme İşleri</p>

    <p class="paragraf2">BMM’yi ilk günden uğraştıran konulardan biri de, yürütme işlerinin nasıl görüleceği sorunu oldu. Mustafa Kemal bir “hükümet teşkili” fikrini hararetle savunuyordu. Bazı üyeler ise yönetim işlerinin meclis encümenleri tarafından yüklenilmesini istiyordu. Bunlara göre, saltanat ve hilafet asıldı, şimdiki durum geçiciydi. Dolayısıyla, saltanat ve hilafet kurtarıldıktan sonra eski rejim yeniden işlerliğine kavuşacağından, içinde bulunulan geçiş döneminde uzun soluklu ve kalıcı organlar yaratmanın gereği de yoktu.</p>

    <p class="paragraf2">Sonuçta kabul edilen tez Mustafa Kemal’inki oldu. 24 Nisan günlü konuşması ile bunu maddeleştiren önergesindeki esaslar kabul edilerek, 25 Nisan tarihli ve 5 numaralı kararla “<span class="charoverride10">kuvve-i icraiye te</span><span class="charoverride10">ş</span><span class="charoverride10">kiline karar verildi</span>”. Bunun için gerekli hazırlıkları yapmak üzere 15 kişilik bir Lâyiha Encümeni seçildi. Yönetim ve yürütme işlerini hemen ve geçici olarak üstlenmesi için de bir <span class="charoverride10">Muvakkat</span> <span class="charoverride10">İ</span><span class="charoverride10">cra Encümeni</span> kuruldu. Mustafa Kemal’in doğal başkanlığında altı üyeden oluşan bu komisyon, ortada henüz ne bir yasa ne de anayasa bulunmadığı için “geçici”ydi. Ama yine de Encümen, adı “hükümet” olmamakla birlikte BMM’nin ilk hükümetiydi. Aynı gün, Genelkurmay Başkanlığı’nı yürüten İsmet Bey’in bu sıfatla Encümen’de yer alması kabul edildi.<span class="charoverride11">17</span></p>

    <p class="paragraf2">Yürütme kurulu ile ilgili ikinci adım, 2 Mayıs 1920 tarih ve 3 sayılı <span class="charoverride10">Büyük Millet Meclisi</span> <span class="charoverride10">İ</span><span class="charoverride10">cra Vekillerinin Suret-i</span> <span class="charoverride10">İ</span><span class="charoverride10">ntihab</span><span class="charoverride10">ı</span><span class="charoverride10">na Dair Kanun</span> ile atıldı.<span class="charoverride11">18</span> Dört maddelik bu kanun birkaç noktadan önemli özellikler taşır.</p>

    <p class="paragraf2">Birincisi, bu yasayla “Muvakkat İcra Encümeni” biçimindeki geçici yürütme kurulu ya da yürütme kurulunun geçiciliği son bulmakta, TBMM rejiminde ilk defa olarak <span class="charoverride10">İ</span><span class="charoverride10">cra Vekilleri Heyeti</span>’ne <span class="charoverride10">hukukî ve kal</span><span class="charoverride10">ı</span><span class="charoverride10">c</span><span class="charoverride10">ı</span> <span class="charoverride10">statü</span> kazandırılmaktadır.</p>

    <p class="paragraf2">İkinci önemli özellik, bu yasa ile <span class="charoverride10">meclis hükümeti sistemi</span> ve <span class="charoverride10">kuvvetler birli</span><span class="charoverride10">ğ</span><span class="charoverride10">i</span> ilkesinin billûrlaşmasıdır. Şöyle ki, icra vekilleri meclis üyeleri arasından ve mutlak çoğunlukla tek tek seçilir (md. 2); bunlar arasında çıkacak uyuşmazlıkları da BMM çözer (md. 4). Ayrıca her vekil kendi işleriyle ilgili olarak, mensubu olduğu meclis encümenine danışabilir (md. 3).</p>

    <p class="paragraf2">5 sayılı kararda “<span class="charoverride10">kuvve-i icraiye</span>” (<span class="charoverride10">yürütme kuvveti</span>) kurulmasına karar verildiği belirtilmişti. Bu deyim yerinde değildir. Üyeleri BMM tarafından doğrudan doğruya, tek tek ve ayrı ayrı seçilen, Meclis adına ve onun çizdiği çerçevede işgören, bu buyruklar içinde kalıp kalmadığı meclis tarafından denetlenen ve görevden alınabilen, “hükümet riyaseti” diye bir makamı bulunmayan, Meclis Reisi’nin doğal başkanlığı altında çalışan İcra Vekilleri Heyeti, bir yürütme <span class="charoverride10">organ</span><span class="charoverride10">ı</span> ya da <span class="charoverride10">gücü</span> değildi. Sistemde kuvvetler ve organlar ayrılığı yoktu. BMM, yasama ve yürütme erklerini kendinde toplayan tek güç ve organdı. Yürütme işlerini de, aslında kendi “<span class="charoverride10">memur</span>”ları, “<span class="charoverride10">ajan</span>”ları ve “<span class="charoverride10">vekil</span>”leri olan kişiler eliyle gördürmekteydi ama, aslında bizzat kendi görüyor sayılmaktaydı. Nitekim Birinci TBMM tarafından kabul edilen kanunların hemen hepsinde, “<span class="charoverride10">İş</span><span class="charoverride10">bu kanunun icras</span><span class="charoverride10">ı</span><span class="charoverride10">nda BMM memurdur</span>” ibaresi yer alacak, böylece yasaların yürütülmesi yetkisini dahi meclis kendi elinde tutacaktır.<span class="charoverride11">19</span></p>

    <p class="paragraf2">Üçüncü dikkat çekici nokta, on bir kişiden oluşan İcra Vekilleri Heyeti’nin üyeleri arasında <span class="charoverride10">Erkân-</span><span class="charoverride10">ı</span> <span class="charoverride10">Harbiye-i Umumiye Reisi</span>’nin de yer alması ve meclis tarafından seçilmesidir (md. 1). İsmet Bey, zaten 25 Nisan tarihli meclis kararından beri İcra Encümeni’ne katılıyordu. Yasa tasarısı görüşmelerinde, bir Müdafaa-i Milliye Vekilliği zaten varken bir de Genelkurmay Başkanı’nın İcra Vekilleri Heyeti’nde yer almasının gereksiz ve Kanun-ı Esasî’ye de aykırı düşeceği ileri sürülmüştür. Buna karşılık Mustafa Kemal ise, Müdafaa-i Milliye Vekâletinin tıpkı Osmanlı hükümetlerindeki Harbiye Nezareti gibi ordunun donatımıyla görevli olduğunu, Genel Kurmay Başkanlığı’nın ise savaşa hazırlıktan sorumlu sayıldığını belirtmiştir. Mustafa Kemal ayrıca, bu makamın Harbiye Nezareti’nden “müstakil ve bütün ef’al ve harekâtından Millet Meclisine karşı mesul” olması gerektiğini söylemiş, Erkân-ı Harbiye-i Umumiye Reisi’nin de diğer vekiller gibi “siyasetten düşmesi” olasılığının bulunduğunu, bunun ise bir sakınca değil, yarar sağlayacağını vurgulamıştır.<span class="charoverride11">20</span></p>

    <p class="paragraf2">Nihayet, 3 sayılı kanun, kabul ediliş usulü bakımından özellik taşır. Tasarının görüşülmesi sırasında bazı üyeler bu konunun Anayasa (KE) değişikliği niteliği taşıdığı, dolayısıyla salt çoğunlukla değil, özel (mevsuf) çoğunlukla ve ad okunarak oylanıp kabul edilmesi gerektiğini savunmuşlardır. Bu yolda verilen önerge benimsenmiş ama oy yetersayısı bakımından farklı bir yol tutulmuştur. Salt çoğunluk yeterli sayılmamakla birlikte, Kanun-ı Esasî’nin aradığı üye tamsayısının üçte ikisinin oyu yerine, oylamada hazır bulunanların üçte ikisinin oyu yeterli görülmüş, yasa tasarısı bu şekilde kanunlaşmıştır. Mecliste yaşanan nisap ve devamsızlık sorunları, KE hükmünün aynen uygulanmasına olanak verdirmemiştir.<span class="charoverride11">21</span> Böylece, adi yasalar ile anayasa değişikliği için öngörülen kabul yetersayıları arasında bir ortalama yol bulunmuş ve uygulanmıştır.</p>

    <p class="arabaslik_sol">3- BMM’nin Niteliği ve Çalışma Biçimi</p>

    <p class="paragraf2">BMM, Meclis-i Mebusan Dahili Nizamnamesi’nin değiştirilerek uygulanmasına karar vermişti (26 Nisan 1920). İcra Vekilleri Heyeti’nin oluşturulmasından sonra, BMM’nin niteliğinin ve çalışma biçiminin ne olacağı konusundaki çalışmalar hız kazandı. Hukuk-ı Esâsiye Encümeni (Anayasa Komisyonu) tarafından hazırlanan bir tasarı 18 Ağustos 1920’de genel kurulda görüşülmeye başlandı. <span class="charoverride10">Büyük Millet Meclisinin</span> <span class="charoverride10">Ş</span><span class="charoverride10">ekil ve Mahiyetine Dair Mevadd-</span><span class="charoverride10">ı</span> <span class="charoverride10">Kanuniye</span> başlığını taşıyan bu tasarının 1. maddesi meclisin yetki ve işlevini şöyle tanımlamıştı: “Büyük Millet Meclisi, teşri ve icra kudretlerini haiz ve idare-i Devlete bizzat ve müstakilen vâzıülyeddir” (el koymuştur). Bu hüküm, kuvvetler birliği ve meclis hükümeti sisteminin ifadelenişi demek oluyordu. Tasarının ikinci maddesi, “Büyük Millet Meclisi, gayesinin husulüne değin müstemirren hal-i inikaddadır” hükmüyle <span class="charoverride10">sürekli ve aral</span><span class="charoverride10">ı</span><span class="charoverride10">ks</span><span class="charoverride10">ı</span><span class="charoverride10">z çal</span><span class="charoverride10">ış</span><span class="charoverride10">ma</span> ilkesini getiriyordu. Genel kuruldaki tartışmalarda, “gayenin husulüne değin” ibaresini yeterince açık bulmayan ve padişahlık makamının hakları konusunda duyarlı davranan bazı üyelerin girişimiyle, söz konusu ibare “hilafet ve saltanatın ve vatan ve milletin istihlâs (kurtarılması) ve istiklâlinden ibaret olan gayesinin husulüne değin” şekline getirilerek benimsendi. Tasarının 3. ve 4. maddeleri ise meclis genel kurulunun yıllık toplantı süresini dört ayla sınırlamakta, bu sürenin sonunda genel kurulca seçilecek ve her seçim çevresinden ikişer üyeden oluşacak daha küçük bir kurulun “daimî heyet” olarak görev yapmasını öngörmekteydi. Tasarının ilk dört maddesi bazı değişikliklerle BMM tarafından kabul edilmiş olduğu halde, Meclis sonunda 22 Ağustos tarihli birleşiminde tasarının tümünün reddine karar verdi.<span class="charoverride11">22</span></p>

    <p class="paragraf2">Bununla birlikte, söz konusu tasarının getirmiş olduğu kuvvetler birliği ve meclis hükümeti sistemi ile “<span class="charoverride10">istimrar</span>” (aralıksız çalışma) ve “<span class="charoverride10">müstemirren inikad</span>” (sürekli toplantı) ilkeleri, daha sonraki yasa ve anayasa çalışmalarında yeniden ele alınarak benimsenecektir.</p>

    <p class="paragraf2">“Mevadd-ı Kanuniye”nin ana özelliği, meclisi ve hükümetini geçici sayması, amaca bir kere ulaşılınca bunların yerini yine padişah ve Osmanlı hükümetinin alması idi. Bu eğilimiyle tasarının ve onu hazırlayan Hukuk-ı Esâsiye Encümeni’nin, tutucu ve ürkek bir zihniyetle soruna yaklaştığı anlaşılıyordu.<span class="charoverride11">23</span></p>

    <p class="arabaslik_sol">4- Nisab-ı Müzakere Kanunu (5 Eylül 1920)</p>

    <p class="paragraf2">“Mevadd-ı Kanuniye”nin reddi, meclisin çalışma düzenini aksatan sorunları da yüzüstü bırakmıştı. Oysa, özellikle toplantı yetersayısı (nisab-ı müzakere) konusundaki tıkanmalar ciddiydi. Birçok üyenin izinli, mazeretli ya da görevli olmaları nedeniyle toplantı yetersayısına ulaşmak çok zor oluyordu. İşte Nisab-ı Müzakere Kanunu (5 Eylül 1920, No: 18), redde uğrayan tasarının yerine, BMM’nin çalışma düzeni ile ilgili esasları getirmek için kabul edilmiştir.<span class="charoverride11">24</span></p>

    <p class="paragraf2">Yasanın 1. maddesi, “Büyük Millet Meclisi, Hilafet ve Saltanatın, Vatan ve Milletin istihlas ve istiklâliden ibaret olan gayesinin husulüne kadar şeraiti atiye (ilerki koşullar) dairesinde müstemirren inikad eder” (sürekli toplanır) hükmüyle, redde uğrayan eski tasarıdaki kuralı kabul etmiştir.</p>

    <p class="paragraf2">BMM’nin sürekli toplanık olması gereği, ülkenin içinde bulunduğu zor koşullarda kurulmuş ve olağanüstü yetkiler kuşanmış biricik organ olmasından doğuyordu. Mustafa Kemal Paşa’nın 22 Nisan 1920 tarihli genelgesindeki deyimiyle, bu meclis “bilumum mülkî ve askerî makamların ve umum milletin mercii” idi. Bu açıdan, olağanüstü koşulların son bulmasına ve ülkenin kurtarılmasına kadar BMM’nin sürekli toplantı halinde bulunması gerekiyordu. Öte yadan, BMM’nin yürütme yetkisine de sahip bulunmasından doğan bir sorun vardı. O ki meclis yasama ve yürütme yetkilerini de kendinde toplamıştı, <span class="charoverride10">yürütme i</span><span class="charoverride10">ş</span><span class="charoverride10">levinin süreklili</span><span class="charoverride10">ğ</span><span class="charoverride10">i</span> ilkesi gereğince, toplantılarının da aralıksız sürüp gitmesi gerekirdi. Yoksa, yürütme işlevini bizzat yerine getirmeye ya da bu işlevi kendi adına yerine getirmekle görevli İcra Vekilleri Heyeti’ni sürekli ve etkili biçimde denetlemeye olanak bulamazdı. İşte “istimrar” ya da “müstemirren inikad” ilkeleri bu gibi zorunlukların ürünüydü.<span class="charoverride11">25</span></p>

    <p class="paragraf2">Kanunun 1. maddesinde yalnız vatan ve milletin değil, aynı zamanda hilafetin ve saltanatın da kurtarılması hedefine işaret edilmesi, milletin biricik temsilcisi olan bir organın sanki ileride bu durumunu saltanat ve hilafet makamıyla paylaşmaya razı olabileceği anlamına geliyor ve ilk bakışta bir mantık çelişkisi sergiliyordu. Gerçek şu idi ki, içinde bulunulan ortamda kurtuluşçu güçler arasında saltanat ve hilafete bağlılık çok güçlüydü. “Mevadd-ı Kanuniye”nin ilk şeklinde bu konu “gayenin husulüne değin” gibilerden üstü kapalı bir formülle ifade edilmiş, genel kurulda ise padişahlık ve hilafet konusunda duyarlı üyelerin girişimiyle bu hedef, hem hilafet ve saltanat makamının hem de vatan ve milletin kurtarılması şekline büründürülmüştü. İşte Nisab-ı Müzakere Kanunu bu formülü devralıp tekrarlarken, saltanat ve hilafete bağlı mebusların yüreklerine de su serpmiş oluyordu.</p>

    <p class="paragraf2">Nisab-ı Müzakere Kanunu’nun bundan sonraki hükümleri meclis üyelikleri, nisaplar, üyelikle bağdaşmayan işler ve üye ödenekleriyle ilgilidir.</p>

    <p class="paragraf2">TBMM’nin üye tamsayısının ne olduğu ve dolayısıyla toplantı yetersayısının nasıl hesaplanacağı konusu sürekli tartışmalara ve değişik çözümlere yol açmaktaydı. Üye sayısının artması, ama nöbetleşe toplu izinler yüzünden katılımın düşmesi nedeniyle, bu konularda ciddî bocalamalar ve çelişkiler yaşanıyordu. Nisab-ı Müzakere Kanunu esas olarak bu “çoğunluklar” sorununu çözmek için çıkartılmıştır. Yasa, her livadan 5 temsilci hesabıyla milletvekili toplamının yarıdan bir fazlasını toplantı yetersayısı olarak kabul etmiştir (md. 5). Bu durumda denklem şöyle kurulmaktadır:</p>

    <p class="bos"></p>

    <p class="paragraf2">5x66+330:2 = 165+1 = 166 (toplantı yetersayısı)</p>

    <p class="paragraf2">166:2=82+1 = 83 (karar yetersayısı)</p>

    <p class="bos"></p>

    <p class="paragraf2">Ne var ki uygulamada, devamsızlıkların artması nedeniyle toplantı yetersayısının daha da düşürülmesi yoluna gidilmiştir.<span class="charoverride11">26</span></p>

    <p class="paragraf2">Nisab-ı Müzakere Kanunu’nun öbür maddelerinde de, üye sayısının kâğıt üzerinde artmasından, pratikte ise izin ve devamsızlıklar nedeniyle toplantı yetersayısına ulaşılamayışından doğan sakıncaları aşma dileği görülür. Şöyle ki, her livanın temsilci sayısı yasada gösterilenden aşağı düşmedikçe yeni seçim yapılmaz (md. 2). Bir yılda iki ay özürsüz ve aralıksız Meclise devam etmeyenler genel kurul kararıyla istifa etmiş sayılırlar (md. 3). Meclis üyeliğiyle memurluk aynı kişide birleşmez (bağdaşmazlık). Ancak, Heyeti Vekile üyeliği ve BMM kararıyla sefirlik, ordu ve kolordu komutanlığı görevleri buna istisnadır (md. 4).</p>

    <p class="arabaslik_sol">5- Vekillerin Seçiminde Değişiklik (4 Kasım 1920)</p>

    <p class="paragraf2"><span class="charoverride10">İ</span><span class="charoverride10">cra Vekillerinin Sureti</span> <span class="charoverride10">İ</span><span class="charoverride10">ntihab</span><span class="charoverride10">ı</span><span class="charoverride10">na Dair Kanun</span> (2 Mayıs 1920, No:3), vekillerin doğrudan doğruya ve ayrı ayrı Meclis tarafından seçilmelerini öngörmüştü. Bu düzenleme, hükümet içinde görüş birliği ve dayanışmayı sağlamayı zorlaştırıyor, her şeyi bölük-pörçük hale getiriyordu. Bundan en çok yakınan da İcra Vekilleri Heyeti’nin doğal başkanı olan Mustafa Kemal idi. Meclisin 4 Eylül 1920 tarihli birleşiminde Tokat Mebusu Nâzım Bey’in Dahiliye Vekâleti’ne seçilmesi, bir siyasal engellemeye ve tıkanıklığa da vesile oluşturdu. Mustafa Kemal daha sonra Nutuk’ta, “her gün yeni yeni siyasî faaliyet” göstermekle, “her hizb-i siyasî”yle temas kurmakla, Halk İştirakiyun Fırkası başında “gayrimilli faaliyet”te bulunmakla, hattâ “casusluk” ve “paralı uşaklık”la suçlayacağı Nâzım Bey’i vekillikten istifaya zorladı ve bunu sağladı. Daha sonra da Meclis gizli oturumunda bu konudaki görüşlerini açıkladı.<span class="charoverride11">27</span></p>

    <p class="paragraf2">Nâzım Bey’in Dahiliye Vekili seçilmesinin bir “anayasal bunalım yarattığı” teşhisinde bulunulmuştur.<span class="charoverride11">28</span> Olayın hukukî boyutları için farklı düşünmek de mümkündür. Şöyle ki, meclis bu seçimi yaparken 3 sayılı kanuna dayandığı için yasal, bu kanun bir Anayasa (KE) değişikliği niteliğinde olduğu için de anayasal bir hak ve yetki kullanmış bulunmaktadır. Meclis ve hükümet başkanının seçilmiş bir vekili istifaya mecbur bırakması ise, yasal ve anayasal çerçeveye girmemektedir. Dolayısıyla, ortada Nâzım Bey’in seçilmesiden doğan bir anayasal bunalımdan ziyade, görev yapabilmek için gerekli ve yeterli şart olan meclisin güvenini almış bir bakanı adeta azleden Mustafa Kemal Paşa’nın eyleminden doğan bir siyasal bunalım ya da tıkanma vardır.</p>

    <p class="paragraf2">Şu var ki bu tavır belli bir ihtiyacı gidermeye yarayacaktır: Tutarlı bir bakanlar kurulunun yaratılabilmesi. İçinde bulunulan zor koşullarda bu değişiklik ihtiyacı kendini dayatmış bulunmaktadır. Meclisin ve İcra Vekilleri Heyeti’nin başkanı bunu en yakından tartabilecek durumdadır.</p>

    <p class="paragraf2">Nâzım Bey’in seçilmesinden (4 Eylül) tam iki ay sonra meclise verilen bir önerge ile icra vekillerinin seçimi usulünün değiştirilmesi, esas olarak bu ihtiyaçtan kaynaklanmıştır. 4 Kasım 1920 tarihli ve 47 sayılı <span class="charoverride10">İ</span><span class="charoverride10">cra Vekilleri Kanununun</span> <span class="charoverride10">İ</span><span class="charoverride10">kinci Maddesini Muaddil Kanun</span> ile icra vekillerinin, BMM Reisinin meclis üyeleri içinden göstereceği adaylar arasıdan mutlak çoğunlukla seçileceği hükmü getirilmiştir.<span class="charoverride11">29</span> Böylece BMM Reisi, doğal başkanı olduğu bakanlar kurulunun uyumlu bir şekilde çalışabilmesini sağlayacak bir olanak elde etmiş bulunmaktaydı.</p>

    <p class="arabaslik_sol">6- Yargı</p>

    <p class="paragraf2">Meclisin açılmasından anayasanın kabulüne kadarki dönemde, yargı ile ilgili bazı önemli kanun ve kararlar çıkarılmıştır.</p>

    <p class="paragraf2">Bunlardan biri, Sivas’ta geçici bir Temyiz Mahkemesi kurulmasına ilişkin 7 Haziran 1920 tarihli ve 4 sayılı kanundur.</p>

    <p class="paragraf2">İkinci önemli yasa, İstiklâl Mahkemeleri’ni kuran 11 Eylül 1920 tarihli ve 21 sayılı kanundur. Bununla yedi mahkeme kurulmuş ve bunlara meclis içinden ve tarafından 21 üye seçilmiştir. Bu örnek, TBMM’nin yargı yetkisini de kendinde gördüğünün kanıtıdır.</p>

    <p class="paragraf2">Olağanüstü koşullar, Heyet-i Vekile’nin yargı işlevine müdahale niteliğinde kararlar almasına da yol açmıştır. “<span class="charoverride10">Tehcir</span>” (Ermeni göçertmesi) suçundan tutuklanmış olanların salıverilmeleri ve tutuksuz yargılanmaları (8 Mayıs 1920), <span class="charoverride10">Kuva-y</span><span class="charoverride10">ı</span> <span class="charoverride10">Milliye</span> mensuplarının asker kişiler gibi yargılanmaları (30 Haziran), tutuklu ve hükümlülerle ilgili işlem ve kararların bunların askerlik görevlerini yapmaları için ertelenmesi (15 Haziran) gibi.<span class="charoverride11">30</span></p>

    <p class="paragraf2">Buna karşılık İstiklâl Mahkemeleri de “Beyannameler” yayımlayarak, yasama ve yürütme işlemi benzeri düzenlemeler yapmışlardır.<span class="charoverride11">31</span></p>

    <p class="arabaslik_sol">7- Rejimin Niteliği</p>

    <p class="paragraf2">23 Nisan 1920 ile Teşkilât-ı Esâsiye Kanunu’nun kabul edildiği 20 Ocak 1921 tarihleri arasındaki dönemde nasıl bir rejim vardır?</p>

    <p class="paragraf2">M. Goloğlu bu rejimi “<span class="charoverride10">Üçüncü Me</span><span class="charoverride10">ş</span><span class="charoverride10">rutiyet</span>” olarak nitelemektedir. Gerekçeleri şöyle özetlenebilir: Başta Nisab-ı Müzakere Kanunu (md. 1), mebus andı ve Mustafa Kemal Paşa’nın demeç ve genelgeleri olmak üzere birçok belge, BMM’nin amaçları arasında saltanat ve hilafet makamlarının da kurtarılmasını öngörmüştür. Öte yandan Mustafa Kemal bu meclise “meclis-i müessisan” (kurucu meclis) adını vermek istediği halde, yakın arkadaşlarından aldığı uyarılar üzerine bundan vazgeçmek zorunda kalmıştır. Ayrıca, TBMM ve üyeleri kendilerini Meclis-i Mebusan’ın devamı olarak algılamakta, Meşrutiyet rejimi içinde hissetmekte, Kanun-ı Esasî’ye bağlılık göstermekte, ihtilâlci değil, kuralcı bir tutum içinde bulunmaktadırlar. 7 sayılı kanunla, BMM’nin onaylaması koşuluyla İstanbul hükümetinin yaptığı ve yapacağı antlaşma ve sözleşmelerin geçerli olabileceğinin belirtilmesi de, Devleti temsil ve antlaşma yapma yetkisi konusunda “parlamentolu monarşi” modelinin devam ettiğini gösterir. Nihayet bazı resmî belgelerde “Zat-ı Hazret-i Padişahî ve Hanedan-ı Saltanat” (Geçici Bütçe Kanunu gerekçesi), “Osmanlı hükümeti”, “Devleti Aliyye”, “Memaliki Şahane”, “Osmanlılar” gibi ad ve deyimler geçmektedir. Bu durumda BMM’nin özel bir “halk idaresi” rejimine yönelen bir “<span class="charoverride10">me</span><span class="charoverride10">ş</span><span class="charoverride10">rutiyet parlamentosu</span>” olarak göreve başladığı ve bu “<span class="charoverride10">Üçüncü Me</span><span class="charoverride10">ş</span><span class="charoverride10">rutiyet</span>” durumunun en azından Anayasanın kabul tarihi olan 20 Ocak 1921’e kadar böyle devam ettiği söylenebilir.<span class="charoverride11">32</span></p>

    <p class="paragraf2">Buna karşılık, Birinci TBMM’nin Osmanlı meclisinden apayrı özellikleri olduğu, bu nedenle de “<span class="charoverride10">ihtilâlci</span>” karakter taşıdığı belirtilmiştir. Bu düşünce de şöyle özetlenebilir: Meclis’in adındaki “<span class="charoverride10">Büyük</span>” nitelemesi, onun üstünde bir padişah otoritesi olmadığını gösterir. Bu meclis KE’ye göre ve yetkili kişi olan padişah tarafından değil, Heyet-i Temsiliye reisi tarafından toplantıya çağrılmıştır. Toplanma yeri de KE’ye göre olması gereken yer değil, Ankara’dır. Üstelik Âyân Meclisi de yoktur. Meclis üyeleri, yeni tipte bir siyasal cemiyetin, her ne pahasına olursa olsun direnmeye kararlı bir örgütün (ARMHC) temsilcileridir. Mustafa Kemal’in 22 Nisan tarihli genelgesinde belirtildiği gibi, “23 Nisan’dan itibaren bütün mülkî ve askerî makamların ve bütün milletin mercii Büyük Millet Meclisi’dir.” Yani padişah ve İstanbul hükümeti ile KE’nin yasama organı devre dışıdır. Saltanat ve hilafet makamlarının kurtarılmasının ana hedefler arasında gösterilmesi ise daha çok taktik nedenlerle ilgilidir. Ayrıca, kurtuluştan sonra bunların kaderi yine ulusal irade tarafından çizilecektir. Dolayısıyla, ilk defa olarak millî egemenlik ilkesi Osmanlı-Türk anayasal tarihinin temeli durumuna gelmekte, kuvvetler birliği ve meclis hükümeti gibi yönetim teknikleri bunu tamamlamaktadır. Meclis, aldığı kararlar ve çıkardığı yasalar bakımından da ihtilâlci karakterdedir. Hıyanet-i Vataniye Kanunu, İstanbul hükümetiyle resmî haberleşmenin yasaklanması, bu hükümetin yaptığı ve yapacağı sözleşme ve antlaşmaların BMM onayı olmadıkça geçersiz sayılması, İstanbul’daki Saltanat Şûrası’nda Sèvres Antlaşması’na imza konmasına oy verenlerle bu antlaşmayı imzalayanların vatana ihanetle suçlanmaları ve haklarında gıyabi hüküm verilmesi, İstiklâl Mahkemeleri’nin kurulması ve nihayet ülkede bir Anayasa varken (KE) kuruculuk yetkileri kullanılarak yeni bir Anayasa (Teşkilât-ı Esâsiye Kanunu) yapılması gibi özelliklere sahip bir dönemin ve Meclisin, Osmanlı meşrutî rejiminden tamamen farklı ve “ihtilalci” bir yapıda olduğu ortadadır.<span class="charoverride11">33</span></p>

    <p class="paragraf2">Gerçekten de, hükümeti atayan, bunun ve meclisin karar ve kanunlarını onaylayıp ilân eden bir saltanat makamı işin artık içinde olmadığına göre, oluşan sistemin bir “Meşrutiyet” ya da “Üçüncü Meşrutiyet” sayılamayacağı, aslında adı henüz konmamış (konamamış) bir “Cumhuriyet” olduğu meydandaydı.<span class="charoverride11">34</span> Yeni kurulan sistemin karar üretme ve uygulama süreçlerinde monarşinin ve monarkın rolü sıfırlanmıştı.</p>

    <p class="arabaslik_sol">8- Kanun-ı Esasî’nin Durumu</p>

    <p class="paragraf2">TBMM, 1921 Anayasası’nın kabulünden önceki dönemde (23 Nisan 1920 - 20 Ocak 1921) kendisini Kanun-ı Esasî ile bağlı saymış, ama “selahiyet-i fevkaladeyi haiz bir meclis” olarak anayasada değişiklik yapma yetkisini de kendisinde görmüştür.</p>

    <p class="paragraf2">Örneğin bazı üyeler yasa tasarısındaki bir düzenlemeye karşı çıkarken görüşlerini “Kanun-ı Esasî’ye aykırılık” noktasına da (Genelkurmay Başkanının İcra Vekilleri Heyeti’ne dahil edilmesi) dayandırmışlardı. Büyük Millet Meclisi İcra Vekillerinin Sureti İntihabına Dair Kanun da (2 Mayıs 1920) anayasa değişikliği niteliğinde sayıldığından, özel bir nisapla kabul edilmiştir.</p>

    <p class="paragraf2">Fakat, bir “<span class="charoverride10">ihtilâl meclisi</span>” kimliğindeki TBMM’nin 1921 Anayasası öncesi dönemde bile, yani ülkede hukuken tek bir anayasa varken dahi, kendisini bu anayasayla tamamen kayıtlı hissetmediği de olmuştur. İcra vekillerinin seçilmesine ilişkin 2 Mayıs 1920 tarihli ve 3 sayılı kanun anayasa değişikliği niteliğinde sayılıp özel usullere göre kabul edilmişken, bu yasayı değiştiren 4 Kasım 1920 tarih ve 47 sayılı kanunun kabulü sırasında yine KE usullerinin uygulanması önerilmişse de, bu defa buna uyulmamış, yasa değişikliği özel oy yetersayısı aranmadan ve işaret oyuyla oylanıp kabul edilmiştir. Bu tavır değişikliği, Kanun-ı Esasî’nin hükümeti olan İstanbul hükümetinin Sèvres Antlaşması’nı imzalamış olmasından doğan tepkiyle yakından ilgili olmalıdır. Nitekim, bir üyenin (Mazhar Müfit Bey) şu sözleri bu yoruma olanak sağlıyor: “Kanun-ı Esasî’nin bu Mecliste zaten yeri yoktur. Kanun-ı Esasî hükümeti, bugün sulhü kabul eden İstanbul Hükümetidir, bu hükümet değildir. İhtilâl hükümetinin Kanun-ı Esasîsi değildir. İhtilâl hükümetinin Kanun-ı Esasîsi yoktur.”<span class="charoverride11">35</span></p>

    <p class="arabaslik_sol">II. 1921 Teşkilât-ı Esâsiye Kanunu</p>

    <p class="paragraf2">Türkiye’deki ulusal kurtuluş hareketi, daha yerel ve bölgesel kongrelerden başlayarak, Sivas Kongresi’nden geçerek ve nihayet BMM’nin toplanması suretiyle, <span class="charoverride10">me</span><span class="charoverride10">ş</span><span class="charoverride10">ruluk</span> ve <span class="charoverride10">hukukilik</span> niteliklerine sıkıca sahip çıkmıştı. Bu özellikler, Türkiye’deki ulusal kurtuluş hareketini 20. yüzyılın öbür kurtuluş hareketlerinin çoğunda görülen “fiililik” olgusundan (çete ve partizan savaşları, halk savaşı vb.) ayıran önemli noktalardır. Kurtuluş mücadelesinin yeni bir anayasa altında sürdürülmek istenmesi, <span class="charoverride10">hukukilik</span> eğiliminin taçlandırılması demektir.</p>

    <p class="bas" xml:lang="en-GB">A. HAZIRLANIŞI</p>

    <p class="paragraf2">Hukuk-ı Esâsiye Encümeni’nin hazırladığı, <span class="charoverride10">Büyük Millet Meclisinin</span> <span class="charoverride10">Ş</span><span class="charoverride10">ekil ve Mahiyetine Dair Mevadd-</span><span class="charoverride10">ı</span> <span class="charoverride10">Kanuniye</span> başlıklı kanun tasarısı Meclis’te reddolunmuştu (22 Ağustos 1920). Bu nedenle, TBMM’nin oluşumu, çalışma biçimi, niteliği ile ilgili sorunlar askıda kalmıştı. Gerçi çeşitli karar ve kanunlar bir “anayasal mevzuat” oluşturmaktaydı. Ancak bunlar başlıca konuları kucaklamaktan uzaktı. Bu yüzden de rejim tartışmaları sürüp gitmekteydi. Yepyeni bir dönüşüm yaşanmaktayken, geride kalmış bir siyasal dünyanın ürünü olan Kanun-ı Esasî’nin durumun gereklerine cevap getirmesi ise beklenemezdi. Kurtuluş Savaşı koşullarında oluşan yeni devlet ve iktidar düzenine ilişkin kuralları gösterecek yeni bir anayasa ihtiyacı belirginleşmişti.</p>

    <p class="paragraf2">Bunun gereğini yakından duyan İcra Vekilleri Heyeti’nin hazırladığı ve <span class="charoverride10">Te</span><span class="charoverride10">ş</span><span class="charoverride10">kilât-</span><span class="charoverride10">ı</span> <span class="charoverride10">Esâsiye Kanunu Lâyihas</span><span class="charoverride10">ı</span> başlığını koyduğu bir metin, yeni anayasaya giden ilk somut adım oldu. 18 Eylül 1920 günü Meclis genel kuruluna sunulan bu metin “Anayasa tasarısı” başlığını taşımakla birlikte, içeriği bakımından yer yer bir hükümet programı niteliğindeydi. Zaten o tarihten günümüze bu belge daha çok “<span class="charoverride10">Halkç</span><span class="charoverride10">ı</span><span class="charoverride10">l</span><span class="charoverride10">ı</span><span class="charoverride10">k Program</span><span class="charoverride10">ı</span>” adıyla anılagelmiştir.<span class="charoverride11">36</span></p>

    <p class="paragraf2">TBMM genel kurulunda metnin hukukî niteliği ve içeriği tartışmalara konu oldu. Bunun bir yasa (anayasa) tasarısı mı, yoksa bir hükümet programı mı olduğu soruları haklı olarak ortaya atıldı. İcra Vekilleri Heyeti adına konuşanlar bile ortada bir yasa tasarısından çok bir hükümet programının bulunduğunu kabul ediyorlardı. Sonunda belge, her şubeden seçilen üçer kişiden kurulu <span class="charoverride10">Encümen-i Mahsus</span> adlı özel ve geçici (<span class="charoverride10">ad hoc</span>) komisyona gönderildi. Komisyon raporunu hazırladı ve iki ay sürecek meclis görüşmeleri başladı (18 Kasım 1920).</p>

    <p class="paragraf2">Encümen, Halkçılık Programı’nın ilk dört maddesini ayrı bir “<span class="charoverride10">Beyanname</span>” haline getirmişti. Bu metin TBMM tarafından kabul edilip yayımlandı. “<span class="charoverride10">TBMM Beyannamesi</span>”nde meclisin işlevi ve ordunun konumuyla ilgili şu iki paragraf dikkat çekicidir:</p>

    <p class="bos"></p>

    <p class="paragraf2">“<span class="charoverride10">Türkiye Büyük Millet Meclisi, millî hudutlar dahilinde (</span><span class="charoverride10">İ</span><span class="charoverride10">slam ekseriyetinin) hayat ve istiklâlini temin ve hilafet ve saltanat makam</span><span class="charoverride10">ı</span><span class="charoverride10">n</span><span class="charoverride10">ı</span> <span class="charoverride10">tahlis andiyle te</span><span class="charoverride10">ş</span><span class="charoverride10">ekkül etmi</span><span class="charoverride10">ş</span><span class="charoverride10">tir. Binaenaleyh hayat ve istiklâlini, yegâne ve mukaddes emel bildi</span><span class="charoverride10">ğ</span><span class="charoverride10">i Türkiye halk</span><span class="charoverride10">ı</span><span class="charoverride10">n</span><span class="charoverride10">ı</span><span class="charoverride10">, emperyalizm ve kapitalizm tahakküm ve zulmünden kurtararak irade ve hâkimiyetinin sahibi k</span><span class="charoverride10">ı</span><span class="charoverride10">lmakla gayesine vâs</span><span class="charoverride10">ı</span><span class="charoverride10">l olaca</span><span class="charoverride10">ğı</span> <span class="charoverride10">kanaatindedir.</span></p>

    <p class="paragraf2"><span class="charoverride10">Türkiye Büyük Millet Meclisi, milletin hayat ve istiklâline suikast eden emperyalist ve kapitalist dü</span><span class="charoverride10">ş</span><span class="charoverride10">manlar</span><span class="charoverride10">ı</span><span class="charoverride10">n tecavüzat</span><span class="charoverride10">ı</span><span class="charoverride10">na kar</span><span class="charoverride10">şı</span> <span class="charoverride10">müdafaa ve bu maksada münafi (ayk</span><span class="charoverride10">ı</span><span class="charoverride10">r</span><span class="charoverride10">ı</span><span class="charoverride10">) hareket edenleri tedip azmiyle müesses (kurulmu</span><span class="charoverride10">ş</span><span class="charoverride10">) bir orduya sahiptir. Emir ve kumanda selahiyeti Büyük Millet Meclisi’nin</span> <span class="charoverride10">ş</span><span class="charoverride10">ahsiyet-i maneviyesindedir.</span>”</p>

    <p class="bos"></p>

    <p class="paragraf2">Görüldüğü gibi <span class="charoverride10">Beyanname</span> “sol” bir yaklaşıma sahiptir ve “sosyalizan” bir hava taşımaktadır. Bu, dönemin ve Bolşevik Devrimi’nin olduğu kadar, TBMM içindeki sol grupların da etkisini gösterir. Ancak buradaki “kapitalizm” bir ekonomik sistem olarak değil, dış sömürü ve saldırı şeklinde anlaşılmalıdır. Yoksa TBMM bir ekonomik sistem olarak kapitalizme karşı ve sosyalizmden yana tavır koymuş değildir.</p>

    <p class="paragraf2">Ülkenin nüfus unsurunu tanımlamada da ilgiç bir yön var. <span class="charoverride10">Halkç</span><span class="charoverride10">ı</span><span class="charoverride10">l</span><span class="charoverride10">ı</span><span class="charoverride10">k Program</span><span class="charoverride10">ı</span> gibi <span class="charoverride10">Beyanname</span> de, bu unsuru “<span class="charoverride10">Türkiye halk</span><span class="charoverride10">ı</span>” şeklinde belirlemiştir. Bu niteleme dinsel bir karakter taşımadığı gibi, etnik bir anlam da ifade etmez. Her iki belge “Türkiye halkı” şeklindeki toparlayıcı terimle, Mütareke sınırları içinde yaşayan ve etnik kökeni ne olursa olsun siyasal birlik ve bağımsızlık temelinde yeniden buluşan kitleleri, bu <span class="charoverride10">siyasî</span> ve <span class="charoverride10">co</span><span class="charoverride10">ğ</span><span class="charoverride10">rafî zemin birli</span><span class="charoverride10">ğ</span><span class="charoverride10">i</span> açısından tanımlamıştır.</p>

    <p class="paragraf2"><span class="charoverride10">Beyanname</span>’de dikkat çeken bir başka nokta, ordunun işlevinin “emperyalist ve kapitalist düşmanların” saldırılarına karşı savunma olarak tanımlanışıdır. Ordu, Osmanlı ordularının cihat ve fetih ideolojisinden ayrılmakta, antiemperyalist ve ulusal savunma kavramı içindeki yerini almaktadır. Ayrıca bu yeni silahlı güç, Saray’ın emir ve egemenliğinden çıkıp TBMM’nin emir ve komutasına girmektedir. Bu durum, ordunun demokratik sivil ve saydam bir kurulun denetimi altına girmesi demektir ki, bunun İttihat ve Terakki’nin türettiği yarı askerî rejimden ne kadar farklı olduğu açıktır.</p>

    <p class="paragraf2">1921 Anayasası’nın görüşülmesi ve kabulünde katı anayasalar için ögörülen özel nisap ve kurallar uygulanmamış, olağan yasalar için varolan usuller izlenmiştir. Yürürlükte olduğu kabul edilen Kanun-ı Esasî, anayasa değişikliği için her iki meclisin (Mebusan ve Âyân) ayrı ayrı üye tamsayılarının üçte iki çoğunluğunu ve padişahın onayını gerekli görmüştü (md. 116). 1921 Teşkilât-ı Esâsiye Kanunu’nun yapımında ne Heyet-i Âyân’ın ne de padişahın bir rolü olabilirdi. Gerçi, tek meclisli TBMM 2/3’lük bir kabul yetersayısını baştan kabul edebilirdi. Nitekim, KE’de değişiklik niteliğinde algılanan 2 Mayıs 1920 tarihli İcra Vekillerinin Suret-i İntihabına Dair Kanun tasarısının kabulünde, üye tamsayısının değilse bile oturumda hazır bulunanların üçte ikisinin olumlu oyu aranmış, özel bir oy yetersayısı uygulanmıştı. Şu var ki, meclisin üye sayısı kâğıt üzerinde yüksek olmakla birlikte, fiilî üye sayısı daha düşüktü. Bu durumda anayasanın kabulü için özel yetersayı uygulanması, bu değişikliği ya da yeni bir anayasanın kabulünü olanaksız kılacaktı. Bu pratik düşünceye ek olarak, teorik bir özellik de daha serbest davranılmasını mümkün kılıyordu. BMM ilk günden beri kendisini kurucu bir meclis olarak gördüğünden, yeni bir anayasa yapımında uygulayacağı usul kurallarını da bağımsız olarak seçebilirdi.</p>

    <p class="paragraf2">Bu gibi pratik ve teorik gerekçelerledir ki, 1921 Anayasası’nın görüşülmesi ve kabulünde özel yöntemler ve özel kabul yetersayısı aranmamış, Anayasanın tümü son oylamada gösterme oyu (işarî oy) ile kabul olunmuştur. Böylece 1921 Teşkilât-ı Esâsiye Kanunu, Osmalı-Türk tarihinde adi kanunlar ya da <span class="charoverride10">yumu</span><span class="charoverride10">ş</span><span class="charoverride10">ak</span> anayasalar için öngörülen normal usullerle görüşülmüş ve kabul edilmiş tek anayasa durumundadır.<span class="charoverride11">37</span></p>

    <p class="paragraf2">1921 Anayasası, hazırlanış ve kabul özellikleri bakımından Osmanlı-Türk anayasacılığının en demokratik, belki de tek demokratik örneğidir. 1876 Anayasası padişahın atadığı bir komisyonca hazırlanmış ve padişahın tek yanlı iradesiyle ortaya çıkmış bir Ferman Anayasası’ydı. 1909 değişiklikleri misak karakteri gösteriyordu; ama oluşumlarında yine de Heyet-i Âyân’ın payı ve padişahın onayı gibi antidemokratik ortaklar vardı. 1924 Anayasası, bağımsız davranmayı başarmış olsalar da adaylıklarını ve milletvekilliklerini Mustafa Kemal’e borçlu kişilerden oluşan bir meclis tarafından yapılmış olacaktır. 1961 ve 1982 Anayasaları ise askerî darbeler ve rejimlerin ürünüdür. Bu ikisi, aralarında hazırlanış koşulları ve içerikleri bakımından önemli farklar bulunsa da, demokratik kurucu organlar eliyle ve demokratik usuller yoluyla doğmuş değillerdi.</p>

    <p class="paragraf2">İki ay kadar süren anayasa görüşmeleri çok hararetli geçmiştir. Sonunda, yenilikçiler ve gelenekçiler bu ara dönem için temel sorunlarda uzlaşmayı bilmişlerdir. Günümüzün deyimiyle bu “consensus” sayesinde, çözülemeyen sorunların da ertelenmesi yoluna gidilmiştir.<span class="charoverride11">38</span></p>

    <p class="paragraf2">Üzerinde anlaşma sağlanan ve anayasa hükmü haline gelen konulara az sonra 1921 Anayasası’ndan söz edilirken değinilecektir. Burada sadece tartışılan ama kabul görmeyen birkaç ilginç hususa yer veriyoruz.</p>

    <p class="paragraf2"><span class="charoverride10">Meslekî temsil</span> genel kurulda en çok tartışılan konulardan biri olmuştur. Encümen-i Mahsus tarafından hazırlanan tasarıda BMM üyelerinin doğrudan doğruya halk tarafından, ama “meslekler erbabı temsil edilmek üzere” seçilmesi önerilmişti. Bunu savunan üyeler korporatif temsilin halkı ve özellikle üretici tabakaları (çiftçi, zanaatkâr, vb.), “<span class="charoverride10">memurin s</span><span class="charoverride10">ı</span><span class="charoverride10">n</span><span class="charoverride10">ı</span><span class="charoverride10">f</span><span class="charoverride10">ı</span>” (bürokrasi) karşısında daha güçlü kılacağı düşüncesine dayanmışlardır. Meslekî temsil, o zamanlar meclisteki en etkili düşünce akımı olan Halkçılık ilkesinin bir gereği olarak savunulmuştur. Buna karşı çıkanlar ise özellikle bu sistemin uygulanma gücünün bulunmadığına işaret ederek, meslekî temsilin esnaf vb. tabakaların siyasî bakımdan yetersiz mensuplarına ya da yerel nüfuz sahiplerine mecliste etkinlik vereceğini vurgulamışlardır. Sonuçta meslekî temsil önerisi reddolunmuş genel-siyasal temsil üzerinde çoğunluk sağlanmıştır.</p>

    <p class="paragraf2">İkinci önemli tartışma konusu, seçimlerin tek dereceli olup olmaması idi. Encümen tasarısında halkın “<span class="charoverride10">do</span><span class="charoverride10">ğ</span><span class="charoverride10">rudan do</span><span class="charoverride10">ğ</span><span class="charoverride10">ruya</span>” seçme hakkını kullanacağı belirtilmekle, <span class="charoverride10">tek dereceli seçime</span> yer verilmişti. Meslekî temsille birlikte bu hüküm de reddolundu ve seçimlerin iki dereceliliğinin sürmesine çoğunlukla karar verildi. Meslekî temsili ve tek dereceli seçimi öngören tasarı hükmü şöyleydi: “Büyük Millet Meclisi vilayetler halkınca meslekler erbabı temsil edilmek üzere doğrudan doğruya müntehap (seçilmiş) azadan mürekkeptir.” Kabul edilen hüküm ise şu oldu: “Büyük Millet Meclisi vilayetler halkınca müntehap azadan mürekkeptir.”</p>

    <p class="paragraf2">Bu arada Tunalı Hilmi Bey’in biraz da Rusya’daki uygulamadan esinlenerek önerdiği “<span class="charoverride10">Ş</span><span class="charoverride10">ûra’dan</span> <span class="charoverride10">ş</span><span class="charoverride10">ûra’ya seçim</span>” (köy, nahiye ve vilayet şûraları kademeleri) usulü de, “eşraf meclisi”ne yol açacağı endişesi başta olmak üzere sakıncalı bulunup reddolundu. Kabul görmeyen iki demokratik öneri de, <span class="charoverride10">halkoylamas</span><span class="charoverride10">ı</span> (referandum) ve <span class="charoverride10">halk</span><span class="charoverride10">ı</span><span class="charoverride10">n kanun teklif etme hakk</span><span class="charoverride10">ı</span>’nın tanınması yolundaki önergeydi.<span class="charoverride11">39</span></p>

    <p class="paragraf2">Yine reddedilen bir başka ilginç öneri BMM’nin görevi ve oluşum biçimiyle ilgilidir. Mustafa Kemal tarafından hazırlanan ve sunulan Lâyiha’da (Halkçılık Programı) bu konu şöyle düzenlenmişti: BMM, toplanmasından sonraki dördüncü ayın bitiminde kendi içinden gizli oyla üçte bir üye seçer. Bunda, her vilayetten bir üye olması gözetilir. Bu heyet, BMM yerine geçerek ve ona ait bütün hak ve yetkileri kullanarak göreve devam eder (md. 13). BMM üye tamsayısını yüksek tutup sonra bunlardan üçte biri ile yılın üçte ikisinde yasama işlerini yürütmenin siyasal mantığı ne olabilirdi? Burada, ilk dört aylık BMM’nin bir “<span class="charoverride10">kongre</span>” olarak değerlendirilmek istendiğine işaret edilmiştir.<span class="charoverride11">40</span> BMM’nin yerel ve ulusal kongreler köprüsünden geçilerek kurulduğu hatırlanacak olursa, bu benzetmede isabet vardır. Tasarı asıl, kalabalık ve sürekli toplantı halindeki bir meclisle çalışma zorluğunu gidermek niyetiyle açıklanabilir. Önerilen maketin, Sovyetler Birliği’nde uygulanan, kısa süreli yasama organı Yüce Sovyet ve onun kendi içinden seçtiği ve onun adına yasama yetkisi kullanan Yüksek Sovyet Prezidyumu sistemine olan benzerliği dikkat çekicidir.</p>

    <p class="paragraf2">Meclis görüşmelerinin ısısının en yüksek noktaya ulaştığı sıralarda, iki askerî başarı Anayasanın son biçimini almasında ve kabulünde etkili olacaktır: Birinci İnönü Savaşı’nda düşman ilerleyişinin durdurulması ve Çerkez Ethem kuvvetlerinin dağıtılması.<span class="charoverride11">41</span></p>

    <p class="bas" xml:lang="en-GB">B. ESASLARI</p>

    <p class="paragraf2">1921 Anayasası ilk başta adı ile dikkati çekmektedir: Teşkilât-ı Esâsiye Kanunu. Bu tarihe kadar Osmanlı anayasa literatüründe kullanılan deyim “Kanun-ı Esasî” idi. Yeni bir anayasa yapma ihtiyacını duyan BMM’nin ise, Kanun-ı Esasî yürürlükteyken kendi anayasasına aynı adı vermesi beklenemezdi.</p>

    <p class="paragraf2">Ayrıca Kanun-ı Esasî, bir Ana Kanun ya da Ana Yasa olarak bu tür metinlerden beklenen kuralları getirmişti. 1920 kurucuları ise geçiş döneminin dayattığı zorlukları ve sadece bunları aşmak üzere bir yeni anayasal metin hazırlığı içindeydiler. Bunu yaparken de tutumlu ve ölçülü davranmaları gerekirdi. İşte “Teşkilât-ı Esâsiye Kanunu” deyimi, sırf <span class="charoverride10">ana kurulu</span><span class="charoverride10">ş</span><span class="charoverride10">u</span> kastetmesi bakımından da daha uygundu.</p>

    <p class="paragraf2">Öte yandan bu terimin çok yakın tarihten gelen bir kaynağı da vardı. Kars’taki <span class="charoverride10">Cenub-i Garbî Kafkas Hükümeti</span> tarafından ilân olunan ve bu yönetimin iskeletini kuran yasanın adı “<span class="charoverride10">Te</span><span class="charoverride10">ş</span><span class="charoverride10">kilât-</span><span class="charoverride10">ı</span> <span class="charoverride10">Esâsiye Kanunu</span>” idi.</p>

    <p class="paragraf2">20 Ocak 1921 tarihli ve 85 sayılı yasayla kabul olunan Teşkilât-ı Esâsiye Kanunu (TEK) 23 madde ve bir de “Madde-i Münferide”den (ayrı madde) oluşan kısa bir <span class="charoverride10">çerçeve anayasa</span> niteliğindedir. Bunun başlıca nedenleri, Kanun-ı Esasî’nin TEK ile çelişmeyen hükümlerinin yürürlükte sayılması, çeşitli eğilimlerin yarıştığı Meclis’te bir “<span class="charoverride10">geçi</span><span class="charoverride10">ş</span> <span class="charoverride10">dönemi</span>”nin asgarî ortak noktalarının saptanmasıyla yetinme isteğidir.</p>

    <p class="paragraf2">Gerçek bir anayasa sistematiğinden yoksun bulunan TEK, kişi hak ve özgürlükleri ile yargılama gibi temel anayasa konularını da düzenlememiştir.</p>

    <p class="paragraf2">Bir geçiş döneminin temel ihtiyaçları için hazırlanan kısa bir anayasa olmasına karşın TEK, Cumhuriyet anayasacılığı açısından uzun süre kalıcı ve hattâ silinmez izler bırakmış, daha sonraki anayasaları da etkilemiştir. Bunların başında, <span class="charoverride10">Devlet</span> konusundaki devrimci değişim gelir. Bunu yeni <span class="charoverride10">egemenlik</span> anlayışı izler. İktidarın düzenlenişi açısından da <span class="charoverride10">kuvvetler birli</span><span class="charoverride10">ğ</span><span class="charoverride10">i</span> ve <span class="charoverride10">meclis hükümeti</span> sistemi 1960’lara kadar iz bırakmıştır. TEK’in kendine özgü bir yeniliği de <span class="charoverride10">yerel yönetimler</span> ve <span class="charoverride10">özerklikler</span> konusundadır. Nihayet TEK, kurduğu sistemin geleceği konusunda da düzenlemeler getirmiştir.</p>

    <p class="arabaslik_sol">1- Yeni Bir Devlet: “Türkiye Devleti”</p>

    <p class="paragraf2">Osmanlı İmparatorluğu’nun varolduğu tarihte onun toprakları üzerinde çıkarılan TEK, “Türkiye Devleti Büyük Millet Meclisi tarafından idare olunur” (md. 3) derken yeni bir devletten, “<span class="charoverride10">Türkiye Devleti</span>”nden söz etmektedir. Aynı topraklarda bir başka devlet kurulduğunu ilân etmek TEK’in en devrimci yanlarından biridir. Gerçi Osmanlı İmparatorluğu 30 Ekim 1922 tarihli BMM kararıyla resmen son bulmuş olacaktır.<span class="charoverride11">42</span> Ancak, bundan hemen sonraki bir başka karar bu son-bulmanın daha o tarihte (1921) gerçekleşmiş olduğunu ifade etmiştir: “O zamandan beri eski Osmanlı İmparatorluğu tarihe intikal edip yerine yeni ve Millî bir Türkiye Devleti (...) kaim olmuştur.”<span class="charoverride11">43</span></p>

    <p class="paragraf2">Devletin adının “<span class="charoverride10">Türk Devleti</span>” değil de, “<span class="charoverride10">Türkiye Devleti</span>” olması anlamlıdır. Ulusal Kurtuluş Savaşı esas olarak Türk milliyetçilerinin damgasını taşımakla birlikte, Türk olan ve olmayan unsurların antiemperyalist birliğini temsil ediyordu. Erzurum ve Sivas kongreleri belgeleri başta olmak üzere pek çok tarihsel kaynakta bu birlik, zaman zaman “İslam ekseriyeti”, “bilcümle anasırı (unsurlar) İslamiye” gibi terimlerle de ifade olunmuş, bunların “öz kardeş”liği vurgulanmıştı. Bu bakımdan “<span class="charoverride10">Türkiye Devleti</span>” ibaresi, etnik kökeni, dili ve kültürü ne olursa olsun, belli bir siyasal coğrafya (Misak-ı Millî sınırları) içinde yaşayan insanların siyasal birleşmesinin en üst noktası olan yeni devleti bütün kucaklayıcılığıyla ifade ediyordu.</p>

    <p class="paragraf2">“<span class="charoverride10">Türkiye Devleti</span>” deyiminin kökeni üzerinde de durmak gerekir. 1918 Kasım ayı başında Kars İslam Şûrası ile Elviye-i Selase’de başlayan iktidarlaşma olayı devletleşmeye dönüşerek, ilkin <span class="charoverride10">Cenub-i Garbî Kafkas Hükümet-i Muvakkate-i Milliyesi</span>’ne, sonra da “<span class="charoverride10">Hükümet-i Cumhurriyesi</span>”ne hayat vermişti. Bu devletçiğin anayasası durumundaki “<span class="charoverride10">Te</span><span class="charoverride10">ş</span><span class="charoverride10">kilât-</span><span class="charoverride10">ı</span> <span class="charoverride10">Esâsiye Kanunu</span>” 8. ve 9. maddelerinde “Türkiye (Türkiya) Devleti”nden söz ediyor ve mini devletin kaderini onunkiyle birleştiriyordu. Oysa o tarihte bu adı taşıyan bir devlet yoktu; Mustafa Kemal Paşa daha Anadolu’ya bile geçmiş değildi. Varolan “Devlet-i Osmaniye” idi ki, kastedilen de bu değildi. “Türkiye Devleti” deyimi burada bilgece bir önsezi ve öngörüyle kullanılmıştı ve Anadolu topraklarında kurulması arzulanan devleti kastetmekteydi. İşte şimdi, iki yıl sonra gerçekleşen de buydu.</p>

    <p class="paragraf2">BMM İcra Vekilleri Heyeti ile Encümen-i Mahsus’un Teşkilât-ı Esâsiye Kanunu lâyihalarında “Türkiye Devleti” ibaresi yoktu. Daha da çarpıcı bir isimlendirme yapılmış, “<span class="charoverride10">Türkiye halk hükümeti</span>” denmişti. Bu da dönemin halkçı ve sosyalizan rüzgârlarını yansıtıyordu. “Türkiye Devleti” deyiminin TEK’e Rıza Nur’un önerisi üzerine girdiği anlaşılmaktadır. Fakat asıl Kars’taki devletçiğin cumhuriyet ilânındaki kıdeminin ötesinde, Ankara’da kurulan rejime hem Anayasasının (Teşkilât-ı Esâsiye Kanunu) hem de devletinin adı (Türkiye Devleti) bakımından isim babalığı yaptığı söylenebilir.<span class="charoverride11">44</span></p>

    <p class="arabaslik_sol">2- Egemenlik</p>

    <p class="paragraf2">TEK’in bir başka devrimci özelliği <span class="charoverride10">egemenlik hakk</span><span class="charoverride10">ı</span> konusundadır. Osmanlı anayasacılığı bu hakkın <span class="charoverride10">sahipli</span><span class="charoverride10">ğ</span><span class="charoverride10">i</span> konusunda kökten bir dönüşüm gerçekleştirmiş değildi. 1876 sisteminde monarşik egemenlik anlayışı korunmuştu. 1909 değişiklikleri öncesinde ve sırasında “hâkimiyet-i milliye” ilkesi, meclis kararları başta olmak üzere birtakım siyasal belgelerde dile gelmiş, egemenlik hakkı padişah ile millet arasında paylaşılır olmuştu. Şu var ki, II. Meşrutiyet anayasal metinleri, millet egemenliğini açıkça tanımış değildi.</p>

    <p class="paragraf2">İşte, TEK’in “Hâkimiyet bilâ kaydü şart milletindir” diye başlayan 1. maddesi, egemenlik hakkını monarktan alıp kayıtsız şartsız bir şekilde millete vermesi bakımından, Osmanlı-Türk anayasacılık tarihinde keskin bir dönüm noktasıdır. O tarihten bu yana ulusal egemenlik ilkesi anayasacılığımızın temel taşıdır.</p>

    <p class="paragraf2">1921’de bir anayasa ile egemenlik hakkının kayıtsız şartsız millete ait olduğunun ilân edilmesi, monarşik egemenliğin, monarşinin ve Osmanoğulları soyuna ait sayılan saltanat hakkının da reddi demekti. TEK’te, Madde-i Münferide ve Nisab-ı Müzakere Kanunu eliyle saltanat ve hilafet kurumlarına yapılan dolaylı yollama dışında, bunlarla ilgili bir düzenleme ve tanıma yoktur. Böylece, egemenliğin millete ait olduğunun ilânı, saltanat ve hilafetin yoksanması anlamına gelmekteydi. Ancak, bu gerçeğin adının konabilmesi için Kurtuluş Savaşı’nın başarıya ulaşmasını beklemek gerekecektir.</p>

    <p class="paragraf2">Kurtuluştan sonra çıkarılan bir Heyet-i Umumiye kararında bu durum şöyle dile getirilmiştir:</p>

    <p class="paragraf2">“<span class="charoverride10">Türk Milleti saray ve Bab</span><span class="charoverride10">ı</span><span class="charoverride10">âli’nin ihanetini gördü</span><span class="charoverride10">ğ</span><span class="charoverride10">ü zaman Te</span><span class="charoverride10">ş</span><span class="charoverride10">kilât-</span><span class="charoverride10">ı</span> <span class="charoverride10">Esâsiye Kanunu</span> <span class="charoverride10">ı</span><span class="charoverride10">sdar ederek onun birinci maddesi ile Hâkimiyeti Padi</span><span class="charoverride10">ş</span><span class="charoverride10">ahtan al</span><span class="charoverride10">ı</span><span class="charoverride10">p bizzat Millete ve ikinci maddesi ile icrai ve te</span><span class="charoverride10">ş</span><span class="charoverride10">rii kuvvetleri onun yed-i kudretine vermi</span><span class="charoverride10">ş</span><span class="charoverride10">tir. Yedinci madde ile de harp ilân</span><span class="charoverride10">ı</span><span class="charoverride10">, sulh akdi gibi bütün hukuk-</span><span class="charoverride10">ı</span> <span class="charoverride10">hükümranîyi milletin nefsinde cem eylemi</span><span class="charoverride10">ş</span><span class="charoverride10">tir.</span></p>

    <p class="paragraf2"><span class="charoverride10">Binaenaleyh, o zamandan beri eski Osmanl</span><span class="charoverride10">ı</span> <span class="charoverride10">İ</span><span class="charoverride10">mparatorlu</span><span class="charoverride10">ğ</span><span class="charoverride10">u tarihe intikal edip yerine yeni ve Millî bir Türkiye Devleti, yine o zamandan beri padi</span><span class="charoverride10">ş</span><span class="charoverride10">ahl</span><span class="charoverride10">ı</span><span class="charoverride10">k merfu (kald</span><span class="charoverride10">ı</span><span class="charoverride10">r</span><span class="charoverride10">ı</span><span class="charoverride10">lm</span><span class="charoverride10">ış</span><span class="charoverride10">) olup yerine Türkiye Büyük Millet Meclisi kaim olmu</span><span class="charoverride10">ş</span><span class="charoverride10">tur.</span>”<span class="charoverride11">45</span></p>

    <p class="bos"></p>

    <p class="paragraf2">Aslında, egemenlik hakkını millete veren TEK değildir. 1918-1920 döneminde milletin kendisi bu egemenliği eline almıştır. Mustafa Kemal’in Anadolu’ya geçmesinden önceki tarihlerde ya da bu tarihten sonra Kemalist önderliğin etkisi dışında oluşan yerel bölgesel kongre hareketleri <span class="charoverride10">irade-i milliye</span> adına ortaya çıkmışlar, milletin ya da bölge halkının siyasal kaderini belirleme hakkını kendilerinde bulmuşlardı. Mustafa Kemal eksenli ulusal önderlik hareketi de Amasya Tamimi ile başlamak üzere, daha sonra Erzurum ve Sivas kongreleri kararlarıyla millet egemenliği ilkesini kuvvetle vurgulamıştır. “Milletin istiklâlini yine <span class="charoverride10">milletin azim ve karar</span><span class="charoverride10">ı</span> <span class="charoverride10">kurtaracakt</span><span class="charoverride10">ı</span><span class="charoverride10">r</span>” şeklinde Amasya Tamimi’nin (md. 3) ardından Erzurum ve Sivas Kongreleri Beyannameleri (md. 2) “<span class="charoverride10">irade-i milliyeyi hâkim k</span><span class="charoverride10">ı</span><span class="charoverride10">lmak</span>” esasında birleşmişlerdi.</p>

    <p class="paragraf2">Egemenlik hakkının <span class="charoverride10">kullan</span><span class="charoverride10">ı</span><span class="charoverride10">l</span><span class="charoverride10">ışı</span> bakımından da 1921 Anayasası’nın getirdiği ilginç bir düzenleme vardır. Egemenliğin kayıtsız şartsız millete ait olduğunu bildiren hüküm (md. 1) şöyle devam etmektedir: “İdare usulü halkın mukadderatını <span class="charoverride10">bizzat</span> ve <span class="charoverride10">bilfiil</span> idare etmesi esasına müstenittir” (dayalıdır).</p>

    <p class="paragraf2">Bu hüküm ve özellikle buradaki “<span class="charoverride10">bizzat ve bilfiil idare</span>” vurgulamaları, <span class="charoverride10">do</span><span class="charoverride10">ğ</span><span class="charoverride10">rudan demokrasi</span> çağrışımları uyandırmayacak türden değildir. Egemenlik hakkının sahipliği konusundaki köklü dönüşümden sonra, bu hakkın <span class="charoverride10">kullan</span><span class="charoverride10">ı</span><span class="charoverride10">l</span><span class="charoverride10">ışı</span> bakımından da yepyeni bir anlayışla karşı karşıya bulunduğumuz açıktır. Bu yorumu besleyen ve birbirini tamamlayan iki olguya değinmek gerekir.</p>

    <p class="paragraf2">Birincisi, Kemalist önderliğin öncesinde ya da dışında oluşan yerel-bölgesel kongreler ile bu önderliğin damgasını taşıyan bölgesel ve ulusal kongrelerde bölge halkları ya da ulus, Osmanlı Devleti kurumlarına rağmen seçtikleri kongre delegeleri eliyle “mukadderatlarını bizzat ve bilfiil elde etme”ye zaten başlamışlardı. 1921 Anayasası bu durumu saptamış ya da kastetmiş sayılabilir.</p>

    <p class="paragraf2">İkinci anlamlı husus doğrudan doğruya 1921 Anayasası’ndan çıkmaktadır. TEK, ileride ele alınacağı gibi, Vilayet ve Nahiye Şûraları öngörmektedir. Gerçi bunlar da doğrudan demokrasi değil, temsilî (yerel) demokrasi kurumlarıdır. Ayrıca bunların “Muhtariyeti” (özerklik) tanınmış olmakla birlikte, bu özerklik idarî alanla sınırlıdır, “halkın mukadderatı”nı ilgilendiren siyasal bir yönü yoktur. Fakat, yerel temsilî kurumlar eliyle vilayet ve nahiyeler halkının yönetime katılma hakkının hiçbir Osmanlı-Türk Anayasasında o gün bugün bunca geniş tutulmadığı hesaba katılırsa, TEK’in 1. maddesindeki hükmün bu durumla da ilgili olduğu düşünülebilir.</p>

    <p class="paragraf2">Ancak gerçek şudur ki, TEK doğrudan ya da yarı doğrudan demokrasiyi değil, temsilî demokrasiyi benimsemiştir: “Büyük Millet Meclisi milletin yegâne ve hakikî mümessilidir” (md. 2); “Türkiye Devleti Büyük Millet Meclisi tarafından idare olunur” (md. 3). Anayasa görüşmeleri sırasında önerilen referandum ve halkın kanun teklifi kurumları kabul görmemiştir. Meclisin feshi kurumuna yer verilmemesi de sadece kuvvetler birliği ve meclis hükümeti sisteminin seçilmiş olmasından değil, ayı zamanda <span class="charoverride10">saf temsil</span> anlayışından dolayıdır.<span class="charoverride11">46</span></p>

    <p class="paragraf2">1921 Anayasası döneminde, egemenliğin BMM tarafından temsil olunduğunu bildiren bir başka hukuk metni, BMM’nin 1-2 Kasım 1922 tarihli ve 308 sayılı Heyet-i Umumiye kararıdır. Bu karar, daha başlığından (“Türkiye Büyük Millet Meclisinin Hukuk-ı Hâkimiyet ve Hükümranînin Mümessil-i Hakikisi Olduğuna Dair Heyet-i Umumiye Kararı”), BMM’nin milletin egemenlik ve hükümranlık hakkının “<span class="charoverride10">mümessil-i hakikisi</span>” (gerçek temsilcisi) olduğunu ifade etmiştir. Karar metninde de “Türkiye halkı”nın Teşkilât-ı Esâsiye Kanunu ile egemenlik ve hükümranlığını TBMM’nin manevi kişiliğinde “<span class="charoverride10">temsile ve bilfiil istimale</span>” (fiilen kullanmaya) karar verdiği” yazılıdır.<span class="charoverride11">47</span></p>

    <p class="paragraf2">Demek oluyor ki, “halkın mukadderatını bizzat ve bilfiil idare etmesi”, BMM eliyle bu işi yapması anlamına da gelmektedir.</p>

    <p class="paragraf2">TEK, millî egemenlik anlayışıyla birlikte <span class="charoverride10">halkç</span><span class="charoverride10">ı</span><span class="charoverride10">l</span><span class="charoverride10">ı</span><span class="charoverride10">k</span> ilkesini kendine felsefî temel seçmiştir. Bu ilke özellikle <span class="charoverride10">halk idaresi</span> ya da <span class="charoverride10">demokratik yönetim</span> anlamında kullanılmaktaydı. BMM’nin yanısıra ilerde değinilecek olan yerinden yönetim kurumları niteliğindeki “şûralar” bu sistemin yerel organizmalarıydı. 1921 Anayasası’na başlangıç oluşturan Halkçılık Programı ile bunun Encümen’den geçmiş biçiminde rejimin adı “<span class="charoverride10">Türkiye Halk Hükümeti</span>” olarak konulmuştu.<span class="charoverride11">48</span> Mustafa Kemal de Halkçılık Programı’ndan itibaren “halk idaresi” ve “halkçılık” deyimlerini “Cumhuriyet” sözcüğü yerine kullanmıştı.<span class="charoverride11">49</span> Halkçılık, laik bir egemenlik teorisi anlamına geliyordu ve Mustafa Kemal tarafından “hükümetlerin halkın eline geçmesi” şeklinde tanımlanıyordu.<span class="charoverride11">50</span></p>

    <p class="arabaslik_sol">3- Kuvvetler Birliği ve Meclis Hükümeti</p>

    <p class="paragraf2">TEK, “İcra kudreti ve teşri selahiyeti milletin yegâne ve hakikî mümessili olan Büyük Millet Meclisi’nde tecelli ve temerküz eder” (md. 2) hükmüyle <span class="charoverride10">kuvvetler birli</span><span class="charoverride10">ğ</span><span class="charoverride10">i</span> ilkesini açıkça benimsemiştir.</p>

    <p class="paragraf2">Böylece BMM, kuruculuk ve yasama yetkilerine ek olarak yürütme yetkisini de kuşanmıştır. “Türkiye Devleti, Büyük Millet Meclisi tarafından idare olunur ve hükümeti ‘Büyük Millet Meclisi hükümeti’ unvanını taşır” diyen 3. madde hükmü de bunu pekiştirir. “İdare olunur” ibaresinin yürütme ve idare işlemlerini de kastettiği açıktır. Yürütme işlerini Meclis adına görmek için oluşturulan kurul bile Meclis bağlantılı bir adla isimlendirilmiştir: “<span class="charoverride10">Büyük Millet Meclisi Hükümeti</span>.”<span class="charoverride11">51</span></p>

    <p class="paragraf2">Ayrıca BMM, yasaları yürütme işini de kendi üstünde saymaya devam etmiştir. Hemen bütün yasalarda, “İşbu kanunun icrasında BMM memurdur” hükmüne rastlanır.<span class="charoverride11">52</span></p>

    <p class="paragraf2">Bu sistemde İcra Vekilleri Heyeti, BMM’den doğan, ona bağımlı ve onun denetimi altında çalışan bir kuruldur. Daha 1921 Anayasası yokken BMM bir kararla onu yaratmıştı: “Kuvve-i icraiye teşkiline karar verildi.” Yani Heyet, doğumunu bir anayasaya, geleneğe ya da monark buyruğuna değil, meclis iradesine borçluydu. 1921 Anayasası’na göre de bu heyet, BMM tarafından özel kanununa göre seçilen üyelerden oluşur. Bunlar, içlerinden birini kendilerine reis seçerler. Ancak Meclis Reisi, İcra Vekilleri Heyeti’nin yine doğal başkanıdır. Bu heyet, BMM’den ayrı ve bağımsız bir organ olmayıp Meclis’in bir uzvu (organı) durumundadır. Çünkü, “Büyük Millet Meclisi, hükümetin inkısam ettiği devairi (bölündüğü daireleri), bizzat kendi seçtiği vekiller vasıtası ile idare eder. Meclis icraî hususat için vekillere veçhe (yön) tayin ve ledelhace (gerektiğinde) bunları tebdil eder” (md. 8, 9).</p>

    <p class="paragraf2">Meclisin kendi üyeleri arasından seçtiği vekiller aracılığıyla yürütme işlerini gördürmesi, bunları yönlendirmesi ve denetlemesi, gerektiğinde azledip yerlerine yenilerini seçebilmesi; bütün bunlar kuvvetler birliği ve meclis hükümetinin tipik göstergeleridir.</p>

    <p class="paragraf2">Bu sistemde, 2 Mayıs 1920 tarih ve 3 sayılı <span class="charoverride10">Büyük Millet Meclisi</span> <span class="charoverride10">İ</span><span class="charoverride10">cra Vekillerinin Suret-i</span> <span class="charoverride10">İ</span><span class="charoverride10">ntihab</span><span class="charoverride10">ı</span><span class="charoverride10">na Dair Kanun</span> gereği, İcra Vekilleri arasında çıkacak uyuşmazlıkları da BMM çözer (md. 4). Nitekim, 1921 sonbaharında bir komutanın (Nurettin Paşa) yargılanıp yargılanmaması konusunda İcra Vekilleri Heyeti ile Mustafa Kemal Paşa ve onun görüşüne atılan Fevzi (Çakmak) Paşa arasında çıkan uyuşmazlık, Meclis tarafından çözüme bağlanmıştır.<span class="charoverride11">53</span></p>

    <p class="paragraf2">Bu koşullar altında, İcra Vekilleri Heyeti’nin parlamenter rejimlerdeki kabineler gibi dayanışmalı (mütesanit) bir kurul olabilmesi, imkânsız değilse bile zordur.</p>

    <p class="paragraf2">İcra Vekilleri Heyeti, sürekli toplanık olan BMM’nin çalışma süresini kısaltma, onun tatil ya da feshetme yetkilerine de elbette sahip değildir. Meclisin sürekliliği ilkesi zaten büyük çapta, BMM’nin yürütme işlerinin de asıl sahibi olmasının zorunlu bir sonucudur. İlk olarak Nisab-ı Müzakere Kanunu’nda ifade edilen bu ilke TEK ile pekiştirilmiş, mevcut BMM’nin amacının gerçekleşmesine kadar “müstemirren müçtemi” (sürekli toplanık) olması kuralı anayasallaştırılmıştır (Madde-i Münferide).</p>

    <p class="paragraf2">Meclis hükümeti sisteminde kural olarak <span class="charoverride10">devletba</span><span class="charoverride10">ş</span><span class="charoverride10">kanl</span><span class="charoverride10">ığı</span> yoktur ya da istisnaî olarak varsa bile (İsviçre) yalnız dekoratif bir makam olup devleti temsil etmekten ibaret bir rol oynar. 1921 sistemi devletbaşkanlığı makamını öngörmemekle, meclis hükümeti sisteminin özelliklerinden birini daha taşımaktadır. Ama bunun asıl nedeni, meclis hükümeti sistemi şablonuna uymak gibi teorik bir tasadan çok, pratik zorunluluklardır. Monarşinin başında bir devletbaşkanı varken, Anadolu’daki rejimin devletbaşkanlığı yaratması, saltanatçıları fazlasıyla gocundurur, bu ise ulusal safları bozardı. Nitekim bu tedirginliğin kalkmasından sonra cumhuriyet ilân edilip devletbaşkanlığı makamı yaratılacaktır.<span class="charoverride11">54</span></p>

    <p class="paragraf2">TEK, <span class="charoverride10">antla</span><span class="charoverride10">ş</span><span class="charoverride10">ma yapma yetkisini</span> düzenlerken de kuvvetler birliği ve meclis hükümeti sistemine uygun davranmıştır. Şöyle ki, “muahede ve sulh akdi (...) gibi hukuk-ı esâsiye Büyük Millet Meclisi’ne aittir” (md. 7). “Muahede akdi” terimi ilk hazırlıktan antlaşmanın yürürlüğe girmesine kadar olan bütün aşamaları (görüşme, imza ve onaylama) kapsar. TEK bütün bu yetkileri BMM’de toplamıştır. Bu dönemde antlaşmaların görüşülmesine, BMM daima kendi üyeleri arasından seçtiği kimseleri memur etmiştir. Antlaşmaların hemen hemen hepsi BMM tarafından <span class="charoverride10">kanunla “kabul ve tasdik</span>” olunmuştur. İstisnaî olarak temsilcilerin akdetmiş olduğu antlaşmalar da yine BMM tarafından akdedilmiş sayılmıştır. Çünkü sistemin (kuvvetler birliği ve meclis hükümeti) gereği budur. Meclis tarafından ve meclis içinden seçilen mümessillerin iradesi, BMM’nin iradesi olarak kabul ve işlem görmektedir.<span class="charoverride11">55</span></p>

    <p class="paragraf2"><span class="charoverride10">Yarg</span><span class="charoverride10">ı</span> <span class="charoverride10">kuvveti</span> bakımından durum nedir? Kuvvetler birliği ilkesi yargı erkinin de BMM’nin yetkileri arasında yer aldığı anlamına gelir mi?</p>

    <p class="paragraf2">Yargı konusu TEK tarafından ele alınmamıştır. Bunun tek ve küçük istisnası, nahiye şûralarının ve idare heyetlerinin “kazaî” (yargısal) yetkilerinden de söz eden, ama bunların neler olduğunu açıklamayan hükümdür (md. 20). Nahiye şûraları gibi bu hükmün de uygulama alanı bulmadığı belirtilmelidir. Bu durumda yukarki sorunun cevabını anayasada değil, uygulamada aramak gerekir.</p>

    <p class="paragraf2">1921 Anayasası ve millî mücadele döneminde yargı yetkisini de meclise ait sayan bir görüş egemendi. <span class="charoverride10">İ</span><span class="charoverride10">stiklâl Mahkemeleri</span>’nin kuruluşu buna dayanıyordu. Üyeleri meclis tarafından ve mebuslar arasından seçilen bu mahkemeler, kuvvetler birliği ve meclis hükümeti sisteminin bir gereği olarak sunulmuştu. Nitekim, İstiklâl Mahkemeleri kurulmasına ilişkin kanunun (No: 21) tasarısı ile ilgili Müdafaai Milliye Encümeni mazbatasında, bu mercilerin kurulması “Halkın doğrudan doğruya Meclisimizce bilumum unsuruna vaziyet edilerek Meclisimizin kuvvei icraiye itibariyle olan alakasını temin” gerekçesine dayatılmıştı. Benzeri görüşler mebuslarca da dile getirilmiştir.<span class="charoverride11">56</span></p>

    <p class="paragraf2">Görülüyor ki TEK, daha sonraki 1924 Anayasası’nın meclis görüşmelerinde bir üyenin (Ağaoğlu Ahmet Bey) kullanacağı deyimlerle, “Birinci Büyük Millet Meclisi’ne <span class="charoverride10">diktatörlük hukuku</span> vermişti ve hattâ bu diktatörlük hukukunu kendisi bizzat ilân etmişti.”<span class="charoverride11">57</span></p>

    <p class="paragraf2">Burada iki soruyla karşılaşmaktayız. Bu ihtiyaç nereden kaynaklanmaktadır? Meclisin yetkileri gerçekten sınırsız mıdır?</p>

    <p class="paragraf2">Kuvvetler birliği ve meclis hükümeti sistemlerinin seçilmesinde, düşünsel yakınlıkların büyük payı vardı: Fransız Devrimi, Rousseau, vb. Ancak, bu seçimi doğuran pratik nedenler daha az önemli değildir. Bir kere, bu ilkelerin kabulü ulusal kurtuluş potansiyelini bir tek kurum ve organda birleştirmekle “enerji tasarrufu” sağlıyor ve başarı şansını arttırıyordu. Güçler birliği yepyeni bir devletin kurulmasına doğru da elverişli bir basamaktı. Bütün yetkiler bir kez BMM’de toplanınca, kurtuluştan sonra artık ne padişaha, ne onun hükümetlerine ne de eski devlete gerek kalacaktı. Kuvvetler birliği ve meclis hükümeti sistemi, bir yandan bağımsızlık için savaşanlara ulusal-siyasal birlik olanağını sağlarken öbür yandan da saltanatın yıkımını kolaylaştıracak hukuk zeminini kuruyordu.<span class="charoverride11">58</span></p>

    <p class="paragraf2">Meclise bunca yetki verilmesinin başka taktik ve politik nedenleri de vardı. Bunlar, meclisteki kümelenmelere göre değişiyordu. Mustafa Kemal ve yakın çevresi meclisin üstünlüğünü savunuyorlardı; çünkü bu yolla padişahın yerini alabilecek bir yürütme organı başkanına da ihtiyaç kalmıyordu. “Padişahlık kaymakamlığı”na gerek olmadığının vurgulanması bununla ilgiliydi. Mustafa Kemal’in muhalifleri ya da rakipleri de meclis üstünlüğünü savunmaktaydı. Çünkü bunlar da bu yolla Mustafa Kemal’in gücünü frenlemek, diktatörleşmesinden duydukları korkuyu gidermek olanağını buluyorlardı.<span class="charoverride11">59</span></p>

    <p class="paragraf2">BMM’nin yetkilerinin gerçekten uçsuz bucaksız olup olmadığı sorusuna gelince, bir kere Meclis her şeyden önce <span class="charoverride10">varl</span><span class="charoverride10">ı</span><span class="charoverride10">k nedeni</span> ve <span class="charoverride10">amac</span><span class="charoverride10">ı</span> ile sınırlıdır. Birinci BMM açısından duruma bakıldığında bu sınırlılık <span class="charoverride10">süre</span> açısından bir sonuç yaratır. Şöyle ki, meclisin işlevi “<span class="charoverride10">gayenin husulüne</span>” kadardır. Bu amaca ulaşıldığına meclis üye tamsayısının üçte iki çoğunluğu ile karar verildiğinde yeni seçimlere gidilecektir (Madde-i Münferide).</p>

    <p class="paragraf2">Öte yandan BMM birtakım <span class="charoverride10">üstün</span> <span class="charoverride10">hukuk kural ve usullerine</span> de uymak zorundadır. TEK’e göre, kanun ve nizamların oluşturulmasında zamanın ihtiyaçlarına en uygun fıkıh ve hukuk hükümleri ile usul kuralları esas alınır (md. 7). Bu hüküm meclis görüşmelerinde metne eklenmiş olup asıl kaynağını 1909 Anayasa değişikliklerinde (md. 118) bulmaktadır.</p>

    <p class="paragraf2">Nihayet, güçler birliği ve meclis hükümeti ilkelerinin pratikte hayli sınırlı kaldığı söylenebilir. Bu konu ilerde “<span class="charoverride10">Uygulama</span>” başlığı altında ele alınmıştır (III).</p>

    <p class="arabaslik_sol">4- Yerinden Yönetim</p>

    <p class="paragraf2">24 maddelik kısa bir anayasa olan TEK; 14 maddesini, yani yarıdan fazlasını taşra yönetimine, özellikle de <span class="charoverride10">yerinden yönetim</span> ve <span class="charoverride10">yerel yönetim</span> ilkelerine ayırmıştır (md. 11-23). Buna, <span class="charoverride10">yerel kat</span><span class="charoverride10">ı</span><span class="charoverride10">l</span><span class="charoverride10">ı</span><span class="charoverride10">m</span> ve <span class="charoverride10">yerel demokrasi</span> adını vermek yanlış olmaz.</p>

    <p class="paragraf2">“<span class="charoverride10">İ</span><span class="charoverride10">dare</span>” başlığını taşıyan tek maddelik bölümde, Türkiye’nin coğrafî durumu ve iktisadî ilişkileri açısından vilayetlere, vilayetlerin kazalara (ilçe) bölündüğü, kazaların da nahiyelerden (bucak) oluştuğu belirtilmiştir (md. 10). Burada ülkenin adı olarak “Memalik-i Osmaniye” (KE md. 22) terimi yerine, ulusal yurt ve anavatan anlamına gelen “<span class="charoverride10">Türkiye</span>” sözcüğünün kullanılmış olması son derece anlamlıdır. TEK zaten yeni bir devlet kurulduğunu ilân etmiş ve bunun adını “<span class="charoverride10">Türkiye Devleti</span>” koymuştu. Şimdi de ülkenin topraklarını Misak-ı Milli’ye özgü ulusallık anlayışına uygun olarak belirlemekte ve “<span class="charoverride10">Türkiye</span>” olarak adlandırmaktadır. Devlet ve ülke adlarındaki anlamsal ve terimsel değişme, yeni devlet ve ülke kavrayışına da işaret etmektedir. “Çokuluslu feodal imparatorluk ve toprakları” anlayışından, <span class="charoverride10">ulusal devlet</span>, <span class="charoverride10">ulusal yurt</span> ya da <span class="charoverride10">anavatan</span> anlayışına geçiş bunun özüdür. Bu süreç, <span class="charoverride10">ulus devlet</span>’in de doğumunu haber verir.</p>

    <p class="paragraf2">Geçerken hatırlatalım ki, Kars’ta kurulan devletin Teşkilât-ı Esâsiye Kanunu’nda TEK’ten iki yıl önce, Osmanlı Devleti topraklarına “<span class="charoverride10">Türkiye</span> (<span class="charoverride10">Türkiya</span>)” denmişti.</p>

    <p class="paragraf2">“<span class="charoverride10">Vilayat</span>” başlıklı sonraki bölüm dört maddeden oluşmaktadır (md. 11-14). “Vilayet” denen idarî birim, manevî şahsiyet ve muhtariyete (özerklik) sahiptir. BMM’nin koyacağı yasalar çerçevesinde, evkaf, medreseler, maarif, sağlık, iktisat, tarım, bayındırlık ve sosyal yardım(laşma) işlerinin düzenlenmesi ve yürütülmesi “<span class="charoverride10">vilayet</span> <span class="charoverride10">ş</span><span class="charoverride10">ûralar</span><span class="charoverride10">ı</span>”nın yetkisi içindedir. Ancak, iç ve dış siyaset, şer’iye, adliye ve askeriye ile ilgili konular, uluslararası ekonomik ilişkiler ve birçok vilayeti ilgilendiren hususlar merkezî yönetimin yetki alanındadır (md. 11).</p>

    <p class="paragraf2">“<span class="charoverride10">Vilayet</span> <span class="charoverride10">Ş</span><span class="charoverride10">ûralar</span><span class="charoverride10">ı</span>” vilayetler halkınca seçilen üyelerden oluşur. Şûraların toplantı dönemi iki yıl, toplanma süreleri yılda iki aydır (md. 12). Vilayet Şûrası bir “idare heyeti” seçer. Bu heyet, icra âmiri olacak bir reis ile çeşitli şubeleri yönetecek şûra üyelerinden oluşur. “İcra selahiyeti (yürütme yetkisi), daimî olan bu heyete aittir” (md. 13). Vilayetlerde, Büyük Millet Meclisi’nin vekili ve mümessili olarak bir <span class="charoverride10">vali</span> bulunur. BMM tarafından atanan valinin görevi devletin genel ve ortak işlerini yürütmektir. Vali, yalnız devletin genel görevleri ile yerel görevler arasında bir çatışma belirdiğinde duruma müdahale edebilir (md. 14).</p>

    <p class="paragraf2">“<span class="charoverride10">Kaza</span>” (ilçe) başlığı altındaki tek maddede, Kaza’nın yalnız idarî ve inzibatî bir birim olup manevî kişiliğe sahip bulunmadığı, yönetiminin de BMM Hükümetince atanan ve valinin emri altında işgören bir kaymakama verildiği belirtilmektedir (md. 15).</p>

    <p class="paragraf2">“<span class="charoverride10">Nahiye</span>” başlıklı bölüm, en küçük ve dolayısıyla halka en yakın idarî birimi düzenlemesi bakımından özellikle önemlidir. “Nahiye, hususî hayatında muhtariyeti haiz bir manevî şahsiyettir” (md. 16). “Nahiyenin bir şûrası, bir idare heyeti ve bir de müdürü vardır” (md. 17). “Nahiye şûrası, nahiye halkınca doğrudan doğruya müntehap (seçilen) azadan terekküp eder” (oluşur) (md. 18). “İdare heyeti ve nahiye müdürü, nahiye şûrası tarafından intihap olunur” (md. 19). “Nahiye şûrası ve idare heyeti kazaî (yargısal), iktisadî ve malî selahiyeti haiz olup bunların derecatı, kavanini mahsusa (özel yasalar) ile tayin olunur” (md. 20). “Nahiye bir veya birkaç köyden mürekkep olduğu gibi bir kasaba da bir nahiyedir” (md. 21).</p>

    <p class="paragraf2">Nahiye ile ilgili Meclis görüşmeleri büyük önem taşımaktadır. Bunlardan anlaşılan şudur ki, üyelerin çoğunluğu “<span class="charoverride10">komün idareleri</span>” yoluyla yerel işlerin merkeze danışılmadan yürütülmesinden yanadır. Devletin merkezî otorite ve denetimi, düşük düzeyde tutulmak istenmiştir. Böylece Birinci BMM, toplumsal-siyasal yapının ilerki temel taşı olarak “<span class="charoverride10">nahiye</span>”yi göstermektedir. Hâkimiyet-i Milliye ve halkçılık ilkelerinin somut yaşama aktarılmasında bu hususa büyük önem verildiği anlaşılmaktadır. Vilayet memurlarının bile seçimle gelmesi yolundaki düşünceler de bu bağlamda yer almaktadır. Komün örgütlenmesinden ve yerel özerkliklerden tedirgin olan mebusların ise bu tür merkezkaç eğilimlere karşı çıktıkları görülmektedir.”<span class="charoverride11">60</span></p>

    <p class="paragraf2"><span class="charoverride10">“Umumî Müfetti</span><span class="charoverride10">ş</span><span class="charoverride10">lik</span>” başlığını taşıyan son bölüm, Vilayetlerarası ve üstü bir denetim kurumu getirmektedir. Buna göre vilayetler ekonomik ve sosyal ilişkileri açısından birleştirilerek “umumî müfettişlik” kümeleri oluşturulur (md. 22). Bunların görevi, genel olarak asayişin sağlanması, bütün dairelerin işlemlerinin denetlenmesi, vilayetlerin ortak işlerinde uyumun gerçekleştirilmesidir. Umumî müfettişler devletin genel görevleri ile yerel yönetimlere ait görevlerin yerine getirilişini ve alınan kararları sürekli denetlerler (md. 23).</p>

    <p class="paragraf2">Görülüyor ki, TEK sisteminde <span class="charoverride10">merkeziyet usulü s</span><span class="charoverride10">ı</span><span class="charoverride10">n</span><span class="charoverride10">ı</span><span class="charoverride10">rl</span><span class="charoverride10">ı</span> ve hattâ <span class="charoverride10">istisnaidir</span>, <span class="charoverride10">yerinden yönetim</span> (ademi merkeziyet) ise <span class="charoverride10">aslî</span> ve <span class="charoverride10">geneldir</span>. Bunun kurum ve araçları; seçimlerle oluşan organlar ve tüzel kişilikler, icraî karar alabilme yetkileri ve özerkliktir. Nahiye yönetiminin bile iktisadî, malî ve hattâ yargısal yetkilerle donanması ve seçimle oluşması, özerkliğin boyutları konusunda bir fikir verir. Böylece klasik Osmanlı sisteminin ve KE’nin öngördüğü geleneksel merkeziyetçi sistem tersine çevrilmiş, yerinden yönetime ve özerkliklere ağırlık verilmiştir.<span class="charoverride11">61</span></p>

    <p class="paragraf2">1921 Anayasası, idarenin örgütlenmesi bakımından getirdiği yerinden yönetimci esasları bakımından <span class="charoverride10">a</span><span class="charoverride10">ş</span><span class="charoverride10">a</span><span class="charoverride10">ğı</span><span class="charoverride10">dan yukar</span><span class="charoverride10">ı</span> bir yönetim yapısını geliştirmiş bulunmaktadır. Bu, Osmanlı-Türk idare geleneğinden çok farklı bir <span class="charoverride10">siyasal felsefeye</span> de işaret eder. Nahiye çekirdekli bir örgütlenme modeli, taşranın, köyün ve Anadolu’nun merkeze karşı bir tepkisi olarak anayasallaşmış durumdadır. 1924 Anayasası’nın bu konuya getireceği düzenlemeler, yine merkeziyetçi klasik idare örgütlenmesinin canlandırılması anlamına gelecektir.<span class="charoverride11">62</span></p>

    <p class="paragraf2">TEK’in, Osmanlı-Türk anayasal tarihinde o gün bugün görülmedik ölçüde yerinden yönetim ilkelerine ağırlık vermiş olmasının nedenlerinden biri, Birinci BMM’ye egemen olan <span class="charoverride10">halkç</span><span class="charoverride10">ı</span><span class="charoverride10">l</span><span class="charoverride10">ı</span><span class="charoverride10">k</span> anlayışıdır. Meclis görüşmelerinden de bu açıkça anlaşılmaktadır. Encümen-i Mahsus raporunu sunan İsmail Suphi (Soysallı) Bey, Encümen’in memur yönetiminin o günkü biçimine “resmen ilânı harb etmiş”, “memurin şebekesini kırmaya ahdetmiş”, memurların “halk tarafından intihap edilmesini ve bu suretle halkın doğrudan doğruya kendi işini kendi görmesi esasını kabul etmiş” olduğunu açıklamaktadır. Raportöre göre, “Nahiye müdürlerini intihap edenler, nahiye müdürlerini elbet azil de edebilirler.” Halkın bu konularda yetişkin olmadığı yolundaki kaygılara da cevap olarak söylenen şu sözler dikkat çekicidir: “Halkı yetiştirmek için, amelî mektebi terbiyeden (uygulamalı eğitimden) başka bir şey yoktur (...). Halkın idaresini mahalline bırakmaktan başka çare yoktur.” Söz alan mebuslar “Mahalli Teşkilât olmadıkça memlekette meşrutiyet var demek de yanlıştır” (Vehbi Bey) şeklinde saptamalarda bulunmuşlar, “idarei dahiliye”nin belediyelere verilmesi (Necip Bey), hattâ genel güvenlik konularının bile yerel yönetimlere bırakılması yolunda dilekler (Tahsin Bey) açıklamışlardır.<span class="charoverride11">63</span></p>

    <p class="paragraf2">Yerel demokrasi ve yerinden yönetim ilkelerini nahiye şûralarına kadar götüren, nahiye müdürlerinin seçimle göreve gelmesini ve gerektiğinde azledilmesini (temsilcilerin azli, recall, révocation) öngören, nahiyelere kadar idarî özerklik tanıyan bu anlayış, deneylerden de kaynaklanmış olmalıdır. Bu pratik malzemeyi, 1918-1920 arasında Anadolu ve Trakya’da oluşan ve açıkça <span class="charoverride10">iktidarla</span><span class="charoverride10">ş</span><span class="charoverride10">an</span> yerel inisiyatifler, yani <span class="charoverride10">yerel kongre iktidarlar</span><span class="charoverride10">ı</span> sağlanmıştır. Bir kısmı zaten bizzat kongrelere delege olarak katılmış ve yürütme görevleri yüklenmiş olan BMM üyelerinin, bu canlılığın izlerini Meclis’e taşımamış olmaları düşünülemez.</p>

    <p class="paragraf2">Ne var ki, 1921 Anayasası’nın öngördüğü yerinden yönetim kurumları ve mekanizmaları uygulama alanı bulabilmiş değildir. Gerçi bazı bölgesel ya da yerel kongreler BMM döneminde bir süre daha faaliyet göstermişler ve yerel demokrasi örnekleri vermişlerdir (Üçüncü Edirne ve Pozantı Kongreleri ile Oltu Şûra Hükümeti). Ama bunlar 1921 Anayasası’nın öngördüğü değil, reddettiği kurumlardır; 1918-1920 yerel kongre iktidarları döneminin uzantılarıdır. TEK’in öngördüğü vilayet ve nahiye şûraları ve diğer organları ise oluşmamıştır. Yerel yöneticilerin halkça seçilmesi önerileri de iyi karşılanmamıştır. Olağanüstü güç koşulların buna engel olduğu ileri sürülebilirse de, daha kolay olmayan koşullarda yerel kongre sistemlerinin bir buçuk yıl kadar yaşayabilmiş olduğu unutulmamalıdır. Ulusal iradenin “yegâne tecelligâhı” olarak Meclisi gören, “her vilayetin veya her mıntıkanın ayrı ayrı birer idare teşkil etmesi”ne karşı duran Mustafa Kemal, ağırlığını merkeziyetçilikten yana koymuş bulunmaktadır.<span class="charoverride11">64</span> Buna karşın ARMH Grubu’nun 1923 seçim bildirgesinde hâlâ “vilayet muhtariyeti” ve Şûralar Kanunu hazırlığı vaadi yer alıyordu.<span class="charoverride11">65</span></p>

    <p class="arabaslik_sol">5- İki Anayasalılık ve TEK’in Geleceği</p>

    <p class="paragraf2">1921 Anayasası, yeni bir devletin kurulduğunu bildirmekle, egemenlik hakkını kesin olarak millete vermekle, bütün devlet aygıtını seçime dayandırmakla, yasama ve yürütme hattâ yargı yetkilerini BMM’de toplamakla, aslında Kanun-ı Esasî’nin varlık nedenlerini kaldırmış bulunuyordu. Yeni rejim, adı konmamış “Cumhuriyet”ten başka bir şey değildi. Bu ise Kanun-ı Esasî’nin hükümden düşmesi demekti. Şu var ki bu gerçek 1921 Anayasası tarafından açıkça ifade edilmemiş, koşullar gereği bundan çekinilmiştir. Mustafa Kemal Paşa, Sadrazam Tevfik Paşa’ya yolladığı 30 Ocak 1921 tarihli telyazısında yeni anayasanın esaslarını bildirirken, “Kanun-ı Esasî’nin işbu mevad ile tearuz etmeyen (çatışmayan) ahkâmı kemâkân merîyülicradır” (hükümleri eskisi gibi yürürlükte ve uygulamadadır) notunu düşmüştü.<span class="charoverride11">66</span> Kısacası, Kanun-ı Esasî hukuken ortadan kaldırılmış eğildi.</p>

    <p class="paragraf2">Zaten bu dönemde, KE’nin TEK ile çelişmeyen hükümlerinin uygulandığına da tanık olunmuştur. Örneğin, <span class="charoverride10">TBMM Reisi Mustafa Kemal Pa</span><span class="charoverride10">ş</span><span class="charoverride10">a Hazretlerine Ba</span><span class="charoverride10">ş</span><span class="charoverride10">kumandanl</span><span class="charoverride10">ı</span><span class="charoverride10">k Tevcihine Dair Kanun</span>, mebusların haklarının ve yasama dokunulmazlıklarının hem Teşkilât-ı Esâsiye Kanunu hem de Kanun-ı Esasî ile saklı olduğunu belirtme gereğini duymuştur. Bu kanun bundan sonra dört defa yenilenmiş, ama her defasında bu hükümler saklı tutulmuştur.<span class="charoverride11">67</span></p>

    <p class="paragraf2">Demek oluyor ki, 1921 Anayasası’nın kabulünden itibaren <span class="charoverride10">iki anayasal</span><span class="charoverride10">ı</span> <span class="charoverride10">bir dönem</span> ortaya çıkmıştır. Asıl anayasa TEK’tir, ama bunun değiştirmediği hükümleri bakımından KE ikincil planda yürürlüğünü sürdürmektedir. Bu ikilik, KE’nin 1924 Anayasası ile yürürlükten kaldırıldığının açıkça belirtilmesiyle (md. 104) son bulacaktır.</p>

    <p class="paragraf2">Bir de, Teşkilât-ı Esâsiye Kanunu’nun “<span class="charoverride10">gelece</span><span class="charoverride10">ğ</span><span class="charoverride10">i</span>” sorunu var. TEK, geçiş döneminin ve olağanüstü koşulların bir anayasası olmakla birlikte, geçici olacağı düşüncesiyle hazırlanmamıştır. Bir başka deyişle TEK, kurtuluşu sağlamakla görevli ve görevi o tarihe kadar süreklilik taşıyan Birinci BMM’nin sırf kendisi için yaptığı bir anayasa değildir.</p>

    <p class="paragraf2">Madde-i Münferide, “gayenin husulüne” BMM üye tamsayısının üçte ikisiyle karar verildiğinde yeni seçimlere gidileceğini ve bu seçimlerden sonra da TEK’in 4, 5 ve 6. maddelerinin yürürlük ve geçerlik kazanacağını bildirmektedir. Bu maddeler Birinci BMM’den sonraki yasama dönemleri için öngörülmüştür. Bu anlamda TEK’in geleceği ile ilgilidirler, bu metnin <span class="charoverride10">kal</span><span class="charoverride10">ı</span><span class="charoverride10">c</span><span class="charoverride10">ı</span> olarak algılandığını ortaya koyarlar.</p>

    <p class="paragraf2">Bunlardan 4. madde, BMM’nin vilayetler halkınca seçilen üyelerden oluştuğunu bildirir. 5. maddeye göre seçimler iki yılda bir yapılır. Yeniden seçilmek mümkündür. Mevcut meclis yenisinin toplanmasına kadar göreve devam eder (istimrar ilkesi). Yeni seçime olanak bulunmazsa, toplantı dönemi yalnız bir yıl uzatılabilir. BMM üyeleri kendilerini seçen vilayetin ayrıca vekili olmayıp bütün milletin vekilidir. 6. madde ise, BMM’nin kasım başında davetsiz toplanacağını bildirir.</p>

    <p class="arabaslik_sol">III. Uygulama</p>

    <p class="paragraf2">1921 Anayasası kısa bir anayasa idi; çok da kısa ömürlü oldu. Fakat, Türkiye’nin siyasal-anayasal hukukunu altüst eden bir büyük dönüşüm de üç yıllık zaman aralığında ve 1921 Anayasası altında yaşandı. TEK, kısa ömrüyle kıyaslanmayacak değerde bir pratikle zenginleşti. Kurtuluş Savaşı’nın bu anayasal rejim altında başarıya ulaşmasının ardından, saltanatın kaldırılması, cumhuriyet ilânı, hilafetin kaldırılması gibi, “Devlet sistemi”ni başından sonuna değiştiren hukukî dönüşümler yaşandı.</p>

    <p class="paragraf2">Önce, TEK’in Kurtuluş Savaşı koşullarında “<span class="charoverride10">hükümet sistemi</span>” açısından geçirdiği evrim ele alınacaktır (A). Meclis hükümeti sisteminin TEK’in örgütlenme ilkelerinin özünü oluşturduğu hesaba katılırsa bu sorunun merkeze ve önceye alınmasının yararı da anlaşılır. Bundan sonra “<span class="charoverride10">Devlet sistemi</span>”ni etkileyen gelişmeler incelenecektir (B).</p>

    <p class="bas" xml:lang="en-GB">A. HÜKÜMET SİSTEMİ</p>

    <p class="paragraf2">Meclis hükümeti sistemi TEK’in en özgün yanlarından biriydi. Aslında bu rizikolu bir sistemdir. Fransa’da (Konvansiyon, 1792-95) meclis tahakkümüne ve teröre, başka ülkelerde (Polonya, Avusturya, Litvanya, Letonya, Estonya) hükümet istikrarsızlıklarına (1918-1926/1934), dolayısıyla da güçlü rejim aranışlarına ve diktatörlüklere yol açmıştır. Türkiye’de ise Birinci BMM dönemi bu sistemin başarılı bir uygulaması demek olmuş, demokrasi içinde birlik sağlanarak ulusal bağımsızlık hedefine ulaşabilmiştir.<span class="charoverride11">68</span> Türkiye’de 1925 sonrasındaki otoriter rejimin nedenleri başka yerlerde aranmalıdır.</p>

    <p class="paragraf2">Bu dönemde Meclis’in denetim yetkilerini kullanmada ve hukukî usullere saygıda gösterdiği titizlik son derecede çarpıcıdır.<span class="charoverride11">69</span> Aslında Mustafa Kemal’in kuşandığı yetkilerin azameti (meclis başkanlığı, hükümetin doğal başkanlığı, fiilî devletbaşkanlığı ve başkumandanlık) bir kişisel diktatörlük izlenimi vermiş bile olsa, bu ihtilâl meclisi adeta kendisini “diktatör” saymış, kendi içindeki demokratik tartışma ortamını ve ideolojik-politik çoğulculuğu sürdürebilmiştir.<span class="charoverride11">70</span></p>

    <p class="paragraf2">Şu var ki bu gözlemler, Anayasanın <span class="charoverride10">hükümet sistemi</span> itibarıyla aynen uygulandığı anlamına gelmemelidir. Pratikte, meclis hükümeti sisteminde önemli değişiklikler yaşanmıştır. Bunların büyük bölümü hukuk-ötesi ve politik <span class="charoverride10">olgular</span> ile ilgilidir. Bazılarıysa <span class="charoverride10">hukukî</span> karakterdedir.</p>

    <p class="arabaslik_sol">1- Olgular</p>

    <p class="paragraf2">Somut olgular göstermektedir ki, meclis hükümeti sistemi uygulamada önemli sapmalara uğramıştır.<span class="charoverride11">71</span></p>

    <p class="paragraf2">Bir kere, kuvvetler birliği ilkesi Meclis’in yürütme işlerini bizzat yapacağı anlamına gelmemiş, bunların İcra Vekilleri Heyeti tarafından yürütülmesi kuralı yerleşmiştir. Meclis’in, önüne getirilen bazı işleri “muamele-i icraiye”den sayıp bu konularda işlem yapmayı reddetmesi, kurduğu araştırma komisyonlarına (isyanlar) “heyet-i icraiyenin vazifesine müdahale etmemek üzere” ve ancak “irşad” (aydınlatma) görevleri vermesi, bazı memur atamalarını ya da atamaların onaylanması işini yapmaktan kaçınması, aziller konusunda da aynı tutumu göstermesi, dış ilişkilerde ve temsilci gönderme işlerinde vekiller heyetine inisiyatif ve sorumluluk tanıması gibi örnekler bunun kanıtlarıdır. Böylece yürütme işleri İcra Vekilleri Heyeti tarafından görülmüş, vekillerin meclis encümenlerine danışmaları ya da meclisin bunlara “veçhe tayini” (yön göstermesi) gibi anayasal kurallar uygulama alanı bulmamıştır. Vekiller de yetkilerini kullanmakta gayretli davranmışlardır. Bu durumda Meclis’in yürütme işlerini etkilemesi, ancak vekillerin siyasal sorumluluğunu harekete geçirmek yoluyla olmuştur (görevden alma). Bunun da parlamenter rejim uygulamalarından farklı bir yönü yoktur.</p>

    <p class="paragraf2"><span class="charoverride10">Siyasal sorumluluk</span> ve <span class="charoverride10">hükümet dayan</span><span class="charoverride10">ış</span><span class="charoverride10">mas</span><span class="charoverride10">ı</span> gibi olgular da meclis hükümeti sisteminden önemli ölçüde uzaklaşıldığını ortaya koyar. İcra Vekillerinin hem <span class="charoverride10">bireysel</span> hem <span class="charoverride10">ortakla</span><span class="charoverride10">ş</span><span class="charoverride10">a sorumlulu</span><span class="charoverride10">ğ</span><span class="charoverride10">u</span> daha ilk günden kabul edildiği gibi, Genelkurmay Başkanı bile buna dahil edilmiştir. Vekiller Heyeti’nin tümü hakkında gensoru önergesi verildiği ve Heyet’e sonuçta güven gösterildiği ya da Heyet Reisinin güven istediği ve aldığı durumlar olmuştur. Tek tek vekiller hakkında da gensoru önergeleri verilmiştir.</p>

    <p class="paragraf2"><span class="charoverride10">Ortak sorumluluk</span> ilkesinin uygulanması, İcra Vekilleri Heyeti’nin <span class="charoverride10">ortak bir politika ve program</span> sahibi olması gereğini ifade eder. Nitekim ilk İcra Vekilleri Heyeti böyle bir programla ortaya çıkmış ve genel onay görmüştü. Bu veriler, İcra Vekilleri Heyeti’nin oldukça <span class="charoverride10">uyumlu</span> ve <span class="charoverride10">dayan</span><span class="charoverride10">ış</span><span class="charoverride10">mal</span><span class="charoverride10">ı</span> (mütesanit) bir kurul halinde çalışabilmesine olanak sağlamıştır. Bundan ötürü, 3 sayılı kanunda öngörülen ve vekiller arasındaki uyuşmazlıkların meclisçe çözümünü isteyen kural (md. 4) pek uygulanmamış, parlamenter rejimlerde olduğu gibi, uyumsuzluğa neden olan vekilin istifası yolu çok daha sık işlemiştir.</p>

    <p class="paragraf2">Bu dönemde, İcra Vekilleri Heyeti’nin rolü genel politika konuları ve yürütme işleriyle sınırlı kalmamış, <span class="charoverride10">kanunlar</span><span class="charoverride10">ı</span><span class="charoverride10">n haz</span><span class="charoverride10">ı</span><span class="charoverride10">rlanmas</span><span class="charoverride10">ı</span> konusuna da taşmıştır. Heyet, adeta bir parlamenter hükümet gibi inisiyatif sahibi olmuş ve yasama meclisine yön vermiştir. Prof. Dr. E. Özbudun’un hesaplamalarına göre 23 Nisan 1920 ile 28 Şubat 1921 tarihleri arasında yasalaşan 104 metinden 83’ünün (%79.8) kökeni İcra Vekilleri Heyeti tasarısı, ancak 21’i (%20.2) meclis üyelerince verilen tekliflerdir.</p>

    <p class="paragraf2">Böylece, 1921 Anayasası’nın, “Meclis icraî hususat için vekillere veçhe (yön) tayin eyler” (md. 8) hükmü pek uygulama alanı bulamayacaktı, ama vekillerin meclise yasama işlerinde yön göstermesi durumu ilk günlerden beri kendini kabul ettirmişti.</p>

    <p class="paragraf2"><span class="charoverride10">Devletba</span><span class="charoverride10">ş</span><span class="charoverride10">kanl</span><span class="charoverride10">ığı</span> sorunu da bu açıdan irdelenebilir. TEK böyle bir makam kurmamıştı. Bu, büyük çapta pratik kaygılardan dolayıydı, ama bu yokluğun meclis hükümeti sisteminin mantığına uygun ya da bunun bir gereği olduğu da açıktı. Uygulamada bu konu da farklı tonlar almıştır. TEK gereği, meclis kararına meclis adına imza koymaya yetkili olan meclis reisi (md. 9) aslında devleti temsil eder durumdaydı. Aynı kişi aynı maddeye göre İcra Vekilleri Heyeti kararlarını da onaylamaktaydı ki, bu da parlamenter rejimlerde görülen bir durumdu. Sistem aslında devletbaşkanlığını resmen tanımıyordu, ama bunu pratikte doğurmak için de adeta ne yapmak mümkün ve gerekli idiyse onu hazırlamıştı. Nitekim Mustafa Kemal Atatürk, daha sonra <span class="charoverride10">Nutuk</span>’ta açıklayacağı gibi, bu dönemde <span class="charoverride10">fiilen devletba</span><span class="charoverride10">ş</span><span class="charoverride10">kanl</span><span class="charoverride10">ığı</span> görevi yapmıştır.<span class="charoverride11">72</span> Bu olgu da, “teorik meclis hükümeti ve devletbaşkansız sistem” şablonunun pratikte hiç de aynı sonucu vermediğine örnektir.</p>

    <p class="paragraf2">Nihayet, yürütmeye parlamenter hükümet çizgileri kazandıran bir <span class="charoverride10">siyasal</span> etken vardır: İcra Vekilleri Heyeti’nin Meclis’te belli bir grubun desteğine dayanması. BMM’de siyasal parti grupları yoktu. Üye bileşiminin çeşitliliği de buna eklenince, pek çok konudaki görüş ayrılıkları verimli bir çalışma yapılmasını ve kararlar alınmasını köstekliyordu. Mustafa Kemal Paşa’nın buna bulduğu çözüm <span class="charoverride10">Anadolu ve Rumeli Müdafaa-i Hukuk Grubu</span> adı altında bir grup kurmak, bunu kendi liderliği altında ve bir program çerçevesinde yönlendirmek olmuştur. Bu “<span class="charoverride10">Birinci Grup</span>” Meclis’te çoğunluk, hükümete de siyasal destek sağlamıştır. Böylece, hükümetin gücü pekişmiştir. Siyasal tablo da, parlamenter rejimin mantığına ve kurallarına uygun biçimde işlemiştir.</p>

    <p class="paragraf2">Şimdi, yürütmenin gerçek durumuna topluca bakıldığında, adı devletbaşkanı olmamakla birlikte uygulamada devletbaşkanlığı işlevleri gören bir meclis başkanı ile, yine adı başvekil olmamakla birlikte başvekillik işlevi gören bir İcra Vekilleri Heyeti Reisi’nin varlığı göze çarpmaktadır. Bu ise, anayasa teorisi ne olursa olsun, yürütmeye parlamenter rejimdekine benzer <span class="charoverride10">iki ba</span><span class="charoverride10">ş</span><span class="charoverride10">l</span><span class="charoverride10">ı</span> (düalist) bir yapı kazandırmaktadır.<span class="charoverride11">73</span></p>

    <p class="paragraf2">Şu var ki burada ağır basan başbakan değildir. Mustafa Kemal, hem meclisin başkanı hem de bakanlar kurulunun doğal başkanı sıfatıyla, ayrıca karizmatik siyasal önderliğinin ve askerî kimliğinin verdiği güçle, sistemin en yetkili kişisidir. Heyet-i Vekile’nin yüksek siyasetinde de başvekilden daha etkindir. Bu Heyet’in fiilen başkanlığını yaptığı 1921 öncesinde, meclisin seçtiği bir vekili (Nazım Bey) istifaya zorlama hakkını nasıl kendinde bulduysa, İcra Vekilleri Heyeti’nin kendi içinden seçtiği bir reise sahip olduğu 1921 Anayasası döneminde de, bir vekili (Bekir Sami Bey) çekilmeye davet eden ve bunu sağlayan yine Mustafa Kemal olmaktadır.<span class="charoverride11">74</span></p>

    <p class="arabaslik_sol">2- Pozitif Hukukta Değişiklikler</p>

    <p class="paragraf2">TEK döneminde hükümet sistemi ile ilgili pozitif hukuk değişiklikleri iki eksende gelişmiştir. Birincisi İcra Vekilleri Heyeti ile bunun başkanının konumudur. İkinci eksen, Meclis Reisi Mustafa Kemal’in statü ve yetkileriyle bağlantılıdır.</p>

    <p class="paragraf2">İcra Vekilleri Heyeti ve bunun reisi bakımından 1920 Meclisi, işe dizginleri çok sıkı tutarak başlamıştı. 2 Mayıs 1920 tarihli ve 3 sayılı kanuna göre bunlar, BMM’nin salt çoğunluğuyla kendi üyeleri arasından seçiliyordu. Meclis Reisi bu heyetin doğal başkanıydı. 4 Kasım 1920 tarihli ve 47 sayılı kanunla yapılan değişiklik ise, vekillerin BMM Reisinin meclis üyeleri arasından göstereceği adaylar arasından salt çoğunlukla seçilmesini öngörmek suretiyle, bu heyete daha tutarlı ve uyumlu çalışma olanağı sağlamıştı. 1921 Anayasası da bu usulü sürdürürken, vekillerin kendi içlerinden birini reis seçmeleri esasını getirmekle, aslında bir “başvekil” yaratmış oldu. 1921 Anayasası’nın uygulandığı dönemde bu konuda üç önemli değişme daha yaşanmıştır.</p>

    <p class="paragraf2">Birinci değişiklik, 8 Temmuz 1922 tarihli <span class="charoverride10">İ</span><span class="charoverride10">cra Vekillerinin Suret-i</span> <span class="charoverride10">İ</span><span class="charoverride10">ntihab</span><span class="charoverride10">ı</span><span class="charoverride10">na Dair Kanun</span>’dur.<span class="charoverride11">75</span> 1922 yılında ordunun taarruz hazırlıklarının uzaması mecliste güvensizlik ve tedirginliklere yol açmıştı. Meclis Reisinin etki alanını daraltma eğilimleri de güçlenmişti. Bunun kritik noktası, icra vekilleri adaylarının nasıl saptanacağı, kimin tarafından belirleneceğiydi. Yukarıda anılan 8 Temmuz 1922 tarihli yasa, gerek icra vekillerinin gerekse bunların reisinin, Meclis Reisi tarafından aday gösterilmeksizin Meclis tarafından ayrı ayrı seçilmeleri usulünü getirmiştir (md. 1). Bu sistem, 2 Mayıs 1920 tarihli ilk kanunla benimsenen usule çok yakındır. Bu açıdan ve sırf bununla sınırlı olarak da, Meclis Reisini devredışı tutan ve meclisi ön plana alan, saf meclis hükümeti sistemine dönüşü simgeleyen bir düzenlemedir. Ancak önemli fark şuradadır ki, bu sistemde bir de icra vekilleri heyeti başkanının doğrudan doğruya meclis tarafından seçilmesi gibi bir yenilik vardır. Bu sayede reisliğe gelen kişi, meclisten seçilmiş olmanın da sağladığı destekle İcra Vekilleri Heyeti’nin yöneticisi olmaktadır. Konumu ve otoritesi güçlenen bu kişi, İcra Vekilleri Heyeti Reisi adı altında gerçekte bir “<span class="charoverride10">Ba</span><span class="charoverride10">ş</span><span class="charoverride10">vekil</span>”dir. İcra Vekilleri Heyeti de “<span class="charoverride10">kabine</span>”ye<span class="charoverride11">76</span> dönüşme yolundadır.</p>

    <p class="paragraf2">İkinci değişiklik, aynı doğrultudaki bir Heyet-i Umumiye kararıdır. Birinci BMM son günlerinde bu “başvekil”in statüsünü ilgilendiren önemli bir karar aldı. <span class="charoverride10">Heyeti Vekile Reisinin Vazife ve Mesuliyetleri Hakk</span><span class="charoverride10">ı</span><span class="charoverride10">nda Heyeti Umumiye Karar</span><span class="charoverride10">ı</span> başlıklı bu düzenleme şöyledir: “Heyeti Vekile Reisinin İcra Vekilleri Heyeti’yle Büyük Millet Meclisi arasında vasıta ve Vekillerin mercii istişarisi (danışma yeri) olduğu, vezaifi müşterekeden Reisin Vekillerle beraber mes’ul bulunduğu kabul edilmiştir.<span class="charoverride11">77</span></p>

    <p class="paragraf2">14 Nisan 1923 tarihli ve 384 sayılı bu karar, İcra Vekilleri Reisini Vekiller Heyeti ile Meclis arasında aracı kılmakla, onu Heyet’te Meclis adına, Meclis’te de Heyet adına konuşabilir duruma yükseltmektedir. Vekillerin danışacağı bir makam sayılması da onu Heyet içinde merkezî konuma getirmektedir. Nihayet, vekillerle birlikte ortak sorumluluğa sahip kılınması, Vekiller Heyeti’nin “<span class="charoverride10">nâz</span><span class="charoverride10">ı</span><span class="charoverride10">m</span><span class="charoverride10">ı</span>” (düzenleyicisi) olmasını gerektirmektedir. Bu önemli kararla getirilen esasların İcra Vekilleri Heyeti Reisi’nin konumunu güçlendirdiği, “Başvekillik” durumunu pekiştirdiği, hükümet sistemini de “kabine usulü”ne doğru biraz daha eğdiği açıktır.</p>

    <p class="paragraf2">1921 Anayasası altında, icra vekilleri ve bunların reisi ile ilgili olarak yapılan üçüncü değişiklik en radikal olanıdır. Cumhuriyeti ilân eden, devletbaşkanlığı (cumhurbaşkanlığı) makamı getiren, “<span class="charoverride10">ba</span><span class="charoverride10">ş</span><span class="charoverride10">vekil</span>” sözcüğünü açıkça kullanan ve onu cumhurbaşkanına seçtiren, başvekil tarafından seçilen bakanlardan oluşan hükümeti cumhurbaşkanı eliyle Meclis’in tasvibine sunan bu sistem, <span class="charoverride10">meclis hükümetinden parlamenter rejime geçi</span><span class="charoverride10">ş</span> sürecinin en belirgin durağıdır. Buna ilerde, Cumhuriyetin ilânından söz edilirken yeniden dönülecektir. İşte, 29 Ekim 1923 tarihli yasayla oluşturulan bu karma sistem, yukarıda olgular düzeyinde saptanan bir gerçeği, yani yürütmenin giderek özerkleşmesi çizgisini de anayasallaştırmış olmaktadır.</p>

    <p class="paragraf2">Meclis Reisi Mustafa Kemal ile Meclis arasındaki ilişkilerin de hükümet sistemi ile ilgisi olduğu açıktır. Bu konuda da 1921 Anayasası altında bazı değişmeler yaşanmıştır. Aslında daha 1921 Anayasası’nın hazırlandığı günlerden itibaren, Meclis ile Mustafa Kemal arasında zaman zaman yetki kapışmalarına tanık olunmuştu. Kabul etmek gerekir ki, 1921 Anayasası görüşmeleri sırasında Meclis, Mustafa Kemal Paşa’nın gücünü dengeleyici bir eğilim göstermiştir. Bunun tipik örneği, vekiller heyeti reisliği ile ilgili tartışmalardır. Hükümet tasarısında Meclis Başkanı, İcra Vekilleri Heyeti’nin kendi içinden başkanını seçmesini öngörmüş, BMM Reisinin de yalnız meclis reisi kalmasını yeğlemişti. Böylece, Mustafa Kemal Paşa’da yetki yoğunlaşmasını tehlikeli görenler, meclis başkanlığı ile icra vekilleri başkanlığını kesinkes ayırmayı istiyorlardı. Sonunda uzlaştırıcı ve ortayolcu bir çözümde karar kılındı; 1921 Anayasası, İcra Vekilleri Heyeti’nin kendi içinden birini başkan seçmesini kabul ederken, Meclis Reisini de bu Heyet’in doğal başkanı saydı (md. 9).</p>

    <p class="paragraf2">Bununla birlikte, Meclis başkanının ve İcra Vekilleri Heyeti’nin doğal başkanının aynı kişi olması, bu kişinin meclis adına imza koymaya ve vekiller heyeti kararlarını imzalamaya yetkili olması, meclis hükümeti biçiminde bir kuvvetler birliğinin yanısıra, bu ölçüde güçlü olmasa bile bir “şef” ekseninde “yetki toplulaşması”nın varlığından söz etmeyi mümkün kılar.<span class="charoverride11">78</span> Mustafa Kemal’in ARMHC ve bunun Heyet-i Temsiliyesi günlerinden beri Ulusal Kurtuluş Hareketi’nin önderi durumuna yükselmiş olması hesaba katılırsa bu noktanın önemi daha da iyi anlaşılır. Ayrıca, Başkumandanlık Kanunu ile Mustafa Kemal geçici süreler için de olsa olağanüstü yetkiler elde edecektir.</p>

    <p class="paragraf2"><span class="charoverride10">Ba</span><span class="charoverride10">ş</span><span class="charoverride10">kumadanl</span><span class="charoverride10">ı</span><span class="charoverride10">k Kanunu</span> ve uzatmaları, Kurtuluş Savaşı anayasal rejimi içinde özel bir öneme sahiptir. Bunlar, meclis hükümeti sistemine ve yasama-yürütme yetkilerinin TEK’teki düzenleniş biçimine ters düşen kurallarıyla Başkumandan’a olağanüstü yetkiler vermiştir. Bu durum, Sakarya Savaşı’nın yaklaştığı günlerde yaşanan zorluklardan kaynaklanmıştır. 5 Ağustos 1921 tarihli bu kanunla Başkumandan Mustafa Kemal Paşa’ya, savaş ihtiyaçlarını karşılamak amacıyla genel yükümlülükler koyma ve uygulama yetkileri tanınmıştır. Aslında bu, söz konusu alanla sınırlı olmak üzere, yasama ve yürütme yetkilerinin bir kişiye geçici olarak da olsa aktarılması demekti.</p>

    <p class="paragraf2">Böylece, kanun kuvvetinde emirler çıkarabilme yetkisi elde eden Mustafa Kemal Paşa 7-8 Ağustos tarihlerinde on adet emirname yayımlamıştır. <span class="charoverride10">Tekalif-i Milliye Emirleri</span> denen ve ulusal yükümlülükleri bildiren bu buyruklarla, bazıları ücretli bazıları karşılıksız, mal, mülk, yiyecek, giyecek, taşıt, silah, cephane, çalışma ve hizmet yükümlülükleri getirilmiştir. Ayrıca, Tekalif-i Milliye Komisyonları’nda ücretsiz çalışma yükümlülüğünü yerine getirmeyenlerin vatana ihanet suçu işlemiş olacakları bildirilmiştir.<span class="charoverride11">79</span></p>

    <p class="paragraf2">Geçerlik süresi üç ay olarak saptanan bu yasanın uzatılması, her defasında BMM’de büyük muhalefetle karşılanmış ve şiddetli tartışmalara konu olmuştur. 31 Ekim 1921 ve 4 Şubat 1922 tarihli uzatmalardan sonra, üçüncü uzatma önerisi 4 Mayıs 1922 günkü oturumda yeterli oyu toplayamamıştı. Konunun ertelendiği 6 Mayıs günlü birleşimde Mustafa Kemal Paşa’nın, “Düşman karşısında bulunan ordumuz başsız bırakılamazdı. Bunun için bırakmadım, bırakamam ve bırakmayacağım” sözleriyle gözdağı vermesinin ardından yapılan yeni oylamada, yasanın uzatılabilmesi için gerekli oy çoğunluğu sağlanabilmişti. Bundan sonra yasa 20 Temmuz’da “üç aylık süre” ile sınırlı olmaksızın uzatılmış ve Mustafa Kemal’in başkumandanlık yetkileri devam etmiştir.</p>

    <p class="paragraf2">Nihayet, 8 Temmuz 1922 tarihli <span class="charoverride10">İ</span><span class="charoverride10">cra Vekilleri Sureti</span> <span class="charoverride10">İ</span><span class="charoverride10">ntihab</span><span class="charoverride10">ı</span><span class="charoverride10">na Dair Kanun</span>’la Meclis Reisi icra vekilleri seçiminde meclise aday sunma olanağını kaybetmişse de, 29 Ekim 1923 tarihli yasayla cumhurbaşkanlığı makamının yaratılması sonucunda, Mustafa Kemal ile Meclis ilişkilerinin hukukî boyutu yine farklı bir yön kazanmıştır.</p>

    <p class="bas" xml:lang="en-GB">B. DEVLET SİSTEMİ</p>

    <p class="paragraf2">Kurtuluş Savaşı’nın başarıyla sonuçlanması, aynı zamanda siyasal bir zafer demekti. Çünkü askerî zafer, millet egemenliği ve demokratik kurumlar yoluyla kazanılmıştı. Bu sonucun Türkiye’nin siyasal rejimini ve devlet düzenini köklü bir şekilde etkilemesi kaçınılmazdı. Osmanlı Devleti’nin son bulması, saltanatın kaldırılması, cumhuriyet ilânı ve halifeliğin kaldırılması bunun başlıca halkalarıdır.</p>

    <p class="arabaslik_sol">1- Osmanlı Devletinin Sonu ve Saltanatın Kaldırılması</p>

    <p class="paragraf2">Türkiye halkı, Mondros Mütarekesi ertesinden başlayarak, önce yerel kongre iktidarları, sonra Kemalist önderlik yönetiminde kurulan ulusal kongre iktidarı, bunun da ardından TBMM yönetimiyle, egemenlik hakkını bizzat kazanmış ve bunu meşru temsilcileri eliyle kullanmaya başlamıştı. Bu sürecin, monarşik devlet ve iktidara karşı işlemeye devam etmesi pek doğaldı.</p>

    <p class="paragraf2">Ancak iki önemli olay, bu sürecin hakkını verecek müdahaleyi mümkün kılmıştır. Birincisi, padişah ve sâdık hükümetlerinin (Damat Ferit kabineleri) yer yer düşmanla işbirliği yapmış ve ulusal kurtuluş hareketine karşı düşmanca tavırlar almış olmasıdır. İkincisi, İtilâf Devletleri’nin Lozan’daki barış konferansına hem İstanbul hem de Ankara hükümeti temsilcilerini daveti üzerine, Sadrazam Tevfik Paşa’nın BMM’ye yolladığı bir telyazısıdır. 29 Ekim 1922 tarihli bu metinde, kazanılan zaferin İstanbul ile Ankara arasındaki ikiliği ortadan kaldırdığı, millî birliği sağladığı ve Lozan’da her iki hükümet delegasyonunun birlikte hazır bulunacağı yazılıydı. Ama görüşmelerde Ankara temsilcisi İstanbul hükümetini kollamalıydı. Böyle bir temsilci Ankara hükümeti tarafından seçilemezse, İstanbul hükümeti bu iş için birisini görevlendirecekti.</p>

    <p class="paragraf2">Bu pişkince tavra karşı TBMM’nin verdiği cevap, zaten bir isimden ibaret kalmış olan Osmanlı İmparatorluğu’nun son bulduğunu ilân etmek oldu. 30 Ekim 1922 tarihli ve 307 sayılı <span class="charoverride10">Osmanl</span><span class="charoverride10">ı</span> <span class="charoverride10">İ</span><span class="charoverride10">mparatorlu</span><span class="charoverride10">ğ</span><span class="charoverride10">unun</span> <span class="charoverride10">İ</span><span class="charoverride10">nk</span><span class="charoverride10">ı</span><span class="charoverride10">raz Bulup Türkiye Büyük Millet Meclisi Hükümeti Te</span><span class="charoverride10">ş</span><span class="charoverride10">ekkül Etti</span><span class="charoverride10">ğ</span><span class="charoverride10">ine Dair Heyet-i Umumiye Karar</span><span class="charoverride10">ı</span> şöyledir:</p>

    <p class="bos"></p>

    <p class="paragraf2">“<span class="charoverride10">Osmanl</span><span class="charoverride10">ı</span> <span class="charoverride10">İ</span><span class="charoverride10">mparatorlu</span><span class="charoverride10">ğ</span><span class="charoverride10">u’nun münkariz oldu</span><span class="charoverride10">ğ</span><span class="charoverride10">una ve Büyük Millet Meclisi Hükümeti te</span><span class="charoverride10">ş</span><span class="charoverride10">ekkül etti</span><span class="charoverride10">ğ</span><span class="charoverride10">ine ve yeni Türkiye Hükümetinin Osmanl</span><span class="charoverride10">ı</span> <span class="charoverride10">İ</span><span class="charoverride10">mparatorlu</span><span class="charoverride10">ğ</span><span class="charoverride10">u yerine kaim olup onun hududu millî dahilinde yeni varisi oldu</span><span class="charoverride10">ğ</span><span class="charoverride10">una ve Te</span><span class="charoverride10">ş</span><span class="charoverride10">kilât-</span><span class="charoverride10">ı</span> <span class="charoverride10">Esâsiye Kanunu ile hukuk-</span><span class="charoverride10">ı</span> <span class="charoverride10">hükümranî milletin nefsine verildi</span><span class="charoverride10">ğ</span><span class="charoverride10">inden</span> <span class="charoverride10">İ</span><span class="charoverride10">stanbul’daki padi</span><span class="charoverride10">ş</span><span class="charoverride10">ahl</span><span class="charoverride10">ığı</span><span class="charoverride10">n madum (yok) ve tarihe müntakil (göçmü</span><span class="charoverride10">ş</span><span class="charoverride10">) bulundu</span><span class="charoverride10">ğ</span><span class="charoverride10">una ve</span> <span class="charoverride10">İ</span><span class="charoverride10">stanbul’da me</span><span class="charoverride10">ş</span><span class="charoverride10">ru bir hükümet mevcut olmay</span><span class="charoverride10">ı</span><span class="charoverride10">p</span> <span class="charoverride10">İ</span><span class="charoverride10">stanbul ve civar</span><span class="charoverride10">ı</span><span class="charoverride10">n</span><span class="charoverride10">ı</span><span class="charoverride10">n Büyük Millet Meclisi’ne ait ve binaenaleyh oralar</span><span class="charoverride10">ı</span><span class="charoverride10">n umur-</span><span class="charoverride10">ı</span> <span class="charoverride10">idaresinin de Büyük Millet Meclisi memurlar</span><span class="charoverride10">ı</span><span class="charoverride10">na tevdi edilmesine ve Türk Hükümetinin hakk-</span><span class="charoverride10">ı</span> <span class="charoverride10">me</span><span class="charoverride10">ş</span><span class="charoverride10">ruu olan makam-</span><span class="charoverride10">ı</span> <span class="charoverride10">hilafeti esir bulundu</span><span class="charoverride10">ğ</span><span class="charoverride10">u ecnebilerin elinden kurtaraca</span><span class="charoverride10">ğı</span><span class="charoverride10">na karar verildi</span>.”<span class="charoverride11">80</span></p>

    <p class="bos"></p>

    <p class="paragraf2">Bu operasyonu, 1-2 Kasım 1922 tarihli ve 308 sayılı <span class="charoverride10">Türkiye Büyük Millet Meclisinin Hukuk-</span><span class="charoverride10">ı</span> <span class="charoverride10">Hâkimiyet ve Hükümranînin Mümessil-i Hakikisi Oldu</span><span class="charoverride10">ğ</span><span class="charoverride10">una Dair Heyet-i Umumiye Karar</span><span class="charoverride10">ı</span> izledi. Kararın uzunca giriş bölümünde, “Türk Milleti”nin Teşkilât-ı Esâsiye Kanunu ile egemenliği ve bütün hükümranlık haklarını zaten eline almış olduğu, bu nedenle de o tarihten beri Osmanlı İmparatorluğu’nun tarihe intikal edip “Yeni ve millî bir Türkiye Devleti”nin kurulduğu, yine o zamandan beri padişahlığın kalkmış ve yerine TBMM’nin geçmiş olduğu ve bir “<span class="charoverride10">halk hükümeti</span>”nin kurulduğu belirtilmektedir.</p>

    <p class="paragraf2">Asıl kararlar bölümü iki kalemden oluşmakta olup özetle şöyledir:</p>

    <p class="paragraf2">1. “Teşkilât-ı Esâsiye Kanunu ile Türkiye halkı” egemenlik ve hükümranlık haklarının gerçek temsilcisi olarak TBMM’yi seçmiş olduğundan, Misâk-ı Millî sınırları içinde TBMM hükümetinden başka bir hükümet tanımaz. “Binaenaleyh Türkiye halkı, hâkimiyet-i şahsiyeye müstenit olan İstanbul’daki şekl-i hükümeti 16 Mart 1920’den itibaren ve ebediyen tarihe müntakil addeylemiştir.”</p>

    <p class="paragraf2">2. “Hilafet; hanedanı Ali Osman’a ait olup halifeliğe Türkiye Büyük Millet Meclisi tarafından bu hanedanın ilmen ve ahlâken erşet ve eslah (daha uygun ve iyi) olanı intihap olunur.”</p>

    <p class="paragraf2">“Türkiye Devleti makamı hilafetin istinatgâhıdır.”<span class="charoverride11">81</span></p>

    <p class="paragraf2">Bu tarihsel kararlarla saltanat halifelikten ayrılıp kaldırılıyor, halifelik makamı ise saklı tutuluyordu. 30 Ekim ve 1-2 Kasım 1922 tarihli bu işlemler birer kanun değil, <span class="charoverride10">Heyet-i Umumiye Karar</span><span class="charoverride10">ı</span> idi. Egemenliği kayıtsız-şartsız millete tanıyan, yasama ve yürütme yetkilerini BMM’ye veren 1921 Anayasası bağlamında, egemenlik hakkına sahip bir saltanat makamı zaten olamazdı. Bu yüzden, Osmanlı İmparatorluğu’nun yok olduğunu, saltanatın hilafetten ayrılarak kaldırıldığını ve BMM’nin egemenlik hakkının gerçek temsilcisi olduğunu ilân eden işlemlerin birer yasa kimliğine bürünmesine gerek görülmemiştir.<span class="charoverride11">82</span> Ayrıca, “karar” almak, “kanun” yapmaktan daha basit usullere bağlıydı.</p>

    <p class="paragraf2">Saltanatın hilafetten ayrılarak kaldırılması, Meclis’te ve komisyonlarda uzun tartışmalara konu oldu. Mustafa Kemal Paşa, ayrılabilirliğin tarihsel ve teorik temellerini açıklayan uzun bir konuşma yaptı. İslam-Türk tarihinden örnekler getirerek hilafet ve saltanatın birbirinden ayrılabileceğini, millî egemenlik makamının BMM olduğunu belirtti.<span class="charoverride11">83</span> Tutucu üyeleri direnişten vazgeçiren etken ise bu “aydınlatmalar”dan çok Mustafa Kemal Paşa’nın üç encümenin ortak toplantısında verdiği gözdağı olacaktı. Egemenlik ve saltanatın görüşme ve tartışmalarla alınıp verilmediğini, “kudretle ve zorla” alındığını, altı asır önce Osmanoğullarının Türk Milletinin egemenliğini zorla elinden aldıklarını, şimdi de milletin isyan ederek egemenlik hakkını eline aldığını, artık sorunun bu “emrivaki”yi (oldubitti) ifade etmekten ibaret olduğunu vurgulayan Mustafa Kemal, sözlerini şöyle tamamlayacaktı: “Bu behemahal olacaktır. Burada içtima edenler, Meclis ve herkes meseleyi tabii görürse, fikrimce muvafık olur. Aksi takdirde, yine hakikat usulü dairesinde ifade olunacaktır. Fakat ihtimal bazı kafalar kesilecektir.”<span class="charoverride11">84</span></p>

    <p class="paragraf2">Osmanlı İmparatorluğu’nun son bulduğunun ve saltanatın kaldırıldığının resmen ilânından sonra yurtdışına kaçan Vahdettin, halifelikten de düşürüldü ve BMM tarafından Abdülmecit Efendi halife seçildi.</p>

    <p class="arabaslik_sol">2- Gruplar, Seçimler ve İkinci Dönem</p>

    <p class="paragraf2">Birinci BMM, başlangıçtan beri çok farklı görüşteki üyelerden oluşmuştu. Bu durum onun çoğulcu ve temsilî karakterini gösterir. TEK’in kabulü günlerinden başlayarak da çeşitli adlar altında siyasal kümelenmeler ortaya çıktı: Tesanüt Grubu, İstiklâl Grubu, Müdafaai Hukuk Zümresi, Halk Zümresi, Islahat Grubu, vb. Bu ise karar almada zorluklar yaratmaktaydı. Bölünmelerden dolayı Meclis’in işgöremez hale düştüğünden yakınan Mustafa Kemal, kendine yakın üyelerden oluşan ve çoğunluğa sahip <span class="charoverride10">Anadolu ve Rumeli Müdafaai Hukuk Grubu</span>’nu kurdu (10 Mayıs 1921). Mustafa Kemal, bu girişimini eleştiren ve tarafsız kalması gerektiğini bildiren Kâzım Karabekir Paşa’ya verdiği cevapta gerekçesini şöyle ortaya koyuyordu: “Büyük Millet Meclisi’nin selahiyeti icraiyesi de (yürütme yetkisi) bulunduğundan, (...) hükümet mahiyetindeki bir meclisin reisi bulunmaktayım. İcrai bir reis için bir ekseriyet fırkasının (çoğunluk partisinin) mensubu olmak elzemdir” (gereklidir). İşte bu grubun oluşturulması, hükümet işlerinin istikrarlı bir şekilde yürütülebilmesine olanak sağlamıştır.<span class="charoverride11">85</span></p>

    <p class="paragraf2">“<span class="charoverride10">Birinci Grup</span>” adıyla da anılan bu kümelenmeyi, bir yıl kadar sonra “<span class="charoverride10">İ</span><span class="charoverride10">kinci Grup</span>” diye adlandırılan bir gruplaşma hareketi izledi. Birinci Grup, “inkılâpçı”, İkinci Grup ise “muhafazakâr” ya da “liberal” eğilimliydi.<span class="charoverride11">86</span> Mustafa Kemal’e göre bölünmenin temelinde, siyasal rejimin ne olması gerektiği sorunu yatmaktaydı. Meclis’teki bütün üyeler Misâk-ı Millî programında görüş birliği içindeydiler. Ancak, TEK’in öngördüğü “iradei milliyeyi hâkim kılma” noktasında yollar ayrılıyordu. Muhafazakârlar, kurtuluştan sonra Osmanlı rejiminin sürdürülmesinden, yenilikçiler ise aşılmasından yanaydı. Ancak İkinci Grup, Meclis Reisinin diktatörlüğe gittiğinden kuşkulananları da içinde barındırıyordu. Böylece bunlar da muhalefetlerini “hâkimiyeti milliye” tezine yaslamaktaydılar. Mustafa Kemal’e göre ise, muhalifler aslında “hükümet teşkilâtının Teşkilât-ı Esâsiye Kanunu’na göre yapılması”na karşıydılar. Saltanatın kaldırılması sırasında ve sonrasında Birinci Grup “ihtilâl” ve “inkılâp” sürecini hızlandırdı. Grup ve Meclis Reisi “bazı kafaların kesilmesi” olasılığından söz ederken, bu Grup yanlısı bazı basın organlarında da saltanatı geri getirmeye çalışacak bir meclisin zorla dağıtılabileceği yolunda imâlı yazılar yayımlanıyordu. Muhafazakârlar ise hâkimiyet-i milliye ve demokrasi söylemi gerisinde, eski rejime ve onun en önemli kalıntısı olan Hilafet makamına bağlılıklarını sürdürüyorlardı.<span class="charoverride11">87</span></p>

    <p class="paragraf2">Bu arada Lozan görüşmeleri nedeniyle Meclis iyice karışmış, şu ya da bu yönde tavır ve karar alamaz duruma gelmişti. Daha önce bir Grup kurmuş olan Mustafa Kemal, siyasal istikrarı sağlamak için bir adım daha attı, “<span class="charoverride10">Halk F</span><span class="charoverride10">ı</span><span class="charoverride10">rkas</span><span class="charoverride10">ı</span>” adıyla bir parti kuracağını açıkladı (6 Aralık 1922). Amaç, barış sorununu çözme işi başta olmak üzere, daha kolay karar üretebilecek bir yeni meclis yaratabilmekti. Bu doğrultuda Mustafa Kemal’in girişimiyle ilkin Grup’ta, sonra da BMM’nin 1 Nisan 1923 tarihli oturumunda seçimlerin yenilenmesi kararı alındı.</p>

    <p class="paragraf2">Bu kararla “ilk TBMM 1 Nisan 1923 tarihinde dağılmış” olmuyordu. Bir kere söz konusu olan, “infisah” anlamına gelen bir “dağılma” değil, seçimleri yenileme (“tecdid-i intihabat”) kararı idi. Ayrıca, Meclis’in sürekliliği (istimrar) ilkesi gereği, yeni meclis göreve başlayana kadar Birinci BMM’nin görevi devam ediyordu. Nitekim, az sonra değinileceği gibi Birinci BMM seçim kararı aldıktan sonra bir süre daha çalışmalarını sürdürmüştür.</p>

    <p class="paragraf2">Seçimlerin yenilenmesi kararının bir özelliği daha vardır. Aslında seçimlerin yenilenmesine karar vermek, TEK’in Madde-i Münferide’sinde öngörülen “gayenin husulü”ne, yani amacın gerçekleştiğine karar vermek anlamına geliyordu. Bunun içinse yine Madde-i Münferide’de öngörüldüğü gibi, BMM üye tamsayısının üçte ikisinin olumlu oy vermesi gerekiyordu. Birinci BMM’deki oylamada bu yola gidilmemiş, basit çoğunlukla, <span class="charoverride10">seçimlerin yenilenmesi karar</span><span class="charoverride10">ı</span> alınmıştır. Bunun nedeni, üçte iki çoğunluğun sağlanamayabileceği kaygısıdır.<span class="charoverride11">88</span></p>

    <p class="paragraf2">Aynı meclis 15 Nisan 1923 günü Hıyaneti Vataniye Kanunu’na yaptığı bir eklemeyle, saltanatın kaldırılmasına ilişkin 1-2 Kasım 1922 tarihli karara sözle ya da yazıyla muhalefeti de vatana ihanet suçları arasında saydı. Böylesi bir düzenlemeye karşı çıkan İkinci Grup üyeleri, bunun “insanlığın fikrine, düşüncesine pranga” vurduğu görüşündeydiler (Sırrı Bey).</p>

    <p class="paragraf2">15 Nisan 1923 günü, Birinci BMM’nin son toplanma tarihi oldu. Bundan sonra Mustafa Kemal genel seçim çalışmalarına yön verdi. Zaten 1 Nisan tarihli seçim beyannamesi ile “<span class="charoverride10">Dokuz Umde</span>”yi ilân etmiş, öbür yandan da bütün ARMHC örgütlerini seçime hazırlanmaya çağırmıştı. Mustafa Kemal, kendi grubu adına milletvekili adaylarını bizzat belirledi. Haziran-Temmuz aylarında yapılan seçimleri, birkaç bağımsız dışında bu listeler kazandı. Bunda, Mustafa Kemal’in barışa (Lozan) kararlı oluşunun, halkın ve seçmenlerin bir macera istemeyişinin, muhalefetin ise somut siyasal öneriler üretemeyişinin de payı vardı.<span class="charoverride11">89</span></p>

    <p class="paragraf2">11 Ağustos 1923’te çalışmalarına başlayan ikinci dönem meclisinin ilk işi, mebuslar için bir and metni kabul etmek oldu. Metin şöyledir: “Vatan ve milletin selâmet ve saadetinden başka bir gaye takip etmeyeceğime ve milletin bilâ kayıt ve şart hâkimiyeti esasına sadık kalacağıma... vallahi.”<span class="charoverride11">90</span> Buradaki dinsel formül, 1928 değişikliğiyle metinden çıkartılacaktır.</p>

    <p class="paragraf2">Yeni meclisin ikinci önemli işlemi, 23 Ağustos 1923’te <span class="charoverride10">Lozan Antla</span><span class="charoverride10">ş</span><span class="charoverride10">mas</span><span class="charoverride10">ı</span>’nı onaylamak olmuştur.</p>

    <p class="paragraf2">Bir başka gelişme, 13 Ekim 1923 tarihli kararla Ankara şehrinin “<span class="charoverride10">Türkiye Devleti’nin makarr-</span><span class="charoverride10">ı</span> <span class="charoverride10">idaresi</span>” (yönetim yeri) ilân edilmesidir. Aslında bu kent, Kurtuluş Savaşı başından beri fiilen yeni devletin başkentiydi. 1923’te başkent ilân edilmesinin özel bir anlamı da vardı. Bu seçim, halifeliğin, dünya İslamının ve dinselliğin önemli merkezi olan İstanbul’a karşı bir tavırdı.<span class="charoverride11">91</span></p>

    <p class="paragraf2">İkinci dönem meclisi askerî ve sivil (mebusluk) görevleri ayırmakla, Erkân-ı Harbiye-i Umumiye (Genelkurmay) Vekâleti’ni kaldırmakla, “sivilleşme” yolunda da adımlar attı.<span class="charoverride11">92</span> Ama II. TBBM’nin asıl önemli icraatı Cumhuriyet ilânı ve halifeliğin kaldırılmasıdır.</p>

    <p class="arabaslik_sol">3- Cumhuriyet İlânı</p>

    <p class="paragraf2">İkinci yasama döneminde Anayasa’da önemli bir değişiklik yapıldı. 29 Ekim 1923 tarih ve 364 sayılı <span class="charoverride10">Te</span><span class="charoverride10">ş</span><span class="charoverride10">kilât-</span><span class="charoverride10">ı</span> <span class="charoverride10">Esâsiye Kanununun Baz</span><span class="charoverride10">ı</span> <span class="charoverride10">Mevadd</span><span class="charoverride10">ı</span><span class="charoverride10">n</span><span class="charoverride10">ı</span><span class="charoverride10">n Tavzihan Tâdiline Dair Kanun,</span> “Cumhuriyet ilânı”nın yanısıra hükümet sistemiyle de ilgili önemli değişiklikler getirmiştir.</p>

    <p class="paragraf2">Egemenliğin kayıtsız-şartsız millete ait ve BMM’nin milletin tek ve gerçek “mümessili” olduğunun kabulünden ve saltanatın da kaldırılmasından sonraki yönetim biçimi, geniş anlamıyla cumhuriyetten başka bir şey değildi. Bu açıdan, 29 Ekim 1923 tarihli anayasa değişikliği, aslında varolan ama adı konmamış bir durumu açıklığa kavuşturmaktaydı. Bu yüzden de metin başlığında “<span class="charoverride10">Tavzihan Tâdil</span>” (açıklık getiren değişiklik) ibaresi yer almıştır. Aynı nedenledir ki, cumhuriyet ilânı için yepyeni bir anayasa yapılmasına da gerek duyulmamış, mevcut anayasadaki değişiklikle yetinilmiştir.</p>

    <p class="paragraf2">TEK madde 1’e eklenen bir cümle, “Türkiye Devletinin şekli hükümeti, Cumhuriyettir” hükmünü getirmiştir. Böylece, üç dört yıldır varolan fiilî cumhuriyetin adı konmuş olmaktadır. Buna paralel olarak devletbaşkanlığı makamı, yani dar anlamda cumhuriyetin gereği olan Cumhurbaşkanlığı oluşturulmuştur: “Türkiye Reisicumhuru Devletin Reisidir” (md. 11). Cumhurbaşkanı TBMM tarafından ve kendi üyeleri arasından bir seçim dönemi için seçilir. Yeniden seçilmek mümkündür (md. 10).</p>

    <p class="paragraf2">Bu kadarı, hükümet sistemi açısından da anlamlı sonuçlar yüklüdür. Bir kere devletbaşkanlığı makamı kurulmakla meclis hükümeti sisteminin saf biçiminden uzaklaşılmıştır. Ama, devletbaşkanının yalnız meclis üyeleri arasından seçilebilmesi, meclis hükümeti anlayışının sonucudur ve bu sistemin egemenliğini sürdürdüğünü gösterir. Dahası, kuvvetler ayrılığını kabul eden anayasalarda devletbaşkanı yasama organı ile doğrudan temas halinde değilken, burada cumhurbaşkanı yalnız icra vekilleri heyetinin başı olmakla kalmamakta, aynı zamanda gerekli gördükçe BMM’ye de başkanlık edebilmektedir (md. 11). Bu da kuvvetler birliği ve meclis hükümeti anlayışının bir uzantısıdır. Cumhurbaşkanının meclise başkanlık edebilmesinin parlamenter rejime de ters düştüğü açıktır. Bu aykırılık, yeni bir geçiş dönemi içinde bulunulmasıyla ve Mustafa Kemal Paşa’nın olağandışı konumuyla açıklanabilir.<span class="charoverride11">93</span></p>

    <p class="paragraf2">Değişikliğin ikinci önemli boyutu, hükümetin kuruluşunu ilgilendirmektedir. Meclis hükümetinin tipik özelliği olan, vekillerin meclis tarafından seçilmeleri usulü son bulmuştur. Yeni sistemde meclis tarafından seçilen Cumhurbaşkanı meclis üyeleri arasından “Başvekil”i seçer. Öbür vekiller başvekilce meclis üyeleri arasından seçildikten sonra, vekiller heyeti Cumhurbaşkanı tarafından meclisin tasvibine sunulur. Meclis toplanık değilse, “tasvip” işlemi meclisin toplanmasına bırakılır (md. 12). Başvekillik ve vekillik sıfatı bu “tasvip”le kazanılır.</p>

    <p class="paragraf2">Yeni sistem, vekillerin ve başvekilin seçimini Meclisin elinden alıp Cumhurbaşkanına vermekle meclis hükümetinden parlamenter rejime doğru bir rota tutturmuştu. Bu yolla, daha güçlü ve meclisten nispeten bağımsız bir hükümet oluşturabilecekti. Zaten Mustafa Kemal Paşa’nın amacı da buydu. Saltanat’ın kaldırılmasından sonra artık bu yola girmenin de bir sakıncası kalmamıştı. Böylece 1923 anayasa değişiklikleri, 1921’in saf meclis hükümeti sisteminden 1924 Teşkilât-ı Esâsiye Kanunu’na geçişi sağlayan bir “<span class="charoverride10">intikal kanunu</span>” niteliğindeydi. Bununla Meclis, yürütme ve idare yetkilerini kendisinde saklı tutmakla birlikte, bu yetkilerin kullanımını icra vekillerine ve heyetine bırakıyordu.<span class="charoverride11">94</span> Yürütme de, 1921 sisteminde köklü bir değişiklik yapılmaksızın, bu defa gerçekten “<span class="charoverride10">iki ba</span><span class="charoverride10">ş</span><span class="charoverride10">l</span><span class="charoverride10">ı</span>” hale geliyordu.<span class="charoverride11">95</span></p>

    <p class="paragraf2">Nihayet, 1923 anayasa değişikliğiyle getirilen bir başka düzenleme, “Türkiye Devletinin dini, Din-i İslamdır, Resmî lisanı Türkçedir” (md. 2) hükmüdür. Bu hükümler Kanun-ı Esasî’de de yer almaktaydı (md. 11 ve 18).</p>

    <p class="arabaslik_sol">4- Hilafetin Kaldırılması</p>

    <p class="paragraf2">1922’de saltanat kaldırılırken halifeliğin korunmasının başlıca iki nedeni vardı. İç politika dengeleri henüz hilafetsiz bir düzene geçişe elverişli değildi. Ayrıca, dış politika alanında bir yandan Barış Konferansı tedirginliği yaşanıyor, öbür yandan da İslam ülkelerini kollama niyeti ağır basıyordu. Şu var ki, cumhuriyet ilânından sonra halifelik iyice tedirginlik yaratan bir makam haline gelmişti. Gerçi halifenin hükümdarlık yetkileri yoktu ve bu yüzden de ona “hükümranlık hakları olmayan devletbaşkanı” lakâbı takılmıştı ama cumhurbaşkanının yanında ikinci bir devletbaşkanına artık yer yoktu. Bu “ikinci”nin hükümranlık haklarının olmayışı da işi değiştirmezdi. Bu yüzdendir ki yenilikçi ve cumhuriyetçi güçler, cumhuriyetin ilânının hemen ertesinden başlayarak, halifeliğe karşı da mücadele açtılar.<span class="charoverride11">96</span></p>

    <p class="paragraf2">Birtakım iç ve dış gelişmeler de tedirginliği arttırıyordu. Saltanatın kaldırılmasından sonra bu defa da halifelik iç ve dış gelenekçi çevrelerin umut bağladıkları bir yer olmuştu. Halife seçilmiş olan Abdülmecit hanedandan biri olduğu için, halifelik kisvesi altında saltanat yandaşlığının gündeme girmesinden çekiniliyordu. Bazı Hint Müslümanlarının halifeliğin güçlendirilmesi dileğini taşıyan mektupları da başkent çevrelerinde, ulusal sorunlara dıştan bir müdahale sayıldı. Buna İsmet Paşa, Hintlilerin Türk Anayasasını yorumlama yetkilerinin olmadığı yanıtını verdi. Bazı komutanların halife ziyaretleri de kuşku yaratmıştı. Böylece halifelik makamının kaldırılması sorunu gündeme geldi. Duyulan kaygılar doğrultusunda Urfa Mebusu Şeyh Saffet Efendi ve 53 arkadaşının imzaladıkları bir yasa önerisi halifeliğin kaldırılmasını ve Osmanlı Hanedanı üyelerinin yurtdışına çıkarılmalarını öngörüyordu. Öneri gerekçesinde, Türkiye’nin iç ve dış siyasette iki başlı olmaktan kurtulamadığı şeklindeki saptamalar özellikle dikkat çekiciydi.<span class="charoverride11">97</span></p>

    <p class="paragraf2">3 Mart 1924 günü kabul edilen 431 sayılı <span class="charoverride10">Hilafetin</span> <span class="charoverride10">İ</span><span class="charoverride10">lgas</span><span class="charoverride10">ı</span><span class="charoverride10">na ve Hanedan-</span><span class="charoverride10">ı</span> <span class="charoverride10">Osmanî’nin Türkiye Cumhuriyeti Memaliki Haricine Ç</span><span class="charoverride10">ı</span><span class="charoverride10">kar</span><span class="charoverride10">ı</span><span class="charoverride10">lmas</span><span class="charoverride10">ı</span><span class="charoverride10">na Dair Kanun</span> ile halife hal’edildi, hilafet makamı kaldırıldı (md. 1). Halife ve hanedan mensupları yurtdışına çıkarıldı ve bazı taşınmaz mallarının millete intikali kararlaştırıldı.</p>

    <p class="paragraf2">Hilafetin kaldırılması gibi köklü bir atılımın da, daha öncekiler gibi adeta “iki adım ileri bir adım geri” taktiğiyle gerçekleştirildiği görülmektedir. Daha önce radikal bir davranışla TBMM rejimi kurulmuş, ama güdülen amaçlar arasına saltanat ve hilafet makamının kurtarılması da eklenmişti. Daha sonra saltanat kaldırılırken halifelik korunmuştu. Cumhuriyetin ilânıyla birlikte devletin dininin İslam olduğu hükmüne yer verilmişti. Şimdi hilafet makamı kaldırılıyor, ama yumuşatıcı bir gerekçenin eklenmesi de ihmal edilmiyordu: “Hilafet, hükümet ve cumhuriyet mana ve mefhumunda esasen mündemiç (yer alıyor) olduğundan, hilafet makamı mülgadır” (md. 1).</p>

    <p class="paragraf2">Hilafet makamının kaldırılmasının anayasal açıdan iki derin anlamı vardır. Birincisi, <span class="charoverride10">ulusal devlet</span> düzeninin temelleri kurulurken, hilafet gibi ulusöncesi (ümmet) ve ulusüstü (İslam enternasyonali) bir kurumun sürdürülmesinin anlamsızlığıdır. Dolayısıyla bu kurumun kaldırılması, yeni ulusal devletin ulusötesi (İslam birliği) iddialarda da bulunmayacağı anlamına gelmekte, <span class="charoverride10">ulusla</span><span class="charoverride10">ş</span><span class="charoverride10">ma</span> sürecinin bir parçası olarak belirmektedir.</p>

    <p class="paragraf2">Halifelik makamının kaldırılmasının ikinci anlamı, devletin ve toplumun dinsel-siyasal bir kurumdan arındırılmasıdır. Bunun <span class="charoverride10">laiklik</span> yolunda bir ilerleme olduğu kuşkusuzdur. Nitekim, bu yasa ile aynı günde çıkartılan iki kanun bunun tamamlayıcılarıdır: <span class="charoverride10">Ş</span><span class="charoverride10">eriye ve Evkaf ve Erkân-</span><span class="charoverride10">ı</span> <span class="charoverride10">Harbiye-i Umumiye Vekâletlerinin</span> <span class="charoverride10">İ</span><span class="charoverride10">lgas</span><span class="charoverride10">ı</span><span class="charoverride10">na Dair Kanun</span> ile <span class="charoverride10">Tevhid-i Tedrisat Kanunu.</span></p>

    <p class="paragraf2">Fakat halifeliğin bir kurum olarak kaldırılması, laiklik ilkesinin açıkça kabulü demek de değildir. Kaldırma gerekçesinde geçen, “hilafetin, Hükümet ve Cumhuriyet mana ve mefhumunda esasen mündemiç olduğu” şeklindeki ifade de bunu gösterir. Kaldı ki, Devletin dininin İslam olduğu da bir anayasa kuralıdır.</p>

    <p class="arabaslik_sol">IV. Değerlendirmeler</p>

    <p class="paragraf2">Türkiye’de 1920’den itibaren kurulmaya başlayan yeni siyasal-anayasal rejim, Mustafa Kemal’in damgasını çok güçlü bir şekilde taşımakla birlikte, ulusal bağımsızlık savaşının koşullarından doğmuştur. İlk başlarda, anayasal sistemin nasıl olması gerektiği konusunda hazır reçeteler yokken, ulusal kurtuluş mücadelesinin özel koşulları siyasal ve anayasal kurumları belirlemiştir.<span class="charoverride11">98</span> Hattâ denebilir ki, başka hiçbir örnekte, anayasanın <span class="charoverride10">occasio legis</span>’ini oluşturan olayların izleri bunca açık ve güçlü biçimde görülemez.<span class="charoverride11">99</span></p>

    <p class="paragraf2">Siyasal-anayasal kurumların oluşumunda şu basamaklar göze çarpmaktadır: 1) Yerel kongre iktidarları, 2) Ulusal kongre iktidarı (Sivas) ve ARMHC, 3) Ulusal meclis (TBMM), 4) Meclise bağımlı hükümet (TBMM Hükümeti), 5) Meclisten görece bağımsızlaşan hükümet (1923 ve sonrası).</p>

    <p class="paragraf2">Atatürk, <span class="charoverride10">Nutuk</span>’ta ilk basamağı atlayarak bunları şöyle anlatır: “Biz evvela memlekette teşkilâtı milliye yaptık. Sonra meclisi topladık. Evvela meclis hükümeti yaptık. Ondan sonra da hükümet yaptık.”<span class="charoverride11">100</span></p>

    <p class="paragraf2">Görülüyor ki, yaklaşım ve anlatım biçimleri ne olursa olsun, <span class="charoverride10">Türkiye Devleti</span> ve <span class="charoverride10">Türkiye Cumhuriyeti</span>’nin kuruluşunda, <span class="charoverride10">a</span><span class="charoverride10">ş</span><span class="charoverride10">a</span><span class="charoverride10">ğı</span><span class="charoverride10">dan yukar</span><span class="charoverride10">ı</span> ve <span class="charoverride10">sivil unsurlar</span> çok belirgin ve güçlüdür.</p>

    <p class="paragraf2">Bu kurumlaşmanın tarihsel işlevi, <span class="charoverride10">krizi demokrasiyle çözmek</span> olmuştur. Yerel önderler ve kongre iktidarları, bunları bütünleyen Kemalist önderlik ve BMM yönetimi, zorlukların ancak demokratik ve temsilî (katılımcı) kurumlarla aşılabileceği noktasında birliktirler.</p>

    <p class="paragraf2">Anayasa Hukuku açısından bakıldıkça, bu yeni yapılanmanın temel ilkesi <span class="charoverride10">ulusal egemenlik</span>, ana kurumu da <span class="charoverride10">Türkiye Büyük Millet Meclisi</span>’dir. Çokuluslu imparatorluktan ulusal devlete geçişin düşünsel ve kurumsal motorları bunlardır. Bu geçiş, daha yerinde bir deyimle sıçrayış, bir <span class="charoverride10">ulusal demokratik devrim</span> karakteri göstermektedir.</p>

    <p class="paragraf2">Bu bağlamda 1921 Anayasası <span class="charoverride10">özgün</span> (orijinal) bir metin durumundadır; dünya anayasacılık hareketleri içinde <span class="charoverride10">kendine özgü</span> (sui generis, nev’i şahsına münhasır) bir yere sahiptir. Anayasaların genel ve ortak işlevi iktidarın sınırlanmasıdır. Osmanlı İmparatorluğu dönemindeki siyasal-anayasal gelişmeler de padişahın egemenlik haklarını sınırlamaya, milleti buna paydaş kılmaya yönelikti. 1921 Anayasası ise, iktidarın ve egemenliğin sınırlanması sorunsalıyla açıklanamaz. Burada egemenlik ve iktidarın <span class="charoverride10">kayna</span><span class="charoverride10">ğı</span><span class="charoverride10">nda köklü bir dönü</span><span class="charoverride10">ş</span><span class="charoverride10">üm</span> meydana gelmekte, Millet ve temsilcisi (BMM) biricik ve sınırsız güç olarak belirmektedir. TEK, iktidarı sınırlamak için değil, ulusal birlik ve kurtuluş içindir.</p>

    <p class="paragraf2">Devlet organları arasındaki ilişkilerde de bu fark edilir. Osmanlı döneminde yasama erki yürütme erkinden (padişah) koparılmaya çalışılmıştı. Şimdiyse süreç adeta tersine çevrilmiştir. Her türlü yetki Meclis’te toplanmış olup bundan böyle artık yürütmenin yasamadan yetkiler koparması gerekecektir. 1924 ve 1961 Anayasaları bu yöndeki gelişmeleri yansıtacaklardır.<span class="charoverride11">101</span></p>

    <p class="paragraf2">Ulusal kurtuluş, başta TEK ve BMM olmak üzere, demokratik kurum, ilke ve yöntemlerle kazanılmış olduğundan, yeni ulusal-demokratik değerler ilerki anayasal gelişmeleri de etkilemiştir. Cumhuriyet, ulusal egemenlik ve TBMM’nin üstün yeri gibi esaslar, “Kurtuluş Anayasacılığı”ndan “Kuruluş Anayasacılığı”na geçen miraslardır.<span class="charoverride11">102</span></p>

    <p class="paragraf2">O kadar ki, 1961 Anayasası’nda bile hâlâ yasama “ilk el” (kaynaksal) bir yetki, yürütmeyse ondan doğan “türev” sayılacak,<span class="charoverride11">103</span> 1961 ve 1982 Anayasakoyucuları “fesih” deyiminden kaçınıp “seçimlerin yenilenmesi” deyimini yeğleyeceklerdir.<span class="charoverride11">104</span> Türkiye’deki askerî müdahalelerin de kalıcı olma niyeti güdememeleri büyük çapta yine bu mirasla ilgilidir.</p>

    <p class="paragraf2">1921 Anayasası’nın örgütlenme modeli olan meclis hükümeti sistemi ise, olağanüstü koşullardan doğan geçici bir seçenekti. Mustafa Kemal için de bu bir ara rejim modeliydi. Yürütmenin bir süre sonra ayrı ve kişilikli bir organ olarak serpilmesi kaçınılmaz bir yönelimdi. Nitekim, 1923 değişiklikleri bunu haber verecek, 1924 Anayasası da aynı yolu izleyecektir.</p>
  </div>
</body>
</html>
