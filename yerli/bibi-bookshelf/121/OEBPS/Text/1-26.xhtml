<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>1-26</title>
  <link href="../Styles/idGeneratedStyles.css" rel="stylesheet" type="text/css"/>
</head>

<body id="x1" xml:lang="tr-TR">
  <div class="Basic-Text-Frame">
    <p class="split" xml:lang="en-GB"/>

    <p class="anabaslik" id="_idParaDest-23"><span><img alt="sekil.png" class="_idGenPageitem-6" src="../Images/sekil_fmt42.jpeg"/></span> 22. BÖLÜM <span><img alt="sekil.png" class="_idGenPageitem-6" src="../Images/sekil_fmt43.jpeg"/></span></p>

    <p class="arabaslik_sol" xml:lang="en-GB">1. Can Manay</p>

    <p class="paragraf ParaOverride-7">Rüzgâr hafifçe yüzünü okşadığında, yanağında hissettiği esintiyle uyandı Can. Burun kanatlarını genişleten derin bir nefes alırken açtı gözlerini dünyaya… Pamuktan dokunmuş organik perdeleri okşarcasına ormanın havasını taşıyan esinti, aralık bırakılan pencereden girmişti içeri.</p>

    <p class="paragraf ParaOverride-7">Yatakta yalnızdı, hemen doğruldu, odada da kimse yoktu. Çeviklikle kalktı ayağa, pencereyi biraz daha araladı, perdeyi çekti, ormanın havasını tamamen içeri aldı. Vadide doğan güneş sanki saati fısıldar gibiydi. Hemen yatağın başına gitti, çalmadan durdurdu en ilkel teknolojiden, kurularak çalışan ama manyetik alan oluşturmayan saati sekiz olmak üzereydi.</p>

    <p class="paragraf ParaOverride-7">Koridora doğru ilerlerken müziğini açmayı düşündü ama gerek kalmadı, uzun süredir hayatında, yapsam ne iyi olur dediği şeyler doğallıkla yapılmaktaydı. Fonda “Petite Fleur” çalmaya başladığında Can artık salondaydı.</p>

    <p class="paragraf ParaOverride-7">Sokak kapısı açıktı, ilerleyip uzaktan dışarıya baktı. Beyaz geceliği içinde hayatının huzuru, bedeninde taşıdığı en değerlisiyle Doğru’yu uğurlamaktaydı. Bilge’nin Doğru’yu Ali’ye teslim etmesini bekledi. Kendisini her gördüğünde, bu çocuğun Bilge’ye dönüp sürekli “Eve gidelim” demesi artık yetmişti. Zaten evde değil miydi!</p>

    <p class="paragraf ParaOverride-7">Bilge bahçeden geldiğinde kollarına aldı onu, bedenine yerleşmiş o lavantanın papatyalarla birleştiği taptaze huzuru içine çekti. Hayatla dolan göbeğinin gerginliğini, dolgunlaşan göğüslerinin yumuşaklığını hissetti. Doğuma beş hafta kalmıştı. Bu sefer her şeyi doğru yapacaktı.</p>

    <p class="paragraf ParaOverride-7">“Hadi duşunu al” dedi Bilge, “Gitmek istediğine emin misin?” derken Can’ın dudaklarından boynunu kurtarıp ona baktı.</p>

    <p class="paragraf ParaOverride-7">Can kafasını tekrar Bilge’nin koynuna sokmaya çalışırken “Hem de çok!” dedi ve kurtulmak isteyen Bilge’yi kendine çekip bir aslan gibi “Gel buraya!” diye hırladı.</p>

    <p class="paragraf ParaOverride-7">Bilge kollarından sıyrıldı. “Doğuruveririm şimdi, uğraşma benimle” derken keyifliydi, giyinme odasına giderken de “Eşyalarımız hazır. 10’da çıkacağız” diye ekledi.</p>

    <p class="paragraf ParaOverride-7">Can pijamasının üstünü çıkarıp banyoya ilerlerken “Sekiz dakikada kapıdayım” dedi. Pijamasının altını da çıkarıp soyunma odasının kapısında Bilge’ye hınzırca gülümsedi. Bilge “Geri kalan 97 dakikada kapıda bekleyeceksin yani?” diye seslendi dalga geçerek. Ardından, “Anneyim ben, önümde böyle çıplak gezme” deyip çattı kaşlarını, sonra gülerek kafasını çevirdi.</p>

    <p class="paragraf ParaOverride-7">Bilge dokundurmuyordu hiç kendine, uyurken sarılmak dışında. Başta bu duruma karşı çıksa da aslında Bilge’nin bu halinde huzur bulmuştu. Önceliklerini bilen bir kadından daha iyi bir anne ve rahminde çocuk taşıyan bir kadının kendini elletmemesinden daha saygı duyulacak bir durum yoktu. Çocuğunun önceliğiydi aslolan, annesinin kendisine hiç vermediği bu önceliği Bilge’nin kızına veriyor olması huzurdu. Kendi cinselliğini yaşamak isterken yavrularını kurban eden annelerle doluydu dünya. Kadınlıkları uğruna yavrularından vazgeçerken asıl kadınlığın, yavrusuna ölümüne sahip çıkmak olduğunu unutanlar lanetlenmişlerdi. Yavrusunu geride bırakıp vajinasını doldurma peşinde koşan hiçbir kadının mutlu olduğunu görmemişti Can… hepsinin sonu lanetti, aynı kendi annesi gibi.</p>

    <p class="paragraf ParaOverride-7">Banyonun penceresinden vadiyi seyrederken duşunu yaptı, bir ara mastürbasyon yapmak geçti aklından, gözü, askıları küçük balerinden olan askılığa kaymıştı, ama vazgeçti, bakışını yine vadiye çevirdi.</p>

    <p class="paragraf ParaOverride-7"/>

    <p class="arabaslik_sol" xml:lang="en-GB">2. Özge Egeli</p>

    <p class="paragraf ParaOverride-7">Özge Egeli’ydi artık, Özge gitmişti. Her hitapta soyadının adına yapıştırılmış bu hali, hayatını mahremiyetten sıyırmıştı. Saatlerdir oturuyordu bu yatağın ayak ucunda. Kafası öyle karışıktı ki uyku çok uzaklara kaçmıştı.</p>

    <p class="paragraf ParaOverride-7">Kalktı. Üstüne sweatshirt’ünü geçirdi, ayağına spor ayakkabılarını giydi. Gri pijaması zaten eşofman gibiydi, onu değiştirmeyecekti. Çıktı misafir evinden.</p>

    <p class="paragraf ParaOverride-7">Buradan her çıktığında, bir zamanlar Sadık Murat Kolhan’a ait olan evi görmek hayatla yüzleşmek gibiydi. İnşaatı bitmek üzere olan evde işçiler işlerine erkenden başlamışlardı. Okula çeviriyordu burayı Özge, kurdukları derneğin okulu olacaktı. Sadık’tan kalan bu anı, sahip olmak için değerlerini feda etmeye hazır olanların bir gün her şeyi feda etmek zorunda kalacaklarının anıtıydı.</p>

    <p class="paragraf ParaOverride-7">Kimse anlayamazdı Özge’nin buradan gitmek için hissettiği sabırsızlığı. Herkes doğanın baharında cennet bir yapı görürken, Özge fakirlik görüyordu bu evde. Evin bu kadar lüks, konforlu ve güzel olabilmesi için fakirleşmek, çirkinleşmek, yaşamlarını rahatsız sürdürmek zorunda bırakılmışların hissi vardı evin her köşesinde.</p>

    <p class="paragraf ParaOverride-7">Tapusunu eline aldığında buraya ait olduğunu anlamamıştı. Geniş balkonunda durup manzaraya baktığı o ilk günü hatırlamış, bu eve sahip olduğuna, yıktırdığı o ilk duvar yıkılana kadar inanamamıştı. Sanki birileri köşeden çıkıp “Dur! Burası senin değil!” diyecekti. Bu ev, bu arsa ve etrafındaki dönümlerce orman Özge’nindi.</p>

    <p class="paragraf ParaOverride-7">Korumalar Özge’yi görür görmez ayaklandılar. Selam verirken harekete hazır küçük bir ordu gibiydiler. Kendi canlarını feda edecek kadar seviyorlardı bu yüreği büyük kadını. Çünkü dünyalarını o kurtaracaktı.</p>

    <p class="paragraf ParaOverride-7">Özge bir yere gitmediklerini anlatan el hareketiyle dindirdi heyecanlarını ve aşağıdaki göle doğru yürümeye başladı.</p>

    <p class="paragraf ParaOverride-7">Gölün kıyısına ulaştığında adımları bir an yavaşladı, kıyıda durmalıydı ama duramadı… Birkaç saat sonra yapacağı darbenin, hayatın akışını değiştirecek etkisinin hissi durmasını engelledi, suya bir adım attı… duramadı. Adımları suyun ağırlığını yararak devam etti.</p>

    <p class="paragraf ParaOverride-7">Su bileklerine gelene kadar yürümeye devam etti, duramazdı… Darbeyi yapmak zorundaydı. Arkasında dünya vardı, halk vardı. Su baldırlarına değdi… artık durması şarttı. Ne yapacaktı, yürüyüp gölün içinden başka bir hayata mı akacaktı?! Darbelerin olmadığı, yapılmak zorunda kalmadığı bir hayata… Ama durmadı, adımları devam ederken su dizlerine kadar tırmandı. Turgut Bey haklıydı, birilerinin bir şeyler yapması şarttı. Herkesin eli bağlanmıştı. Seçim sistemi çalışmıyordu, bu sadece bir dedikodu değildi. Ölçtürmüştü Özge, her 7 muhalefet oyuna karşı 2 oy ekleniyordu. Sonsuza kadar seçilmek için her şey ayarlanmıştı. Şimdi kalçalarına kadar sudaydı, durmadı. Adımlarını atarken aklı çığlık çığlığaydı. Birkaç saat sonra o meydana çıkmalı, o konuşmayı okumalı ve ardından o darbeyi yapmalıydı. Çünkü birisi bir şeyler yapmalıydı! Herkes konuşuyordu zaten, ama o bir şeyler yapmalıydı.</p>

    <p class="paragraf ParaOverride-7">Muammer Bey’in itirazları, Turgut’un ısrarlarına karıştı aklında, Deniz’in gözlerindeki hayal kırıklığı, meydanlardan yuhalattırılan çocuğun küçücük tabutunda anlamsızlaştı. “Peace is in your hands” demişti Washington’daki adamlardan biri, acaba daha önce kaç kişiye bunu söylemişlerdi? Barış birinin elinde yaşayabilir miydi?</p>

    <p class="paragraf ParaOverride-7">“Özge!”</p>

    <p class="paragraf ParaOverride-7">Boynuna kadar batmıştı, onca zamandır kendi adını duymayı beklediği ses olmasa batmaya devam edecekti, suyun ağırlığını yararak sese döndü. Deniz kıyıdaydı!</p>

    <p class="paragraf ParaOverride-7">Onu ne kadar beklemişti! Son konuşmalarından sonra çekip gitmesini izlemek ruhunun darbesiydi.</p>

    <p class="paragraf ParaOverride-7">Deniz tekrar seslenirken dizlerine kadar suya girdi. Gerçek bir dost daima değerlisinin peşinden giderdi.</p>

    <p class="paragraf ParaOverride-7">Adım adım çıktı Özge sudan. Deniz’e gitmezse onun kendisine geleceğini görmek hayat vermişti. Son tartışmalarından beri bu yüzleşmeyi beklemişti. Ona yaklaşırken Deniz kollarını açtı, Özge sırılsıklamdı ama ikisi de umursamadı, ne Özge’nin ıslaklığını ne de farklı görüşlerde karşı karşıya olmalarını...</p>

    <p class="paragraf ParaOverride-7">Deniz Özge’yi kollarıyla sardı. Daha önce hiç bu kadar birbirlerine yaklaşmamışlardı.</p>

    <p class="arabaslik_sol" xml:lang="en-GB">3. Bilge &amp; Can Manay</p>

    <p class="paragraf ParaOverride-7">Karnındaki yaşam, hayatının merkeziydi. Gördüğü her çocukta görüyor gibiydi henüz doğurmadığı bebeğini. Annelik inmişti bedenine. Bazı kadınlarda krizlere neden olan bu duyguda huzur bulmuştu Bilge. Çünkü odaklanmıştı. Her şeyi dışarıda bırakıp tüm etkilerden arınarak sadece kızına odaklanmıştı. Tabii bir de Doğru vardı. Ama dünyanın en iyi annesi babasızlığa çare olabilir miydi? Gözleri doldu aklına gelen soruyla… Üzerinde hissettiği bakışa döndü Bilge, gözyaşlarını sildi usta bir gülüşle, çünkü Can hazırlanmış, kapıda durduğu yerden onu izliyordu.</p>

    <p class="paragraf ParaOverride-7">En doğru yerdeydi Can, hayatının en doğru yerinde. Manipülasyonların, krizlerin, hırsların arındırıldığı bir yaşamdan sıyrılarak varmıştı buraya… bahçede oturmuş kendisini bekleyen Bilge’nin huzuruna. Böyle ara ara, köşesine çekilip ağlaması hormonlardan olmalıydı. “Hazır mısın?” demişti ona yaklaşırken. Evet diye kafasını salladı Bilge, saçlarını okşayan Can’a.</p>

    <p class="paragraf ParaOverride-7">Kendilerini bekleyen arabaya binerken “Ali daha dönmedi mi?” diye sordu Can. “Doğru’yu bıraktıktan sonra geri dönmesin dedim. Öğlen ofisten alacak bizi” diye açıkladı Bilge.</p>

    <p class="paragraf ParaOverride-7">Üç haftayı ülkenin kuzeyindeki köyde geçireceklerdi. Gidecekleri yer aslında hiç de köy değildi, çok lüks bir spa’nın şehriydi. Sadece zenginlerin kalabilmesi için özel tasarlanmış bir spa. Oraya gitme fikri nereden aklına gelmişti hatırlamıyordu ama ona söylediğinde, Bilge’nin nasıl sevindiğini unutamazdı.</p>

    <p class="paragraf ParaOverride-7">Arabaya yerleştiklerinde Zeynep’i arayıp bugünkü seansı iptal etmesini söyledi ama Bilge hemen itiraz etti. Oğlunu yeni kaybetmiş bir babayı görmeden hiçbir yere gidemezlerdi! Can seansına girecek, sonra da tatillerine gideceklerdi. Aksi mümkün değildi!</p>

    <p class="paragraf ParaOverride-7">Can telefonu kapattı, Bilge’yi dinleyecekti ama “Hayatım benim, bizi görse ne fark edecek ki?!” diye itiraz ettiğinde Bilge “Nasıl ne fark edecek! Veli’yi<span class="dip CharOverride-11"><a class="_idFootnoteLink" href="#footnote-225-59" id="footnote-225-59-backlink">59</a></span> herkesten iyi tanırsın sen, babası seninle konuşmak istiyorsa konuşabilmeli Can, oğlunu kaybetmiş babayı reddetmek olmaz” dedi, tavrı keskindi.</p>

    <p class="paragraf ParaOverride-7">“Tamam patron!” dedi Can. Keyifliydi.</p>

    <p class="paragraf ParaOverride-7"/>

    <p class="arabaslik_sol" xml:lang="en-GB">4. Özge &amp; Deniz</p>

    <p class="paragraf ParaOverride-7">“Ne istiyorsan, nasıl istiyorsan, sonuna kadar seninleyim ama binlerce yıldır yapılan bir şeyin işe yaramadığını artık anlamak zorundayız. Hakkı korumak için gerekirse yalan söylemeye, konuları saptırmaya hatta öldürmeye hak bulan herkes, savaştıkları kötülükten çok daha büyük bir kötülüğe sebep olmuşlardır. Bir düşün, bu ülkede eğitim almak isteyen başörtülü kızların üniversiteye girmesi engellenmeseydi…”</p>

    <p class="paragraf ParaOverride-7">Özge bıkmıştı bu cümleden! Kendisi de başörtülü arkadaşı sınıfa alınmadı diye okuldaki bir sürü eyleme katılmıştı ama arkadaşlarını okula aldırmak, inanç özgürlüğü sağlamak için yapılan o gösteriler bugünlere zemin olmuştu. İtiraz etti.</p>

    <p class="paragraf ParaOverride-7">“Ben de isteyen herkes istediği şekilde eğitim alsın diye bir sürü eyleme katıldım zamanında ama salak gibi kullanıldım. Tüm iyi niyetimle, adalet olsun diye yaptığım o eylemler şu an içinde bulunduğumuz cehennem kapılarını açtı…”</p>

    <p class="paragraf ParaOverride-7">Deniz’in sesi yükseldi.</p>

    <p class="paragraf ParaOverride-7">“Nasıl böyle düşünebilirsin! Bugünlere nasıl geldiğimizi düşün lütfen Özge! İyi insanların halkın yönetimini, demokrasiyi padişahlık denilen illetten korumak için, din tüccarlarından korktukları için cehalete uyguladıkları baskıyla geldik. Adalet olsun diye yaptığın o eylemler değil o kapıları açan! Ne biliyor musun? Sebebi ne olmuş olursa olsun başına bağladığı örtü yüzünden insanın eğitimden dışlanmasıdır! Görmüyor musun! O cehennem kapıları, o kızların okula alınmamasına karar verildiği gün aralanmaya başlamıştı zaten. Bilgiye aç olanı dışlamak! Onu karanlığa gömmek! Kişiyi, bilgiyle tanıştırıp sorgulayan, anlayan gerçek bir insana dönüşmesi için ona yardım etmek yerine, onu yok saymayı seçip karanlığa itmek! O her şeyin saptırıldığı, bilgiden, eğitimden uzak din tüccarlarına, onu muhtaç etmek! İnsan olma potansiyelindeki o canlıyı yalnız bırakmak! Hele bunu bir de adaleti korumak için yapmak! Adaleti korumak istiyorsan yapman gereken ilk şey daima, ama daima adil olmaktır! Kötülüğü yenmek için yapmayı kabul ettiğin her yanlış bir çığ gibi büyüyerek yığılır üstüne çünkü iyiliği bilen birinin iyilik yapabilmek için, yalan gibi, bilgiyi saptırmak gibi kötülüğün araçlarını kullanması en büyük kötülüktür, günahtır! En büyük yanlıştır! Çünkü yanlış, yanlışı tanıyan birinden çıktığında ikiye katlanır, ağırlaşır! Yanlışla doğruyu ayıramayacak bilinç düzeyinde birinin yaptığıyla, o ayrımı yapabilen birinin yaptığı yanlış arasında dağlar kadar fark vardır! Bilen, anlayan, umursayan biri bildiği halde, anlayıp umursadığı halde kötülüğe alet oluyorsa hayat tarafından en ağır şekilde cezalandırılır! Hele kendini, inandığı bir ideolojiyi korumak için karşısındakinin hakkını ezen bir kişi ya da bir oluşum, fikri ne kadar temiz olursa olsun, mutlaka cezalandırılacaktır! Evrenin kanunudur bu! Bu yüzden tüm diktatörler parçalanarak ölürler ve o diktatörleri parçalayanlar da başka kötülüklere zemin olurlar. Senin yapacağın darbenin sadece bir temizlik olacağını sanıyorsan kendini kandırıyorsun. O darbeyle belki kokuşmuş, yapış yapış birbirine bağlanmış bir suç yumağını yıkayıp atacaksın ama hareket senden geldiği için, binlerce kişinin tepkisi bir tek kişiden geldiği için hayat o temizliği kabul etmeyecek.”</p>

    <p class="paragraf ParaOverride-7">Özge, “Peki neyi kabul edecek hayat? Sahte bir seçim sisteminde milyonlarcasının oyunun hiçe sayılmasını mı? Her 7 oyda 2 oy karşı tarafa yazılırken düzenlenen sahte seçim kampanyalarında meydanlarda verilen umut tuzaklarını mı? İtiraz eden polisin, hâkimin, kim varsa hapse atılmasını ya da rüşvetle sisteme bağlanmasını mı?! Bunları kabul edecek ve erdemli birkaç kişinin inisiyatif kullanarak doğruyu yapmaya çalışmasını mı kabul etmeyecek!?” dedi sancıyla.</p>

    <p class="paragraf ParaOverride-7">Özge’nin acısını görüyordu Deniz, gözlerinin yeşilinde, teninin sıcaklığında, dudaklarının kıvrımında. Özge’nin bu haliydi Deniz’in çaresizliği. Aniden ortadan kaybolduktan üç gün sonra tekrar Sokak’a geldiği o gece yarısı, onu görür görmez müziği yarım bırakıp ona gitmesinin nedeniydi gözlerindeki bu acı. Ona Washington’dan bulaşmıştı. Sanki Özge’ye bir şey bulaştırmış ve onu geri göndermişlerdi. Kafası karmakarışıktı. İyice eğildi ona, “Tekâmül için buradayız Özge, başkasının ayağa kalkıp sahip çıkması gereken hakları sen tek başına milyonlarca kişi adına koruyamazsın, korumamalısın. Herkesin sahip çıkmayı öğrenmesi gereken şeye sen tek başına sahip çıkamazsın. Bu erdem değil, hayata ihanet olur çünkü onlar parmaklarını oynatmazken, sen yaptığın her fazla hareketle haklarını korumaya çalıştıklarının tekâmüllerini geciktirirsin. İyi niyetli insanlar bir pisliği yıkamak için milyonlarcasının harekete geçmesine örnek olmak yerine, kendileri milyonların yerine karar verdiklerinde iyilik yapmış olmaz, sadece o milyonlarcasının ruhsal evrimini geciktirirler. Yanlışı yanlışla düzeltemiyoruz. Bırak herkes dersini alıp gelişsin, sürekli birileri çıkıp da diğerlerinin dersini üstüne alırsa o zaman hayat neyi, nasıl öğretir her birimize? İnsanı tekâmülden koruyamazsın! Korumamalısın! Sadece gelişmek için yaşıyoruz ve sen elinde baltayla laboratuvara girip tüm dersi kırıp geçmek istiyorsun. Laboratuvarın kapısını açıp içerideki öğrencilere hadi hemen çıkın kurtarın kendinizi evrimden, tekâmülden, bilgiden diyorsun! Herkes dersini alana kadar huzur yok hiçbirimize!”</p>

    <p class="paragraf ParaOverride-7">Özge kafasını hızla sağa sola sallarken “Bir köşede durup bu seyirci kalma cehenneminde yaşayamam!” diye itiraz etti.</p>

    <p class="paragraf ParaOverride-7">“Umursayanların sayısı artmadan, umursayan herkes sahip çıkmak için sokaklara çıkıp adalet için keyiflerini feda etmeden olmaz bu iş! Sen hayata göster, milyonlarcasının adalete evrimleşmiş olduğunu, adalet için hazır olduğunu. Onlar da çıksın sokaklara, bırak bakalım kalksınlar önce televizyonun karşısından ve şu öldürülen çocuğun katil zanlılarının peşine düşecek kadar insanlaşsınlar, o zaman gerekirse hayat tufanlar çıkarır kötülüğü engellemek için, çarpışan dalgaların tuzlu suyuyla tatlı suyunu birbirinden ayırır, gerekirse okyanusu ikiye yarar Özge. Hayat ne gerekiyorsa yapar ama tek bir şartı vardır, insan çabada olmalıdır. Oturduğun yerde seyrettiğin televizyon programına ettiğin laf değildir direniş.”</p>

    <p class="paragraf ParaOverride-7">Dişlerini sıktı Özge, itiraz etmek istiyordu, bağırıp karşı çıkmak istiyordu ama neye karşı çıkacaktı? Deniz’in her kelimesi doğruydu. Karanlığa mecbur ettiğimiz, okula almadığımız o kızlar anneleri olmuştu bu nefretin.</p>

    <p class="paragraf ParaOverride-7">Dışarıda bıraktıklarımızın insan olduğunu unutmuşluğumuz değil miydi bugün aynı haksızlığa bizi maruz bırakan?!</p>

    <p class="paragraf ParaOverride-7">Bir zamanlar omuz omuza ülke sınırlarımızı koruduklarımızın bebekken annesinden öğrendiği dili yasaklayıp, onları eğitmeden, anlatmadan, hırpalayarak, isimler takarak sürekli onlardan anlayış beklememiz değil miydi bu ülkeyi asıl bölen?!</p>

    <p class="paragraf ParaOverride-7">Ulusumuz direncini kaybetmiş bir beden gibiydi, zayıf düşmüşlüğüne bir virüs gelip yerleşmişti sanki. Ama zayıf değildik biz, sinsice zayıflatılmış, güçsüzleştirilmiştik… ama kimseyi suçlayamazdık çünkü izin vermiştik. İzlediğimiz TV programları, diziler ve gece çıktığımız barlar arasında organlarımızı çalar olmuşlardı. Ama biz keyfimize bakıyorduk. Deniz’in kelimeleri başladığında zorlukla bakışını, sıktığı yumruğundan ona kaldırdı Özge.</p>

    <p class="paragraf ParaOverride-7">“Tüm bunlar olurken BİZ neredeydik Özge?!… Farkında bile değildik, sahipsiz bıraktığımız insanların acılarını hiç bilmedik. O gözlerimizi ayırmadığımız televizyonların bize sunduğu saçmalıkları haber sandık! Ama şimdi biliyoruz. Yok sayılan her varlık intikam alır. Nefretle dolar kalbi. Hiç yok sayıldın mı Özge? Önyargıyla aşağılandın mı?”</p>

    <p class="paragraf ParaOverride-7">Aklına gelen görüntüyle birlikte kaşları iyice çatıldı Özge’nin, yok sayılmaya çalışılmıştı. İzin verseydi kesin yok sayılacaktı. Ve evet aşağılanmıştı da. Can Manay’ın görüntüsü ve o kısacık röportaj boyunca aşağılayan o gülümsemesi şimdi gözlerinin önündeydi. Kendini yok saydırmamıştı, şanslıydı ama nefretle dolmuştu yine de, intikam almak için yemin etmişti. Tüyleri diken diken olurken sesini çıkarmadı Özge, Deniz karşısında yarattığı etkinin farkında devam etti.</p>

    <p class="paragraf ParaOverride-7">“Kimsenin kimseye kötülük yapmaya hakkı yok! Kötülüğe izin vermek varoluşa, Yaradan’a, hayata, evrene, iyi olan her şeye ihanettir… Şimdi sen o koltuğa çıkacaksın, üstelik darbeyle oturacaksın ve sanıyor musun ki milyonlarca dolar harcayarak, darbe yaparak seni oturttukları o makamdan, senden bir şey almadan duracaklarını? Ya onlara istediklerini vereceksin ya da seni bir saat içinde zehirleyecekler. Karar senin. Sadece, ruhunu satmazsan öldürüleceğini bilerek otur oraya. İnatla kahramanlığı karıştırma! Onların istediğini yapmazsan yok edileceğini bilerek çık yola. Savaştığın sistemin kölesi olacağını anla. Ya kölesi ya da kurbanı olacaksın.”</p>

    <p class="paragraf ParaOverride-7">Özge’nin zihni allak bullak olmuştu, içinde öfke vardı, kafasını çevirdi bir an geçtikleri yola. Meydana varmak üzereydiler. Ellerinde bayraklarla meydana yürüyenleri gördü Özge ve hiddetle Deniz’e döndü.</p>

    <p class="paragraf ParaOverride-7">“Bana hem diyorsun ki, seni pasifize etmek istemiyorum hem de bana nasıl öldürüleceğimi anlatıyorsun. İçime korku yerleştiriyorsun. Ne yapmamı istiyorsun? Ha? Hem elimi kolumu bağlıyorsun hem de bana tut diyorsun? Peki ben ne yapacağım! Etrafta peygamber gibi gezip, şu salak spiritüalciler gibi yapmacık yapmacık önüme gelene sarılayım mı! Sevin birbirinizi mi diyeyim! Ha?! Bir köşeye oturup seyretmemi, anlayış gösterip insanların sevgi böceği şeklinde aşka gelip hakkımızın yenmemesine dua etmemi mi istiyorsun?! Ne istiyorsun! Ne yapmamı istiyorsun!”</p>

    <p class="paragraf ParaOverride-7">Deniz, Özge’nin gözlerinin içine bakarak, yapabileceği hiçbir şey kalmayan birinin son çırpınışında, “Darbeden vazgeç!” dedi. “Seçimlere katıl. Bırak oy sistemi yine de onlara çalışsın! Savaşma, sadece fark ettir. Bir olmak demek, diğerleri adına bir kişinin karar vermesi demek değil, bir olmak demek aynı anda harekete geçebilmek demek. Yardıma değil, insanların fark etmeye ihtiyaçları var.”</p>

    <p class="paragraf ParaOverride-7">Özge itiraz etti.</p>

    <p class="paragraf ParaOverride-7">“Adaletsizliğin içinde nasıl fark edecekler? Çocuklarımız sadece suç işleyenlerin egemen olabildiği bir toplumda nasıl doğru olmaya özensinler? Birbirlerinin ayıplarını bildikleri için ordu olmuşlarla nasıl savaşsın yapayalnız bir doğru?!”</p>

    <p class="paragraf ParaOverride-7">Deniz, “Köşemizde oturmuş bir kurtarıcı ya da lider beklemekten vazgeçtiğimizde tekâmüldeki en büyük adımı atacağız. Birey olacağız!” dedi. “Sen kendin demiyor musun peşimden gelecek sürüler değil yanımda yürüyecek bireyler istiyorum diye! Eğer sen ya da başkaları bu insanlara habire kurtarıcı olursanız bunlar nasıl öğrenecekler tek başlarına ayağa kalkmaları gerektiğini?”</p>

    <p class="paragraf ParaOverride-7">Özge ağzını açtı, konuşacaktı ama Deniz susturdu onu.</p>

    <p class="paragraf ParaOverride-7">“Bitmedi! Çocuklar dedin. Nasıl doğru olmaya özensinler? Takip edecekleri bir örnek ver onlara, silah değil. Öyle örnekler ver ki, doğrudan hiç şaşmayan, ne olursa olsun doğruda durmaya çalışan, çabalayan, emek veren. Doğruda durmayı başarmış bir örnek bile bin tane zengin suçludan daha etkilidir. Niye kahramanlık hikâyelerini seviyoruz sanıyorsun? Çünkü her birimizin içinde doğruda durmaya aç ama nasıl yapacağını bilmeyen kahramanlar var! Karşındaki haksızlığı başka bir haksızlıkla bastırmaya çalışmak yerine, sen sadece örnek ol ve örnek olacaklara yol aç yeter!”</p>

    <p class="paragraf ParaOverride-7">Düşündü Özge, tek bir doğru örnek, bin tane yanlışa ilaç olabilir miydi? Ama zaten binlerce yıldır insanlık dediğimiz bu hal sadece, birkaç tane doğru örnekten aldığımız ilhamla, motivasyonla gelişmemiş miydi? Hazreti Muhammed Arap yarımadasının çöllerinde birbirini öldüren, Afrika’daki gelişmemiş kabileler gibi çırılçıplak gezen, yıkanmayı dahi bilmeyen o ilkel kabilelere örnek olmamış mıydı? Nelson Mandela’nın savaşsız direnişi Afrika’da birbirini kesen kabilelere örnek olmamış mıydı? Martin Luther King’in şiddet karşıtı savaşı ırkçılığa vurulan asıl darbenin en iyi örneği değil miydi? Birkaç örnek… sayıları önemli değildi ama o birkaç örnekti insanın insanlığını besleyen! Her biri çok değerliydi. Evet örnekler lazımdı BİZ’e. Tepkiselliğin kolaylığını değil, sürekli bir çabada olmanın zorluğunu seçebilen örnekler.</p>

    <p class="paragraf ParaOverride-7">Araba durdu ama Özge ancak kapısı açıldığında vardıklarını anladı. Deniz’e baktı konuşmadan… Deniz’in hayal kırklığıyla bezenmiş umut dolu tebessümüne bakmak ağırdı, birazdan meydana çıkacak ve halka seslenecekti. Sonrasında yapacakları darbeyle bu konuşma tarihe geçecekti. Gülümsemek istedi Deniz’e ama gülümseyemedi, ani bir hareketle arabadan inmek için döndüğünde Deniz yakaladı onu kolundan, “Örnek olmanı istiyorum! Hakkın yerini bulmasını istiyorsan, mutlak adaletin bu gezegende gerçekten var olmasını istiyorsan, cezalandırmak için harcadığın zamanı ve emeği, insana örnek olmak için harca!” dedi ve bıraktı onu. Özge’den daha hızlı bir hamlede, ondan önce, indi arabadan.</p>

    <p class="paragraf ParaOverride-7">Özge indiğinde başı önünde bir an bekledi, sonra başını kaldırıp Deniz’e döndü. Sadece baktı. Nasıl da zamansız tanışmışlardı. Bundan üç yıl önce tanımış olsaydı onu… Sadık’tan önce… yaşadıklarından önce… verdiği kararlardan önce… o zaman hayatı belki de huzurlu olacaktı ama şimdi cehenneme girmiş, cehennemi temizlemeye yemin etmiş biriydi. Konuşmak istedi Özge ama Deniz başını iki yana yavaşça salladı, o gözlerindeki hayal kırıklığı olmasaydı… Deniz dönüp giderken Özge dikleşti. Deniz’le konuşmasından sonra aklında çarpışan fikirler haklı çıkmak için yarıştaydılar. Deniz’in ardından bakıp “Birileri bir şeyler yapmalı!” diye uyandırdı kendini. Döndü ve korumalarının eşliğinde protokole ilerledi.</p>

    <p class="paragraf ParaOverride-7">Özge’nin gelişine bakarken gözleri parladı Turgut’un. Takım elbiseli güvenlik ekibinin arasında giydiği er üniformasıyla yarın, tüm dünyanın basınında yer alacaktı birazdan yapacağı konuşmayla. Asker olarak çıkacaktı sahneye ve başbakan olarak bitirecekti bugünü. Darbe yapmak zor işti. Öyle uzun uzun üzerinde tartışmak mümkün değildi. Planlama zaten dışarıdan gelmişti ama orduyu, en azından bir taburu ikna etmek gerekti. Orduyla kurmuştu bağlantıyı ama mitinge gelip Özge’yi dinlemeden, ondan onay almadan katılmayacakları kesinleşmişti. Aslında tabur saraya girmeyecekti, yabancı danışmanlar ustaca her şeyi halledeceklerdi ama bunu kimse bilmemeliydi, sonrasında ordu yapmış gibi her şey tıkırında işlemeliydi.</p>

    <p class="paragraf ParaOverride-7">Muammer Bey ve Ömer’e protokole girmemelerini söylemişti Özge. Yapacağı bu hamleler ters giderse pisliğin onlara bulaşmasını istemiyordu ama kafasını çevirdiği anda köşede ikisinin de bekliyor olduğunu gördü. Küçük bir selamla önlerinden geçti. Muammer Bey ve Ömer onu yalnız bırakmaları gerektiğini ona bakar bakmaz anlamışlardı. Uzakta kaldılar.</p>

    <p class="paragraf ParaOverride-7">O sırada Turgut alkışlayarak Özge’ye doğru yürüdü ama Özge’nin bir bakışı yetti Turgut’un alkışını kesmeye.</p>

    <p class="paragraf ParaOverride-7">“Bu bir sirk gösterisi değil!” diye düşündü Özge, protokole yaklaşırken gözlerini Turgut’tan ayırmadan. Turgut’un laubali alkışı bardağı taşıran son damlaydı! Muammer Bey’in minneti olmasa bu adamın aralarında ne işi vardı ama aslında tüm iş de ona bağlıydı. Bu topluluğun köprüsüydü Turgut. Washington’la, orduyla, işçi birlikleriyle… herkesle ilişkisi vardı. Durdu Özge. Nasıl olurdu da bir kişinin kolları böyle herkese uzanırdı? Sorgularken protokole varmıştı. Darbenin başrolleri, hepsi protokoldeydi. Sakince onlara yaklaşırken sürekli içinden “Birileri bir şeyler yapmalı” diyordu. Protokolü selamlayıp geçti. Bir tek Turgut peşine takıldı.</p>

    <p class="paragraf ParaOverride-7">Meydana kurulan sahnenin arkasına çıktı Özge, adımlarını ne kadar hızlı atarsa atsın, hayatının en büyük kararını geride bırakamıyordu, o karar sonuçları ne olursa olsun önüne konulmuş alınmayı bekliyordu. Eline mikrofonu verdiler, daha bir saat vardı ama ses kontrolü yapılacaktı. Turgut, “Konuşmamız lazım, gündemdeki olaylardan girmen...” derken yine gözlerini bir silah gibi Turgut’a çevirdi Özge. Turgut susması gerektiğini anladı, ama dönüp gitmeden önce yine de “Sana yardım etmek için buradayım Özge Hanım” dedi.</p>

    <p class="paragraf ParaOverride-7">Tüyleri diken diken oldu Özge’nin, ense kökü çığlıklar attı kendisine söylenen bu cümleyle. Çünkü en son Şaban Meydanoğlu demişti bunu Özge’ye ve bir an sonra bindiği helikopterde Özge kendini hiç bu kadar ölüme yakın hissetmemişti. Ama ölüm değildi korktuğu, kendisine güvenenlerin yaşayacağı hayal kırıklığı her ölümden beterdi. Asistanlardan birine seslenip kâğıt ve kalem istedi.</p>

    <p class="paragraf ParaOverride-7"/>

    <p class="arabaslik_sol" xml:lang="en-GB">5. Eti</p>

    <p class="paragraf ParaOverride-7">Televizyonun sesini kısıp Bilge’ye döndü Eti.</p>

    <p class="paragraf ParaOverride-7">“En iyi partner kendi eksikliğimizin fazlalığını onda bulabildiğimiz kişidir. Laf olsun diye söylemiyorum, atom bazında geçerli bir konu bu! Sadece mıknatıslar değil, fizik kanunları öyle buyurduğu için zıt kutuplar birbirini gerçekten de çekiyor.”</p>

    <p class="paragraf ParaOverride-7">Bilge “Psikolojik bir şey…” derken Eti kafasını hayır anlamında sallayarak sözünü kesti.</p>

    <p class="paragraf ParaOverride-7">“Psikolojik değil, tamamen fizik bilimiyle ilgili, varoluşun yapısıyla alakalı bir durum bu. Bak şimdi. Etrafında gördüğün her şey, atomlardan meydana geliyor. Şimdiye kadar bulunan 118 element var element tablosunda ve etrafımızdaki dünya bu 118 elementin atomlarının birbirleriyle kombinasyonundan oluşuyor. Yani suyu düşün. İki tane hidrojen atomu bir tane oksijen atomuyla milyarlarca atomun içinde birbirlerini buluyor, bir araya gelip birleşiyor ve sonra da ayrılmıyorlar, bu ayrılmaz birliktelikleri bir su molekülünü oluşturuyor. Su molekülleri birleşiyor ve damlaya dönüşüyorlar. Neden ayrılmıyorlar? Nedir iki hidrojen ve bir oksijeni bir arada tutan şey?”</p>

    <p class="paragraf ParaOverride-7">Ortaokulda aldığı sıkıcı fizik derslerinden oluşan bilgilerin eskimiş dosyalarını açtı Bilge zihninde, çekirdekle ilgili bir şeyler geldi aklına ama hatırlayamadı, bilmiyorum dercesine kafasını salladı.</p>

    <p class="paragraf ParaOverride-7">Eti gülümseyerek devam etti.</p>

    <p class="paragraf ParaOverride-7">“Bir zamanlar her şeyi oluşturan en küçük parçanın atom olduğu sanılıyordu. Ama değil, hatta atom en küçük birim bile değil. Anlaşıldı ki atom ortada birbirine yapışmış proton, nötron ve onları çevreleyen bir alan içinde etraflarında dönen elektronlardan meydana geliyor. Etrafında gördüğün her şey bu üç parçacıktan oluşuyor. Üç proton, üç nötron ve üç elektronun birleşiminden oluşan atom varoluşuna sıfır değerde başlıyor. Adı üstünde nötronlar nötr elektrik yüklü olduklarından sıfır yüklüler, protonlar artı elektrik yüklü olduklarından her biri +1 ve yörüngedeki elektronlar negatif yüklü olduklarından her biri -1 ile şarj edilmiş haldeler. Doğaları bu. Atomun içindeki bu üç parçacığın tüm değerlerini toplarsan geriye sıfır kalıyor. Ama atomun amacı daima sekiz elektrona sahip olmak. Çünkü bir atomun dengede olabilmesi için, ki buna fizikte Oktet Kuralı deniyor, kendisini sekiz tane elektronla çevrelemesi lazım. Bazı atomlar berilyum gibi sekiz elektronun yanında fazladan iki elektrona sahipler ve element tablosunda bu yüzden berilyum, Ba<span class="CharOverride-12">2+</span> olarak gösterilir. Yani iki fazla elektronu var. Bazı atomlarsa elektronlarını sekize tamamlayamaz, iki elektron eksiktirler. Mesela oksijen. Bu yüzden element tablosunda O<span class="CharOverride-12">2-</span> şeklinde gösterilirler. Evren dengeyi hedeflediği için berilyum kendisinde fazla olan iki elektronu vermeye ve oksijen de kendisinde eksik olan iki elektronu diğerinden almaya meyillidir. Bu yüzden birleşirler. Her şey denge için sürekli bir alışveriştedir. Yani atomlar dengeye olan ihtiyaçları yüzünden birleşip etrafımızdaki her şeyi oluşturuyorlar. Daha basite indirgersek etrafımızdaki her şey elektron ve protonların zıt elektrik yüklü yani zıt kutuplarda olması sonucu varlar!”</p>

    <p class="paragraf ParaOverride-7">Bilge düşündü, +1 yüklü protonlar ve -1 yüklü elektronlardan oluşan atomda elektrik vardı… Fark ettiği şey hayretle kelimelere dönüştü.</p>

    <p class="paragraf ParaOverride-7">“Atomlarımız elektrik yüklü! Yani etrafımızda gördüğümüz her şeyin içinde elektrik var!”</p>

    <p class="paragraf ParaOverride-7">Tatminkâr bir gülümsemeyle başını salladı Eti.</p>

    <p class="paragraf ParaOverride-7">“Bu yüzden evren elektrikten oluşuyor diyorlar. Senin bedenin başta olmak üzere etrafında gördüğün her şey artı ya da eksi elektrikle şarj edilmiş atom parçacıklarından oluşuyor. Ve elektrik, daima manyetik alan oluşturur. Her maddenin bir manyetik alanı var! Peki nedir manyetik alan?”</p>

    <p class="paragraf ParaOverride-7">Bilge itiraz etti.</p>

    <p class="paragraf ParaOverride-7">“Bir dakika, atomların bir arada durmasının nedenini söylemedin.”</p>

    <p class="paragraf ParaOverride-7">“Manyetik alanı anladığında onu da anlayacaksın.”</p>

    <p class="paragraf ParaOverride-7">Bilge’nin kaşları çatıldı. Emin olamamaktan nefret ediyordu! Elektromanyetik güç her gün duyduğu bir kelimeydi ama bilemedi.</p>

    <p class="paragraf ParaOverride-7">Eti açıkladı.</p>

    <p class="paragraf ParaOverride-7">“Mesela bastığın toprağın içine geçmeni engelleyen şeydir elektromanyetik güç. Atomları bir arada tutan şeydir. Biraz önce atom çekirdeğini anlattım, elektromanyetik güç ise bir atomun çekirdeğindeki elektronun, diğer atomun çekirdeğindeki protonu çekmesidir. O yüzden farklı atomların protonları ve elektronları arasındaki zıt kutupların çekimi sayesinde atomlar birleşip molekülleri, moleküller de etrafımızda gördüğümüz her şeyi, maddeyi oluşturuyorlar. Buna ‘residual electromagnetic force’<span class="dip CharOverride-11"><a class="_idFootnoteLink" href="#footnote-225-60" id="footnote-225-60-backlink">60</a></span> deniyor. Yani varoluşun maddeselliği zıt kutupların birbirini çekmesinden geliyor. Şimdi bir düşün, hepimiz bizde olmayanın açlığındayız aynı atomlarımız gibi. Ve kendimizi dengeleyebilmek için arayıştayız, bizi dengeleyecek olanın arayışındayız, yine aynı atomlarımız gibi. Biz de birleşerek ilişkileri oluşturuyoruz, atomların molekülleri oluşturması gibi. Ve ilişkiler de birleşerek toplumları oluşturuyor, aynı moleküllerin de birleşerek maddeyi oluşturması gibi. Ve oluşturulan maddenin sağlamlığı moleküllerin merkezindeki atom çekirdeğinin ‘kararlı’ olmasından geliyor. Yani atom parçacıkları dengeliyse, çekirdek istediği kadar elektrona sahipse, o atoma ‘kararlı atom’ adı veriliyor ve kararlı atomlar o kadar güçlü bir nükleer kuvvete sahipler ki parçalanamıyorlar. Aynı insan iradesi gibi, eğer insan dengedeyse iradesi de ezilmeyecek güçlülükte oluyor. Makrodan mikroya her şey ne kadar birbiriyle bağlantılı değil mi? İster toplama, çarpma gibi rakamların ilişkisi olsun ister kimyadaki maddelerin, fizikteki atomların ancak ilişkinin felsefesine inebiliyorsan bilgiyi gerçekten anlayabiliyorsun.”</p>

    <p class="paragraf ParaOverride-7">Zihnindeki fark edişlerin hesabıyla dalgınlaşan Bilge, kafasıyla Eti’yi onaylarken düşündü, atomlar da insanlar gibiydi, dengelenmek için birbirlerine ihtiyaçları vardı, eğer doğru kişilerle ilişkiye girerlerse kendilerini buluyorlardı aynı kararlı atomlar gibi, kimseden beklentisi olmayan kararlı kişilere dönüşüyorlardı. Ve kararlı kişilerden oluşan bir toplum aynı demir gibi parçalanması zor, sapasağlam oluyordu. Eti konuşmasaydı, makroyla mikronun bağlandığı evrenin bilgisinde sonsuza giden düşünceye bırakacaktı Bilge kendini. Eti, “Ama bir sorun var” demişti.</p>

    <p class="paragraf ParaOverride-7">Neydi sorun? Bilge düşüncelerinden sıyrılıp Eti’ye odaklandı. Eti, “Bir de ‘kararsız atomlar’ var” dedi, gözlerindeki hüznü Bilge’ye bulaştırırcasına devam etti: “Dengelenemeyen, elektron dengesizliğinde olan ve bu yüzden kolayca parçalanabilen atomlar ve dengelenene kadar yani kararlı bir atoma dönüşene kadar radyoaktif olurlar…. Aynı dengesini bulamayan ve bulmak için çabalarken etrafından yardım almazsa yaşadığı topluma zarar veren bireyler gibi. Teröristler, hırsızlar, katiller, tacizciler… dengesizliğin varlıkları. ‘Denge’ evrenin en temel kanunu… anlasalar da anlamasalar da insanlığın varoluş nedeni Bilge. Denge Yaradan, dengesizlikse şeytan.”</p>

    <p class="paragraf ParaOverride-7">Can içeri girdiğinde, Bilge ve Eti’nin hipnozdaki haline bakıp “N’oldu?” dedi, Veli’nin babasıyla görüşmesi nihayet bitmişti.</p>

    <p class="paragraf ParaOverride-7">Eti ve Bilge aynı anda çıktılar daldıkları düşüncelerden. Can öpmek için Eti’ye doğru yürürken Eti kalkıp selamladı onu. “Nasıl geçti?” dedi. Öpüştüler.</p>

    <p class="paragraf ParaOverride-7">“Her zamanki gibi. Gazını aldım gönderdim” diye cevap verdi Can. Bilge’nin çatılan kaşlarına bakıp gülerek ona yaklaşırken “Tamam kızma” dedi ve Eti’ye dönüp saygıdeğer bir psikoloğa yakışacak şekilde tane tane robotik bir dilde açıkladı.</p>

    <p class="paragraf ParaOverride-7">“Bir yakınını kaybetmekten kaynaklı depresyonun etkilerini azaltmak için alması gereken psikolojik desteği en iyi şekilde vererek gönderdim onu… Ne konuşuyordunuz ben geldiğimde?</p>

    <p class="paragraf ParaOverride-7">“Atomlardan bahsediyorduk” dedi Bilge.</p>

    <p class="paragraf ParaOverride-7">Can masanın üstündeki çerezden avuçlarken, “Atomun kelime anlamını biliyor musun?” dedi. Ve hemen Eti’ye dönüp “Kopya verme!” diye uyardı.</p>

    <p class="paragraf ParaOverride-7">Bilge sırıtarak, “Seni hayal kırıklığına uğratacağım ama biliyorum” dedi, Can’la sürekli oynadıkları bir oyuna dönüşmüştü bu bilgi yarışı ve Bilge hâlâ epey öndeydi. Açıklarken iyice sırıttı.</p>

    <p class="paragraf ParaOverride-7">“‘Tom’ Yunancada ‘bölünebilir’, ‘A-tom’ ise olumsuzluk ekiyle ‘bölünemez’ demek. Adını filozof Demokritos koymuş. Ta o zamandan bilinmesi ne tuhaf değil mi!?”</p>

    <p class="paragraf ParaOverride-7">Eti geriye yaslandı, yüzünde gururlu bir gülümsemeyle Can’a baktı, Bilge’nin soruyu karşılaması hoşuna gitmişti, her zamanki gibi.</p>

    <p class="paragraf ParaOverride-7">Can ağzına tıktığı çerezleri çiğnerken “Kolay bir soruydu” dedi.</p>

    <p class="paragraf ParaOverride-7">Bilge “Aaaa!” diye itiraz etti ve “Benim sıram” diyerek ekledi. Masasına dayandı Can ve kollarını önünde bağlayıp bekledi.</p>

    <p class="paragraf ParaOverride-7">Bilge kaşlarını kaldırıp, eliyle göbeğini ovalarken sordu.</p>

    <p class="paragraf ParaOverride-7">“Einstein niye Nobel ödülü aldı?”</p>

    <p class="paragraf ParaOverride-7">Gözlerini kısıp kafasını hafifçe yana eğdi Can, Bilge’nin ifadesine baktı, kolay bir soruydu bu… Bilge neden bu kadar kolay sormuştu! Emin olsa da temkinli bir şekilde cevapladı.</p>

    <p class="paragraf ParaOverride-7">“İzafiyet teorisi yüzünden, e = mc².”</p>

    <p class="paragraf ParaOverride-7">Bilge göbeğini ovalarken iyice keyiflendi, kafasını geriye atıp “A ha ha!” dedi. Can cevabının yanlış olduğunu anladı ama pes etmedi. “Eminim, izafiyet teorisi!”</p>

    <p class="paragraf ParaOverride-7">Bilge cevapladı.</p>

    <p class="paragraf ParaOverride-7">“Hayır. Einstein 1905 yılında, 24 yaşındayken yaptığı bir deneyle ilgili yazdığı bir makale sayesinde 1921 yılında aldı Nobel ödülünü.”</p>

    <p class="paragraf ParaOverride-7">Can atıldı.</p>

    <p class="paragraf ParaOverride-7">“Evet, e = mc².”</p>

    <p class="paragraf ParaOverride-7">Bilge kafasını sağa sola sallarken açıkladı.</p>

    <p class="paragraf ParaOverride-7">“ ‘Photoelectric effect experiment’, izafiyet teorisi değil. Einstein, ışığın dalgalar halinde yayılan bir gaz gibi olduğu sanırlırken, aslında ışığın sıraya girmiş küçük parçacıklardan oluşan, ki bu parçalara foton deniyor, bir akım olduğunu fark ettirdi. Yani bizim uzun bir çizgi şeklinde gördüğümüz ışık aslında foton adı verilen küçük parçalardan oluşuyor. Işık bir bütün halinde değil parça parça yol alıyor ve fotonlar o kadar seri ki tek parça olarak algılanıyor. Keşfettiği şeyse, fotonların taşıdığı enerjinin ışığın yoğunluğuna göre değil rengine göre değiştiğiydi.”</p>

    <p class="paragraf ParaOverride-7">Can sırıtarak Bilge’nin yanına gitti, arkasından dolanıp sarıldı ona. “Kızım da böyle akıllı olacak mı?” dedi.</p>

    <p class="paragraf ParaOverride-7">Bilge gülümserken gözleri içlerindeki tereddüdü taşırcasına Eti’ye kaydı ve Eti saatine bakıp, “Epey geç olmuş, kaçta gidiyorsunuz bakalım siz?” diye sordu.</p>

    <p class="paragraf ParaOverride-7">Can, “Ali geldi mi?” diyerek doğruldu.</p>

    <p class="paragraf ParaOverride-7">Bilge başını sallarken, “Bir saatimiz var daha” dedi.</p>

    <p class="paragraf ParaOverride-7">Can itiraz etti.</p>

    <p class="paragraf ParaOverride-7">“Neden şimdi değil?”</p>

    <p class="paragraf ParaOverride-7">Zeynep elinde getirdiği tepsiyle içeri girerken, “Yemek yemeden çıkmak istemiyorum” diye açıkladı. Bilge’nin ev yemeği hazırdı. Yemekte balık vardı.</p>

    <p class="paragraf ParaOverride-7">Can “Yine mi balık!” dedi hayretle.</p>

    <p class="paragraf ParaOverride-7">Bilge Eti’ye dönüp, “Gerçekten bir öğrenme zorluğu olduğunu düşünüyorum, bunun için bir ilaç var mı Eti Hanım?” dedi. Bin kere anlatmıştı Can’a: Hamileyken yenen balığın, içilen balıkyağının çocuğun beyin gelişimindeki ispatlanmış etkisini, ama sadece civa ve diğer ağır metalleri içermeyen balıklar yenmeliydi. Can pes etti, “Balık kokan bir kızımız olacak. Olsun belki denizkızı olur” deyip Bilge’yi öptü başından. Eti ve Bilge göz göze geldiler o an... bir sırrı paylaşan iki kişi gibi.</p>

    <p class="paragraf ParaOverride-7">Sesi kısık televizyon canlı bağlantıyla meydanda biriken kalabalığı göstermeye başladığında Can’ın gözleri kaydı televizyona, ekranda “Özge Egeli Dağlarca Mitingi” yazıyordu. Kumandaya uzandı, televizyonu kapatacaktı ama Bilge önce davranıp kumandayı aldı. Lokmasını yutup “İzlemek istiyorum” dedi. Can itiraz etmek istedi, Bilge’nin habire bu kızı takip ediyor olması inanılır gibi değildi. Ama daha önceki itirazları daha da büyük bir ilgiye yol açmış olmalıydı, omuzlarını silkip, “Kızımızın bu politik saçmalıkları ana rahminde dinlemeye başlamasını sağlıklı buluyorsan, buyur izle. Ama içtiğin balık yağları kadar bu izlediğin saçmalıklarında kızımızı etkilediğini bil” dedi ama oradan da yakalayamadı çünkü Bilge televizyonun sesini çoktan açmıştı.</p>

    <p class="arabaslik_sol" xml:lang="en-GB">6. Özge</p>

    <p class="paragraf ParaOverride-7">Dikildiği yerden meydanı dolduran insanlara baktı, gülümseyemedi… Şehrin en büyük meydanını doldurmanın tebessümü yoktu ifadesinde. Olamazdı çünkü halk umutsuzluğun doruklarında olunca meydanlar kalabalıklaşırdı. Meydana çıkan siyasetçileri dinlemek için toplanan kişilerin kalabalığı, ülkenin çaresizliğiyle doğru orantılıydı. Çaresizdiler. Yüz binlerce kişi umut aramaya gelmişlerdi.</p>

    <p class="paragraf ParaOverride-7">Özge’nin kaşları iyice çatıldı, artan kalabalığın ağırlığı fazlaydı. İki elini kürsünün kenarlarına geçirdiğinde promter’a bakmadan konuşmaya başladı.</p>

    <p class="paragraf ParaOverride-7">“Bir çağrım var!… Sadece bu meydanda beni dinleyenlere ya da televizyonlarının başında beni duyanlara değil bu çağrı! Sadece bu partiye oy verenlere değil! Herkese! Bugün buraya, sizi, her birinizi CİHADA ÇAĞIRMAK İÇİN GELDİM! HEPİNİZİ CİHADA ÇAĞRIYORUM!”</p>

    <p class="paragraf ParaOverride-7"/>

    <p class="arabaslik_sol" xml:lang="en-GB">7. Şaban Meydanoğlu</p>

    <p class="paragraf ParaOverride-7">Yayıldığı koltukta birden öne doğru geldi Şaban, kumandayla televizyonun sesini daha da fazla açarken, odanın içindeki kalabalığı susturdu. Televizyonda Özge’nin konuşmasını canlı yayından dinliyordu. Ve kız “Cihat” demişti! Herkesi cihada çağırmıştı! Ne düşüneceğini bilemedi, bu nasıl bir taktikti? Cumhuriyetçilerin başkanı şimdi kendi kitlesine mi oynuyordu? Ama nasıl olurdu, yıllardır dilinin ucunda zorla tuttuğu o kelimeyi nasıl olur da bu kız böyle meydanlara salardı! Kız konuşmaya devam etti.</p>

    <p class="paragraf ParaOverride-7">“Müslüman dünyasının tamamı… Hıristiyanlar, Yahudiler, Şamanlar, Budistler! Herkesi, ayrım yapmadan herkesi cihada çağırıyorum! Bugün cihat zamanıdır!…”</p>

    <p class="paragraf ParaOverride-7">Ayağa kalktı Şaban, televizyonun sesini iyice açtı. Özge Egeli’nin ne yapmaya çalıştığını anlayabiliyordu da nasıl yapmaya çalıştığını anlayamıyordu. Bu ne saçmalıktı! Biri meydanlardan cihat çağrısı yapacak ve orduları toplayacaksa bu kendisi olmalıydı!</p>

    <p class="paragraf ParaOverride-7"/>

    <p class="arabaslik_sol ParaOverride-16" xml:lang="en-GB">8. Özge Egeli</p>

    <p class="paragraf ParaOverride-7">“Hatırlayın! Bu gezegene, yaratılmaya değer olduğumuzu ispatlamak için gönderilmedik mi! Bizi selamlamayan şeytanın varoluşumuza yaptığı hakaretin nasıl da haksızca olduğunu evrene göstermek için, yaratılmaya değer olduğumuzu göstermek için gönderilmedik mi dünyaya?!</p>

    <p class="paragraf ParaOverride-7">Burada, bugün, binlerce yıldır süren bir savaşın tam ortasındayız! Bu savaş Yaradan’ın şeytanla savaşı değil, insanın şeytanla savaşıdır! Ve bu savaşı bir tek cihatla kazanabiliriz! Ama bir sorun var! Çünkü iki cihat var! Ve BİZ doğrusunu seçmek zorundayız!</p>

    <p class="paragraf ParaOverride-7">Ya şeytanın sahte cihadına kanıp elimizde silahlarla bizimle aynı fikirde olmayanları kovalayacağız ya da Yaradan’ın cihadına katılıp kendi nefsimizle savaşacağız… Çünkü cihat Arapçada ‘cehd’ kökünden gelir, ‘çabalamak’, ‘çalışmak’, ‘gayret etmek’ demektir!”</p>

    <p class="paragraf ParaOverride-7"/>

    <p class="arabaslik_sol" xml:lang="en-GB">9. Can Manay</p>

    <p class="paragraf ParaOverride-7">Can refleksle dönüp Bilge’ye baktı. Bu bilgiyi daha önce duymuştu ondan, şimdi Özge Egeli’nin meydanlardan aynı bilgiyi bağırarak tekrarlıyor olmasının tuhaflığını Bilge’nin suratında ölçmeye çalıştı.</p>

    <p class="paragraf ParaOverride-7">Eti sakin bir keyifle geriye yaslanıp Can’ı izledi, hiçbir şey artık onun kontrolünde değildi.</p>

    <p class="paragraf ParaOverride-7">Bilge Can’ı umursamadan yemeğini yemeye devam etti ve hayretini belirtmek isteyen Can’ı televizyonun sesini biraz daha açıp “Şışşş!” diyerek susturdu, belli ki konuşma ilginçleşecekti.</p>

    <p class="paragraf ParaOverride-7"/>

    <p class="arabaslik_sol" xml:lang="en-GB">10. Özge Egeli</p>

    <p class="paragraf ParaOverride-7">“Ve İslam seni cihada çağırdığında sana kendi nefsinle mücadele etmeni, nefsini yenmek için çabalamanı, ne olursa olsun içinde yayılabilecek kötülüğe karşı çıkmanı ve her zaman gayret etmeni buyurur! Bu buyruk Allah’ın emridir! Sana nefsinle savaş der! Eline silah al ve seninle aynı şekilden olmayanları öldür demez! Onu diyen şeytandır! Allah’ın yarattıklarına savaş açan ve seni bu kanlı savaşa dahil etmeye çalışan şeytandır! Senin ne kadar aklı çelinir, kötülüğe meyilli olduğunu ispatlamak için kurmuştur düzenini. Adına ‘kutsal savaş’ da dedikleri bu sahte cihada Kuran-ı Kerim’de bir kez bile yer verilmemiştir! Kitabımızın içinde bir kez bile geçmez bu şeytanın sözde kutsal (!) savaşı! Çünkü cehenneme aittir.</p>

    <p class="paragraf ParaOverride-7">Düşünün! Allah! Evrenlerin mimarı! Yaratılmış her şeyin sahibi! Kuldan kendisi için adalet dilenmez! Kendisi için öldürmesini, yıkmasını, yakmasını asla beklemez! Aynı bir annenin yeni doğmuş bebeğinden korunma beklemeyeceği gibi Allah da yarattıklarından yardım istemez! Bunun aksini söylemek Allah’a hakarettir. Onun kudretini inkar etmektir. “Allah için öldür.” Yaradan’a en büyük lanettir! Sizden nefret etmenizi, savaşmanızı, yakıp yıkmanızı isteyecek tek bir varlık vardır o da şeytandır. Ve onun en büyük marifeti bu dünyada Allah’ı taklit etmesidir. Allah’mış gibi yaparak kötülüğün etrafa yayılması için nefret tohumlarını insanların içine ekmesidir. Kim Yaradan’ın kitabında inanç için öldürmek olduğunu savunursa o şeytanın elçisidir! Eskiden Haçlı Seferleri adı altında Hıristiyanlığa dadanmış bu illet şimdi de sahte cihatla İslam’a dadanmıştır! Bugün aramızda şeytanlar var.”</p>

    <p class="paragraf ParaOverride-7"/>

    <p class="arabaslik_sol" xml:lang="en-GB">11. Şaban Meydanoğlu</p>

    <p class="paragraf ParaOverride-7">“Yaradan’ın yolundan sapıp şeytanın emrine girmiş bu kişiler, kul hakkı yiyerek ancak doyabilen, kulu kula öldürterek doğru yapılabileceğini söyleyip duran ve etraflarındakilere korkuyla saygı uyandıran kişilerdir. Onlardan ve onların şeytani fikirlerinden koruyun kalbinizi! Çünkü hayat sadece rüyada bir andır ve uyandığınızda bu anda yaptığınız her şeyin hesabı sizden sorulacaktır. Amaç sizi cehennemde yakmak değil, var olmaya değer olup olmadığınızı ölçerek Yaradan’ın yarattıklarıyla ahenk içinde yaşayıp yaşayamayacağınızı ölçmektir. İşte bu yüzden en büyük savaş insanın kendisiyledir! Asıl cihat kalptedir! Nefsimizle mücadelemizdir! Etrafınızdaki şeytanlarsa, onlara rağmen doğruda durup duramayacağınızı ölçmek için gönderilmiştir! Hepsi BİZ’im testimizdir.</p>

    <p class="paragraf ParaOverride-7">Düşünün! Sürekli savaşan, birbirini öldüren, yavrusunu ezen, birbirinin kanıyla beslenen bir varlığın evrende yeri var mıdır? Sorun kendinize, Yaradan buna izin verir mi? Sorun kendinize, yaşam buna izin verir mi?</p>

    <p class="paragraf ParaOverride-7">Sizi cihada çağırıyorum! Nefsimizle, korkularımızla, kıskançlıklarımızla, kendimizle savaşarak yeneceğiz her şeytanı ve evrene göstereceğiz: İnsanın yaratılmaya değer bir varlık olduğunu!”</p>

    <p class="paragraf ParaOverride-7">Yerine otururken televizyonun sesini kıstı Şaban, alkışlara, gerçek cihat diye bağıran meydandaki insanların coşkusuna dayanamadı.</p>

    <p class="paragraf ParaOverride-7">Doktoru televizyonu kapattı, kimse konuşmadı bir süre, herkes yanlış öğretilmiş bir anlamın binlerce yıllık sahteliğiyle yüzleşmekteydi. Ama Şaban bu yüzleşemeye izin veremezdi! İzin verirse yaptığı tüm yanlışlar üstüne gelecek, varlığını ezecekti. Belki hayat gerçekten de bir andı, belki testteydik ama öyleyse zaten testi geçememişti. Böylesine kendine yenilmiş, diğerlerinin şeytanı olmuş biri, kendi içine dönebilir miydi? Dönebilirdi, çünkü gerçek Yol onu seçen herkesindi.</p>

    <p class="paragraf ParaOverride-7">Ama Şaban kafasını kaldırıp “Amma saçmaladı bu karı!” diyerek gülümsedi, etrafındakilerden ses gelmedi. Yalaka danışmanı bile elindeki dosyaya dikmişti gözlerini.</p>

    <p class="paragraf ParaOverride-7">Elini masaya vurup, sahte bir neşeyle, “Karnım acıktı, ne yemek var?” dedi. Hizmetçi hemen menüyü söylerken danışmanı, elindeki dosyayı koydu önüne. İmzalanması gerekenler vardı. İçindeki sıkıntı giderek büyürken dosyaları imzaladı Şaban, etrafındaki dünyanın çözüldüğünü hissetti. Sımsıkı avuçladığı taştan o dünya sanki kuma dönüşmüş, parmaklarının arasından sızmaya başlamıştı. İmzası bitince dosyayı kenara attı, telefonunu aldı. Morali bozulduğunda kendisine ne kadar muhteşem bir lider olduğunu söyleyen şu yalaka iş adamı ortaklarından birini arayacaktı. Ama ekranda bir mesaj vardı, açtı. El yazısıyla yazılmış bir mektubun fotoğrafıydı bu. Fotoğrafı büyüttü ve okumaya başladı:</p>

    <p class="paragraf ParaOverride-7">“Sayın Şaban Bey,</p>

    <p class="paragraf ParaOverride-7">Uyanışıma, insanın kendi merkezinden uzaklaşırsa nasıl da kaybolacağını anlamama yardım ettiğiniz için teşekkür ederim. Bir millete, belki de dünyaya ilham oldunuz.</p>

    <p class="paragraf ParaOverride-7">Ama bunun için yazmıyorum. Söyleyecek daha önemli sözlerim var.</p>

    <p class="paragraf ParaOverride-7">Sorunun iyi bir muhalefet olmadığı için büyüdüğünü, tüm olanların çığırından çıktığını düşünmüştüm, iyi bir muhalefet olursa durumun düzeleceğine inanmıştım ama şimdi biliyorum ki iyi bir muhalefete izin verilmiyor.</p>

    <p class="paragraf ParaOverride-7">Muhalefet bir ülke için, bedenin bağışıklık sistemi gibidir. İktidarın fark etmediklerini ona fark ettirmek, iktidarın etrafını saran yalakalara hayır diyebilmesini kolaylaştırmak için önemli bir merkezdir. İyi bir yönetim için iyi bir muhalefet şarttır! Hataların hasıraltı edilmemesi için varlığı önemlidir çünkü hasıraltı edilip biriken hatalardır iktidarların sonunu getirip hükümetleri diktatörlüğe zorlayan.</p>

    <p class="paragraf ParaOverride-7">Bu lanetli sisteme kendini kullandıran herkese, kendi çıkarı için bir başkasınınkini feda edebilen herkese, hayatın, en büyük cevabı verdiğini artık biliyorum. Gerekirse, kimsenin bilemeyeceği mahremimizden vurur bizi hayat. Dışarıda gövde gösterisi olsun diye dik durup gülerken cehennemi yanımızda taşırız. Böylesine muhteşem bir zekânın eseri olan hayatın vereceği cezayı BİZ veremeyiz, vermemeliyiz. BİZ, sadece doğruda durup, hakkını korumak isteyenin üşenmeden, sanki bizim başımıza gelmiş gibi yanında olmalıyız. Bir gün, herkes gibi sizi de aramızda görmek isteriz.</p>

    <p class="paragraf ParaOverride-7">Farklılıklarımızın bizi nasıl da güzelleştirdiğini, farklı olduğumuz için rengârenk olduğumuzu, bu renklerimizin Yaradan’ın çeşitliliği olduğunu anlayacağımız ve değiştiremediğimiz şeyleri yok etmeye çalışmak yerine hayatın zekâsına inanacağımız yaşam mucizesine birlikte tanıklık etmek dileğiyle…</p>

    <p class="paragraf ParaOverride-7">Not: Teğet geçtiğim hatalar oldu, son anda yapmaktan vazgeçtiğim ve üzülerek ifade etmek isterim ki teğetlerimde, sizin merkezden vurduğunuz hataların katkısı çok oldu. İnsan, hatalarının milyonlarcasını nasıl da üzebildiğini umursayınca o zaman Allah’a yaklaşıyor.</p>

    <p class="paragraf ParaOverride-7">Allah’a yakın olmanızı dilerim.</p>

    <p class="paragraf ParaOverride-11">Ö. Egeli.”</p>

    <p class="arabaslik_sol" xml:lang="en-GB">12. Özge Egeli &amp; Özen</p>

    <p class="paragraf ParaOverride-7">Alkışlar öyle yükselmişti ki, kulaklarındaki basıncın etkisiyle gözlerini kısarak indi Özge sahneden. Arka tarafa geçti. Yanına öfkeyle gelen Turgut’un yaklaşmasını bekledi. Turgut “Bu nasıl bir rezalet! Oyun mu oynuyoruz!” diye bağırmaya başlamıştı ki protokolü geçen iki paşayı fark eder etmez aniden sustu.</p>

    <p class="paragraf ParaOverride-7">Özge resmiyetin temkinlilikle harmanlandığı bir şekilde tokalaştı ikisiyle de. Hissettiği mahcubiyet, fark ettiği bir anlamın çelişkisiyle ifadesine yansıdı. Mahcubiyeti, darbeye zemin hazırlayacak, birilerinin bir şeyler yapmasıyla ilgili o konuşmayı yapmamış olmasından, anlayışıysa herkes bir şeyler yapmadıkça birilerinin yaptıklarının anlamı olmayacağından geliyordu. Darbeye katılmayacağı artık ortadaydı.</p>

    <p class="paragraf ParaOverride-7">Paşalardan biri “Güzel konuştunuz” derken gergindi Özge ve “Akşam size katılmayacağım” deyivermişti ağzından çıkan ilk cümlede.</p>

    <p class="paragraf ParaOverride-7">Gözlerini kendisine dikmiş diğer paşanın ifadesiz suratında küçük bir tebessüm belirdi ve sakince “Sahip çıkmak için gelmek zorundaydık ama görüyorum ki siz kontrollüsünüz ve lütfen unutmayın Özge Hanım sizin için her zaman buradayız. Doğru olanı yapıyorsunuz... hepimiz için” dedi. Özge şok geçirdi, adam çok samimiydi.</p>

    <p class="paragraf ParaOverride-7">Milyonlarca kişi Özge’ye inandığı için, onu ve bu milyonları, ele geçirilmiş bu oy sisteminde yalnız bırakmamak için ne gerekiyorsa yapmaya hazırdı paşalar, zaten o yüzden paşaydılar ama Özge’nin bu “hayır”ı onları da rahatlatmıştı. Çünkü aslında halkın yapamadığını başka hiçbir hareketin yapamayacağını da biliyorlardı. Hareket en alt tabandan gelmiyorsa tavan asla değişmiyordu. Tencerenin kapağını değiştirmek o pis tencerede pişen yemeği temizlemiyordu. Özge’ye asker selamı verip gittiler, peşlerine takılmış konuşmaya çalışan Turgut’un yüzüne bile bakmadan.</p>

    <p class="paragraf ParaOverride-7">Meydandan gelen sloganlar sokakları inletirken arka çıkışa yürüdü Özge, Muammer Bey ve Ömer bekliyordu… ama Deniz yoktu. Yine çekmişti kendini. Yüzlerce canlının yaşadığı bir okyanusun ortasında, kendi türünden o tek kişiyi bulduğu anda yok oluvermesi gibiydi Deniz’in hissi. Daha önce hissedilmemiş türde bir yalnızlık yayıldı Özge’nin içine, Muammer Bey ve Ömer’e doğru yürürken Deniz’in yüzünü aradı kalabalıkta… yoktu ama Özen’inki oradaydı!</p>

    <p class="paragraf ParaOverride-7">Kültür Bakanlığı’nın davetinde gördüğü ve hâlâ nereden tanıdığını bilemediği o yüz güvenlik bandının hemen dışında, dümdüz kendisine bakıyordu, hafif bir tebessümle. Durdu Özge, kendi üzerine dikilmiş bakışa dikti gözlerini. Ona gitmeyecekti, çünkü ona giderse adam yine kaybolabilirdi. Dikildiği yerde başıyla hafif bir selam verdi. Özen’in tebessümü biraz daha belirginleşti ve adım adım protokol bandına yaklaştı. Bandı çevreleyen güvenlik yolunu kesti. Özen’i protokolün içine aldırmak için etrafını çevreleyen güvenlikten birini gönderdi Özge. Dikildiği yerden bir santim bile oynamadı bedeni, Özen üstü arandıktan sonra yanına gelene kadar burada böyle dikilecekti. Nereden tanıyordu bu adamı?! Tanıyor muydu? Özen yaklaşırken huzursuz bir tehlikede olup olmadığını düşündü… ama bu tanışıklık duygusu nedense içine sinmişti.</p>

    <p class="paragraf ParaOverride-7">Özen sakin adımlarla ve dingin bir gülümsemeyle yaklaştı. Tokalaştılar. “Konuşabilir miyiz?” dedi.</p>

    <p class="paragraf ParaOverride-7">“Tabii” dedi Özge, sabırla beklediği bir şeyin nihayet gerçekleşiyor olmasının heyecanını gizleyerek ve neyi beklediğini bilmeyerek.</p>

    <p class="paragraf ParaOverride-7">Geride park etmiş parti otobüsüne doğru ilerlediler, meydanı boşaltıp sokaklara dağılan kalabalığın attığı sloganlar yankılanırken Muammer Bey ve Ömer de vardı yanlarına. Özge’nin bir önceki mitinginde söylediği cümle artık herkesin ağzındaydı, ağza bulaşan bir düşünce nihayet davranışa da taşınacaktı: “Umursa yoksa umursanmazsın!”</p>

    <p class="paragraf ParaOverride-7">Boş otobüse bindiler. Güvenlik kapıda beklerken Muammer Bey ve Ömer de koridorun başındaydı, Özen koridorun ortasına yürüdü Özge’yle ve Özge yüzünü koridora dönerek koltuğa oturdu. Açıklama bekliyordu.</p>

    <p class="paragraf ParaOverride-7">“Kolunuz nasıl?” dedi Özen.</p>

    <p class="paragraf ParaOverride-7">Özge bu alakasız soruyu düzeltti.</p>

    <p class="paragraf ParaOverride-7">“Kolum değil, elim. İyi.” Yemin töreninde elini kesmişti, kolunu değil!</p>

    <p class="paragraf ParaOverride-7">Özen, “Kırılan kolunuzu sordum” dedi.</p>

    <p class="paragraf ParaOverride-7">Özge’nin kaşları çatıldı, kolu yıllar önce kırılmıştı. Ne alakası vardı! Kırılan kolunun dosyası zihninde açılırken içinden çıkan görüntülerden birinde Özen’in sesini buldu Özge. Nefesini tutup, gözlerini Özen’den ayırmadan, aklındaki bir ipin ucunu çekercesine depolanmış bir yığın bilginin içinden düşüncesini çekti. Düşüncenin ucu gözlerini açtığı o caminin içinde başlıyor, çektikçe, kafasında sarı işçi kaskı, çenesine indirdiği dalgıç gözlükleri, boynuna dolanmış çiçekli başörtüsüyle ve kulaklarında yankılanan Özen’in sesiyle devam ediyordu. “Şimdi uyanıyoruz” deyip kalkıp gidişiyle sonlanıyordu. Uyanışının başladığı o camide Özge’ye ilkyardımı veren doktordu Özen!</p>

    <p class="paragraf ParaOverride-7">Ayağa fırladı Özge, nedeni bilinmeyen bir hüzün ve sevinçle gözlerine hücum etti yaşlar ama akmadılar. Çaresizliğine çare bulmuş bir çaresizin tebessümü doğdu yüzüne.</p>

    <p class="paragraf ParaOverride-7">Özge’nin gözlerinde kim olduğunun anlayışını gördü Özen, elini omzuna uzatıp kolunu sıktı, <span class="CharOverride-10">“Ben de buradayım ve sonsuza kadar burada olacağım”</span> dercesine söz veren bir eminlikte desteğini verip çekti elini. “Seni ilk gördüğümde o kadar kaybolmuştun ki, kendini bu kadar bulabilmen mucize. İtiraf etmeliyim, önce saçmalıyorsun sandık, kanla yemin etmen falan gösteri gibiydi ama sonra sana gönderdiğimiz herkese yardım ettin…” dedi.</p>

    <p class="paragraf ParaOverride-7">Özge yoğunlaşan duygularını bir nefeste çekti içeri, çoğul konuşan, kişi olmaktan kaçıp ideolojilere, gruplara sığınan insanların mahvettiği bir dünyaydı burası. Tüm bu gruplar, ideolojiler, taraf tutmalar olmasa sadece cana ve hakka sahip çıkılsa yeterdi aslında. “Çoğul konuşuyorsunuz, ‘siz’ kimsiniz?” dedi endişeyle. Bıkmıştı kaldırdığı her taşın altından planlanmış bir senaryonun çıkmasından.</p>

    <p class="paragraf ParaOverride-7">Gülümsedi Özen, “Ahlaklı bir inisiyatif kullanarak yaşama katkı sağlamaya karar vermişler…” dedi.</p>

    <p class="paragraf ParaOverride-7">Cevap şiirseldi ama yeterli değildi, kafasını salladı Özge. “Yani?”</p>

    <p class="paragraf ParaOverride-7">Özen, “Umarım bir gün ‘herkes’ olacağız” diye ekledi ve devam etti. “Şimdilik birkaç yüz kişiyiz. Aslında bir araya gelişimiz pek de planlanmış bir şey değildi. Mecbur kaldık desem daha doğru olur. Ve işin komik yanı birkaç ortak nokta dışında birbirimizden çok farklıyız. Etnik kökenimiz, yetiştirildiğimiz kültür, hatta dinimiz ve yaşadığımız bölgeler bile. Uzun süredir sana kendimizi tanıtmayı düşünüyorduk ama açık konuşmak gerekirse neye dahil olduğunu anlamamız uzun sürdü. Kültür Bakanlığı’nın gecesinde seninle konuşmayı düşündüm ama Murat Kolhan’la yakınlığın tedirgin ediciydi. Askeriyeden aldığımız haberin doğru olup olmadığını beklemeye karar verdik. Bir halkın uyanışını tek bir kişinin başarabileceğini düşünecek çılgınlıkta olsaydın sana gelmeyecektik.”</p>

    <p class="paragraf ParaOverride-7">Özge koltuğa çöktü, Özen’in söylediklerini düşünmek uzun süredir kırışık duran bir kumaşın ütülenmesi gibiydi, yakıcı bir sıcaklıkta ama net. Kafasını kaldırıp ayaktaki Özen’e soracaktı ki soru Muammer Bey’den geldi.</p>

    <p class="paragraf ParaOverride-7">“Birkaç ortak noktamız var dedin? Nedir?”</p>

    <p class="paragraf ParaOverride-7">Özen de çöktü karşı koltuğa. “Hepimiz hakka sahip çıkılması konusunda hemfikiriz, kimin hakkı olursa olsun. Ve bunu yapmanın tek bir yolla mümkün olacağını düşünüyoruz. Tamamen hemfikir olduğumuz bir planımız var” diye açıkladı.</p>

    <p class="paragraf ParaOverride-7">Özge konuşmadı, gözleri kocaman açılmış, anlat dercesine bakıyordu, yeşilin içindeki ateş sanki alev almıştı. Ömer iyice Özen’e yaklaştı, yanındaki koltuğa oturdu. Özen devam etti.</p>

    <p class="paragraf ParaOverride-7">“İnsanlık en fakirinden en zenginine, en akıllısından en aptalına görünmez halkalarla birbirine bağlanmış durumda. Tüm zıtlıklar arasında kopartılamaz bir bağ var. Dünyadaki bütün büyük imparatorlukların, yönetim biçimlerinin niye çöktüğü incelendiğinde ortaya çıkan net resim bize şunu söylüyor: Uygarlıklar, en yukarıdaki en aşağıdakini unuttuğunda çöküyor. Bunu kendi fikrim olarak söylemiyorum, NASA Goddard Uzay Merkezi<span class="dip CharOverride-11"><a class="_idFootnoteLink" href="#footnote-225-61" id="footnote-225-61-backlink">61</a></span> tarafından finanse edilen ve Ulusal Sosyo-Çevresel Sentez Merkezi<span class="dip CharOverride-11"><a class="_idFootnoteLink" href="#footnote-225-62" id="footnote-225-62-backlink">62</a></span> tarafından yürütülen, Safa Motesharrei’nin ‘İnsan ve Doğa Dinamiği’<span class="dip CharOverride-11"><a class="_idFootnoteLink" href="#footnote-225-63" id="footnote-225-63-backlink">63</a></span> adlı modeli net bir şekilde ortaya koyuyor ki ‘elit’ adını verdiğimiz zenginlerle dünya fakirlerini, bugün ki gibi, birbirinden büyük bir farkla ayıran ekonomik tabakalaşma ya da Fukuşima Nükleer Santrali’nin patlaması gibi sonrasında oluşacak büyük ekolojik bir buhran uygarlıkların çöküşüne mutlak bir zemin hazırlıyor. Uygarlık derken ülkelerden bahsetmiyorum, aynı dönemde dünyada yaşayan insanların hayatlarından bahsediyorum. Yani insanlık adını verdiğimiz 2000’li yılların insanlığı. Bugün ülkemizde ve üçüncü dünya ülkeleri gibi geride bırakılmış ülkelerde iyice belirginleşen bu ekonomik kutuplaşma, göç eden insanların vasıtasıyla artık, gelişmiş Avrupa ve Amerika ülkelerine de bir hastalık gibi sıçramıştır. İnsanlar ekonomik tabakalaşmanın getirdiği yoksulluktan kaçarken artık kaçacak yerin kalmayacağı bir gelecek bizi bekliyor. Hayat sanki gelişmiş bir evrim projesi gibi, para gibi hayatta kalmayı ve gelişmeyi kolaylaştıran değerlerin zenginliğindeki insanlar, aldıkları eğitime ve fark ettikleri gerçeklere rağmen paylaşmayı öğrenemediklerinde insanlık bir adım öteye gidemiyor. Bazı ülkeler belki daha fazla gelişiyor ve lider oluyorlar ama sadece birkaç yüzyıl sürüyor liderlikleri ve sonra mutlaka çöküş geliyor. İnsanlığı bu döngüden çıkarmak için geliştirilmiş tüm politikalar, bu ‘elit’ dediğimiz güç sahibi kişilerin onları ele geçirmesiyle etkinliklerini kaybettiler, insanlığı sona daha hızlı yaklaştıran bir araca dönüştüler. Denenmeyen tek bir yöntem kaldı ve BİZ bu yöntemin işe yarayacağını düşünüyoruz. Ekibimizde birçok mühendis, ekonomist, sosyolog, psikolog, biyolog, fizikçi ve araştırmacı var. Oluşturduğumuz planı gerçekleştirebilirsek devamının zaten doğallıkla geleceğine inanıyoruz.”</p>

    <p class="paragraf ParaOverride-7">Ömer heyecanla kafasını sallıyordu, Muammer Bey’in kaşları çatılmıştı. Özen susup saatine bakarken Özge sordu.</p>

    <p class="paragraf ParaOverride-7">“Nedir planınız?”</p>

    <p class="paragraf ParaOverride-7">“Çok uzatmak istemiyorum” dedi Özen, ayağa kalktı. “Hayal kurduğumuzu düşünmeni de istemiyorum. Ciddi şekilde üzerine düşünüp bu problemin en derinine indiğimizde şunu fark ettik ki aslında her şey petrol kullanımıyla tetiklenmiş ve reklamlarla beslenerek tüketmek üzerine kurulmuş. İşte buna reklam ekonomisi deniyor. Her ekonomi kendi toplumsal yapısını da yaratıyor, bu yüzden bugün ihtiyaçlarını değil sürekli kendilerine sunulanı almaya başlamış ve özdeki ihtiyacının ne olduğu konusunda kafası karıştırılmış depresyonda bir toplum var.”</p>

    <p class="paragraf ParaOverride-7">Özge lafa girdi.</p>

    <p class="paragraf ParaOverride-7">“Tamam ama yöntem ne?”</p>

    <p class="paragraf ParaOverride-7">Özen, “Dünyayı petrolden kurtarmak ya da petrol mineralini insandan kurtarmak desek daha doğru olur” diye açıkladı.</p>

    <p class="paragraf ParaOverride-7">Muammer Bey itiraz etti.</p>

    <p class="paragraf ParaOverride-7">“Petrolün kullanımını nasıl engelleyebiliriz?”</p>

    <p class="paragraf ParaOverride-7">Özen cevap verecekti ama Ömer lafa girdi.</p>

    <p class="paragraf ParaOverride-7">“Güneşin enerjisi çok güçlü olmasına rağmen güneş enerjisini depolayacak şekilde gelişmiş ve yeterli depolamayı yapabilen pil üretimi mümkün değil.”</p>

    <p class="paragraf ParaOverride-7">Özge, “Rüzgâr için de aynısı geçerli. Tamam muazzam bir enerji var güneşte de rüzgârda da ama depolayamadığımız bir enerjiyi kullanmaya kalkmamız hayal!” dedi.</p>

    <p class="paragraf ParaOverride-7">Her ağzını açtığında lafının kesilmesine tebessüm eden Özen, üçünün kendi aralarındaki beyin fırtınasına dönüşmek üzere olan konuşmasını kesercesine ve konuşmasının bir daha kesilmesini engelleyecek bir tonda itiraz etti.</p>

    <p class="paragraf ParaOverride-7">“Değil! Çünkü artık depolayabiliyoruz. Ocağından fırına, klimasından ısıtıcısına kadar, dört kişilik bir ailenin günlük ortalama elektrik tüketimi maksimum 16 kilovat saattir. Elon Musk’ı biliyor musunuz?”</p>

    <p class="paragraf ParaOverride-7">Özge biliyordu Elon Musk’ı, yaptığı uzay roketleriyle duymuştu adını, internet üzerinden alışverişi başlatan paypal’ın kurucusuydu ama konuyla ne ilgisi vardı? Muammer Amca “Kimi!?” derken Ömer açıkladı.</p>

    <p class="paragraf ParaOverride-7">“Şu deha adam, sana anlatmıştım ya, Tesla Motor’un da sahibi, elektrikle çalışan arabalar yapıyor, uzay mekikleri falan… Al Gore ve Bill Gates’in arkadaşı.”</p>

    <p class="paragraf ParaOverride-7">Muammer Bey hatırladığını belli etmek için kafasını sallarken Özen açıkladı.</p>

    <p class="paragraf ParaOverride-7">“Elon Musk’ın kurduğu Tesla Motor şirketi bu sene Powerwall adıyla güneş enerjisini depolayabilen piller ürettiler ve 1 Mayıs işçi bayramında Powerwall’u dünyaya tanıttılar. Yani artık güneş enerjisi depolanabiliyor. Üstelik sadece evler için değil, Powerwall’un fabrikalar için de modelleri var. Tanesi 3000 dolara geliyor ama bir daha elektrik faturası ödemeyeceğin bir mekanizmayı bu depolama teknolojisi sayesinde istediğin her yere kurabiliyorsun. Tüketim toplumunu yıkmanın ve üretim toplumuna dönüştürmenin ilk koşulu, petrol kullanımını durdurup dünyadaki tüm petrolün sahibi ve aynı zamanda bankacılık sisteminin de kurucusu olan üç beş ailenin musluğunu kesmek. Powerwall güneş enerjisini depolayabileceğimiz ilk örnek ve göreceksiniz devamı da gelecek. Nasıl ilk otomobil üretildiğinde otomobil üreten sadece tek bir firma vardı ve bugün otomobil nasıl da en yaygın araç haline geldi, aynı şey bu depolama teknolojisi için de geçerli olacak, tabii eğer biz üzerimize düşeni yaparsak. Önce insanları bir parazit gibi dünyanın özsuyuyla beslenmekten vazgeçirmeli ve tertemiz güneşe döndürmeliyiz. Köylerden başlayacağız. Tabandan tavana ilerleyecek bu hareket, eminiz! Bir köyle başlayacağız, bir köye özgürlüğünü verdiğimizde diğerleri de fark edecek. İlk adım mutlaka bu olmalı! Dünyanın kanını emmeyi bırakmalıyız! Evrenin bilinen en büyük enerji kaynağında, bir tencere yemeği pişirmemize ya da üç beş odayı ısıtmamıza yetecek kadar enerji vardır sanırım.”</p>

    <p class="paragraf ParaOverride-7">Özen konuşmasını gülerek sonlandırırken Özge espriye cevap veremedi. Ömer, Muammer Bey ve Özen heyecanla Tesla Motor ve Powerwall üzerine konuşmaya başladıklarında, Özge kendisine sunulan hayale dalmıştı. Soruları vardı. Endişeyle hemen bir tanesini sordu.</p>

    <p class="paragraf ParaOverride-7">“Peki bunu nasıl yapacağız? Benzinden haraç alırcasına üzerine yüzde 250 vergi koyan, 8 milyara mal ettiği doğalgazı 55 milyara halkına satan bir devlet var karşında, en tehlikeli mafyadan bile daha tehlikeli!” Özen’in yapmaktan bahsettiği şey imkânsızdı. Özge itirazla devam etti: “17 milyar değerindeki petrole beş buçuk kat kâr koyup 93 milyara halkına veren bir devleti nasıl durduracağız? Sadece petrolden 76 milyar kâr ediyorlar. Hele elektrik! 16 milyara mal edilirken 77 milyara satılıyor bize. Dünyanın en pahalı elektriğini alan tek halkız biz! Güneş enerjisini devreye soktuğun anda bir düşün, devletin, hatta tüm devletlerin doğalgazdan, elektrikten, petrolden, halktan aldıkları haracı milyarları keseceksin. Bizimkisi gibi küçük bir ülkenin halkı bile yılda 185 milyar kazandırıyor hükümetine ve bunu okul, yol, baraj yapmak için de kullanmıyorlar. Bu para halktan toplanıyor ve örtülü ödenek adı altında yok oluyor, bu lanetli sistemde köşe tutmuşlara, halkın gardiyanlarına gidiyor. Hesabını bile soramıyoruz! Okulu, yolu, barajı yaptırmak için ayrıca parasını zaten başka vergilerle veriyoruz. Dünyanın en kârlı şirketi Vatikan’dı bir zamanlar, şimdiyse devletler oldu ve tüm devletlerin sahipleri bu üç beş aile. Petrolün sahipleri devletlerin de sahipleri. Başbakanlar, cumhurbaşkanları halka değil o ailelere çalışıyor, halkları o aileler için çalıştırıyorlar! İnanın bana Özen Bey, darbe yapsak bundan daha az tepki alırız! Daha az düşmanımız olur! Büyük resmi görmek zorundasınız, zaten böylesine büyük paraları haraç gibi halktan toplayıp aralarında paylaştıkları için kurabildiler bu sistemi. Kendi paramızla kurulmuş ve her ay parasını vererek beslediğimiz bir hapishanedeyiz!..” Özen’in suratındaki tuhaf tebessümle kaşları iyice çatıldı Özge’nin, ancak konuşurken adım adım fark ettiği bir düşüncenin doğum sancısı belirdi yüzünde, kelimeleri yavaşladı. “Eğer bir köye… ülkenin en fakir köyüne… elektrikten, doğalgazdan, benzinden bağımsız yaşamayı öğretirsen…” Sustu Özge.</p>

    <p class="paragraf ParaOverride-7">Bir küçücük hareketin nasıl da büyük bir devrime neden olabileceğini hesaplamıştı beyni. İşte buydu sistemin ebolası! Dalgınlıkla yere dikilmiş gözleri, fikrinin inşası biter bitmez Özen’e baktı. Birkaç saniye kalakaldı ama sonra aniden ayağa fırladı, fark ettiği… Özen’in ona fark ettirdiği fikrin zihnindeki şekli iyice belirginleşmişti. “Bir köy… tek bir örnek! Evet! Gerisi çorap söküğü gibi gelecek!” diye mırıldandı Özen’e bakarken sanki kendi kendine konuşur gibi.</p>

    <p class="paragraf ParaOverride-7">Tek bir köyle başlayan ve şehirlere sıçrayan, insanlığın en gerekli devriminin hayalini gördü Özge. Bitkilerin enerjilerini güneşten almaları gibi insan da doğayı taklit ederek güneşin muazzam enerjisiyle evini ısıtsa, yine aynı enerjiyle havayı zerre kadar kirletmeyen arabalar kullansa, güneşin az bulunduğu yerlerde yetmezse rüzgârı da katsa, temiz enerjiyle çalışan dev fabrikalarda ne istiyorsa üretse, her yıl binlerce işçiye mezar olan madenlere gerek kalmasa, petrolle işimiz bittiğinde petrol için yapılan savaşlarda çocuklar ölmese, Ortadoğu artık rahat bir nefes alsa, enerji üretmek için kurulan zehirli nükleer santraller kapansa, tüm teknoloji temiz enerjiye dönüşse ve kimse kanser olmasa, insanlar elektrik, doğalgaz faturalarından sonsuza kadar kurtulsa… Uyandı Özge!</p>

    <p class="paragraf ParaOverride-7">Bugün dünyada olan her pisliğe, her kötülüğe, her adaletsizliğe temiz enerjiye geçildiği anda en büyük darbe vurulacaktı. Asıl darbe kuklaların oturtulduğu bir koltuğu ele geçirmek değil, temiz enerjiye geçip sistemin musluğunu kapatmaktı!</p>

    <p class="paragraf ParaOverride-7">Her şey doğru bir örnekle, tek bir köyle başlayacaktı. Aynı ana rahminde gelişen hücrelerden bir tanesinin atmaya karar vermesi ve diğer hücrelere de örnek olarak bebeğin kalbinin oluşmaya başlaması gibi olacaktı o köy. İnsanın parazitlikten vazgeçip insan olmaya karar verdiği <span class="CharOverride-10">devrim</span> temiz enerjiden gelecekti! Beslendiği şeye dönüşecekti insan, güneş gibi, rüzgâr gibi tertemiz temizlenecekti. Ve gelecek, tükettiğini üreten hakiki insanındı!</p>

    <p class="paragraf ParaOverride-7">Özen’in “BİZ’e katılmanızı istiyoruz” demesiyle düşüncelerinden sıyrıldı Özge. Gözleri öyle dolmuştu ki, suratında beliren o büyük gülümseme gözyaşlarını sıkıştırıp akıttı.</p>

    <p class="paragraf ParaOverride-7">“Nereden başlıyoruz?” dedi Muammer Bey elini tokalaşmak için Özen’e uzatırken. “BİZ!” dedi Ömer sevinçle!</p>

    <p class="paragraf ParaOverride-7">Ölümüne hazırdı Özge, nihayet yolunu bulmuş biri gibi. Hissettiği duygu o kadar yoğundu ki hoplayıp zıplayabilirdi. Niçin gönderildiğini nihayet anlamış meraklı bir soru gibiydi, cevabını bulmuştu sanki.</p>

    <p class="paragraf ParaOverride-7">Bir sonraki görüşmelerinin tarihini belirleyip otobüsten indiler. Vedalaştılar, Özen gidiyordu ki seslenip onu durdurdu Özge, yanına gidip sordu.</p>

    <p class="paragraf ParaOverride-7">“Fark etmeseydim çok büyük bir hata yapabilirdim, seyirci mi kalacaktınız?”</p>

    <p class="paragraf ParaOverride-7">Özen gülümsedi, bir kardeşin gülümsemesiyle “Evet” dedi. “Çok büyük bir hata yapabilirdin… Deniz’e rağmen o hatayı yapsaydın zaten yapacak pek bir şey yoktu senin için.”</p>

    <p class="paragraf ParaOverride-7">Özge’nin aklı durdu bir an… sonra sorular yağmaya başladı. “Deniz…” dedi dudakları. “Deniz’i tanıyor musun?”</p>

    <p class="paragraf ParaOverride-7">Özen omzunu sıktı Özge’nin. “BİZ olduğumuzu gören ilk kişiydi o. İlk fark edenimiz. Senden şüpheleniyorduk ama onun sayesinde tanıyabildik seni. Yoksa dediğim gibi Murat Kolhan’a yakınlığın çok tuhaftı. Yapmamız gerekeni anlıyorsun değil mi?” dedi.</p>

    <p class="paragraf ParaOverride-7">Özge kafasını sallarken, “Örnek olacağız. Kavga ederek değil, örnekler oluşturarak çalışacağız” diye karşılık verdi.</p>

    <p class="paragraf ParaOverride-7">Özen, “Deniz’in her zaman söylediği gibi iyi bir örnek doğru zamanda doğru tohuma ulaşan ışık gibidir, her şeyden daha fazla besler ve güç verir. Bizi gömdüler ama tohum olduğumuzu bilmiyorlardı” dedi.</p>

    <p class="paragraf ParaOverride-7">Elini uzattı Özge, Özen’in kendisine uzanan elinin başparmağını avucunun içine alarak güvenle tokalaştı onunla.</p>

    <p class="paragraf ParaOverride-7">Özen uzaklaşırken kendisine seslenen Ömer’in sesi çok uzaklardan gelen bir fısıltı gibiydi çünkü Deniz’in fikri sarmıştı tüm düşüncesini. Ömer’e döndüğünde Deniz hemen dibindeydi. Gözleri Özge’nin gözlerine kenetlenmiş beklemekteydi.</p>

    <p class="paragraf ParaOverride-7">Kendisine uzatılan şeyi fark edince kendine geldi Özge. Bu bir kasktı. Kendisi için alınmıştı.</p>

    <p class="paragraf ParaOverride-7">Deniz’in eli eline uzanıp kenetlendiğinde, dokunuşuyla huzur buldu Özge, parmaklarını kavrayan parmakların hissine bıraktı bedenini. Deniz onu götürüyordu, yine.</p>

    <p class="paragraf ParaOverride-7">Motora binmeleri, Deniz’in onun ellerini alıp sıkıca kendi bedenine dolaması, bacaklarının yanında duran bacaklarını kavrayıp arkasındaki Özge’yi kendine çekmesi, motoru çalıştırıp onu götürmesi… sanki bir mucizeydi. Daha önce bedenleri hiç bu kadar yakın olmamıştı.</p>

    <p class="paragraf ParaOverride-7">Kendi kalbinin tam üstünde hissediyordu Özge’nin atan kalbini… ilk defa bu kadar derininde hissettiği bu duygunun kaynağı onun göğsünün yumuşaklığından sırtına sızan bu ince ritimdi. Çünkü ritimleri birdi. Bilinçleri denkti.</p>

    <p class="paragraf ParaOverride-7"/>

    <p class="arabaslik_sol" xml:lang="en-GB">13. Göksel &amp; Tugay</p>

    <p class="paragraf ParaOverride-7">Kızları gönderip kapıyı kapattığında kollarını açıp iyice gerindi Tugay, üzerindeki sabahlığın önü açıldı, çıplaktı. Büyüyen göbeği sarkmaya başlamıştı. Üç gün önce alınan iki yeni müşterinin kutlaması ancak bu akşam bitmişti. İktidarın reklam ajansı olarak devlet şirketlerinin hesabına da uzanmıştı artık eli. Havayolları, bankalar, televizyon kanalları… her şeyin merkezindeydi. İnsanlar tükettikçe, insanlık tükendikçe kazananların kıskanacağı o yerdeydi, kapmak için yarışılan o köşelerden birinde.</p>

    <p class="paragraf ParaOverride-7">Müzik aniden başladığında tuvaletini yapıyordu Tugay. İki kere salladıktan sonra çıktı tuvaletten, yatağa geri dönecekti ama durdu çünkü Ada’nın bestelediği şarkılardan biri çalıyordu. Tüyleri diken diken oldu, müzik sistemini çalıştırmadığına, hele Ada’dan bir parçayı kesinlikle çalmadığına emindi! Hayaletler gerçek olabilir miydi? Yavaşça salona yürürken Ada’nın şarkısını dinledi:</p>

    <p class="_0"/>

    <p class="paragraf ParaOverride-7">“Kelimelerin kurşun olsa çarpsalar bana… ne yazar!</p>

    <p class="paragraf ParaOverride-7">Bakışların asitlerle yıkasa bedenimi… ne yazar!</p>

    <p class="paragraf ParaOverride-7">O ifaden bir bakışta yok etse sevdiğim her şeyi… ne yazar!</p>

    <p class="paragraf ParaOverride-7">Bir tek sensizlik bana zarar.</p>

    <p class="paragraf ParaOverride-7">Dağları kaldırırken yerinden</p>

    <p class="paragraf ParaOverride-7">Taşıyamıyorum ruhumun ağırlığını</p>

    <p class="paragraf ParaOverride-7">Sensiz her nefeste ölüyorum azar azar…”</p>

    <p class="_0"/>

    <p class="paragraf ParaOverride-7">Salona vardığında nefesini tuttu Tugay, çünkü salondaki sehpanın üstüne onlarca çizgi kokain dizilmişti. Etrafına bakınırken hissettiği korku suratına yansıdı, göremese de sanki Ada oradaydı…</p>

    <p class="paragraf ParaOverride-7">Omzuna konan ele sıçrayıp çığlık atarak döndü Tugay, karşısında Ada’nın hayaleti yerine ifadesiz Göksel’i görünce bir an rahatladı, sararan suratına kan geri gelirken “Kimsin sen!?” diye çıkıştı. Kapıya kaydı gözleri ama kapı kapalıydı. “Ne işin var burda?” diye sordu ama Göksel konuşmadı. İşte o zaman anladı, başı dertteydi. Önce bağırmaya çalıştı ama bir hamlede yakalandı. Kurtulmaya çalıştı fakat Göksel her şeyi hazırlamıştı.</p>

    <p class="paragraf ParaOverride-7">Tugay’ın boynunu koluyla kavrayıp sıkması, onu bayıltması, çıplak vücudunu selofanla sıkıca sarıp onu oturur pozisyonda kıpırtısız hale getirmesi, bileklerini önde sabitlemesi ve ayılması için ona amonyak koklatması yarım saat sürdü. Aslında herşey daha hızlı da olabilirdi ama Ada’nın müziği fonda sanki hayatın akışını yavaşlatmıştı.</p>

    <p class="paragraf ParaOverride-7">Tugay kendine geldiğinde ağzı dahil her yanı sarılmıştı. Kıpırdamaya çalıştı, ayak ucundan omuzlarına kadar sarılmış selofan kıpırdarsa sanki gevşeyecek gibi görünüyordu ama ne kadar debelense de gevşemedi. Karşısında dikilmiş kendisini izleyen adamın sakinliği gibi hiçbir şey göründüğü gibi değildi. Kendini koltuktan attığında yerinden kalktı Göksel, sakince ona ilerledi, Tugay sürünerek kapıya ulaşabileceği umudundaydı, başında dikildi, kapıya kadar ilerlemesini bekledi, kapalı ağzıyla boğuk boğuk bağırmaya çalışmasını izledi ve eğilip elindeki elektroşoku sakince topuğunun altına değdirdi. 10 bin volt çarptı Tugay’ı, sarıldığı plastiğin içinde terden ıslanan bedeni elektriğe direncini iyice kaybetti, normalde 10 saniye sürmesi gereken kasılma 18 saniyede ancak geçti. Kaslarında dolanan elektrik vücudunu terk etiğinde gözlerini açtı, yine koltuktaydı. Başında dikilen sakin adam, sehpanın üzerine dizdiği kokaini çekmesi için bir silindir uzattı. Fransa’da bir antikacıdan aldığı altın silindirdi bu.</p>

    <p class="paragraf ParaOverride-7">“Çek” dedi Göksel ve bekledi.</p>

    <p class="paragraf ParaOverride-7">İlk çizgiyi çekti Tugay ve sonra ikinci çizgiyi, aldığı şoktan sonra rahatlamaya ihtiyacı vardı. Tüpü sehpanın üstüne bırakıp geriye yaslandı, burnundan nefes aldı, iki kez hapşırdı, konuşmak istiyordu ama ağzı kapalıydı. “Dört çizgi sonra açacağım ağzını” dedi Göksel.</p>

    <p class="paragraf ParaOverride-7">Hemen sehpaya eğildi Tugay, ama silindiri alamadı, Göksel sakince alıp ona uzattı, çekmesini izledi.</p>

    <p class="paragraf ParaOverride-7">Beyninde sinyaller çalmaya başladığında ne kadar çektiğini hesaplıyordu Tugay, önceki iki çizgiyle altı etmişti ama neden böyle tuhaf hissediyordu kendini, kusmak istiyordu. Oturduğu yerde kendinden geçerken ağzındaki selofanı açtı Göksel, kendini iyice geriye bırakmış, leş gibi terlemişti. Katatonik bir halde üzerindeki selofanın kesilmesini izlerken “Ada’nın kullandığının aynısı… otopsiye giderken üstünden çıktı. Senin için sakladım” diye mırıldandı Göksel.</p>

    <p class="paragraf ParaOverride-7">Selofanları Tugay’ın bedeninden toplayıp cebinden çıkardığı torbanın içine koydu. Etrafı toparladı. Ada’nın müziğini başa aldı. Koltuğa döndüğünde Tugay’ın burnundan sızan ince ama akarken beraberinde getirdiği parçalarla yoğunlaşan kana baktı, acaba beyninden gelen bu kanın rengi damarlarınınkinden farklı mıydı?</p>

    <p class="paragraf ParaOverride-7">Gözleri açık kalmıştı…</p>

    <p class="paragraf ParaOverride-7">Derin bir nefes aldı ve sessizce açtığı kapıyı aynı sessizlikte kapatarak çıktı. Rahatlamıştı, Tugay öldüğü için değil, Ada’nın en az Tugay kadar huzurlu gittiğini artık bildiği içindi rahatlaması.</p>

    <p class="paragraf ParaOverride-7"/>

    <p class="arabaslik_sol" xml:lang="en-GB">14. Deniz &amp; Özge</p>

    <p class="paragraf ParaOverride-7">Motorla dört saat yolculuktan sonra, araç değiştirmişler, arabayla yaylaya çıkmışlar, yolun bittiği yerde inip eve çıkan yamaçtan el ele tırmanmışlar ve nihayet eve varmışlardı. Yol boyunca motorda kollarını ona dolamak, arabada ona sokulmak dışında tek bir kelime etmemişti Özge, Deniz’in sessizliğinde, hissinde dinlenircesine. Nihayet yaklaşmasına izin verdikleri bedenlerinin hissi konuşulacak her şeyi gereksiz kılmıştı. Bedenleri keşfin arifesinde birbirini hisseden iki kişinin kelimelere ihtiyacı olmazdı.</p>

    <p class="paragraf ParaOverride-7">Taş evin kapısını açan teyze onları coşkuyla karşılayıp hazırladığı yemeklerin listesini sıralamış, gece yaylanın ne kadar soğuk olduğunu anlatmış, sönerse sobanın nasıl yakılacağını göstermiş ve nihayet gitmişti.</p>

    <p class="paragraf ParaOverride-7">Teyzenin ardından kapıyı kapattı Deniz, derin bir nefes aldı, Özge’ye döndü.</p>

    <p class="paragraf ParaOverride-7">Duvarları taş, tavanı ahşap olan salonun ortasındaki sobadan çıkan sarı ışığın duvarlardaki dansını izliyordu Özge. Dudaklarının kıvrımı yüzüne vuran ateşin gölgelendirmesiyle iyice belirginleşmişti. Omuzlarından sarkan o büyük ceketin içinde bir çocuk gibiydi.</p>

    <p class="paragraf ParaOverride-7">Üzerindeki bakışı hissedip Deniz’e döndü. Döner dönmez ateş bastı dudaklarını yine. Yol boyunca kendisini bir an bırakmamıştı Deniz. Motorda kollarını gevşetmesine izin vermemiş, araç değiştirdikleri kasabada pazardan geçerken onu önüne alıp resmen sarmalamıştı. Kıyafet getirmediği için pazardan almışlardı bu tuhaf ceketi, büyüktü ama hayatında giydiği en rahat ceketti. Yol boyunca sokulduğu Deniz’in kokusu sinmişti. Gülümsemek istedi Özge, hissettiği bu tuhaf duyguyu hafifletmek istedi.</p>

    <p class="paragraf ParaOverride-7">Özge’nin tebessüme zorladığı dudaklarının pembeliğinde kayboldu Deniz. Gözlerini o dudaklardan çekebilse, belki o da gülümserdi ama çekemedi.</p>

    <p class="paragraf ParaOverride-7">Deniz’in bakışı o kadar yoğundu ki sanki gözleri dudaklarına saplanmıştı, Özge’nin tebessümü kayboldu. Hissettiği bu tuhaf heyecanın içinde korkuya benzer ama kaynağı korkudan çok uzak o tuhaf duyguyu yutkundu. Neydi bu duygu?… Daha önce varlığına tanık olmadığı bir erkeğin kendisine odaklanmış bu eşsiz dikkatinin sahibi olmanın duygusu… karşındakinin gözlerinde kendini görmenin duygusu… hissedilen açlığın bedeni ele geçiren duygusu… Aşk?</p>

    <p class="paragraf ParaOverride-7">Özge’nin gülümsemesinin gerginliği kaybolduğunda dudaklarının etli çizgileri çıktı ortaya… incecik boynunda, yutkunmasıyla oynayan gırtlağına kaydı Deniz’in gözleri… ışığın oluşturduğu titreyen gölgelerde belli belirsiz kendini gösteren boynu… teni. Dişlerini sıktı Deniz, Özge’nin her nefeste yükselip alçalan göğüs kafesinin ritminden çekti gözlerini. Uzun süredir hiçbir şey istemeyen bir erkeğin ilk defa hissettiği açlıkla gerildi mimikleri. Hızlanan kalp atışı bir alevle sararken bedenini, gözlerini Özge’ye kaldırdı.</p>

    <p class="paragraf ParaOverride-7">Deniz’in yüzünde tek bir mimik oynamadı, her türlü duyguyu binle çarpıp büyütecek kadar net, ne istediğini çırılçıplak söyleyecek kadar sadeydi bakışı. Suratında dans eden sobanın alevinde ne kadar parlaktı gözleri, renklerin karanlıkta bile var olmaya devam ettiği, ışıklarını ortamdan değil yürekten aldıkları, sarının yeşille buluşan her tonunun var olduğu gözleri… Ciddiliğinin âcizlikle birleştiği o bakışta “Üstünü çıkar” dedi Deniz, bir nefesi dışarı verir gibi vurgusuz, mutlaka olması gereken bir şey söyler gibi oyunsuz.</p>

    <p class="paragraf ParaOverride-7">Özge’nin dudakları iyice kenetlenirken gözleri sorularla doldu, burnundan aldığı derin nefesi ağzından salarken “Ne?..” diyebildi, sersemlemişti. Çünkü Deniz’in o yumuşak sesinden gelen bir fısıltı bile olsa “Üstünü çıkar” bir emirdi… Bir erkek nasıl bu kadar şefkatli ve aynı zamanda nasıl bu kadar sert olabilirdi? Hissettiği duygunun esaretinde kaşları ezdi Özge’nin gözlerini. Ama bir an sonra sesindeki emrin gözlerinden yansıyan ihtiyaçtan geldiğini gördü Özge. Ve o bakıştaki açlığı gördü, “Üstünü çıkar” bir emir değil, ısrarlı bir ricaydı. İhtiyaçtan gelen bir açlıkla kelimelere dönüşmüş, çaresizlikle çıkmıştı.</p>

    <p class="paragraf ParaOverride-7">Ama yine de itiraz etmek istedi Özge çünkü sürekli kendi kurallarını koymanın alışkanlığında, itiraz etmek en çok tekrarladığı alışkanlığıydı. Adını koymadığı bu tuhaf duygunun sarsıntısında, üzerindeki ceketi yavaşça çıkardı. Burnundan aldığı nefes içini iyice titretince, nefesi vermek için hemen dudaklarını araladı.</p>

    <p class="paragraf ParaOverride-7">Özge’nin aralanan dudaklarından ayıramadı Deniz gözlerini. Ona bir adım atsa onu alacaktı ama bekledi çünkü onu seyretmek benzersizdi.</p>

    <p class="paragraf ParaOverride-7">Duyguların böylesine cesaretle dans ettiği yaşamla dolmuş bir beden hayatın en muhteşem gösterisi değil miydi? Yavaş ama büyük hareketlerle inip kalkan göğüs kafesi ve yeşil gözlerinin içinde titreyen ışık ne kadar utandığını anlatıyordu. Bir kadın nasıl bu kadar utangaç ve aynı zamanda nasıl bu kadar vahşi olabilirdi?</p>

    <p class="paragraf ParaOverride-7">Deniz’in her şeyden, her duygudan daha keskin bakışına dayanamadı Özge, gözlerini kapadı. Kahretsin! Utanıyordu! Neden utanıyordu! Daha önce hiç utanmamıştı, şimdi neden utanıyordu!? Gözlerini açtı çünkü kapanan göz kapaklarının basıncında gözyaşları sıkışmıştı.</p>

    <p class="paragraf ParaOverride-7">Erkekliğine toplanan basıncın sancısı, Özge’yi izleyen gözlerinin keyfiyle birleşti… Aylardır onu beklemişti… Yoksa bir hayat mıydı, bilemedi. Ona bir adım atsa onu alacaktı ama bekledi… Özge o küçük, tedirgin adımı atmasa, attığı adımı hemen geri almasa, incecik eli bir an kalkıp inmese beklerdi Deniz ama bir mıknatısın ancak birleştiğinde kendini bulduğu diğer yarısına çekilmesi gibi çekildi Özge’ye… onu kollarına alması, onunla bir olması sadece bir andı, hayat gibi.</p>

    <div class="_idFootnotes">
      <div class="_idFootnote">
        <p class="dipnott"><a class="_idFootnoteAnchor" href="#footnote-225-59-backlink" id="footnote-225-59">59</a> <span class="CharOverride-10">Fi,</span> 2. Bölüm, 4. Sahne. Can Manay’ın müşterisi.</p>
      </div>

      <div class="_idFootnote">
        <p class="dipnott"><a class="_idFootnoteAnchor" href="#footnote-225-60-backlink" id="footnote-225-60">60</a> Artan elektromanyetik güç</p>
      </div>

      <div class="_idFootnote">
        <p class="dipnott"><a class="_idFootnoteAnchor" href="#footnote-225-61-backlink" id="footnote-225-61">61</a> Nasa’s Goddard Space Flight Center</p>
      </div>

      <div class="_idFootnote">
        <p class="dipnott"><a class="_idFootnoteAnchor" href="#footnote-225-62-backlink" id="footnote-225-62">62</a> National Socio-Environmental Synthesis Center</p>
      </div>

      <div class="_idFootnote">
        <p class="dipnott"><a class="_idFootnoteAnchor" href="#footnote-225-63-backlink" id="footnote-225-63">63</a> http://www.sciencedirect.com/science/article/pii/S0921800914000615</p>
      </div>
    </div>
  </div>
</body>
</html>
