<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>4-4</title>
  <link href="../Styles/idGeneratedStyles.css" rel="stylesheet" type="text/css"/>
</head>

<body id="x4" xml:lang="tr-TR">
<div class="Basic-Text-Frame">
<p class="arabaslik_orta" id="_idParaDest-110">- 76 -</p>

    <p class="paragraf"><span class="CharOverride-15">Bakkalın, Özge’yi dergiyi bulduğu yere götürmesi, yapılan tüm konuşmalardan ve oraya varmak için harcanan beş dakikalık yürüyüşten sonra 40 dakika sürdü. Hava tamamen kararmıştı, gecenin karanlığı içinde yıkık bir ekmek fırının arka tarafındaki araziye yürüdüler. Yol boyunca ara ara önlerine Darbe’nin bazı yırtık sayfaları çıktığında, buldukları her sayfayla durumu Ömer’e biraz daha açıkladı Özge. Ömer’in suratındaki ifadeye bakmamaya dikkat ederek konuştu. Yanında olmasından memnundu, çünkü böyle bir yerde, böyle ıssız bir arazide hiç tanımadığı bu bakkalla yalnız kalması akıllıca olmazdı. Ömer’in kim olduğu önemli değildi ama iyi ki şimdi yanındaydı. Arazideki yoğun lağım kokusundan tiksinmemek için kendisini telkin edip, bulduğu her sayfayı eline aldığında, içinde yükselen çığlığın ses tellerinden çıkmaması için kendini tutarak ilerledi Özge.</span></p>

    <p class="paragraf"><span class="CharOverride-15">Gri boyasının altından paslı köşeleri iyice açığa çıkan konteynır arazinin tek yıkık duvarının hemen yanına bırakılmış ve konteynırın kapısı da duvara dönük konuçlandırılmıştı. Konteynırdan beş metre ötede yakılmış derginin kalıntıları vardı. Kalıntıların hemen yanında içilmiş bira şişeleri, izmaritler ve yemek artıkları duruyordu. Bakkal arsanın ağzında durup derginin torbalar içinde burada olduğunu ama zamanla sadece yerde atılı yırtık sayfaların kaldığını söyledi. Güdümlenmiş füze gibi konteynırın içine girmek üzere olan Özge’den ya da kendisine şaşkın şaşkın bakan Ömer’den bir tepki alamayınca, akşam akşam buraya kadar yürüdüğü için kendi kendine söylenerek dönüp gitti.</span></p>

    <p class="paragraf"><span class="CharOverride-15">Özge konteynırın yamulmuş, yarı aralık kapısından girdiğinde, kapının üzerine düşen sokak lambasının ışığına rağmen içerisi karanlıktı. Işığın daha iyi içeri girebilmesi için kapıyı kanırta kanırta zorlayarak açmaya çalıştı Özge. Önce ittirdi, sonra tekmeledi, yine ittirdi... Ömer’in de yardımıyla yamuk kapıyı açtılar. Özge gördüğü manzara karşısında bağıra bağıra ağlamak istedi. Basılan 6 bin dergiden kalanlar konteynırın dibinde, içinde bulundukları torbalarda, nemlenmiş, çürümek üzereydiler. Harcanan tüm emek, işlenen tüm hayal gücü, yüklenen tüm anlam, yarısı yağmalanmış, yakılmış, burada, bu karanlık, pis konteynırın içinde yitmek üzereydi. Hissettiği üzüntünün acıya, acının öfkeye, öfkenin şiddete dönmesi sadece birkaç saniye sürdü. Özge zaten yamuk duran kapıyı contasından çıkana kadar tekmelerken, Ömer öylece durup kendini sanki görünmezmiş gibi hissetti.</span></p>

    <p class="paragraf"><span class="CharOverride-15">Ömer’le göz göze gelene kadar Özge’nin tekmelemesi devam etti, sonra aniden konteynırdan uzaklaşıp boş arazide bir ileri bir geri yürümeye başladı. Duramıyordu. Kafasında hiçbir düşünceye yer kalmamıştı, öfke her yeri kaplamıştı. Acemi bir şekilde Özge’nin hiddetini seyreden Ömer, ne yapacağına k</span><span class="CharOverride-15">arar veremeden iki adım attı Özge’ye doğru ama içindeki ateşle yanan birine ne denirdi ki? Daha Özge’yi o kadar tanımıyordu, konuyu tam anlamamıştı bile. Derginin kayıp olduğunu 10 dakika önce öğrenmiş, bulunduğunuysa şimdi anlamıştı. Kafasındaki sorular her an çoğalıyordu ama Özge’ye şimdi yaklaşmak, burnundan soluyan bir boğayı sakinleştirmek gibiydi, vazgeçti, birkaç adım geriye atıp sadece izledi.</span></p>

    <p class="paragraf"><span class="CharOverride-15">Sakinleşmesi yarım saat sürdü. Özge konteynırın çevresinde ayaklarını yere vurarak dolanıp duran, bir an sessizleşip tam sakinleşti derken bir ileri bir geri yürüdükten sonra yeniden konteynırın içine girip bir yerleri tekmeleyen Don Kişot gibiydi, değirmen yerine paslanmış bir konteynırla savaşıyordu. Özge derginin yarı yanmış parçalarının olduğu yere eğilip sessizce incelemeye başlayana kadar kıpırdamadı Ömer. Özge’nin eline bir izmariti alıp elindeki telefonun ışığıyla karanlıkta incelemeye çalıştığını görünce sessizce yaklaştı ve hiç konuşmadan Özge’nin incelemeye çalıştığı şeye baktı.</span></p>

    <p class="paragraf"><span class="CharOverride-15">Özge, “Mendilin var mı?” dediğinde, mendilin gözlerinden akan yaşlar ve sulanan burnu için olduğunu düşünerek sırt çantasından aceleyle çıkardığı paketi uzattı Ömer ama mendil izmarit içindi. Özge sessizce, ateş izinin etrafındaki tüm izmaritleri topladı. İçilmiş bira kutularını bir araya istifledi, telefonundan çıkan fener ışığıyla araziyi adım adım inceleyerek dolandı, bazen gördüğü bir şeyleri eline alıp inceledi ve istiflediği kutuların yanındaki eski bir konserve tenekesinin içinde biriktirdi. Ömer üşümeye başlamıştı, tam konuya girip artık gitmeleri gerektiğini hatırlatacaktı ki, Özge polisi arayıp yardım istedi. Savcılığa suç duyurusunda bulunduğu söz konusu kayıp dergilerin çalındığı ancak şimdi kesinleşmişti. Ömer, Özge’nin konuşmasını şaşkınlıkla dinlerken ağzını açıp müdahale etmek istedi ama Özge’nin ince kemikli parmakları tek bir işaretle ona susmasını emrettiler. Özge polise, hırsızları bu araziye kadar takip ettiklerini konteynırdaki geri kalan dergileri yakmak üzereyken müdahale ettiklerini, iki hırsızın kendilerine bıçak çektiğini ama oradan geçmekte olan bir grup öğrenciyi görünce kaçtıklarını anlatmıştı. Tamamen yalandı.</span></p>

    <p class="paragraf"><span class="CharOverride-15">Ömer’in şaşkın ve korkulu suratı, telefonu kapatan Özge’yi kendine çekti. Özge konteynırın içindeki dergilerden birkaç tanesini alıp etrafa saçtıktan ve bir grup dergiyi daha önce ateş yakıldığı küllerin olduğu yere yığdıktan sonra, Ömer’in yanına gidip daha mendili olup olmadığını sordu. Ömer bir açıklama beklerken ve polise yalan söylemeyeceğini Özge’ye en iyi şekilde açıklamanın yolunu kafasında şekillendirmeye çalışırken, çantasından çıkardığı son mendili de Özge’ye verdi. Özge önce suratını sildi, sonra bir erkek gibi burnunu hınkırdı, suratına sümük bulaşıp bulaşmadığını anlamak için Ömer’in suratına bakıp burnunu havaya kaldırarak, “Bir şey var mı?” diye sordu. Ömer nasıl cevap vereceğini bilemeden, acemice Özge’nin burnuna baktı, utandı ve, “Hayır yok.” dedi. Özge mendili katlayıp cebine koyarken hissettiği tüm öfke ve acıyı içinde sindiren birinin ifadesi kapladı suratını ve Ömer’in gözlerine bakıp seri bir şekilde, “Eğer iki şüpheliden ve bize saldırıdan bahsetmezsek polis sadece buraya gelir, etrafa bakar, dandik bir rapor tutar ve bizi bu lağım çukurunda dergilerle bırakır. Ben ciddiye alınmak istiyorum ki yardım alabilelim. Emeğimiz o boklu konteynırın içinde çürüyor ve orada yaklaşık 2 bin adet daha dergi var. Ya o dergileri gecenin bir yarısı seninle ikimiz taşımaya çalışıp mahvolacağız ya da iki saldırgandan bahsedip dergilerimizi of</span><span class="CharOverride-18">i</span><span class="CharOverride-15">se götürmesi için polisten yardım alacağız.” dedi.</span></p>

    <p class="paragraf"><span class="CharOverride-15">Özge’nin konuşmasından mı, gece karanlığında parlayan yeşil gözlerinden mi, bu dergiye duyduğu bağlılıktan mı, çektiği acının suratına getirdiği güzellikten mi ne, Ömer hiç anlamadığı bu duyguya teslim oldu, kafasını sessizce evet anlamında salladı. Polisler gelene kadar detayların üzerinden defalarca geçtiler. Ne söyleyecekleri konusunda sanki gerçekten yaşamışlar gibi emin oldular. Polisler geldiğinde Ömer elindeki dergiyi bitirmişti, Özge’yi acıtan şeyi içinde hissetti. Bu kadar iyi yapılan bir şeye yapılan saygısızlık, belki yalnız olsa pes etmesine neden olurdu, en iyisi yapılmış olsa da, sonucun böyle olması umutsuzluk dolu bir dünyada yaşadığını hatırlatırdı ama Özge gibi ateşi dinmeyen birinin ardında bir şeye kendini adamak ibadet gibi geldi Ömer’e. Yaşamı anlamlı kılan bir ibadet, iyi yapılan bir işten başka ne olabilirdi ki?</span></p>

    <p class="arabaslik_orta" id="_idParaDest-111">- 77 -</p>

    <p class="paragraf"><span class="CharOverride-15">Verilen adresin bir eve ait olmadığını anlamak pek zor olmadı Bilge için, gece kalkan son otobüsten indikten sonra uzaktan gelen müzik sesine yaklaşması yeterli olmuştu. Semt eskiden çok varoş olmasına rağmen son beş yıldır, yapılan yeni paralı üniversitenin varlığı nedeniyle toparlanmış ve üst tabaka ailelerin zengin çocuklarından oluşan bir öğrenci kitlesini ağırlar olmuştu. Bilge hiç bulunmamıştı bu bölgede daha önce. Adres eski bir kilisenin arka tarafında, eskiden mandıra olarak kullanılmış ve caddeden bakıldığında kocaman depoya benzeyen bir yeri gösteriyordu. Dikdörtgen yüksek duvarlardan ve kiremit eski bir çatıdan oluşan binanın içinden müzik sesleri yükseliyordu. Binanın yüksek duvarlarının sadece çatıya yakın olan üst kısımlarında pencereler vardı ve pencerelerden dışarı çıkan ışık, sürekli değişen rengarenk bir şeydi. Tereddütle binaya yaklaşırken girişin ne tarafta olduğunu anlamaya çalıştı. Binanın bir köşesini döndükten sonra kapı önünde duran birkaç kişiyi görüp ilerledi, girişte siyah giymiş dört bodyguard duruyordu.</span></p>

    <p class="paragraf"><span class="CharOverride-15">Bodyguardlara yaklaştığında biraz durakladı, hayatında ilk defa böyle bir yere girecekti. Daha önce yapmamıştı ve nasıl yapılır bilmiyordu. Girişin paralı olup olmadığından bile haberi yoktu. Elinde sıkı sıkı tuttuğu ve partiye davet edilişinin delili olarak gördüğü küçük zarfı kapıda dikilen iriyarı adamların göreceği şekilde uzattı ama adamlardan en irisi Bilge’ye sadece şöyle bir baktı ve başını hemen yanında duran, yine iri olan adama çevirip hararetli konuşmasına devam etti. Bilge bir süre daha orada öylece durup adamlardan tepki bekledikten sonra, adamın dün gece yaşadığı bir cinsel ilişkiyi detaylı şekilde anlattığını anlayıp hemen kafasını öne eğdi ve hızlı adımlarla adamı geçip binadan içeri girdi.</span></p>

    <p class="paragraf"><span class="CharOverride-15">Vestiyer olarak kullanılan bölümde dikilen ağır makyajlı kadın 40’larını çoktan geçmişti. Suratındaki derin kırışıklar olmasa güzel denilebilecek bir hali vardı. Bilge’yi görünce elindeki sigarayı indirip dikkatle baktı. Bilge, kendisine bir şey söylenmesini bekleyerek hazırlıklı bir şekilde öylece dikildi kadının karşısında. Ama kadın konuşmak yerine yavaşça elindeki sigaradan bir fırt daha alıp dumanını yavaşça üflerken bekledi. Bilge kadına ne söylemesi gerektiğini bilmiyordu, kadının arkasında duran kalın kadife perdeler, partinin yapıldığı mekanı, bu vestiyerden ayırıyorlardı. Elindeki sigaradan bir fırt daha alırken Bilge’yi gözünü kısarak inceleyen kadın, eliyle arkasını işaret etti. Bu işaret ya, “buyur” anlamına geliyor ya da, “n’apalım” diyordu sanki. Bilge anlamadı, sadece kadının arkasında uzanan ve durdukları bölümü çevreleyen kalın kadife perdelere baktı. Perdeler arasında bir aralık yoktu ve hangi perdeyi geçmesi gerektiğini bilemeden şaşkın bakındı etrafına. Tam kadına soracaktı ki, kadın kuru bir sesle, “Şurdan.” deyip nihayet eliyle Bilge’nin ilerlemesini işaret etti.</span></p>

    <p class="paragraf"><span class="CharOverride-15">Sürekli değişen renklerdeki ışık oyunları yüzünden içeriyi net bir şekilde algılamak zordu ama ışık oyunları bir an durduğunda, mekanın yüksek tavanının yarısına asılan asma kat ve önünde uzanan insan kalabalığının elleri havada görüntüsü etkileyiciydi. Gözlerinin ortamın karanlığına alışması bir an sürdü. İleride dans eden insanları seçebiliyordu şimdi. Müziğin kulakları yırtan yüksek tonu bu görüntüyle birlikte anlam kazandı. Eğlenen insanlar görmüştü ama böylesine kalabalık insan topluluğunun aynı ritimde hareket etmesi ilginçti.</span></p>

    <p class="paragraf"><span class="CharOverride-15">Fark edilmemek için perdeden ve insan kalabalığından uzak bir köşe aradı kendine. Sağ tarafında yığılmış metal bira fıçılarına yavaşça yürüdü, bu kuytu köşenin kendisi için uygun olduğuna karar vermişti ki, fıçıların arasında, birbirlerinin ağızlarına kenetlenmiş iki kişi olduğunu fark eder etmez hemen diğer tarafa yürüdü. Kimseyi rahatsız etmek istemiyordu ve asıl önceliği kendini güvende hissetmesiydi. Fark edilmediği sürece buraya gelmiş olması bir risk halini almayacaktı. Çıkışa yakın durmanın mantıklı olduğunu düşündü. Yanından hoplaya zıplaya iki kız geçti, yoksa bir tanesi erkek miydi? Yürüdüğü tarafta büyük hoparlörler vardı. Burası daha da gürültülüydü ama bu bir avantaj olabilirdi çünkü belki de bu yüzden kendisinden başka kimse yoktu. Bir süre ayakta, dans eden grubu izledikten sonra büyük siyah hoparlörün üstüne oturmaya karar verdi. Hoparlörün yüksekliği karnının biraz üstüne geliyordu, ilk çıkma girişiminden sonra zıplamadan oraya tırmanmasının imkansız olduğunu anladı. İkinci deneme az kalsın başarılı olacaktı ama kaydı, üçüncü deneme başarılı olmuştu, zıplayıp kendini yukarı kaldırmış ve kollarıyla çekmişti, şimdi poposunu döndürüp hoparlörün üstüne yerleştirecekti ki, bir el onu belinden sıkıca kavrayıp kendisini aşağıya çekti.</span></p>

    <p class="paragraf"><span class="CharOverride-15">Kendisine dokunulmasıyla birlikte sıçraması, korkması ve hoparlörün üstünden kayıp yere inmesi aynı anda oldu. Ama tek bir ses çıkarmamıştı Bilge, zaten çıkarsa bile duyulmayacağı kesindi. Kendisini aşağıya çeken şeyin ne olduğunu anlamak için hemen döndüğünde, karşısında suratında kocaman, gevşek bir gülümsemeyle Murat’ı gördü.</span></p>

    <p class="arabaslik_orta" id="_idParaDest-112">-78 -</p>

    <p class="paragraf"><span class="CharOverride-15">Duru’nun gidişinden sonra bir anlamı kalmamıştı ne yapılan tüm hazırlıkların ne de Arzum’un varlığının. Beceriksizce yaptığı bu plan patlamıştı ama daha kötüsü de olabilirdi. Can evdeki hizmetkarlara işlerini en kısa zamanda bitirmelerini emredip evin yarım saat içinde boşaltılmasını sağlamıştı. Nihayet tek başınaydı.</span></p>

    <p class="paragraf"><span class="CharOverride-15">Önce odasına gidip kameradan Duru ve Deniz’in evden ayrılıp kendi evlerine girmelerini seyretti ayrıntılı şekilde, neyse ki bu sefer beynini patlatmasına neden olacak iğrenç bir şey olmamıştı, çiftleşmeleri gibi.</span></p>

    <p class="paragraf"><span class="CharOverride-15">Aklına, bahçeye çıktığında Duru’nun kocaman gözleriyle kendisine şaşkın bakışı geldi. Kafasında yarattığı imajın saçmalığını düşününce bir an kızdı ama sonra komik geldi, kendi kendine güldü. Gülüşü, Arzum’la seviştiği aklına gelince bir anda dondu. İçinde hissettiği sıkıntının adını koymaya çalıştıkça daha sıkıldı. Duru’yla ilgili bir şeydi bu, nefes almasını engelleyen, içini acıtan bir şey. Aynı Deniz ve Duru’nun sevişmelerini kameradan seyrettiğinde içine doğan o iğrenç duyguyla aynı kaynaktan gelen bir şey... İhanet.</span></p>

    <p class="paragraf"><span class="CharOverride-15">Duru’nun şaşkın ifadesi, kocaman gözleri çıkmıyordu aklından. Biraz önce hissettiği neşe şimdi bir lanet gibi sindi içine, acıttıkça acıttı. Ta ki gözlerinden damla olarak çıkıp gidene kadar. Hızla banyoya girdi ve suyun ısınmasını bile beklemeden duşu açıp altına attı kendini, önce soğuk olan su iyice ısınıp kaynamaya başladığında, hemen ayarını yapmadı sıcaklığın, biraz suyun altında bekleyip üstünden akıttı Arzum’a ait olabilecek tüm sıvıyı. Ancak cildi yanınca suyu ayarladı. İyice yıkanıp kendini yeniden kendisi gibi hissedene kadar bekledi suyun altında.</span></p>

    <p class="paragraf"><span class="CharOverride-15">Duştan çıktığında içindeki dengenin sarsıldığını hissetti. Nasıl böylesine aptal davranabilmişti? Çamaşırını giyip alt kata indi. Hizmetkarlar giderken ışıkları söndürmüşler ama sehpanın üstünde yanan mumu bırakmışlardı. Mumun titreyen ateşine baktı bir süre ve Duru’nun o an ne yaptığını düşündü. Deniz’in kolları arasında ne kadar da küçük ve korunmasız durduğu geldi aklına. İçi acıdı yine. Bir kendi kolları arasına alsa onu, bir daha asla bırakmazdı. Oturduğu yer rahatsız etti, kalkıp hızla turladı salonu ve yine de rahatlayamadı.</span></p>

    <p class="paragraf"><span class="CharOverride-15">Bahçeye çıktığında havanın soğukluğu çıplak vücudunda gezindi ama bu duygu iyi geldi. Kendi içinde hissettiği yoğun duygulardan sonra f</span><span class="CharOverride-18">i</span><span class="CharOverride-15">ziksel bir farkındalığın vücudunu uyarması iyi gelmişti. Dünyanın gerçekliğini hatırlatması diye düşündü. Yaşadığı bu duygular uzun süredir anlayamadığı bir düşünceyi o an anlamasını sağladı. Vücudunu jiletle kesen insanlar daima muamma olmuştu Can için. Mazoşist değillerse niye böylesine acı versinlerdi ki kendilerine? Şimdi anlayabildi, belki de hissettikleri duygular bedenlerine o kadar büyük geliyordu ki, kendi f</span><span class="CharOverride-18">i</span><span class="CharOverride-15">ziksel gerçekliklerini hatırlamak için f</span><span class="CharOverride-18">i</span><span class="CharOverride-15">ziksel acıya ihtiyaç duyuyorlardı. Çıplak ayaklarıyla toprağı hissederek bahçede yürüdü, Duru’nun perdeleri diye düşündüğü pencereye doğru ilerledi. Büyük tellere sarılmış sarmaşık arada bir duvar gibi yükselse de, yatak odası ikinci katta olduğundan kolayca görebiliyordu. Evde hiç ışık yoktu, muhtemelen uyuyorlardı. Deniz’in uyurken Duru’ya sarıldığı aklına geldi ve tekrar içi sıkıştı. Orada öylece dikilmiş pencereye baktığının farkına varınca, kendi bahçesinin çıkışına doğru yürüdü. Kapıdan dışarı çıkmayı ve sokakta Duru’yu bulmayı hayal etti. Kafasında, Duru’yu şimdi görebilmenin heyecanıyla merdivenin başında, üzerinde sadece donuyla öylece kapıya bakakaldı. Bu fantezisi sadece birkaç dakika daha sürdü. Duru’nun şu an uyumakta olduğunu kendi kendine söyleyip evin giriş kapısına doğru ilerlerken, sarmaşıkların arasından onların bahçesinde kimsenin olmadığına emin olmak için baktı. Bahçe bomboştu. Evine doğru ilerlerken son bir kez daha kafasını Duru’nun yatak odasına doğru kaldırdığında, yatak odasının penceresinde Duru’yu fark etti, durdu.</span></p>

    <p class="arabaslik_orta" id="_idParaDest-113">- 79 -</p>

    <p class="paragraf"><span class="CharOverride-15">“Bayılıyorum bu müziğe!” demişti Murat, eliyle müziğin ritmini tutup zıplamaya başlayarak. Murat dans ederken yanlarından geçen bir grup insan başını okşadı, bazıları sırtına vurdular, bazılarıyla da Murat ellerine değip selamlaştı. Sanki herkes tanıyordu onu ve seviyorlardı da. Murat insanlara sevgi gösterisinde bulunurken zıplamaya devam ediyordu. Bilge, ciğerlerinde müziğin ritmini f</span><span class="CharOverride-18">i</span><span class="CharOverride-15">ziksel olarak hissedecek kadar yapışmıştı hoparlöre ve bakışlarını Murat’tan ayıramadan onu izledi.</span></p>

    <p class="paragraf"><span class="CharOverride-15">İzlendiğinin farkında olmayan, daha doğrusu, izlenmek umurunda olmayan Murat zıplarken Bilge’ye döndü, sanki o an onu yine yeni görmüş gibi kocaman gülümsedi, zıplamaya devam ederken kollarını kocaman açıp sarıldı Bilge’ye. Murat’ın terli vücudu ve suyla ıslatıldığı belli olan sırılsıklam saçları Bilge’yi biraz rahatsız etse de, bu ilginç kucaklaşmanın aniliği çok tuhaf gelse de, Murat’ın tuhaf bakışları aklının pek de yerinde olmadığını gösterse de, Bilge onun sarılmasına karşı koymadı. Kalbi göğüs kafesini dövercesine çarparken, hayatında beğendiği tek insanın kendisine dokunmasına izin verdi. Bu cinsellik içeren bir sarılmadan çok, bir sevgi gösterisi gibiydi. Bilge, sarılması bitince Murat’la konuşacağını ümit ederken Murat aniden bedenini Bilge’ninkinden uzaklaştırıp elini kendi ıslak avucu içine aldı ve onu çekiştirerek zıplaya hoplaya kalabalığın içine daldı. İnsanların arasından sıyrılarak geçmek için çaba gösteren Bilge, kolunu çeken Murat’ın yol boyunca karşısına çıkanlarla da dans ettiğini, çarptığı herkese dokunarak sevgi gösterdiğini görünce herkesi tanımasına ve bu kadar samimi olmasına iyice şaşırmıştı. Sanki herkeste bir sevgi tuhaflığı vardı. Kalabalığın nerdeyse tam ortasına geldiklerinde Murat elini bıraktı, tüm vücuduyla müziğin ritmine uyarak, zıplayıp başını sallayarak, kollarını yukarı kaldırıp ritim tutarak dans etmeye başladı. Etrafındaki herkes aynı Murat gibi abartılı bir coşkuyla dans ediyordu. Bilge sopa gibi dikilmesinin Murat’ın coşkusuna ayıp olacağını düşünüp dans etmeye çalıştı ama bu, rahatsız edici makine sesine benzeyen ve aynı ritmi sürekli tekrarlayarak devam eden müzikte nasıl dans edilebilinirdi ki?</span></p>

    <p class="paragraf"><span class="CharOverride-15">Müzik o kadar rahatsız ediciydi ki başı ağrımaya başladı. Etrafındaki herkesin coşkuyla dans etmesi imkansız bir şeyin gerçekleşmesi gibi geldiğinde, yapmaya çalıştığı birkaç dans hareketini de bırakıp dikkatle baktı etrafına. Sallanan kafalar, kucak kucağa zıplayanlar, elleri havada uçmaya çalışanlar, birbirlerinin ağzının içinde yaşamak için ciddi bir çaba gösterircesine öpüşenler, öpüşen iki kişiye katılanlar, sırılsıklam olmuş saçları ve suratında gördüğü en tuhaf gülümsemeyle sürekli zıplayan bir Murat... Kötü bir rüyada gibi hissetti Bilge. Yüksek müzikle yarışırcasına Murat’a, “Benim artık gitmem gerek, dans için teşekkür ederim.” dedi ama Murat hiç duraksamadan yaptığı saçmalığa devam etti. Duyurmak umuduyla ikinci kere, “Sonra görüşürüz, sağ ol!” diye bağırdı ve bir süre daha kendinden geçmiş dans eden Murat’a baktı. İletişim kurmasının imkansız olduğuna karar verip gitmek üzere harekete geçtiğinde, Murat bir anda durup etrafına bakındı, istediği şeyi göremeyince zıplayarak görmeye çalıştı ve sonra koşup uzaklaştı. Adına parti dedikleri bu şey o kadar hayret vericiydi ki, Murat’ın bir anda ortadan kaybolması doğal geldi Bilge’ye. Sesi hiç duyulmasa da insanlardan izin isteyerek kendine yol açmaya çalıştı. Perdeye ulaşması nerdeyse 15 dakikasını almıştı ve geçtiği yerlerde dans edenler tarafından çekiştirildiği için saçı başı da dağılmıştı.</span></p>

    <p class="paragraf"><span class="CharOverride-15">Dışarı çıkmadan son bir defa dönüp baktı hayatında katıldığı ilk partiye ve daha önce katılmadığı için hiçbir kaybı olmadığına karar verdi. Ve belki de hayatın, kendisini böyle gereksiz şeylerden koruduğunu düşünündü ilk defa. Onun şansızlık olarak gördüğü şey aslında belki de şanstı.</span></p>

    <p class="paragraf"><span class="CharOverride-15">Perdeden çıktı. Vestiyerin önündeydi ki, biri sırtına atladı Bilge’nin. Üstüne aniden binen ağırlığın altında iki büklüm olan Bilge, ancak Murat’ın suratını gördüğünde saldırıya uğramadığını anlayabildi. Murat sevgi dolu bir gülümsemeyle, “Nereye kayboldun!! Hadi gel!” deyip yine Bilge’yi çekiştirerek kalabalığa daldı. Murat’la tekrar el ele olmasının hoş bir duygu olduğunu düşünen Bilge, en azından bu kısa anın tadını çıkarırken, yine kalabalığın ortasına geldiklerinde gitmesi gerektiğini anlatmaya karar verdi. Ama kalabalığın ortasına geldiklerinde yürümeye devam ettiler ve asma kata çıkan merdivenlerden tırmanmaya başladıklarında Murat, Bilge’nin elini bıraktı. Merdivenlerden çıkmakta tereddüt etse de, Murat’ın kendisine bakmadan yukarı tırmandığını görünce Bilge de takip etmek zorunda kaldı. Hoşça kal demeden gidemezdi.</span></p>

    <p class="paragraf"><span class="CharOverride-15">Yukarıda bir uçtan diğer uca kadar büyük bir bar vardı ve barın önünde yere yayılmış büyük minderlerde bir sürü insan kaykılıyor, yiyişiyor ve canları ne isterse ne kadar tuhaf göründüğüne aldırmadan onu yapıyorlardı. Yukarıdan, aşağıda dans eden çıldırmış insan topluluğuna bakakalan Bilge’nin minderlerdeki insanları fark etmesi ancak Murat yanına gelince oldu. Murat’ın kendisine uzattığı suyu alırken, Murat, “Burası rahat bir yer. Özgürsün. Bu gece hepimiz özgürüz!” deyip elindeki bir bardak buzlu suyu kafasına dikti ve suyu bitirir bitirmez müziğin ritmine uygun yine zıplamaya başladı. Murat’ın dansına hemen yanında ve arkasında duran birkaç kişi daha katılınca Bilge, Murat’ın ve bu partide gördüğü herkesin kafasının ciddi iyi olduğuna net bir şekilde karar verdi. İnsanların dans etmesini kolaylaştırmak için köşeye çekilerek yer açtı. Parmaklarını üşüten buzlu suyu bir köşede bırakmayı planlıyordu ama Murat yanına gelip, “İçsene! Hadi! Katıl bize!” diye neşeyle bağırdı. Bilge suya benzeyen bu şeyin belki alkol olabileceğini düşünüp Murat’a içtiğini göstermek için tebessüm ederek küçük bir yudum aldı ama bardaktaki basbayağı suydu. Emin olmak için bir küçük yudum daha alıp ağzında yavaşça tutarak yuttu ve kesinlikle su olduğuna karar verdi. Murat eliyle suyu kafasına dikmesini işaret ederken, bir yandan da komik denecek tuhaflıkta dans ediyordu. Bilge suyun yarısını içtiğinde Murat, “Buzu ağzına al!” diye bağırdı. Müzik nedeniyle Bilge, Murat’ın ne dediğini anlamayınca Murat parmaklarını bardağın içine sokup buzu eline aldı ve Bilge’nin ağzına soktu. Normalde kendisine ileri derece tiksindirici gelebilecek bu hareket Bilge’ye çok samimi bir jest gibi geldi ve Bilge buzu emdi yavaşça. Buzu emerken bunun iğrenç musluk suyu olduğuna emindi. Şehir su depolarında yaşayan onlarca böceğin larvalarının musluktan içilen suyla insan vücuduna girdiğini ve bağırsaklarda bu larvaların parazit solucanlara dönüştüğünü seyrettiği belgesel geldi aklına. Bazen bu solucanlar damar yoluyla kalbe kadar gidebiliyor ve kalp krizine yol açabiliyorlarken, bazen de beyne ulaşıp beyne hasar verebiliyorlardı. Buzu emerken ağzından atmak istedi ama Murat tam karşısında dikilmiş, kocaman bir gülümseme ve nedenini anlayamadığı bir merakla Bilge’nin buzu emmesini bekliyordu. Bilge buzu yuttu.</span></p>

    <p class="paragraf"><span class="CharOverride-15">Ne zaman dans etmeye başladığını ve Murat’la böylesine sarmaş dolaş bir hale geldiğini hatırlamıyordu. Daha önce anlamsız ve en kötüsü de yorucu gelen müzik, şimdi ense tüylerini kabartacak kadar ilham vericiydi. Zaman sanki hiç akmıyormuş gibiydi. Murat’ın kolları arasından etrafında zıplayanlara baktı. Bu kollarda güvende hissetti. Murat’ın gülümsemesi kendisine de bulaşmıştı. Dışarıdan bakınca şapşalca gelen bu gülümsemenin sevgiden geldiğini anladı. Önyargısız, sorgulamayan, kabullenmiş bir sevgiydi bu. Binanın içinde yankılanan tekno müzik Bilge’nin kafasında yaylılarla hayat bulan, ilham veren evrensel bir şarkıya dönüştü. Bu kadarı bile, hayallerinin gerçekleşmesinden ötede bir huzur getirdi bedenine. Sevildiğini hissetti. Murat, dağılan saçlarını eliyle alnından geriye okşayarak düzelttiğinde göz göze geldiler. Murat’ın suratındaki gülümseme bir anlığına donduğunda, Bilge de ciddileşerek karşılık verdi. Herkes çılgınca zıplayıp hoplarken, onlar birbirlerinin kollarında, sarıldıkları bedenin farkındalığında öpüştüler. Islak, sıcak, yumuşak ve yavaş... İlk öpücük. Bu ilk öpücük ne kadar sürdü, Bilge hiç bilemedi. Murat’ın dudaklarından ayrıldığında, kalabalıktan çok uzakta bir köşede, bedenini saran ellere, Murat’a teslim olmuştu.</span></p>

    <p class="paragraf"><span class="CharOverride-15">Murat’ın dudakları öpüşme arasında, “Gidelim.” diye fısıldadığında, Bilge o sırada kalçasında olan eli kavrayıp avuçlarının içine aldı ve sıkıca el ele tutuştular. İnsan kalabalığının arasından Murat’la geçerken yürüdüğünü hissetmedi bile. Mutluluk diye düşündü, insanın bedeninin ağırlığından kurtulup var olabilmesiydi.</span></p>

    <p class="paragraf"><span class="CharOverride-15">Binanın müzikli ve coşkulu atmosferinden sokağın soğuk ve yalnız atmosferine çıktıklarında, etki küçülmek yerine iyice büyüdü. Sıkıca kavradığı elin varlığını, dış dünyanın ger</span><span class="CharOverride-15">çekliği içinde hissedebilmek olağanüstüydü. Birbirlerinden hiç kopmadan Murat’ın aracına bindiler. Bu araç, Bilge’nin hep uzaktan takip ettiği, Murat’ın varlığını onaylayan bir mutluluk kaynağıydı ve şimdi Bilge kaynağın içindeydi. Murat kontağı çalıştırıp yola koyulduktan hemen sonra, Bilge’nin elini hemen kavradı. Bilge kafasını koltuğa yaslayıp yol boyunca kendi elini saran Murat’ın eline baktı, bu eli hissetmenin verdiği duyguyu beynine kazımaya çalıştı.</span></p>

    <p class="paragraf"><span class="CharOverride-15">Murat’ın evi, şehrin en büyük alışveriş merkezlerinden birinin üstündeki pahalı stüdyo dairelerden biriydi. Tüm şehre hakim manzarasıyla sanki çok yüksekte bir şatoydu.</span></p>

    <p class="paragraf"><span class="CharOverride-15">Ellerini hiç ayırmadan krem rengindeki koltuğa yan yana uzandılar ve yavaşça öpüştüler. Öpüşmeleri uzadıkça bedenleri harekete geçti ve Murat, Bilge’nin üstündeydi. Bilge detaylarda kaybolmuş, yaşadığı her anın kendisine verdiği tatmini kana kana içti. Murat’ın sertleşen erkekliği, Bilge’nin pantolonu üzerinden bile hissedilir hale geldiğinde Murat, “İstiyor musun?” diye sordu. Bilge evet anlamında kafasını salladığında, elleri ilk defa birbirlerinden ayrıldı çünkü Murat’ın Bilge’yi ve kendisini soymak için ellerine ihtiyacı vardı. Daha önce hiç öpüşmemiş, el ele bile tutuşmamış biri için Bilge, oldukça yoğunlaştırılmış bu anların hepsini korkmadan yaşamalıydı. Murat, Bilge’nin gözündeki gözlüğü çıkardı yavaşça. Gözlüğün iz bıraktığı burnunun kenarlarını öptü, kaşlarını öptü, yanağına kaydı öpmeye devam ederek ve oradan boynuna indi. Öpülmenin hissi o kadar sarsıcıydı ki, Bilge sadece boynunu iyice açıp Murat’a sunarak cevap verdi bu öpücüklere, yaşadığı şeyin gerçekliğine inanamayarak. Üzerindeki gömlek çıkıp sutyenle kaldığında, koltukaltında haftalar önce alınmış kıllar olduğunu hatırladı ve kollarını indirip çirkinliğini kamufle etmeye çalıştı ama Murat hemen ellerini tuttu ve Bilge’nin tereddüdünü hissedip, “Emin misin?” diye fısıldadı.</span></p>

    <p class="paragraf"><span class="CharOverride-15">Bilge hemen kafasıyla onayladı, kamufle etmeye çalıştığı şeyin isteksizlik olarak algılanmasından tedirgin oldu ve sağ elini Murat’tan kurtarıp onun ensesine götürdü. Saçlarını okşarken kendisini öpmesi için kafasını dudaklarına doğru çekti, yine öpüştüler. Öpüşmenin sonunda Murat eliyle Bilge’nin kendi kafasında gezen sol elini kendi ensesine kaydırdı ve, “Burayı okşa.” diye fısıldadı. Bilge emre uydu ve Murat’ın ensesini okşamaya başladı. Okşaması sanki bir şeyleri daha da hızlandırmıştı ve Murat zevk içinde inlerken Bilge’nin dudaklarına yapıştı, emdi, daha önce emmediği şiddette bastırdı ve penisiyle Bilge’ye iyice sürtünmeye başladı. Murat’ın hareketlerine karşılık verebilmek için bacaklarını ayırdı Bilge ve şimdi bacaklarının arasında Murat’ın dalgalanmasını net bir şekilde hissediyordu. Bu yakınlıkta koltuk altındaki tüylerin iğrençliğinin fark edilmeyeceğini düşünüp bir an rahatladı ama Murat aniden kalktı, Bilge’yi çekip kaldırdı. Hızla ama beceriksizce Bilge’nin pantolonunu açmaya çalıştı. Bilge ilk düğmeyi açarak ona yardım etti. Murat önce Bilge’nin pantolonunu çıkardı, sonra kendi pantolonunu dizlerinin üstüne indirdi. Murat’ın çamaşır giymediğini fark eden Bilge ereksiyon halindeki penisini bir an görünce hemen diğer tarafa baktı. Bilge’yi koltuğa uzanması için öperek bastırırken, sağ eliyle Bilge’nin külotunu kenara sıyırdı, bacaklarının arasına girdi.</span></p>

    <p class="paragraf"><span class="CharOverride-15">Önce kaygan bir sertlik hissetti Bilge, sonra içinde bir yırtılmayla birlikte keskin bir acı. Dehşet vericiydi. Acı o kadar yüksekti ki, dudaklarını emen Murat’ın öpücüğünü yarıda kesip nefes almak için ağzını açtı. Murat, Bilge’nin içinde yavaşça yolculuğa başlamıştı bile, durmadı. Hissettiği acının Murat tarafından fark edilip durmasından endişe ederek dişlerini sıktı Bilge. Murat durmadı. Bilge daha çok acıdı. Murat durmadı.</span></p>

    <p class="paragraf"><span class="CharOverride-15">Bilge acıyla dişlerini o kadar sıktı ki, Murat’ın kendisini öpmekte olması önemsizleşti artık çünkü acı çok büyümüştü ve kafasını iyice geriye atıp vücudunu germek zorunda kaldı. Acıyla baş edebilmenin tek yolu kaslarını germek gibi geldi ama fayda etmedi, daha çok acıdı, Murat durmadı. Bilge gözlerini açıp Murat’a canının acıdığını anlatırcasına baktı. Üzerinde, damarlarındaki basınçtan kıpkırmızı olmuş suratıyla Murat’ın kendinden geçmiş yüzünü gördü. Murat’ın gözleri kapalıydı. Bilge bu suratı incelerken acısı haf</span><span class="CharOverride-18">i</span><span class="CharOverride-15">fledi. O gece Murat kendi vücudunda o anı yaşarken, Bilge kendi vücudundan uzaklaşıp Murat’ın yaşadığı zevkte buldu kendini. Yaşadığı şey çok acı verici ve anlamsızdı, tabii Murat’ın yaşadığı bu zevk olmasa. Murat’ın zevki Bilge’nin oldu. Kendi bedeninden değil, Murat’ın bedeninin aldığı zevkten zevk aldı Bilge, kadınlığını keşfetmemiş tüm kadınlar gibi.</span></p>

    <p class="paragraf"><span class="CharOverride-15">Murat boşaldığında Bilge gözünü kırpmadan izledi onu. Murat gözlerini açtı, sevgiyle öptü Bilge’yi ve elinden tutup yatak odasına götürürken bacaklarından akan ılık sıvının kan olduğunu anlamadı Bilge.</span></p>

    <p class="paragraf"><span class="CharOverride-15">Salonla aynı muhteşem manzaraya bakan perdesiz ve küçük yatak odasının ortasındaki yatağa uzandılar. Murat yatağın yanındaki çekmeceden sarılmış bir joint çıkardı. Yarısı içilmişti ve geri kalan yarısını yakıp bir fırt aldı, Bilge’ye uzatırken gülümsedi, alnından öpüp sigarayı verdi. Hiç konuşmadılar. Bilge daha önce hiç sigara içmemişti ve aslında içmek de istemedi. İçmek üzere olduğu şeyin joint olduğunu dahi bilmiyordu. Nasıl içilir bilmeden ağzına götürüp çekti, tüm dumanı dışarı üfledi ve Murat’a geri verdi. Sigara bittiğinde Murat uykuya dalmıştı bile. Bilge yatakta bir süre be</span><span class="CharOverride-15">kledikten sonra Murat’ın uyuduğundan emin olup kalktı. Uyuması imkansızdı. Bunca şeyi bir anda ve bu yoğunlukta yaşadıktan sonra nefes alması bile nerdeyse imkansızdı. Yatakta huzurla uyuyan Murat’a baktı ve işte o zaman bacaklarına bulaşan kanı fark etti.</span></p>

    <p class="paragraf"><span class="CharOverride-15">Hemen sıçrayarak fırladı yataktan, yatağı kirletip kirletmediğine baktı telaşla. Kirletmişti. Üzerindeki külot, yatak, salondan yatak odasına gelen yolun bazı yerleri kan içindeydi. Telaşla ama sessiz olmaya dikkat ederek banyoya koştu Bilge, külotunu çıkarıp önce lavaboda kendini yıkamaya çalıştı ama imkansızdı. Duşa girip suyu azıcık açtı ve kanı vücudundan yıkadı hızla. Kanın iyice gittiğinden emin olduktan sonra duştan çıktı ve Murat’ın havlularını kirletmemek için kendini tuvalet kağıdıyla kurulamaya çalışırken kanın hâlâ akmaya devam ettiğini fark etti. Hemen tuvalete oturdu. Tuvalet kağıdının tamamını salakça kullandıktan sonra bankonun üstündeki el havlusunu alıp katlayarak bir tampon gibi bacaklarının arasına soktu ve tıpış tıpış hızla salona pantolonunu almaya gitti. Havlunun üstüne pantolonunu geçirirken koltuktaki kocaman kırmızı kan lekesini görüp mahvoldu. Banyoya koştu, küvetin kenarına koyduğu külotunu hızla yıkayıp sıktı, mutfaktan bulduğu selefona sarıp cebine koydu. Mutfaktaki iki bezden birini ıslattı, dolabın içine bakıp deterjan aradı sadece bulaşık makinesi deterjanı vardı ve neyse ki sıvıydı. Bu deterjandan bir parça beze alıp koltuğu silmeye başladı ama faydası yoktu, kandı bu, canlı bir şeydi, sildikçe dağılıyordu. Bezi en az 20 kere yıkayıp koltuğun üzerindeki lekeyi ancak azıcık haf</span><span class="CharOverride-18">i</span><span class="CharOverride-15">fletecek kadar silebildikten sonra vazgeçti. Koltuğun minderinin çıkıp çıkmadığına baktı, çıkıyordu ama kan içine işlemişti. Yerdeki kan izlerini de itinayla temizledikten sonra son bir kez derin uykuya dalmış Murat’a baktı. Mutlu oldu ve minderi de yanına alıp evden yavaşça çıktı.</span></p>

    <p class="arabaslik_orta" id="_idParaDest-114">- 80 -</p>

    <p class="paragraf"><span class="CharOverride-15">Duru, pencereyi kaydırıp sadece yüzünün sığabileceği bir aralık açtı. Sonra yüzünü bu aralığa yerleştirip kocaman bir nefes alırken gözlerini kapattı. Can durduğu köşeden kıpırdamadan izledi Duru’yu. Görülüp görülmemek umurunda bile değildi ama tek istediği Duru’yu daha uzun izleyebilmekti. Avına aşık olmuş bir avcıydı o. Duru derin bir nefes daha aldıktan sonra kafasını aralıktan uzaklaştırdı ve Can Manay’ın bahçesine dikkatle baktı ama Can’ın durduğu köşe çıkışa yakındı ve Duru salonun bahçeye açılan bölümüne odaklanmıştı. Eğer Can hiç kımıldamasa Duru muhtemelen bahçedeki hareketsizliği ıssızlık olarak algılayacak ve perdeyi çekip gidecekti. Duru’nun gitmesi düşüncesi Can’da telaş yarattı ve Duru’nun bedenindeki en küçük kıpırtıyla birlikte Can, durduğu köşeden nerdeyse telaşlı denebilecek çabuklukta fırlayıp bahçenin orta kısmına ilerledi. Bahçenin ortasında, Duru tarafından görüldüğünden emin ama onun penceresine bakmadan çıplak ayaklarını toprağa buladı sakince ve sonra yere diz çöküp eliyle toprağı avuçladı. Aslında yaptığı davranışların bir anlamı yoktu, tek istediği Duru’ya kendisini seyretmesi için neden vermekti. Belki bu neden zamanla bir seçime dönüşebilirdi, şanslıysa. Bir süre toprakla oynadıktan sonra içinden gelen şeyi hiç düşünmeden yaptı. Çöktüğü yerden dönüp Duru’nun penceresine baktı.</span></p>

    <p class="paragraf"><span class="CharOverride-15">Can Manay toprağa diz çökmüş, dümdüz kendisine bakıyordu! Duru hemen perdenin arkasına geçmeyi düşündü ama merakı hareket etmesini engelleyen bir güç gibi sabitledi onu. Birkaç saniye bakıştılar. Duru her saniyede perdenin arkasına çekilmesi gerektiğini tekrarladı içinden ama Can önce davrandı. Çöktüğü yerden ayağa kalkıp kendisine bakarak dikildi bahçenin ortasında ve sonra yavaşça iki adım daha sarmaşıklara doğru atıp iyice yaklaştı.</span></p>

    <p class="paragraf"><span class="CharOverride-15">Can Manay bahçenin ortasında, üstünde sadece donu, tüm çıplaklığıyla Duru’nun gözlerinin içine bakıyordu. Aralık pencereden giren taze hava gibiydi. Duru’nun gece uyanıp pencereyi açacak kadar ve suratını dayayıp iyice içine çekecek kadar ihtiyaç duyduğu taze hava...</span></p>

    <p class="paragraf"><span class="CharOverride-15">İlk çekilen Duru oldu. Ne kadardır duruyorlardı böyle karşılıklı? Kalbi hızlandı, nabzının atışı kulaklarında basınç oluşturacak seviyeye geldiğinde ancak bir adım geriye atıp kendini perdenin ardına atabildi.</span></p>

    <p class="paragraf"><span class="CharOverride-15">O gece, Duru sabaha kadar Can Manay’ı düşünmekten uyuyamadı. Hissettiği şeye isim koymaya çalışmaktan çok, kendisine hissedilen şeye isim koymaya çalıştı. Kendi içinde uyanan duygu nasıl olsa sadece meraktı. Her gözünü kapadığında aklına Can Manay’ın beyaz don giymiş çıplak vücudu geliyordu. Daha kısa, daha çirkin olduğunu düşünmüştü o vücudun ama oldukça çekiciydi. Geniş omuzları ve adaleli kolları atletik bir yapı vermişti. Omuz kemiklerinin çıkıntısı ilginçti. Onları ilginç yapan çok erkeksi olmasıydı. Çirkin denilebilecek bir erkek için fazla çekiciydi Can Manay. Düşündü ve düşündü... Düşüncelerden sıyrılıp saatine baktığında, saat 5’i geçmişti.</span></p>

    <p class="paragraf"><span class="CharOverride-15">O sabah Deniz genelde olduğu gibi, sevişerek uyandırmak istedi Duru’yu ama kendisine yapılan ilk hamleden sonra Duru hemen fırlamıştı yataktan, güya derse geç kalacaktı. Bu sabah, Deniz’in Duru’yu isteyip de alamadığı ilk sabahtı.</span></p>

    <p class="arabaslik_orta" id="_idParaDest-115">- 81 -</p>

    <p class="paragraf"><span class="CharOverride-15">Murat’ın lüks binasında 24 saat güvenlik vardı ve tuhaf yürüyüşlü, şişkin pantolonlu bir kızın sabaha karşı elinde kanlı bir minderle ayrılması oldukça tuhaftı ama tuhaf bakışlar dışında, kimse durdurmadı Bilge’yi. Binanın önünde bir taksiye bindiğinde ancak fark etti saatin kaç olduğunu. Çok geçti. Altına sıkıştırdığı havluya hâlâ kan gelmekteydi. Akıntıyı hissetti ve eve varmak için iyice telaşlanarak boş sokaklardan hızla taksiyle geçti. Eve vardığında güneş ağarmak üzereydi ve koşarak yukarı çıktı. Kendi kanaması, evde babasıyla kalan Doğru’dan daha dehşet verici değildi. Anahtarını deliğe soktuğunda kapının üst üste kilitlendiğini anlayıp dehşete kapıldı. Her bir kilidi çevirirken kalbi o kadar hızlandı ki, vücudundaki kan beynini zonklatacak şiddette hareket etmeye başladı. Eve girdiğinde hayatı boyunca başına gelmesinden en çok korktuğu şeyi gördü.</span></p>

    <p class="paragraf"><span class="CharOverride-15">Yüzünün sağ tarafı aldığı darbeden kızaran Doğru, ağzı ve elleri koli bandıyla bağlanmış, yattığı yerde öylece kafasıyla ritim tutar haldeydi.</span></p>

    <p class="paragraf"><span class="CharOverride-15">Doğru, gece kalkmış, alışkın olduğu gibi Bilge’yi odasında bulamayınca telaşlanmış, telaşlanınca nöral bir nö</span><span class="CharOverride-15">bete girmiş ve kendi dünyasında bir şeyler ters gitmeye başladığında yaptığı gibi muhtemelen saymaya başlamıştı. Saymaları uzadıkça sesi yükselmiş, sesi yükseldikçe babası kalkmış, babası kalkıp Doğru’ya müdahale etmeye çalışınca Doğru krize girmiş, krize girince bağırarak saymaya başlamış, bağırmaya başlayınca yıllardır bir ıstırap içinde yaşamaktan dolayı Doğru’ya karşı en ufak bir toleransı kalmamış babası ona önce vurmuş, hâlâ susturamayınca en sonunda ellerini, sonra ağzını koli bandıyla bağlamıştı.</span></p>

    <p class="paragraf"><span class="CharOverride-15">Bilge, Doğru’nun vücudundaki bantları açarken gözyaşlarını tutamadı. Öldürecekti, bunu Doğru’ya yapanı öldürecekti, onu öldürecekti, ne kadar acı çekmiş olursa olsun kimsenin bunu Doğru’ya yapmaya hakkı olmadığını sayıklayıp durdu içinden. Babasını öldürebilirdi ama babası evi çoktan terk etmişti. Kapıyı kilitleyebildiği kadar kilitleyip evden çıkıp gitmişti.</span></p>

    <p class="paragraf"><span class="CharOverride-15">Bilge, arayabileceği kimse, gidebileceği hiçbir yer olmadan çözdü Doğru’yu. O gece Doğru kendi canı acıdığından değil, Bilge’nin parçalanan kalbinin ihtiyacı olduğunu düşündüğünden ilk defa izin verdi Bilge’nin kendisine sarılmasına.</span></p>

    <p class="arabaslik_orta" id="_idParaDest-116">- 82 -</p>

    <p class="paragraf"><span class="CharOverride-15">Üzerindeki kazağı çıkarıp içindeki tişörtü vücudundan sıyırdığında, salonun girişinden gelen kıkırdamaları fark etti Göksel. Sabahın köründe okula gelen hazırlık öğrencilerinden birkaç kız yine toplanmış, Göksel’in soyunmasına kıkırdıyorlardı. Hiçbir zaman anlayamamıştı kendisine gösterilen bu ilgiyi. Vücudundan yükselen ter kokusu, bu salak kızların merakıyla birleşince kendisine ilgi gösteren her türlü insanı adileştiren bir düşünce oluşturuyordu Göksel’in kafasında. Kim böyle birini izlemek ister diye düşünürken dünyanın salaklar ve asalaklarla dolu olduğu geldi aklına. Bir sürü tuhaf şey, bir sürü tuhaf insan tarafından özenle yapılır olmuştu. Eski dekor yığınlarının arasında kamufle olmuş kızlara, ayağını sahnenin ahşap zeminine sertçe vurarak, “Çıkın dışarı!” diye bağırdı. Kızlar hızla salonun dışına fırlarlarken, Ada’nın asla böyle bir şey yapmayacağını düşündü. O kimseyi kapı arkalarından gizlice izleyecek zavallı biri değildi.</span></p>

    <p class="paragraf"><span class="CharOverride-15">Sene sonu gösterileri için yapılacak büyük prova bu geceydi. Gösteriye çok az kalmıştı ve bugün gösterinin büyük bir bölümünü</span> <span class="CharOverride-15">f</span><span class="CharOverride-18">i</span><span class="CharOverride-15">nalize edeceklerdi. Kendisine verilen program akış listesinden Ada’nın en az dört parçası olduğunu görmüştü. Bir şeyler atıştırmalı ve duş alıp üzerindeki bu çöple karışmış ter kokusunu atmalıydı.</span></p>

    <p class="arabaslik_orta" id="_idParaDest-117">- 83 -</p>

    <p class="paragraf"><span class="CharOverride-15">Altındaki ped kanla dolmuştu sabahtan beri ve Bilge’nin henüz değiştirecek fırsatı olmamıştı. Cinsel ilişkinin adet kanamasına dönebileceğini bilmiyordu ve Google’a sormak için de hiç vakti yoktu. Doğru ve kendisinin tüm eşyalarını toplaması sadece iki saat sürmüştü. Altı sene önce bu eve taşınırken kullandıkları kutuları iyi ki atmamıştı. Gidecekleri yere taşıması için karşıdaki manavın aracını ayarladıktan sonra sadece yaşayacakları yeri bulmak kalmıştı ama işte bu soruyla kendine geldi Bilge. Nereye gidecekti? Bir yer bulsa bile gittiği yere Doğru’yu alıştırabilecek miydi?</span></p>

    <p class="paragraf"><span class="CharOverride-15">Kutuları boşalttı, kendi eşyalarını çıkarıp babasının eşyalarını topladı, çilingir çağırıp kilidi değiştirdi ve yeni bir kilit daha taktırdı. Babasına ait olan eşyaların arasına, annesinin fotoğraflarının bulunduğu küçük sandığı koyup koymamakta çok tereddüt etti ve sonunda sandığın Doğru ve kendisine bırakıldığını düşünüp geri aldı. Babasının eşyalarını evden taşıyıp, kapıcıdan eşyaları alt kattaki sahanlıkta bir süre tutması için yardım istedi. Her dakika başında aklına Murat geldiyse de Doğru’nun yaşadığı kötü durum yüzünden daha fazla suçluluk duygusu hissetmek istemedi, Murat’ın düşüncesini kafasından çıkararak kendini rahatlattı. Hiçbir beklentisi yoktu ondan, koltuğun minderini temizleyip ona vermek dışında Murat’la ilgili hiçbir planı da yoktu. Bilge’nin hayatı için bu gibi duygular çok lükstü, böyle lüks hayallere harcayacak duygu yoğunluğuna sahip değildi. Olanı olduğu gibi kabul etmiş ve hoş bir anı olarak beyninde dosyalamıştı o kadar.</span></p>

    <p class="paragraf"><span class="CharOverride-15">Babasını aradığında, sesi hiçbir duyguyu bedeninde barındırmayan biri gibiydi. İçinde, çok derinlerde bir yerlerde babasına karşı hissettiği acıma duygusu tamamen silinmiş ve bu sanki sesine yansımıştı. Daha önce hiç bu tonda konuşmamıştı babasıyla, aslına bakarsanız kimseyle. Babasının yorgun ‘alo’suna karşılık direkt konuya girdi Bilge. Net bir şekilde kendilerine yeni bir yer bulana kadar bu evde kalmak zorunda olduklarını, o nedenle kilidi değiştirdiğini ve Doğ</span><span class="CharOverride-15">ru’yla asla kendisini görmek istemediklerini, ihtiyacı olabilecek eşyaları paketleyip sahanlığa indirdiğini anlattı ve ekledi, “Eve girersen seni öldürürüm.” Sesinde ne bir vurgu vardı ne de öfke, sadece samimiyet. Kararlılığı babası tarafından anlayışla karşılandı. Telefonu kapatırken babasının sesi mahkumiyeti bitmiş biri gibiydi. Adam sakince dinlemiş, bir kez, “Olur.” demiş ve kapatmadan hemen önce, “Teşekkür ederim Bilge.” diye eklemişti. Bilge, o an anlayamadığı bu teşekkürü hayatının geri kalan kısmında ara ara hep düşünecekti. Sessizce telefonu kapattığında Doğru’nun eline bir kalem verdi ve evde istediği yere istediği şeyi yazması konusunda onu özgür kıldı.</span></p>

    <p class="paragraf"><span class="CharOverride-15">Can Manay’ın of</span><span class="CharOverride-18">i</span><span class="CharOverride-15">sindeki toplantıya sadece üç saat kalmıştı. İşteki ilk resmi gününde orada bulunamaması korkunç bir şeydi, işe Doğru’yla gitmesinden daha korkunç mu acaba diye düşününce, bu iki düşüncenin birbirinden ağır yükü çöktü üzerine. Doğru’nun okulunu ararken, altındaki pedi değiştirmek için banyoya gitti. Pedini değiştirirken Doğru’nun okula geç kalmasıyla ilgili bir bahane uydurdu, bugün iki saat fazla etütte kalmasını ayarladı. Doğru’yu okula bırakacak ve of</span><span class="CharOverride-18">i</span><span class="CharOverride-15">se gidecekti. Ellerini yıkarken aynaya baktı, çok yorgun görünüyordu. Yorgunluğun da dışında bir gariplik olduğunu düşündü, aynaya iyice yaklaşarak dikkatle baktı suratına. Gözbebekleri o kadar büyüktü ki, nerdeyse gözlerinin tamamını kaplar haldeydi, aynı Murat’ın gözleri gibi. Acaba ne içmişlerdi?</span></p>

    <p class="arabaslik_orta" id="_idParaDest-118">- 84 -</p>

    <p class="paragraf"><span class="CharOverride-15">Siyah üzerine kırmızı küçük harflerle ama kapağın tamamını kaplayacak kadar büyük, “Bu dergi çalındı, yakıldı, siz okumayın diye her şey yapıldı. Neden mi?” yazıyor ve üstteki yazının hemen altında beyaz büyük harflerle, “Okuyunca anlayacaksınız.” diye cümle bitiyordu.</span></p>

    <p class="paragraf"><span class="CharOverride-15">Darbe’nin kurtarılan 1200 sayısı, bu şekilde sonradan eklenen bir kapakla, yıpranmış orijinal kapakları kamufle edilerek ancak kurtarılabilmişti. Dergiyi açtığınızda kapağın arka kısmındaki editörün yazısında, derginin çalınması ve kurtarılmasıyla ilgili yazıyı okuyup, sağ tarafta da yıpranmış eski kapağı görebiliyordunuz. Yeni kapakların hazırlanması, basılması altı saat sürerken, eski dergiye yeni kapağı ekleme işi bir gün sürmüştü. Dergi için çalışan herkes, maaşların geç ödeneceğini öğrenince işten ayrılan bir graf</span><span class="CharOverride-18">i</span><span class="CharOverride-15">ker haricinde, kapakları dergiye ekleme işini elleriyle yaptılar. Özge hiç durmadan, düşünmeden, tereddüt etmeden, saniyelerle yarışırcasına, eski derginin kirli, nemli naylonunu yırtıyor ve torbadan çıkan derginin son durumunu çabucak gözden geçirip elindeki bezle nemini alıyor ve kapağın takılması için yanındaki masanın üstüne koyuyordu. Başta Ömer olmak üzere herkes zımbalama işlerini yaparken, matbaacı Erdal Bey de dikkatle dergileri taşınabilir büyüklükteki kutuya yerleştiriyordu. Gün boyunca sadece yarım saat sandviç molası vererek devam ettiler ve son dergi de kutuya girdiğinde saat gece 10’a geliyordu. Her bir kutu 40 dergi alıyordu ve dağıtılması gereken 1200 dergiyi içine alan 30 kutu vardı. Bu da 30 ayrı lokasyon demekti. Özge tek başına 30 kutuyu dağıtacağını kimseyle paylaşmadı. Kutuları matbaacı Erdal Bey’den ödünç aldığı araca yüklerlerken kafasında bir rota yoktu, tek bildiği önce Muammer Bey’in merkezdeki bayisini ziyaret edeceğiydi. Araca binerken kendisine bakan ekibi bir daha görüp görmeyeceğini düşündü, büyük ihtimalle, borcu olanlar dışında geri kalanları göremeyecekti.</span></p>

    <p class="paragraf"><span class="CharOverride-15">Kafasındaki tüm düşünceleri silip hedefe doğru ilerledi, yolun sonuna gelmiş ve yapacağı başka hamle kalmamış olsa da bu kalan dergiyi en az 1200 kişinin okuması için elinden geleni yapacaktı. Ne tutamayacağı sözlerin, ne yorgun vücudunun, ne de hiç parasının olmamasının... Hiçbir şeyin önemi yoktu.</span></p>

    <p class="arabaslik_orta" id="_idParaDest-119">- 85 -</p>

    <p class="paragraf"><span class="CharOverride-15">Dansçılar sahnenin sağ tarafında kendilerine gösterilen yerde toplanırken, müzisyenler sahnenin önünde, aşağıda bir araya gelmişlerdi. Orijinal sahne dekorları koyulduktan sonra kalan sahne alanını belirtmek için yere beyaz bantlar yapıştırılmış ve dansçılara koreograf</span><span class="CharOverride-18">i</span><span class="CharOverride-15">lerini bu bant aralıkları içinde yapmaları gerektiği anlatılmıştı. Müzisyenler de kendi bestelerini hangi sırayla çalmaları gerektiğini dağıtılan listeden öğrenmişlerdi.</span></p>

    <p class="paragraf"><span class="CharOverride-15">Göksel kendisine anlatılanları dinlerken, Ada’nın durduğu köşeyi gözünün ucunu yerleştirmişti. Net bir şekilde o tarafa bakmasa da Ada hep gözünün ucundaydı. Program elden ele dağıtılmaya başlandığında, Deniz sahneye çıkıp kulağındaki interkomla program akışını yüksek sesle okurken okul müdürünün salona girmesi her şeyi durdurdu. Müdürle yaptığı hararetli konuşma sonunda onu dışarı çıkarmayı başaran Deniz, kapıların kapatılmasını istedi. Kapılar kapatıldı ve büyük prova başladı.</span></p>

    <p class="paragraf"><span class="CharOverride-15">Sahneye ilk Ada’nın müziği ve su eşliğinde enstrümanlar çıkacaktı. Duru ve Ada arasında gerilime neden olduğu kısa zamanda tüm ekibe yayılan bu olaylı açılış müziğinin ardından gelecek başka bir müzikle Göksel ve Duru danslarını yapacaklar, sonra tüm öğrencilerin katılımıyla oluşturulan bir koreograf</span><span class="CharOverride-18">i</span><span class="CharOverride-15">yle gösteri devam edecek, ardından Göksel yine Ada ve Nihan’ın uyarladığı parçalardan biriyle dans ederken sahne dekorlarının değişmesi için zaman yaratacak ve nihayet Duru’nun ateş gösterisiyle yeni dekorlar ortaya çıkacaktı. Program akışı okunup bittiğinde, salondaki herkes, böylesine bir gösterinin yapılabilmesinin ve bu gösterinin parçası olabilmenin gurur içindeydi.</span></p>

    <p class="paragraf"><span class="CharOverride-15">Deniz’in isteği üzerine, müzisyenler kendi müziklerinde dans edecek dansçılarla yan yana gruplaştıklarında Ada, Göksel’le göz göze gelmemeye dikkat ederek sahneye çıktı, önüne bakarak sahnenin soluna, Göksel’in dikildiği yere doğru ilerledi ve yaklaşmasına 10 adım kala merakını dizginleyemeyip Göksel’e baktı. Göz göze geldiler. Ada’nın sıradan bakışı, Göksel’in ruhuna açılan iki delik gibi duran gözlerine değdiğinde, sanki zaman yavaşladı. Ada, adım adım Göksel’e ilerlerken bakışını alamadı gözlerinden. Göksel’in gözlerinin içinde hissettiği şey o kadar sıcak, o kadar samimi ve o kadar tehlikesizdi ki, kendisini çok güçlü hissetti. Dikleşti. Göksel’in kendisine duyduğu ilgi yine ona güç veriyordu. Konuşmadan yan yana durduklarında, Ada kendisine uzatılan programdan bir sayfa alıp gerisini Göksel’e uzattı. Ada’nın narin parmaklarına bu kadar</span> <span class="CharOverride-15">yakın olmak onu heyecanlandırdı. Yara izi birden Ada’nın uzun kollu bluzunun altından kendisini gösterdiğinde, Göksel bir an kağıtları almakta gecikti. Ada, yara izinin Göksel tarafından görüldüğünü anlayıp kağıtları hemen diğer eline geçirdi ve sert bir şekilde kağıtları Göksel’in karnına dayadı. Göksel, mahrem bir şey gördüğünün farkındalığında kağıtları telaşla aldı ve heyecandan kendisine almayı unutarak arkasındaki çocuğa verdi. Önüne döndüğünde salak gibi programı almadığını fark etmişti ki Ada elinde tuttuğu fazladan programı Göksel’in yüzüne bakmadan ona uzattı. Sessizce beklediler. Kağıtlar dağıtıldıktan sonra Duru, ikisinin karşısına gelip çok soğuk ve umursamaz bir ses tonuyla kendisine söylemek istedikleri bir şey olup olmadığını sordu. Yoktu. Ada, Duru’nun kendisini Göksel’le birlikte ortak düşmanı olarak gördüğünü fark etti, bu durumun nedenini anlamadı ama keyiflendi. Duru’ya karşı kendini daha güçlü hissetti. Duru yanlarından uzaklaşırken hâlâ hiç konuşmadan yan yana dikiliyorlardı.</span></p>

    <p class="paragraf"><span class="CharOverride-15">Detayların üzerinden sıkıcı bir süre geçildikten sonra provaya başlanması işareti verildiğinde sahne boşaltıldı. Kendi giriş müziğini çalmak için sahnede kalan Ada tam başlayacaktı ki, Deniz’in bir düzeltmesi yüzünden engellendi ve işte tam o zaman çok acayip bir şey olmuştu. Göksel sabırsızlığı öfkeye sarılmış bir ifadeyle Deniz’e, “Bırak da çalsın artık!” diye seslendi. Bu tepki herkesi bir an şaşırttı ama insanlar Göksel’in tuhaflığına alışık olduklarından önemsemediler.</span></p>

    <p class="paragraf"><span class="CharOverride-15">Ada müziği çalmaya başladığında, her zamanki gibi kapattı gözlerini dünyaya. Müziği atmosferde akarken başka bir duyu organının daha uyarılması fazla geliyordu ona hep. Parmaklarıyla telleri hissediyor, kulaklarıyla notalarını duyuyordu, gerisi fazlaydı. Müzik içinde yükselirken aklına bu sefer, Duru’nun suratını görebilmek için gözlerini kapatmamaya karar verdiği geldi. Duru’nun çok istediği, kendisine ait olan bu müziği ona yedirmemişti ve şimdi parçayı çalarken onun suratına bakıp aralarındaki soğuk savaşa son noktayı koyacaktı. Hatırlayıp hemen gözlerini açtı. Sahne önünde toplanmış kalabalık insan grubu arasında, Duru bembeyaz teniyle neredeyse parlıyordu. Çalmaya devam ederken Duru’ya baktı ama çok istemesine rağmen göz göze gelemediler. Çünkü Duru o sırada elindeki bir şeyle ilgileniyordu. Ada’nın konsantrasyonu Duru’nun neyle ilgilendiğine odaklanırken bir notaya yarım bastı ama hemen toparladı.</span></p>

    <p class="paragraf"><span class="CharOverride-15">Duru, elindeki puant’ın</span><span class="dipnot"><a class="_idFootnoteLink" href="#footnote-225-22" id="footnote-225-22-backlink">22</a></span> <span class="CharOverride-15">ucunu parmağıyla ovuyordu. Ayakkabının ucuna yapışan bir şeyi çıkartmaya çalışırken, çarenin ayakkabıyı yedeğiyle değiştirmek olduğuna karar verip sessizce dolabına yöneldi. Ada, Duru’nun kalabalık arasından sıyrılmasını izlerken notalara daha bir baskılı ve hızla basmaya başlamıştı, neyse ki bu hiddet müziğin akışında hissedilmedi.</span></p>

    <p class="paragraf"><span class="CharOverride-15">Gözlerini kırpmadan Ada’yı dinleyen, izleyen, hisseden Göksel, Ada’nın gözlerinin şimdi önünden geçmek üzere olan Duru’da olduğunu anladığında, kendisine yaklaşmakta olan bakışları karşılayabilmek için nefesini tuttu.</span></p>

    <p class="paragraf"><span class="CharOverride-15">Ada, Duru’yu takip ederken Göksel’in bakışlarıyla çarpıştı. Duru’nun biraz önce yarattığı gerginliği dindirmek için Göksel’in gözleri iyi bir duraktı ve Ada gözlerini Göksel’den ayırmadan çalmaya devam etti. Göksel’in etkisi huzur vericiydi, notalara basması yavaşladıkça müzik daha bir etkili hale gelmişti.</span></p>

    <p class="paragraf"><span class="CharOverride-15">Ada, eline aldığı bir sopa ve gerilmiş birkaç telle, dinleyenleri tamamen içine alan bambaşka bir gerçeklik yaratabiliyor diye düşündü Göksel. Bu şey neydi? Tanrısal bir özellikten başka ne olabilirdi? Vücudundaki tüm hücrelerin ürettiği enerjiyi hissedebiliyordu. Çalmaya devam etmesi için ne gerekirse yapmaya hazırdı. Öylece ayakta durup atmosfere yayılan bu harika şeyi dinledi. Ada sakince gözlerini kapayıp notalara basmaya devam ederken, Göksel o olmanın, istediği zaman bu müziği çalabilmenin, duymanın nasıl bir şey olduğunu düşündü. Ada’nın varlığı için kendini şanslı hissetti. Ve ne yazık ki o an müzik bitmişti.</span></p>

    <p class="paragraf"><span class="CharOverride-15">Sonrası epey seri geçti. Ada’nın ardından Duru ve Göksel birbirlerinin suratına dahi bakmadan çıkıp danslarını yaptılar. Dans bitiminde Ada’yla göz göze gelen Göksel, bu sefer ilk defa Ada’nın gözlerinde bir tedirginlik hissetti. Canı sıkıldı. En son istediği şey herhangi bir şekilde Ada’yı tedirgin etmekti. Keşke burnunu kırmasaydı, birçok kez, diye düşündü. Zaten rahatsız edici olabilen görüntüsü, burnu kırıldıktan sonra daha çok tedirginlik uyandıran bir şeye dönüşmüştü. Ada’yla göz göze gelmemeye özen göstererek öne eğdi kafasını.</span></p>

    <p class="paragraf"><span class="CharOverride-15">Göksel’in dansı etkileyiciydi. Ada, Deniz’le tanıştığından beri kimseyi çekici bile bulmamıştı. Yaşadığı dünyada sanki sadece bir Deniz ve diğerleri vardı. Göksel güzel bir erkekti. Güzel vücudu, burnu kırılmasına rağmen güzelliği eksilmemiş yüzüyle uyum içindeydi. Hakkında çok az şey bildiği ve herkes gibi genelde korktuğu bu erkek, şimdi bir anda kendisine güç veren bir kaynak oluvermişti. Ne zaman onunla göz göze gelse kendisini o kadar dominant ve emredebilecek güçte ve değerde hissediyordu ki, hoşuna gitti. Göksel dans ederken, onu izlemeye başladığında, daha önce onu hiç izlemediğini fark etti. Ne kadar atletik olduğunu biliyordu ama bu kadar iyi bir dansçı olduğunu ve ritme anlam kattığını görmemişti. Birkaç kez provasında bulunmuştu ama Deniz bakışlarını dinlendirdiği tek kişiydi, fark edilmediği ve göz göze gelmediği sürece bakışları hep Deniz’i takip etmişti. Kafasında beliren bu düşünceyle birlikte hemen Deniz’e baktı, o da kendisi gibi keyifle izliyordu sahneyi. Deniz’in suratındaki keyf</span><span class="CharOverride-18">i</span><span class="CharOverride-15">n kaynağının Duru’nun sahnedeki varlığı mı, yoksa yapılan dansın ahengi mi olduğunu anlayamadı. Bu zehirli düşünceyi kafasından atabilmek için Göksel’e odaklandı. Yapılması imkansız gibi görülen bir sürü hareket Göksel’in vücudunda doğmuş ve büyüyorlardı. İlham vericiydi. Kafasında çok uzun süredir tınılanan ama bir türlü çıkmayan bir müzik hayat bulduğunda daha da bir dikkat kesildi Göksel’e. İnsanın ilham alabileceği çok az şey vardı, ilham veren bir şey seyretmek çok değerliydi ve dikkatle Göksel’i izledi. İzledikçe, karşısında kendisini çok güçlü hissettiği bu adamı umursadı, umursadıkça hissettiği güç silindi, silindikçe kendisini sorguladı. Böyle bir adam neden önünde eğilsindi ki? Göksel’i böylesine uysallaştıran, teslim alan bir şey vardı ama bu sadece kendisi olamazdı diye düşündü. Kendini sorguladıkça tedirgin hissetti. Tedirginliği kendi yetersizliğini hatırlattı Ada’ya. Dans bittiğinde bir kez daha göz göze geldiklerinde, sadece tedirginlik vardı Ada’nın yüzünde. Kendine gelmiş birinin tedirginliği...</span></p>

    <p class="arabaslik_orta" id="_idParaDest-120">- 86 -</p>

    <p class="paragraf"><span class="CharOverride-15">Omzundaki kemanın ağır geldiği günlerden biriydi artık bugün. Evin yolunu tuttuğunda, bir sürü tekrarla ve aptalca beklemelerle geçen, saatler süren prova nihayet bitmişti. Esnemesini kontrol bile etmeye çalışmadan durağa doğru yürüdü. Vücudundaki oksijen eksikliğini dengelemek adına esnemek için art arda açtığı ağzını durakta duran Göksel’i görür görmez hemen kapadı. Sulanan gözlerini eliyle silip suratındaki yorgunluğu kafasını öne eğerek kamufle etmeye çalıştı. Nasıl olmuştu da Göksel kendisinden daha önce varabilmişti durağa? Prova bitiminde, Deniz’in ardından salondan ilk çıkan kişiydi Ada. Kafası önünde, durakta Göksel’in önünden geçip diğer köşede durdu. Otobüs geldiğinde hâlâ birbirlerine bakmamışlardı. Otobüse binmekte acele etmedi Ada, Göksel’in binip binmeyeceğinden emin olmak istedi ama Göksel’de bir hareket yoktu. Otobüse ilk binen Ada oldu. Göksel otobüse bindiğinde Ada otobüsün ortasına yakın bir yerde duruyordu. Göksel Ada’ya iki adım mesafede durup tavandaki boruya tutundu. Göksel’in camdaki yansıması gayet yeterliydi Ada için. Fark edilmediğinden emin olarak kaçamak bir şekilde Göksel’in camdaki yansımasını izledi yol boyunca. Duraklarda binenler oldukça Ada yerinden kıpırdamamaya, Göksel’se Ada’yı geçmemek için ona yaklaşmamaya gayret gösterdi. Göksel, Ada’nın durağına gelmeden bir durak önce onun yanından yavaşça geçerek otobüsten indi. Ada bu sefer bakmayacağına söz vererek kafasını iyice öne eğdi.</span></p>

    <p class="paragraf"><span class="CharOverride-15">Kafasındaki sorular hâlâ cevapsızdı. Bu ani karşılaşmalar, sürekli göz göze gelmeler, aynı otobüse binmeler... Hepsi tuhaftı. Belki de kendisinden bir şey istemek için yakınlaşmaya çalışıyordu Göksel. Ne isteyebilirdi ki?!. Ne olursa olsun neden benden istesin ki diye düşündü. Otobüs tekrar hareket ettiğinde Ada gayriihtiyarî kaldırdı kafasını ve otobüsten indiği yerde durmuş Göksel’i gördü. Dümdüz kendisine bakıyordu. Efendisinden konuşmak için izin isteyen sadık bir hizmetkar gibi diye düşündü Ada ve düşündüğü şeyi mantığıyla anlamaya çalışır çalışmaz kendisini manyak gibi hissetti ama o gözler tam karşısında aynen düşündüğü gibi bakıyor ve hala bekliyorlardı. Otobüs tekrar hareket ederken Ada kapıya doğru atıldı. İnecek var diye bağırırken kapanmak üzere olan kapının arasından sıyrılmasıyla inmesi bir oldu.</span></p>

    <p class="arabaslik_orta" id="_idParaDest-121">- 87 -</p>

    <p class="paragraf"><span class="CharOverride-15">Muammer Bey’i her zamanki köşesinde oturmuş bir şeyler okurken görmek iyi geldi Özge’ye. Meydanda arabayı park edebileceği bir yer yok gibiydi, Muammer Bey’i ararken uzaktan telefonu açmasını izledi. Muammer Bey, suratında bir gülümsemeyle cevapladı telefonu. Aralarında kibarlık yerine ciddi bir samimiyet vardı ve bu Özge’nin iletişim kurmasını kolaylaştırmak için aradığı en önemli elementti.</span></p>

    <p class="paragraf"><span class="CharOverride-15">Muammer Bey’in, tanıdığı traf</span><span class="CharOverride-18">i</span><span class="CharOverride-15">k polislerini ayarlayıp pratik bir şekilde arabayı meydanın köşesine aldırması kolay oldu. Bunca zamandan, olaydan sonra arabaya böyle kolayca yer bulabilmek bile nerdeyse duygulandırmıştı Özge’yi. Duygularını derisinin çok altına ittirip elindeki kutuyu Muammer Bey’in tezgahına indirdiğinde, ruhundaki yükün biraz haf</span><span class="CharOverride-18">i</span><span class="CharOverride-15">flediğini hissetti. Muammer Bey şaşkınlık içinde aldı dergiyi eline. Özge, adam gözlüğünü takarken ilk defa o zaman fark etti yaşlılığını ve güneşten lekelenmiş titreyen ellerini. Hiç konuşmadan kapağı okudu... Yukarı kalkan kaşlarını cevap arayan bakışları izledi ve sayfayı çevirdi, itinayla. Özge tam açıklama yapmak için konuşacak oldu, Muammer Bey susturdu Özge’nin aceleci girişimini. Bakışlarını okuduğu sayfadan ayırmadan oturdu her zamanki kasasının üstüne ve acele etmeden okudu Darbe’yi.</span></p>

    <p class="arabaslik_orta" id="_idParaDest-122">- 88 -</p>

    <p class="paragraf"><span class="CharOverride-15">Ada’nın aniden kendini otobüsten aşağı atarcasına inmesi ya da hemen karşısına dikilip gözlerinin içine bir uzaylıyı inceliyormuş gibi bakması garip gelmedi Göksel’e. İlk konuşanın Ada olmasına çoktan karar vermişti ve Ada cevap isteyene kadar herhangi bir konuda konuşmayacaktı. Ada’nın çatık kaşları altında şaşkınlıktan kıvranan gözlerine bakarken ilk defa biriyle bu kadar uzun süre göz göze geldiğini düşündü, 11 yaşında bıçakladığı hademede dışında.</span></p>

    <p class="paragraf"><span class="CharOverride-15">Ada kafasındaki düşünceleri dindirmek istiyordu, Deniz’e hissettikleriyle ilgili her şey yeterince yer kaplıyordu beyninde ve kedi fare oyunu oynamaya enerjisi yoktu. Sırtındaki kemanın ağırlığına rağmen, aralarındaki mesafeyi korumaya dikkat ederek, dimdik dikildi Göksel’in karşısında. Hissettiği bu cesaretin ve üstünlük duygusunun kendisine Göksel tarafından aktarıldığını biliyordu ama bu horozlanmasını engellemiyordu. Bilmek istiyordu! Ne olduğunu, neden olduğunu bilmek için sordu. “Niye hep bana bakıyorsun?”</span></p>

    <p class="paragraf"><span class="CharOverride-15">Göksel sakince araladığı dudaklarının arasından sanki harf harf çıkardı cümleyi, “Hep sana bakmıyorum...”</span></p>

    <p class="paragraf"><span class="CharOverride-15">Ada cevabın devam edeceğini düşünerek bekledi ama Göksel susmuştu ve konuşmaya devam etmedi. Ada kaşlarını iyice çatıp nerdeyse dayılanarak, “Bu mu cevabın? Salak mıyım ben!” dedi.</span></p>

    <p class="paragraf"><span class="CharOverride-15">Göksel, “Değilsin.” dedi sakince. Ada, Göksel’e doğru bir adım daha atarken sağ elinin işaret parmağını kaldırıp, “Sen ne istiyordun benden? Ha! Nedir bu?” diye hesap sordu. Göksel kendisine uzatılan bu ince, uzun parmağa baktı bir an. Bir sürü parmak kırmıştı ve bu parmağın ne kadar da güzel ve narin olduğunu düşündü, kemanın yayını nasıl da baskıladığı geldi aklına. Göksel’in bu düşüncesi gözlerinin içinde bir gülümseme olarak belirirken, Ada fark etti. Bir anda gülümseyen gözlerle parmağına bakan bu adamın kafasının iyi olabileceğini düşünüp bir adım geriye gitti. Hava kararmaya başlamıştı, gelebilecek ani bir atağa karşı Göksel’le arasına kol mesafesi koymak istiyordu. Bu adamın daha önce birkaç kişiyi hırpaladığını uzaktan da olsa görmüştü, çok da duymuştu, sıradakinin kendisi olabileceği düşüncesi o ana kadar niye aklına gelmemişti ki?.. Ama niye olsundu?! Hem etrafta bir sürü kişi de vardı. Sakin olmaya çalıştığını belirten amatör mimiklerle, “Evet bekliyorum. Ne istiyorsun benden?” dedi ve kollarını önünde bağlayıp en ciddi surat ifadesini takınarak baktı Göksel’e.</span></p>

    <p class="paragraf"><span class="CharOverride-15">Göksel bir kelime söylemek için ağzını araladı ama ses çıkmadı. sustu ve sonra ikinci hamlede, “Dinlemek istiyorum.” dedi.</span></p>

    <p class="paragraf"><span class="CharOverride-15">Ada hiç beklemeden, “Neyi?” diye sordu. Göksel sadece Ada’ya bakıyordu ve cevap vermeyecek gibi duruyordu. Ada kafasını hadisene der gibi sallayıp cevabı hâlâ beklediğini gösterdi. Göksel sakin ama tuhaf bir tonda, “Müziğini.” dediğinden birkaç saniye sonra Ada tuhaf olduğunu düşündüğü şeyin ürkeklik olduğunu tanımladı beyninde. Bu düşünce, Göksel’in kendisinden ürküyor olabileceği düşüncesi, cevabı gölgede bırakmıştı bile. Onun ne dediğini anlamak için kendine gelip cevabı kafasında yine canlandırdı Ada. Müziğini demişti Göksel. Ada kendisine mantıklı gelen bu cevaba gard alırcasına önünde birleştirdiği kollarını indirip rahatlayarak, “Bu kadar mı?” diye sordu. Göksel evet anlamında kafasını salladı uysalca. Göksel kadar tuhaf bir adamın bu kadar kabız davranması normal herhalde diye düşündü Ada, konu Göksel olunca normal kelimesi epey deforme edilebilirdi. Tuhaflığın değişik bir güzelliği vardı onda. Ada bu duruma nasıl bir tepki vereceğini düşünürken sadece bakıştılar. Ada aniden ciddileşti, bir adım Göksel’e yanaşıp fısıldadı, “Sen seri katil misin?”</span></p>

    <p class="paragraf"><span class="CharOverride-15">Göksel kafasını hayır anlamında sakince iki yana sallarken sorunun garipliğini yeni algılamış, şaşkın, “Hayır.” dedi. Ada kafasını geri çekip gözlerini kısarak, “Hımm. Potansiyelin var gibi... Beni eve bırak.” dedi ve yürüdü.</span></p>

    <p class="arabaslik_orta" id="_idParaDest-123">- 89 -</p>

    <p class="paragraf"><span class="CharOverride-15">Bir iş günü. İstediği her şeyi, istediği kişilere, istediği şekilde yaptırmak için çok yeterli bir zaman dilimi bu diye düşündü Can toplantı odasındaki büyük masanın üstünde duran projenin maketine bakarken. Saçma bir tasarımdı aslında, asla yaptırmak istemeyeceği tarzda bir yapaylığı vardı bu projenin. Bir gün gerçekten bir sanat merkezi yaptırmak istese, yaptıracağı şey kesinlikle bu değildi. Ama bugünkü toplantıda Duru’yu buraya çekmek için, Deniz’e atılan yeterli bir yemdi.</span></p>

    <p class="paragraf"><span class="CharOverride-15">Evini yaptırırken kullandığı yeteneksiz mimarlardan birine siparişi vermiş ve bu sabah maket dahil tüm projeyi teslim almıştı. Can Manay olmanın her şeyi ne kadar da kolaylaştırdığını düşündü ama Deniz’in sahip olduğuna sahip olabilmek için sahip olduğu her şeyi takas etmeye razıydı. Acınacak durumda hissetti kendini.</span></p>

    <p class="paragraf"><span class="CharOverride-15">Bu özel misaf</span><span class="CharOverride-18">i</span><span class="CharOverride-15">rlerin kapıda karşılanması ve detaylı bir bina turu verildikten sonra toplantı odasına getirilmeleri konusunda Zeynep’i organize etmişti. Duru ve Deniz gelir gelmez, Zeynep onları karşılayacak, binanın etkileyici köşelerini gezdirecek, turun bitiminde Can’ın kendi katına çıkan asansöre geldiklerinde Can’ın cep telefonunu iki kere çaldırıp kapatacaktı. Can onları önce, görkemli toplantı odasında karşılayacak, masanın üstündeki maketi sunarak yapmayı planladığı sanat merkezi konusunda ne kadar ciddi olduğunu gösterecek ve sonra odasına davet edip sohbeti koyulaştıracaktı. Şansı varsa konuya Deniz’den çok Duru’yu dahil edip sözde yapılması planlanan bale-dans bölümüyle ilgili profesyonel yorumlarını almak için baş başa bir toplantı bile ayarlayabilirdi. Şansının döndüğünü hissederek kolundaki saate baktı.</span></p>

    <p class="paragraf"><span class="CharOverride-15">Eğer Deniz oltayı iyice yutarsa, bu karton parçalarından yapılmış aptal proje Duru’yu sistemli bir şekilde, bahane üretmeden görmesi için çok iyi bir yolun başlangıcıydı. “Bir sanat merkezi yaptırmak istiyorum, okulla birleşmiş bir gösteri merkezi.” diye konuya girmiş ve hazırlanan bir projeyi onlara gösterip</span> <span class="CharOverride-15">f</span><span class="CharOverride-18">i</span><span class="CharOverride-15">kirlerini almak istediğini söylemişti. Deniz’in gözünde çakan ateşte heyecanını görüp, “Fikirlerinize ihtiyacım var.” diye eklemişti. Duru, gecede olanların kafa karıştıran etkisiyle umursamadan giderken, Deniz, “Ülkenin en çok ihtiyacı olan şey bu. Bir ilham kaynağı olarak işleyen bir okul harika olur!” diyerek atlamıştı oltaya. Can bugünkü görüşme için sekreterinin kendisini arayacağını söylemiş ve Duru’nun gidişinden dolayı içine yayılan sıkıntının suratına yansıyan isteksizliğini kamufle ederek uğurlamıştı Deniz’i. Uydurduğu bu</span> <span class="CharOverride-15">f</span><span class="CharOverride-18">i</span><span class="CharOverride-15">kir sayesinde zarardan kara dönüştürecekti her şeyi, son anda.</span></p>

    <p class="paragraf"><span class="CharOverride-15">Telefonu çaldığında, arayanın Zeynep olması Can’ın kalbini hızlandırdı, gelmişlerdi. Duru’yu görmesine çok az kalmıştı. Can, karşısındaki camdan yansımasına baktı. Baktığı şey nasıl göründüğü değil, karşısındakini nasıl hissettirdiğiydi. Karşıda uyandırılan duygunun, yansıtılan yakışıklılıktan çok daha güçlü olduğunu öğrenmişti ve bunu en güçlü silahı haline getirmek için çok da çalışmıştı. Samimiyeti en samimi seviyede taklit edebilmekten geliyordu bu güç. Sevilmek isteyen birine onu sevdiğinizi hissettirmek, beğenilmek isteyene beğendiğinizi hissettirmek, yalnızlık çeken birine hep yanında olduğunuzu hissettirmek, başarısız birine başarıya giden yolun sizden geçtiğini hissettirmek... Ve bunu yüreğinizden geliyormuşçasına yansıtmak, işte bu Can Manay’ın eşsiz gücüydü. Duru’ya nasıl hissettirmeliydi?</span></p>

    <p class="paragraf"><span class="CharOverride-15">Muhtemelen şimdi seans odalarını gezdiriyordu Zeynep onlara. Etkilenmiş miydi acaba? Bu ziyaretin, geçen geceki bakışmadan sonra Duru’nun içindeki merak tohumlarının canlanması için en uygun fırsat olduğunu düşündü, bu düşünce huzur verdi ona. Suratında beliren gülümsemeyi camdaki yansımasından fark ettiğinde, masanın üzerinde duran telefonunu aldı eline. Zeynep yukarı çıkışlarını haber vermek için çaldırdığında kaçırmak istemiyordu.</span></p>

    <p class="paragraf"><span class="CharOverride-15">Telefon iki kere, Can’ın hesapladığından daha önce çalmıştı. Bir terslik mi vardı? Kafasından bu olumsuz düşünceyi uzaklaştırıp birazdan Duru’yla tokalaşacağını hayal etti. Kalbi sanki yerinden çıkmak üzereydi.</span></p>

    <p class="paragraf"><span class="CharOverride-15">Zeynep kapıyı açıp içeri önden girdiğinde, ardında onu takip eden bir tek Deniz vardı. Kapı tamamen kapanana kadar Can dikkatle baktı. Deniz’in ardında kimse yoktu. Deniz’le tokalaşırken Duru’nun neden gelmediğini sormamak için çok zorlandı ya da suratındaki hayal kırıklığının anlaşılmaması için. Deniz sıkıca tokalaşıp dikkatini hemen masanın üzerindeki projeye vermişti bile. Zeynep, Deniz Bey’in binayı gezmek yerine bir an önce projeyi görmeyi tercih ettiğini açıklayıp odadan çıkarken, Deniz eğilmiş projeyi deta</span><span class="CharOverride-15">ylarıyla inceliyordu. Doğrulduğunda, “Nereyi düşünüyorsun?” diye sordu. Can’ın, Deniz’in projeyle ilgili sorusuna cevap vermesi bir an sürdü. Yaşadığı hayal kırıklığının etkisi kolay hazmedilir gibi değildi. Kafasını sallayıp, “Yer konusunda oldukça esneğiz, önemli olan öğrencilerin kolay ulaşabileceği bir lokasyonda olması.” diye uydurdu.</span></p>

    <p class="paragraf"><span class="CharOverride-15">Bunu daha önce hiç düşünmemişti ama önemli değildi, Can’ın işiydi bilmediği bir sürü soruyu eminmiş gibi cevaplamak. İlgisini konuya yöneltmekte zorlanarak Deniz’e, “Nasıl buldun?” diye sordu. Deniz cevap vermekte tereddüt edince Can, “Ne düşünüyorsan onu söyle lütfen” diye üsteledi. Topu Deniz’e atmak istiyordu, şu an hissettiği karmaşa içinde dinleyici olmak daha kolaydı. Deniz, “Önyargılı olmak istemiyorum. Hakkıyla bir cevap verebilmem için burda yapmak istediğin şeyin ne olduğunu anlamam lazım önce.” dedi. Can, Deniz’in kafasının iyi olmadığını gördü. Dikkatle baktı gözlerine. Yakışıklı bir erkekti bu. Erkekliği yakışıklılığını gölgede bırakabilecek bir karizması da vardı. Daha önce davetli olduğu bir kokteylde gördüğü, yavşamış suratlı adamdan çok farklı biri vardı karşısında. Geniş omuzları, uzun boyu, Yunan Tanrıları’nı anımsatan kemikli suratıyla sanki sahip olmadığı her şeye sahip biri gibiydi bu adam. Duru dahil. Bu düşünce içinde depresif bir şekilde ağlarını örmeye başladığında, kendini yenilmiş hissetti. “Oturalım mı?” diye sordu düşünmeden. Bu depresif düşüncenin vücudunda yarattığı kamburumsu etkiyi oturarak kamufle etmek istiyordu. Gelen sadece Deniz olduğu için kendi odasına bile gitmeleri gereksizdi, bu adama göstermek istediği hiçbir şeyi yoktu. Burada ne konuşacaklarsa konuşup bitirecekti bu konuyu. Deniz’in oturmasını beklemeden çöktü önündeki o</span><span class="CharOverride-15">f</span><span class="CharOverride-18">i</span><span class="CharOverride-15">s koltuğuna. Deniz otururken Can, “Birçok şey hakkıyla yapılmıyor bu ülkede, orijinal şeylerin gölgesinden çıkamıyoruz, taklitçiliğimiz ilhamı öldürüyor. O kadar çok kafayı takmışız ki bir şey gibi olmaya, bir şey gibi yapmaya... İçimizdekini keşfetmek masal olmuş.” dedi. Kendisinin olmayan bu düşünceler ağzından dökülüvermişti, nerden gelmişti aklında, neyin felsefesiydi diye kendini sorgulamak için bir ara sustu ve hemen hatırladı. Şu asistan kızın arabasına aldığında kendisine söylediklerinden beyninde kalanlardı bunlar. Düşüncelerinin kaynağını hatırlayınca yine konuşmak üzere ağzını açtı ama Deniz’in kelimeleri önce çıkmıştı. Deniz gözü makette, “Yapmak istediğin şeyi anlatmıyor bu bina. O gece, okulla birleşmiş bir sanat merkezi yapmaktan bahsetmiştin, açıkçası işte bu ilham vericiydi. Gerçi her konservatuar devlete bağlı birtakım kültür merkezleriyle ortak çalışmalar yapıyor ama öğrencilerin, izleyiciler önünde sınava girdiği bir sanat okulu düşünsene.” dedi ve Can’ın konuşmasını bekledi. Can ilgisizliğini belli etmemeye çalışarak sakin, “Biraz daha anlatsana.” dediğinde, Deniz gözleri parlayarak, “Öğrenciler yetenek sınavıyla alınıyorlar, daha okuldaki ilk günlerinden itibaren öğrendikleri her şeyle o ay içinde seyircinin karşısına çıkmak için eğitiliyorlar.” Dediğinde, Can kulağına mantıksız gelen bu konuyla ilgili hemen soruya girdi: “Kim daha bir aydır eğitim alan bir acemiyi seyretmek ister ki? Kendi aileleri dışında hangi izleyici?”</span></p>

    <p class="paragraf"><span class="CharOverride-15">Deniz sorunun gelmesine şaşırmadan, “İşte tam da burda olay güzelleşiyor. Birinci sınıfları sahne arkasında; sette, ışıkta, seste... sahne sanatlarını kapsayan ne konu varsa orada çalıştırıyorsun. Yani gösteriye katılıyorlar ama set işçisi, ışıkçısı, sesçisi gibi bir görev altında. İşin yapılmasını sağlayan şeyleri öğrendiklerini ispatlıyorlar. İkinci sınıflar daha çok kostüm, dekor, reji asistanlığı gibi konularda çalışıyorlar. Üçüncü sınıflarsa proje yapımı, proje direktörlüğü, gösteri organizasyonunun daha operasyonel kısımlarında ve son sınıflar da sahnede yer alıyorlar. Bu daha ciddi bir planlamayla tasarlanabilir ve net çizgiler dahilinde kim ne yapıyor ona karar verilir. Önemli olan bu okuldan mezun olan herkesin, sadece kendi dallarında değil, o dalın dahil olabileceği her alanda çalışması, konuyu her anlamda bilmesi. Tabii her ekibin başındaki öğretmen onları yönetirken öğretiyor. Yani işi yaparken öğreniyorlar. Her gösteri biletlendiriliyor ve bilet satışları okul fonuna aktarılıyor...” dedi ve parlayan gözlerle Can Manay’ın suratına baktı dikkatle.</span></p>

    <p class="paragraf"><span class="CharOverride-15">Can Manay parmağını dudağına götürüp konuşmadan düşündü. Deniz konuyu budaklandırmak istemediği için yıllar boyunca kafasında biriktirdiği diğer</span> <span class="CharOverride-15">f</span><span class="CharOverride-18">i</span><span class="CharOverride-15">kirlere girmemek konusunda kendisini zor tuttu. Kendi hayat algısına göre, Can Manay gibi sözünü geçiren bir adamın kendisiyle aynı tip bir şey yapmak istemesi ve bu konuyu aniden kendisine açması tesadüf olamazdı. Kendisinden</span> <span class="CharOverride-15">f</span><span class="CharOverride-18">i</span><span class="CharOverride-15">krini istemişti ve Deniz karşılığında hiçbir beklentisi olmadan içinden gelen tüm iyi</span> <span class="CharOverride-15">f</span><span class="CharOverride-18">i</span><span class="CharOverride-15">kirleri samimiyetle vermeye hazırdı. Yeter ki birileri artık iyi bir şeyler yapsındı. Kimin, niye yaptığının bir önemi yoktu.</span></p>

    <p class="paragraf"><span class="CharOverride-15">Can, Deniz’in</span> <span class="CharOverride-15">f</span><span class="CharOverride-18">i</span><span class="CharOverride-15">krinde bir boşluk aradıkça neden daha önce böyle bir sistem kurulmadığını düşünmeye başladı ve aklına bir cevap gelmeyince de, “Peki niye bu daha önce yapılmamış?” diye sordu. Deniz gülümseyerek, “Güneş enerjisini en verimli haliyle kullanabiliyoruz ama neden güneş enerjisiyle çalışan arabalara binmiyoruz?.. Ya da neden hâlâ petrol kullanıyoruz? Neden kömür çıkarmak için dünyayı deşip duruyoruz?... Daha önce yapılmamış çünkü senin dediğin gibi herkes var olan bir şeyi taklit etme peşinde. Cevap çok basit, bu daha önce yapılmadığı için yapılmamış. O kadar.” dedi.</span></p>

    <p class="paragraf"><span class="CharOverride-15">Can, Deniz’den hoşlanmamak için zor tuttu kendini. Aklına, Deniz’in Duru’yla merdivenlerde seviştiği görüntüler geldiğinde içindeki sertliğe geri döndü hemen. Durumun rahatsız edici olabileceğini umursamadan konuşmadan durdu öylece. Ama Deniz heyecanla cebinden çıkardığı bir kağıdı açıp masanın üzerine koyarken, “Benim uzun süredir aklımda olan bir şeydi bu ve senin de böyle bir şey düşünmüş olman tesadüf olamaz.” diye açıkladı.</span></p>

    <p class="paragraf"><span class="CharOverride-15">Katlanmaktan biraz yıpranmış A3 boyutlarındaki kağıdın üzerinde, üç uzun bina arasına konmuş kocaman bir amf</span><span class="CharOverride-18">i</span> <span class="CharOverride-15">tiyatro ve amf</span><span class="CharOverride-18">i</span> <span class="CharOverride-15">tiyatronun toprağa oturduğu kısımda sadece camla çevrelenmiş alt ana bina vardı. Çizim kocaman bir huninin incelerek toprağa değmesi ve üç ana bina sayesinde etrafından desteklenmesiyle ilham vericiydi.</span></p>

    <p class="paragraf"><span class="CharOverride-15">Binaların arasında yükselen yuvarlak amf</span><span class="CharOverride-18">i</span> <span class="CharOverride-15">tiyatronun sahne kısmı, hemen altındaki ana binanın çatısını oluşturuyordu. Bu çizimin hemen yanında aynı kompleksin amf</span><span class="CharOverride-18">i</span> <span class="CharOverride-15">tiyatro bölümünün üstü kubbemsi bir camla kaplanmış hali vardı. İlham verici çok güzel bir çizimdi ve daha önce gördüğü hiçbir şeye benzemiyordu. Can çizimdeki Fi oranını hemen tanıdı ve kendini engelleyemediği bir merakın etkisiyle, “Kim çizdi bunu?” diye sordu. Deniz heyecanla küçük bir çocuk gibi, “Ben. Daha eksikleri var ama taslak haliyle olay bu. Her şey çok fonksiyonel, her bir bina, her bir parça tamamen işlevsel.” diye açıkladığında, Can kalbinin ağırlaştığını hissetti. Acaba Duru görmüş müydü bunu? İyi ki gelmemişti bugün. Deniz’in elleriyle çizdiği bu muhteşem bina yanında, kendi yaptırdığı bu boktan maket yüzünden çok beceriksiz görünebilirdi. Bu adam nasıl bir adamdı? Yapamadığı bir şey var mıydı? Kafasındaki düşünceleri dindirmeye çalışırken Deniz’le göz göze geldi.</span></p>

    <p class="paragraf"><span class="CharOverride-15">Can Manay’ın suratındaki yıkımı gören Deniz endişeyle, “İyi misin?” diye sordu. Can Manay’ın soluk yüzü sanki canı yanıyormuş ama üzerinde konuşmak istemiyormuş gibi kıvrıldı ve Can kocaman bir kahkahayla gülene kadar Deniz, Can Manay’ın kalp krizi bile geçiriyor olabileceğini düşündü.</span></p>

    <p class="paragraf"><span class="CharOverride-15">Bükemediği bileği öpmek asla Can’a göre bir şey değildi. O daha çok, o bileği alır, kendi paralı askeri haline getirmenin bir yolunu bulurdu. Deniz’in içinde uyandırdığı ilham reddedilemez bir seviyeye</span> <span class="CharOverride-15">geldiğinde, düşmanının üstün yeteneklerini ancak fark edebilmiş bir salak gibi hissetmişti kendini ve işte yenilginin nasıl bir şey olduğunu hatırlamaya başladığı o an aklına geldi. Deniz’in projesini almak, Duru’yla sürekli iletişim halinde olmanın başka bir yoluydu ama ne yapacaktı? Duru’ya yakın olmak için böyle bir proje mi başlatacaktı?!.. Neden olmasındı! Yapacak pek de bir şey yoktu artık ve böyle bir organizasyon çocuk oyuncağıydı Can için. Bu f</span><span class="CharOverride-18">i</span><span class="CharOverride-15">kir kafasında doğduğunda, suratına hayretle bakan Deniz’in kafasındaki tüm düşünceyi silebilmek için kocaman bir kahkaha attı. Kahkahası o kadar abartılıydı ki, Deniz bu tuhaf kahkahaya sadece gülümseyip dinmesini bekledi.</span></p>

    <p class="paragraf"><span class="CharOverride-15">Can Manay kahkahası bittiğinde, “Daha detaylı çizimlerin de var mı?” diye sordu. Tasarımın kendisinde yarattığı hayranlığı saklamak için sorgulayan, iş bitirici kimliğine büründü ve ekledi, “Seni hayalperest! Biliyorsun, kağıt üstünde çizdiğin her şeyi inşa edemeyebilirsin.”</span></p>

    <p class="paragraf"><span class="CharOverride-15">Deniz, Can’ın tarzına aldırış etmeden bir çocuğun coşkusuyla sahip çıktı f</span><span class="CharOverride-18">i</span><span class="CharOverride-15">krine. “Bunu kesinlikle edersin!” Can masanın üzerindeki çizimi kendisine doğru çekip ciddiyetle inceledi. Sessizce detayların üzerinde gezdirdi gözünü. Kağıdı incelerken Deniz’in kendisini bu projeyi yapmak için ikna etmesini bekliyordu ama sessizlik uzadıkça uzadı ve aniden dönüp Deniz’e baktığında, Deniz’in suratındaki beklentisiz ifade rahatsız etti onu. Merakla, “Bunu yapmak istiyor musun, istemiyor musun?! Konuşması gereken sensin. İkna et beni!” dedi ve ellerini göğsünde birleştirip geriye yaslanırken ikna edilmeye hazır bir ifade takındı ama Deniz sadece yarım bir gülümsemeyle kafasını hayır anlamında sallayıp Can’ın önündeki kağıdı eline aldı, katlamaya başladı. Can Manay kağıdı katlamasına anlam veremese de, ifadesini bozmadan bekledi öylece. Deniz konuştuğunda kağıdı cebine koymuştu ve ayağa kalkmak üzereydi. Suratındaki gülümsemenin samimi sempatikliğiyle, “Eğer hayal gücün seni ikna etmediyse başka söylenecek söz yok. Ben bir gün bunu yapıcam ama bir şartla. Buna koşulsuz şartsız benim kadar inananlarla!” dedi.</span></p>

    <p class="paragraf"><span class="CharOverride-15">Can kolları önünde bağlı haliyle kendini salak gibi hissederken, Deniz, masanın üzerinde duran makete bakıp, “Bu da iş görür, insanların mezun olmayı sabırsızlıkla bekledikleri bir okul için tabii.” dedi.</span></p>

    <p class="paragraf"><span class="CharOverride-15">Tokalaşmak için elini Can’a uzattığında, Can bir maske gibi suratına takındığı yarım gülümsemesiyle elini uzattı ama tokalaşmadı. Deniz’in elini sıkıca tutup, “Anlaştık.” dedi. Deniz elini çekmek için küçük bir hamlede bulunduğunda Can eli bırakmadı ve iyice tokalaşarak, “Ne zaman başlıyoruz?” diye sordu. Deniz’in kafası karışmıştı. Kafasının karışıklığı çatılan kaşlarına yansıyınca soru soran gözlerle baktı Can Manay’a ve Can, Deniz’in elini bırakırken ayağa kalktı, konuşurken arkasını dönüp yürümeye başladı. “Daha konuşacak çok şeyimiz var, odama geçelim.”</span></p>

    <p class="arabaslik_orta" id="_idParaDest-124">- 90 -</p>

    <p class="paragraf"><span class="CharOverride-15">Bugün okulda pek de işi olmamasına rağmen Deniz’e okula gitmek zorunda olduğunu söylemiş ve sonra uydurduğu bu yalan ortaya çıkmasın diye de okula gelmişti Duru. Can Manay’la gerçekleşecek herhangi bir karşılaşmayı kaldırabileceğini sanmıyordu. Adam gece donla dikilmişti karşısında, utanmazca tavrıyla bahçenin ortasında beklemişti. Bir daha Can Manay’la yaşanacak böyle bir olayı Deniz’e anlatmak zorunda olduğunu biliyordu ve konunun o kadar büyümesini istemiyordu. Şu sanat okulu projesi de nereden çıkmıştı! Deniz’in hayal kırıklığına uğramasını istemiyordu. Bu Can denen adam ya bir sapıktı ya da ruh hastası. Her neydiyse tehlikeli biriydi. Deniz’i düşündü yine, saf saf çizimini alıp çıkmıştı kapıdan, bir de salak salak ısrar etmişti Duru’ya yarım saat, kendisiyle gelsin diye. Niye böyleydi?! Daha uyanık olmasını çok isterdi, daha korumacı, etrafında olan bitenlerin daha farkında ama değildi.</span></p>

    <p class="paragraf"><span class="CharOverride-15">Sabah bir saat dans çalışması yaptıktan sonra aylak aylak yemeğini yemiş, ilk sınıfların beceriksiz çalışmalarını izlemiş ve en sonunda dans kostümünün üzerine uzun, bol bir etek ve tek omuzu düşecek kadar yakası geniş bir bluz geçirmişti. Okulun bahçesinde oturmuş elmasını yerken Deniz’i aradı. Deniz telefonu açtığında çok heyecanlıydı ve, “Sonra seni arayacağım, projeyi konuşuyoruz.” deyip aceleyle kapadı.</span></p>

    <p class="paragraf"><span class="CharOverride-15">Eve gitmek için daha fazla Deniz’i beklememeye karar vermişti ki, sırtında kocaman viyolonseliyle ve omzunda kemanıyla koşarak okul bahçesine giren Ada’yı fark etti. Enstrümanları toplamış neden koşuyordu acaba? Artık hiçbir sempati ya da acıma hissetmiyordu bu fareye. Deniz’in bu kızın kıçını bu kadar kaldırması çok yanlıştı, bu ülkede ne kadar yetenekli olursan ol, popülerlik için, başarı için başka şeyler lazımdı. Güzellik, doğru yerde doğru arkadaşlar edinme kabiliyeti gibi ve bunların hiçbiri bu kızda yoktu. Tamam çok iyi müzik yapıyordu, daha doğrusu yapmıştı ama devamının geleceği malum muydu? Başyapıtlarını ilk eserlerinde verenler daima unutulmaya mahkûmdular! Ada’nın sene sonu gösterisi için hazırladığı şeylerden daha iyilerini hazırlayabileceğini hiç sanmıyordu. Eve gitmeden bu sinsi farenin neden böyle koştuğunu anlamaya karar verdi. Kim bilir başka neyin peşindeydi? Elindeki elmayı kemirmeyi bırakıp Ada’nın peşine takıldı.</span></p>

    <p class="paragraf"><span class="CharOverride-15">Duru, okulun ana kapısından girip müzisyenlerin stüdyosuna doğru ilerledi. Beş stüdyo da boştu. Ada’dan hiçbir iz yoktu. Daha fazla bakınmanın anlamsız olduğunu düşünüp kızlar tuvaletine girdiğinde, aynanın karşısında saçını düzelten Ada’yı gördü. İlk defa saçını düzeltirken görüyordu onu. Selam vermeden hemen yanındaki musluğun başına gidip suyu açtı ve bol suyla suratını yıkamaya başladı. Çirkin kızları sinir etmek istediğinde yaptığı bir şeydi bu Duru’nun, makyajsız suratını bol suyla yıkayıp hâlâ çok güzel gözükmekten daha ne ağır gelebilirdi ki bu aptal kızlara! Suratını yıkadıktan sonra tuvaletlerden birinden aldığı tuvalet kağıdıyla suratını kurularken, aynadan dikkatle Ada’ya baktı ama Ada göz göze gelmemeye özen gösteriyordu ve sanki acelesi varmış gibi tuvaletten çıktı. Duru elindeki ıslak kağıt parçasını kenara atıp sakince Ada’nın ardından çıktı tuvaletten ve onun koridordan hızla aşağıdaki stüdyolara doğru indiğini gördü. Duru, aradaki mesafeyi koruyarak indi aşağıya ve onun ikinci stüdyoya girdiğini gördü. Adımlarını çok yavaş atmaya dikkat ederek stüdyoya yaklaştığında müzik sesi duyulmaya başladı.</span></p>

    <p class="paragraf"><span class="CharOverride-15">Duru kapının camından umursamaz bir tavırla baktı içeri, ortada kemanını çalan Ada’dan başka kimse yoktu. Kapıyı açıp içeri girdiğinde Ada fark etmedi bile birinin geldiğini. Gözleri kapalı, müziğine yoğunlaşmıştı.</span></p>

    <p class="paragraf"><span class="CharOverride-15">Kapının önünde dikilirken niye stüdyoya girdiğini bilmiyordu Duru aslında ama kendisine meydan okuma cesaretini göstermiş bu fareye haddini bildirmek istiyordu ve bunun Ada için uygun bir zaman olup olmadığı umurunda da değildi. Hep iyi davranmış, hatta acımıştı bu kıza. Kendi dansıyla onurlandırmak istemişti müziğini ama Ada’nın bir anda kıçı kalkmıştı. Tabii Deniz’in etkisi büyük olmuştu bunda. Kıza haddini bildirmek yerine ona resmen hak vermişti! Bu ihanet değildi de neydi?</span></p>

    <p class="paragraf"><span class="CharOverride-15">Deniz’e giden düşünceleri odada yankılanan kemana kaydığında, Ada’nın çaldığı bu müziği ilk defa duyduğunu fark etti. Dört tane telden böylesine bir duygunun çıkıyor olması neredeyse mucizeydi. Teller üzerinde hızlı hızlı kayan yay sanki bir fırtınanın hikayesini anlatıyordu ve Ada’nın ellerini hızını takip etmek nerdeyse imkansızdı. Kemandaki fırtına dindiğinde yaylar sanki ağlamaya başladılar ve sonra o ağlayan müzik varoluşu coşkuyla kutlarcasına yükseldi, ritimlendi... Duru vücuduna inen ritmi kaskatı kesilerek</span> <span class="CharOverride-15">durdurdu. Ada’nın haddini bildirmek için buradaydı, müziğin daha fazla içine işlemesini engellemek için Ada’ya doğru bir adım attı. Seslenmek üzereydi ki stüdyonun sağındaki kayıt bölümünde bir hareket hissedip kafasını o yöne çevirdi. Göksel’i gördü, şaşırdı.</span></p>

    <p class="paragraf"><span class="CharOverride-15">Şaşkınlığı, Göksel’in ateş çıkabilecekmiş gibi olan gözlerini fark etmesiyle tedirginliğe dönüştü. Sanki avının üzerine atılmak üzere olan bir puma gibi bakıyordu. Tedirginlik korkuya dönüştü. Bu çocuk daha önce de tehdit etmişti onu, Deniz pek ciddiye alınacak bir şey olduğunu düşünmemişti ama şimdi bunu görse anlardı herhalde. Duru içgüdüsel olarak bir adım geri attı. Sahibini korurcasına hırlayan bir köpek gibiydi Göksel. Ada’ysa gözleri kapalı hâlâ kemanına yükleniyordu. Duru hissettiği korkuyu içine gömüp dik dik baktı Göksel’e, kendisine böyle bakamayacağını anlatırcasına meydan okudu. Göksel’se kıpırdamadı, sadece elleri yumruk halini aldı. Duru, o an durumun daha da karmaşık hale gelebileceğini anladı. Etrafta başkaları olsa belki böyle hissetmezdi ama şimdi kendisini kimsesiz hissetti. Konu Göksel olunca mantığa yer yoktu. Niye atmıyorlardı bu çocuğu okuldan? Bu da Deniz’in suçuydu! Duru nefretle kapıya dönüp avucunun içini kapıya vurarak kapıyı ittirip çıktı. Deniz’i parçalamak istiyordu!</span></p>

    <p class="paragraf"><span class="CharOverride-15">Ada, müziğini yırtan kapı sesini duyar duymaz, notalara basmayı bırakmadan gözlerini açtı ve kapıya baktı. Sert bir şekilde ittirilmenin etkisiyle sallanan kapıyı gördü. Göksel’in çekip gittiğini düşünüp hemen stüdyoya baktı ama Göksel buz kesilmiş, dimdik kapıya bakmaktaydı. Ada müziği durdurduğunda Göksel’le göz göze geldiler. Ada şaşkın, “Ne oldu?” diye sordu. Göksel’se suratındaki sert ifadeyi ışık hızıyla silip, “Önemli değil.” dedi. Ada’nın müziğine devam etmesini o kadar çok istiyordu ki, bunu normal bir şekilde ifade edebilmek için hazırlık yaptı ama gerek kalmamıştı. Ada gözlerini kapatıp yeniden kemanını çalmaya başlamıştı bile. Bu sefer çaldığı parça da diğerleri gibi, daha önce hiç duymadığı bir şeydi ve aynı diğerleri gibi nefes kesici, varoluş sorgulatıcıydı.</span></p>

    <p class="arabaslik_orta" id="_idParaDest-125">- 91 -</p>

    <p class="paragraf"><span class="CharOverride-15">Bilge, kendisine söylenen saatte varabilmişti Can Manay’ın of</span><span class="CharOverride-18">i</span><span class="CharOverride-15">sine. Kanaması azalmasına rağmen hâlâ devam ediyordu. Eğer doktora ne söyleyeceği konusunda utanmasa hastaneye giderdi ama ne diyecekti? “İlk defa cinsel ilişkiye girdim ve kanamam mı var!” Murat’ı düşününce göğüs kafesinin içinde, kalbine yakın bir yerde sıcaklık hissetti ve kalbi hızlandı. Dün geceki müzik hâlâ garip bir şekilde kafasındaydı. Göz bebekleriyse hâlâ kocaman... Dört yıl önce ince çerçevelilerle değiştirdiği eski, kalın, kahverengi çerçeveli gözlüklerini takmış, tuhaf denecek büyüklükteki göz bebeklerinin kamufle olması için yol boyunca dua etmişti.</span></p>

    <p class="paragraf"><span class="CharOverride-15">Binaya girdiğinde kendisinden nüfus cüzdanı alınarak güvenlik of</span><span class="CharOverride-18">i</span><span class="CharOverride-15">sine davet edildi önce. Güvenlik kartına basılacak fotoğrafını bu kocaman gözlükleriyle çektirmek zorunda kalması hayatının normale döndüğünü hissettirdi. Altı dakika sonra güvenlik kartı kendisine teslim edilmişti. Kartı eline alır almaz inceledi, ne nasıl gözüktüğü, ne de kahve rengi gözlükleri umurundaydı. Tek merak ettiği kocaman göz bebeklerinin kamufle olup olmadığıydı. Olmuşlardı. Şişe camı gibi duran gözlük camlarından bırak göz bebeğini, kaşları bile görünmüyordu.</span></p>

    <p class="paragraf"><span class="CharOverride-15">Zeynep Hanım’ın katına çıkıp masasının boş olduğunu görünce sessizce, ayakta onun gelmesini bekledi. Elinde dosya arabası olan bir çocuk iki kere yanından gelip geçerken dikkatle baktı Bilge’ye ama Bilge kafası önünde bekleme pozisyonundaydı. Fark edilmek ya da fark edildiğini fark etmek istemedi. Zeynep geldiğinde ayakları gerçekten ağrımaya başlamıştı. Bilge sakin bir şekilde, “İyi günler.” diyerek karşıladı Zeynep Hanımı ve Zeynep’in elindeki koca koca dört dosyayı masanın üstüne yerleştirmesi için hemen ona yardım etti. Zeynep dosyaları elinden boşalttıktan sonra, “Sana kontrat verildi mi?” diye sordu. Bilge hayır anlamında başını sallayınca, hemen çekmecesinden kontratı çıkardı, uzatırken bir an durakladı. Ayağa kalktı, dikkatle Bilge’nin yüzüne ve gözlerine dikkatle bakıp, “Gözlükler biraz ağır değil mi?” dediğinde, Bilge devasa göz bebeklerinin fark edilmemiş olmasından rahatlamış, “Rahatlar.” derken hayır anlamında kafasını salladı. Elindeki kontratı açtı. Kontrat, Can Manay’ın asistanlığını yaptığı süre boyunca, etrafında tanık olduğu her şeyle ilgili yapabileceği herhangi bir yorumun nasıl başını belaya sokacağı üzerine zeki avukatlar tarafından hazırlanmıştı. Bilge hızla okuyup, tereddüt etmeden dört sayfalık kontratı imzaladı.</span></p>

    <p class="paragraf"><span class="CharOverride-15">Bu tereddütsüz imza Zeynep için özellikle değerliydi, deneyimi ona, daha bu ilk imzada tereddüt edenlerin asla güvenilmez olduklarını ve iyi dayanamadıklarını göstermişti. Bilge’ye görev tanımını anlatan küçük kitapçığı verirken, “Yapman ve yapmaman gerekenler burda! Ezberle ve asla kitabın dışına çıkma. Senden inisiyatif kullanmanı ya da herhangi bir konuda karar vermeni istemiyoruz, bunu unutma! Can sana ikinci kitabı verene kadar bu kitapta yazan her şey senin bu of</span><span class="CharOverride-18">i</span><span class="CharOverride-15">steki hayatın!” dedi.</span></p>

    <p class="paragraf"><span class="CharOverride-15">Bilge hissettiği şaşkınlığı gizleyip kitabı hemen açıp okuma ihtiyacını dizginleyerek teslim aldı kitabı. 25 sayfalık A5 boyutlarında, kapağı asetatla kaplanmış bir kitapçıktı bu. Kapağında ‘CM El Kitabı’ yazıyordu. CM’nin Can Manay anlamına geldiği belliydi. Kim kendi adına bir el kitabı yazardı ki? Narsisizmin doruklarındaydı bu adam. Acaba ikinci kitabın adı da aynı mıydı? Zeynep’in konuşması kafasındaki düşüncelerini dağıttı. Zeynep kısaca bu kitabın daha önce kendisine verilmesi gerektiğini ama ufak değişiklikler ve Kaya’nın ani ayrılışı yüzünden birçok şeyin aksadığını anlattı Bilge’ye. Bilge sessizce dinledi. Zeynep, Bilge’ye kendisini takip etmesini işaret edip bir alt kata inerken, Can Manay aksini belirtmediği takdirde 8.30’da işte olması gerektiğini, iş bitiminin Can Manay’ın haftalık programına göre belirlendiğini, bazen akşamüstü 4’te bazense gece yarısı 4’te işten çıkabileceğini ve bazen de hiç işe gelmesi gerekmediğini anlattı. Odaya vardıklarında Zeynep her katta ve köşede bulunan kameraların varlığından söz ediyordu. Binanın arka tarafına bakan küçük ama şık bir odaydı burası. Sırtı cama dönük şekilde yerleştirilmiş beyaz, sade bir masa, beyaz bir of</span><span class="CharOverride-18">i</span><span class="CharOverride-15">s sandalyesi, masanın üstünde beyaz bir telefon ve hemen masanın önünde sırtı duvara dayalı tek kişilik, beyaz deri bir koltuk vardı. Zeynep kısaca odanın, asistanlığının birinci aşaması boyunca Bilge’ye tahsis edilmiş olduğunu anlattı. Ancak ikinci aşamaya geçtiğinde Can Manay’la aynı kattaki odaya geçeceğini söyledi. Bilge içindeki meraka yenik düşerek, “Kaya kaçıncı aşamadaydı?” diye sordu. Zeynep, “Kaya’nın vardığı yere kimsenin gelebileceğini düşünmüyorum. Sen şimdi kitabı oku ve sonra haftalık programı almak için yanıma gel, telefonun çalarsa cevap ver.” deyip odadan çıktı.</span></p>

    <p class="paragraf"><span class="CharOverride-15">Bilge hiç zaman kaybetmeden açtı kitapçığı. İlk sayfada ‘CM Deneyiminde Hayat’ yazıyordu. Sayfanın tam ortasına konmuş tek bir paragraf vardı burada. Bilge okudu:</span></p>

    <p class="paragraf"><span class="CharOverride-15">“Hayat, sadece hissettiğindir. Hissettiğini şekillendirmek senin elindedir. Yaşadığın deneyimler hissettiğin şeye şekil verir ama neyi yaşayıp neyi reddedeceğini seçmek senin elindedir. Deneyimlerini seç! Kısaca, hayat işte bu yüzden bir seçimdir. Burası, seçimlerinin sorumluluğunu üstlenip kendi hayatının direksiyonuna geçme cesareti olanlara göre tasarlanmıştır. Hayatın traf</span><span class="CharOverride-18">i</span><span class="CharOverride-15">ğinden korkup bu cesareti zaman zaman içinde hissedemeyebilirsin, bu yenildiğin anlamına gelmez. Vazgeçmediğin sürece doğru seçimi yapmak için her zaman şansın vardır. Seçmekten vazgeçip hayatı akışına bırakmaya karar verdiğin anda bu binayı terk et. Vazgeçerek kendine ihanet eden birinin burada hiçbir işi olamaz.”</span></p>

    <p class="arabaslik_orta" id="_idParaDest-126">- 92 -</p>

    <p class="paragraf"><span class="CharOverride-15">Muammer Bey’in dergiyi okumasını beklemek bir süre sonra sıkıcı olmaya başlamıştı. Tamam, onurlanmıştı dergisine gösterilen ilgiye ama yapacak çok işi vardı ve şişmek üzere olan bademcikleri vücudunun direncinin zaten düşmüş olduğunu, tüm bu işi zamanında yapabilmesi için enerjisini temkinli kullanması gerektiğini anlatıyordu Özge’ye. Hasta olmaktan nefret ederdi, kendisini çaresiz hissettiği her şey gibi bu da cidden sinir bozucu bir durumdu. Boğazındaki kaşıntıyla karışık ağrının ölçüsünü tartmak için gırtlağını temizledi ve, “Benim gerçekten gitmem lazım ve yardımınıza ihtiyacım var.” diyerek lafa girdi. Muammer Bey, dergiye güdümlediği kafasını kaldırmadan sadece gözlerini Özge’ye çevirdi. Özge, “Bu kutuda 40 tane dergi var. İki kutuyu size bıraksam ve ay sonunda satamadığınız dergileri bana geri verseniz, sattıklarınızın da %30’u sizin olsa?” dedi.</span></p>

    <p class="paragraf"><span class="CharOverride-15">Muammer bu sefer tamamen Özge’ye doğru dönüp, “Sen bana dört kutu bırak, bayii için %15 yeterli.” dedi. Özge dört kutuyu duyunca suratında beliren şaşkınlığı gizleyemedi ama tepki vermeden hemen kutuları getirmek için araca yöneldi.</span></p>

    <p class="paragraf"><span class="CharOverride-15">Kutuları bıraktıktan sonra hiç konuşmadan birbirlerine baktılar ve Özge sıkıntısını gizlemeye çaba göstererek, “Elimde 26 kutu daha var, en iyi lokasyonlar neresidir?” diyerek sorunun tuhaflığını kamufle etmeye çalışarak konuştu.</span></p>

    <p class="paragraf"><span class="CharOverride-15">Muammer, “Dergiyi sen mi dağıtacaksın!?” dedi hayretle. Özge, neden hissettiğini bilemediği utancı gizleyerek, “Başka işim de kalmadı, dağıtıldığından emin olmak istiyorum, zaten sadece 26 kutu.” deyip Muammer’in suratına baktı. Muammer derin bir nefes alıp gözlüklerini taktı ve bayiinin içine girip kenarları kıvrılmış bir f</span><span class="CharOverride-18">i</span><span class="CharOverride-15">hrist çıkarttı. Hiç konuşmadan f</span><span class="CharOverride-18">i</span><span class="CharOverride-15">hristin sayfalarını çevirip parmağıyla işaretlediği numaraları aramaya başladı. Bundan sonrası hep dinleyerek geçti Özge için. Muammer Bey bağlı olduğu bayiler derneğindeki tanıdığı birkaç bayiiyi arayarak eline acayip bir derginin geçtiğini, kendisinin bile dört kutu aldığını ve derginin sadece tanıdık bayilerden alınan referansla dağıtıldığını çünkü içerikte bulunan bilgiler yüzünden çalındığını falan anlattı. Bazıları konuşmanın tamamını dinliyor, ismi yüzünden derginin siyasi olmadığı konusunda emin olmak için bir sürü soru soruyordu, bazıları sadece Muammer Bey’in aramasını yeterli görüyor ve dergiyi istiyorlardı.</span></p>

    <p class="paragraf"><span class="CharOverride-15">Muammer Bey telefonu kapadığında, “Kim bu derginin sahibi?!” diye direk sordu Özge’ye, cevap alamayacağını görünce kaşları çatıldı, Özge’nin suratında beliren tuhaf sırıtış iyice kafasını karıştırmıştı Muammer Bey’in. Özge, Muammer Bey’e yalan söylemek istemiyordu ve ne diyeceğini de bilmiyordu. Ciddileşerek, “Bilmiyorum.” diye mırıldandı. Muammer Bey gözlüklerinin üstünden homurdanırken, “Derginin niye kaybolduğu ortada, sahibini bilmediğin bir dergiye sahip çıkmak, hele içeriği bu kadar ortalık karıştıracak şeylerden oluşuyorsa, biraz naiflikmiş gibi geliyor bana, dikkat et.” dedi ve, “Adını Darbe koymasalardı, bayilerle bu kadar uğraşmazdık bile.” diyerek gözlüklerinin üstünden homurdandı Özge’ye. Özge kızarmış yeşil gözlerinde kontrol edemediği sulanma ve suratında kocaman gülümsemeyle yerinde zıplayıp kocaman sarıldı Muammer Bey’e. Koşarak aracına giderken hatırlayıp durdu ve hemen dönüp Muammer Bey’e geri geldi. Muammer Bey kağıda yazmak üzere olduğu adresleri yazmaya devam ederken kendi kendine Özge’nin aceleciliğine gülüp kafa salladı. Özge yazının bitmesini sabırsızlıkla bekleyip kağıdı alır almaz bin kere teşekkür etti ve arabaya fırladı. Muammer Bey arkasından, “İlk dördü dışında gerisi gece kapatır.” diye bağırdıysa da, bu Özge’nin yavaşlamasına neden olmadı. Özge bulunduğu bölgeye en yakın olan ve gece kapanan bayilerden başladı dağıtıma. O akşam üç gündüz bayisine ve gece boyunca da dört gece bayisine toplam 19 kutu dağıttı Özge. Elinde kalan yedi kutu için 10 bayii vardı.</span></p>

    <p class="paragraf"><span class="CharOverride-15">Gece yarısı eve döndüğünde, aptallık edip her bayiye en azından bir kutu bırakması gerektiğini düşünmekten ve kendine kızmaktan uyuyamadı, 10 bayii için yedi kutu yeterli değildi, üçer kutu bıraktığı bayilere geri gidip birer kutu almaya ve gün içinde elindeki listedeki her bayiye dergileri dağıtmaya karar verdi. Derginin okunma olasılığını arttırmak istiyordu. İyice şişen bademcikleri zaten uyumasını engelliyordu. Sabahın ilk ışıklarıyla yola çıkıp dağıtıma başladı yine. Her eczanenin önünden geçerken kendisine ilaç alması gerektiğini hatırlatıyordu ama dergileri bitirmeden durmamaya karar vermişti, işi bitince ilacı nasıl olsa alırdı.</span></p>

    <p class="arabaslik_orta" id="_idParaDest-127">- 93 -</p>

    <p class="paragraf"><span class="CharOverride-15">Her arayışında işinin henüz bitmediğini söylemişti Deniz. Hâlâ Can Manay’ın yanındaydı ve bu kadar uzun süren bir toplantı kulağa saçma geliyordu. Telefonu çaldığında arayanın Deniz olduğunu görünce rahatladı Duru. Nihayet! Nihayet Göksel’le olanları anlatacaktı. Duru “alo” der demez, Deniz hemen konuya girdi, toplantının çok heyecan verici geçtiğini ve Can’ın kendisini anladığını, f</span><span class="CharOverride-18">i</span><span class="CharOverride-15">kri gerçekleştirmek için heyecanlandığını anlattı seri bir şekilde ve ekledi, “Şimdi Can’la eve geliyoruz, diğer çizimleri de görmek istiyor.”</span></p>

    <p class="paragraf"><span class="CharOverride-15">Duru konuşmak için ağzını açtı ama kelimeler çıkmadı, zaten Deniz bu kısa boşluktan sonra, “Biz gelene kadar aşağıdan tüm çizim kağıtlarını çıkarır mısın?” demişti bile. Duru sadece, “Tabii.” diyebildi. Deniz, “Tamam canım, yarım saate görüşürüz.” derken Duru sessizce kapattı telefonu, genelde, “öptüm” gibi bir kapanış kelimesiyle sonlandırırlardı konuşmalarını ama bu sefer Duru içindeki burukluğun Deniz tarafından sorgulanmasına ihtiyaç duyuyordu.</span></p>

    <p class="paragraf"><span class="CharOverride-15">Deniz’in umursamazlığına olan kızgınlığı, kırgınlığa dönüşmek üzereydi. Kendi kendine söylenerek kağıtları çıkarmak üzere aşağı inen merdivenlere doğru yöneldiğinde durdu, kendine geldi. İçindeki kızgınlık büyüdü. Can Manay’ı eve getiriyordu şimdi de! Nasıl bu kadar salak olabilirdi? Yarım saatte burada olacaklardı! Hemen salona döndü, Deniz’in salaklığına kızarken hızla etrafı toplamaya başladı. Can Manay’ın evinden sonra burayı beğenmesi imkansızdı ama doğru ışık ve atmosferde burası da bayağı hoş olabilirdi. Bahçe kapılarını açtı, koltuğun minderlerini düzeltti. Sehpanın üzerini köşede duran kullanılmış bir peçeteyle hızla sildi. Salon tamamdı. Yukarı fırladı. Hem yatak odasını toplayıp hem de kendine çekidüzen vermesi imkansızdı. Eve girdiğinden beri Deniz’le konuşmaya takmıştı kafayı ve köşede oturup Deniz’in aramasını beklemişti. Yıkanmamıştı bile. Üzerindeki kıyafetleri şimşek hızıyla çıkarıp kendini banyoya attı. Bir hareket diye düşündü, Can Manay’ın en küçük hareketinde patlatacaktı bombayı Deniz’e.</span></p>

    <p class="paragraf"><span class="CharOverride-15">Üzerine ilk geçirdiği elbiseyi aynaya bakıp hemen çıkardı. Ev halinde olmalıydı ama aynı zamanda iyi de gözükmek istiyordu. Diğer kadınların süslenmesi yerine Duru sadeleşirdi, sadeleştikçe kendi varlığıyla parlardı. Sıklıkla uyumak için giydiği, kalçalarına oturan bir yoga pantolonu giydi altına. Üstüne bir zamanlar Deniz’e ait olan ve Duru’nun yakasını kesip el koyduğu gri bol bir tişört geçirdi. Tişörtün yakası kesilince o kadar genişlemişti ki, doğru yerleştirilmezse bir omuzu açıkta bırakıyordu. Saçlarını kafasının tepesinde topladı, bu topuz dans ederken sıklıkla kullandığı ve kendini çok rahat ettiği bir modeldi. Sanki Duru için yaratılmıştı.</span></p>

    <p class="paragraf"><span class="CharOverride-15">Kapıyı çaldıklarında, Duru kıyafetleriyle dağıttığı yatak odasını topluyordu ve aşağıya inip kapıyı açabilmek için merdivenleri beşer basamak şeklinde iki sıçrayışta inmek zorunda kaldı.</span></p>

    <p class="paragraf"><span class="CharOverride-15">İçerden gelen dan dun gürültü sonrasında kapı açıldığında Deniz, “Yine mi merdivenlerden atladın!” diye tatlı sert çıkıştı Duru’ya ve sonra kollarının arasına alıp sanki uzun süredir görmemiş gibi sarıldı. Bu sarılış Can için o kadar rahatsız ediciydi ki, dikkatini elindeki telefona verip mesaj yazıyormuş gibi yaparak görmezden gelmeye çalıştı. Sarılmaları bittiğinde Deniz içeri girdi ve Can kapının önünde bir anlığına yalnız kaldı Duru’yla. Duru dümdüz, “Hoş geldiniz.” dedi. Ahlaksız biriyle konuştuğunun farkındalığında, sempatiklikten uzaktı.</span></p>

    <p class="paragraf"><span class="CharOverride-15">Can uzun süredir bu kadar yaklaşmayı bekliyordu, bundan sonrasında içindeki heyecana yenilip acele ederek Duru’yu korkutmamak için çok dikkatli olacağına söz vermişti kendine. Yeterince saçmaladığını düşündü ama Duru’nun karşısında kontrol yoktu. Tüm varlığını kendi yüksek otokontrolüne borçlu olan biri için kontrolünün böylesine çabasızca elinden alınması uyuşturan bir duyguydu. Bir an Duru’nun gözlerinin içine dikkatle baktı ve elini uzattı.</span></p>

    <p class="paragraf"><span class="CharOverride-15">Bu koşullarda, bu adamla tokalaşmak bile günah sayılabilir diye düşündü Duru elini uzatırken.</span></p>

    <p class="paragraf"><span class="CharOverride-15">Can Manay, Duru’nun elinin kendi eliyle kenetleneceğinin farkındalığıyla, o ince, narin, beyaz eli tuttu. Yavaşça sıktı okşarcasına, her anın tadını çıkarırcasına, beynine kazırcasına baktı kızın yüzüne. Duru’ysa hemen elini çekti ve Deniz’le konuşarak içeri girdi.</span></p>

    <p class="paragraf"><span class="CharOverride-15">Duru’nun ardından birkaç saniye bekleyen Can, Duru’nun teninin nasıl hissettirdiğini beynine kazımasına yetecek kadar bekledi. O an unutulmazdı. Teni, elleri, tepesinde topladığı saçları, kızaran yanakları, gözlerinin içine bakmayan ve bu anı kamufle etmeye çalışan huysuzluğu... Eşsizdi. Can kızı takip edip Duru’nun kendisinden önceki dünyasına girdi.</span></p>

    <p class="paragraf"><span class="CharOverride-15">Duru’nun çizimleri çıkarmadığını gören Deniz, biraz söylenerek aşağı inerken, Duru salonda Can Manay’la yalnız kalmanın verdiği tuhaflık içinde hemen mutfağa doğru ilerleyip yüksek sesle ne içmek istediklerini sordu. Sadece bir iş yapıyormuş gibi davranmasını kolaylaştırmak için bardakların bulunduğu dolabı açtı ve çeşitli şekillerde birkaç bardak çıkardı. Can, Duru’nun sorusuna cevap vermemişti. Kapağı kapatırken soruyu yineleyen Duru, kapıya döndüğünde mutfak kapısında dikilmiş kendisine delici siyah gözleriyle bakan Can Manay’ı aniden görünce elindeki bardağı düşürdü. Bardak yere değmesiyle birlikte tuzla buz olmuştu ve Duru çıplak ayaklarıyla yüzlerce cam parçasının ortasında duruyordu. Can hiç beklemeden mutfak bankosunun üzerinde duran tepsiyi yerdeki cam kırıklarının üzerine koyarken, Deniz aşağıdan önemli bir şey olup olmadığını sordu. Duru, Can’ın kendisine uzanan eline bakakaldığı için Deniz’in sorusunu cevaplamakta gecikince, Can bakışlarını hiç Duru’dan ayırmadan eli havada, “Yok! Bardak kırıldı o kadar!” diye bağırarak cevapladı Deniz’i. Duru, Can Manay’ın hızına şaşırmıştı. Tepsiyi cam kırıklarının üzerine koyup kendisi için basılacak güvenli bir yer yaratması çok hızlı olmuştu. O kadar hızlıydı ki, sanki bardak havadayken Can Manay tepsiye uzanmış gibi bir etki yarattı Duru’nun üzerinde. Can Manay’ın kendisine uzanan eliyse yerdeki cam kırıklarından daha tehlikeliydi Duru için, aralarındaki garip enerjiyi hissede hissede tutamazdı o eli. Önce Can’ın elini tutmadan camların arasındaki ayağını yavaşça kaldırıp tepsiye basmaya çalıştı ama ayağının üstünde bile küçük cam parçaları vardı ve ayağını tepsiye koymadan silkelemeye çalışırken dengesini kaybedip bankoya tutunmaya çalışınca, Can’ın eli onun elini havada yakaladı. Can bakışları Duru’nun havadaki ayağında ve Duru’nun bile güçlükle duyabileceği bir tonda sakince, “Senin için burdayım.” dedi. Duru ayağını tepsiye yerleştirip diğer ayağını kaldırdı ve Can’ın elinden destek alıp diğer ayağını da temizlemek için salladı. Ayağının üstünden cam parçaları saçılırken, aslında ikisinin de tüm dikkati ne camlarda, ne ayakta, ne de Duru’nun dengesindeydi. Duru, beyninde yankılanan o kısık ama kararlı sesin, “Senin için burdayım.” deyişi ve elini sıkıca kavrayan elden aldığı gücün vücudunda yarattığı kimyasal etki yüzünden sarsılmıştı.</span></p>

    <p class="paragraf"><span class="CharOverride-15">Can’sa bakışlarını Duru’nun çıplak, narin ayaklarından ayırmadan çöktüğü yerde donmuş gibiydi. Duru’ya bakmıyordu çünkü bir bakışıyla bu anın sona ereceğini, Duru’nun elini bırakıp gideceğini biliyordu.</span></p>

    <p class="paragraf"><span class="CharOverride-15">“N’apıyor bu adam!?... Ben n’apıyorum!?” Duru’nun beyninde yankılanıyordu bu sorular. Can, artık dengesini sağladığını fark etmiş olsa da elini bırakamıyordu. Elini çekmeliydi... Şimdi elini çekmeliydi. Artık elini çekmeliydi!</span></p>

    <p class="paragraf"><span class="CharOverride-15">Deniz mutfağa girdiğinde işte tam bu şekilde gördü onları ve Duru nihayet elini çekebildi. Deniz tereddüt etmeden camların üstüne basıp tek hamlede kucakladı Duru’yu ve bir elinde çizimler diğer elinde Duru, mutfaktan çıktı. Salona girerken, “Bırakın şimdi camları, sonra temizleriz. Çizimler burda. Daha önce çizdiklerimizi de buldum Duru.” dedi ve Duru’yu salonun girişinde yere bırakıp çizimleri sehpanın üstünde açmaya başladı.</span></p>

    <p class="paragraf"><span class="CharOverride-15">Duru, Deniz’in kendisini bıraktığı yerde sanki bir mayına basmış gibi kalakalmıştı. Deniz heyecanla çizimler üzerine konuşmaya devam ederken, Duru tam arkasında duran Can Manay’ın salona geçmesini bekledi çünkü önden gidip koltuğa oturursa yine Can Manay’la göz göze geleceğini biliyordu ve kıpırdamadan kendisini geçmesini bekledi. Can Manay geçmedi, sadece bir adım daha yaklaştı Duru’ya. Deniz çizimlerin arasında özellikle bir tanesini ararken Duru yine bekledi ama Can yine geçmedi. Duru, salona yayılan ve şapşal Deniz’in farkında bile olmadığı, belki de umursamadığı bu yoğun enerjiden kurtulmak ve bir nefes almak için yukarı çıkması gerektiğine karar verince, “Yukarıda da vardı bir şeyler ben de onları getireyim.” dedi. Yukarı çıkmak için aceleyle döndüğünde burun buruna geldi Can Manay’la. Adamın suratında havayı koklayan, ciğerlerini dolduran bir ifade vardı. Duru bu ifadeyi bir an gördükten sonra yukarı çıkabilmek için Can’ı hızla geçti, geçerken Can Manay kenara çekilmediği için omuzları sürtünmüştü.</span></p>

    <p class="paragraf"><span class="CharOverride-15">Duru merdivenleri hızla çıkmaya çalıştıkça sanki bir şey onu aşağıya çekiyordu. Aşağıya inip Deniz’in suratına ne kadar salak olduğunu höykürmek istiyordu! Merdivenlerin başına vardığında bacak kasları sanki bir dağın tepesine tırmanmış gibi ağrıyordu, bir terslik vardı. Kafası zonklamaya başladığında anladı, nefesini tutuyordu. Hemen içindeki karbondioksite dönüşmüş havayı bıraktı ve ciğerlerini taze havayla doldurdu. Banyoya girip kapıyı kilitledi. Can Manay’ın derin, siyah gözleri gitmiyordu aklından, tokalaşırken kendisine bakışı ve elini kavrayışı, sesi! En fenası da sesiydi. “Senin için burdayım.” deyişi kafasında yankılandı, Duru içindeki sesi dindirmek için önce tuvaletin sifonunu çekti, sonra suyu açıp kapadı. Bu hissettiği karmaşa neydi? Niye Deniz’e anlatmıyordu olanları? Niye oyalanıyordu? O gece Can Manay’ı bahçede gördükten sonra kendi kendine söz vermişti, bir şey daha olursa hemen anlatacaktı her şeyi. Daha ne olmasını bekliyordu ki?! Deniz’in salaklığına, etrafında dönenleri göremeyen saflığına, belki de güvenmek adını koyduğu umursamazlığına öfkelenerek bir süre daha banyoda durdu. Sabırsızca dolanırken nasıl olur da Deniz’in kendisini böylesine savunmasız bıraktığını düşündü. Hem de onu eve bile davet etmişti... Onu bu kadar sevdiğini söylerken nasıl olur da Can Manay’ın enerjisini hissetmezdi? Belki de Deniz, zannettiği kadar sevmiyordu onu, artık.</span></p>

    <p class="paragraf"><span class="CharOverride-15">Aşağıya indiğinde etrafını saran bu enerjiyi dağıtmak için radikal bir hareket yapması gerektiğini biliyordu. Deniz bu kadar hayal aleminde yaşamasa bu hareketi yapmasına gerek kalmazdı, o zaman kimse ona bu kadar yaklaşmaya cesaret edemezdi. Erkek dediğin koruyandı, kapsayan olmalıydı! Göksel hayvanı nasıl da diklenmişti Ada zavallısı için! Ne kadar tuhaftı ama Allah’ın sosyopatında bile kollama duygusu vardı. Gururu, Göksel ve Ada gibi acizler tarafından saldırıya uğrarken, kalbi Can Manay’ın kuşatmasındaydı. Niye hep tek başına savaşmalıydı? Niye bu kadar yalnızdı...</span></p>

    <p class="paragraf"><span class="CharOverride-15">Revize ettiği çizimin üzerinde dikkatle çalışan Deniz, nihayet gerçek bir şeylerin parçası olabileceğini düşündü. Birileri, en sonunda doğru düzgün bir şeyler yapacak ve Deniz ne gerekirse, hiçbir karşılık beklemeden verecekti kendinden. Konu para değildi, bu Can Manay denilen adam düzgün biriydi. Tuhaftı ama düzgündü. Şadiye Reha nasıl da evinden göndermişti? Bu ülkede kimse bu kadını karşısına almaya cesaret edemezdi ama Can umursamamıştı bile, hem de kim için! Onu tanımıyordu bile ama Can düzgün biriydi. Doğruya hakkını vermeyi seçmiş düzgün biri. Doğru olanı görme cesareti olan, taraf tutabilecek kadar insan biri. Böylelerinden zarar gelmezdi, ne kadar tuhaflıkları olsa da. Duru’nun uzun süredir etrafta olmadığını ancak başını kağıttan kaldırınca fark etti Deniz ve Can’a, “Sana bir şey ikram etmedik mi biz ya!?” deyip ayağa kalktı.</span></p>

    <p class="paragraf"><span class="CharOverride-15">Can ne içmek istediğine karar verirken aniden hınzır bir gülümseme belirdi suratında. Deniz anlamadan, “Ne istersin? Her şey var, hatta Duru’nun bitki çaylarını özellikle tavsiye ederim.” dedi. Can sırıtması suratına iyice oturunca kollarını iki yana açıp oturduğu koltukta iyice kaykılarak, “Bir şeyler sarsana, projeyi konuşurken ilham verir.” dedi. Deniz’in algılaması birkaç saniyesini aldı ve anladığı şeye şaşırmadan, “Yok, gerek yok! Ben kafamdakini yatıştırmak istediğimde sarıyorum. Şimdi her bir hücreye ihtiyacımız var, uyuşmayalım.” dedi. Can Manay içindeki hayal kırıklığının midesine oturduğunu hissetti. Midesine bir yumruk gibi oturan bu duygu asitler salgılamaya başlamıştı bile. Can huysuz bir şekilde, “Karnım aç.” derken telefonunu eline aldı. Deniz hizmet etmeyi pek beceremeyen bir adamdı, insanları kendi ihtiyaçlarını gidermek konusunda motive etmekle geçmişti hayatı, şimdi Can Manay misaf</span><span class="CharOverride-18">i</span><span class="CharOverride-15">r koltuğunda otururken sıkıldı ve gülümseyerek, “Abi siz Duru’yla konuşun bu konuları, ne yemek isterseniz bana uyar.” deyip Duru’ya seslendi.</span></p>

    <p class="paragraf"><span class="CharOverride-15">Duru aşağıya indiğinde Can Manay telefondaki konuşmasını yarıda kesip, “Sushi ne yersin?” diye sordu. Duru, içinde hiçbir mesaj içermeyen soruyu düşünüp, “Sushi mi sipariş ediyoruz?” dedi. Can kafasını evet anlamında sallayıp telefonda konuştuğu kişiye, “Sen dediğim gibi yap.” deyip hemen telefonu kapadı. Kendisine bakan Duru’ya kaldırdı kafasını, dudaklarını haf</span><span class="CharOverride-18">i</span><span class="CharOverride-15">fçe bükerek sevgiyle gülümsedi ve karşısında dikilen Duru’nun vücudunu siyah, derin gözleriyle süzdü. Duru hemen Deniz’e seslendi. “Can sana bir şey diyor!”</span></p>

    <p class="paragraf"><span class="CharOverride-15">Can’ın bir şey falan dediği yoktu, özellikle de Deniz’e ama Duru, Can Manay’ın bakışını yakalaması için bir fırsat vermek istedi Deniz’e. Deniz’se kafasını kağıtlardan kaldırmadan dalgın dalgın, “Hımm? Ne?...” diye sordu. Can, Duru’nun girişiminin sonuç vermediğini görünce o kadar eğlendi ki bakışlarını hiç Duru’dan ayırmadan güldü. Duru, “Deniz sushi yemez!” dedi çıkışarak. Can Manay dudaklarındaki kıvrık gülümsemeyi belirginleştirerek, “Başının çaresine baksın o zaman. Ben sadece bizi düşünürüm.” dedi. Duru Can’ın söylediklerini Deniz’in duyup duymadığına baktı. Deniz dinlemiyordu bile ya da daha kötüsü duymuştu da umursamıyordu. Deniz bir şey hatırlamış gibi fırlayıp aşağı indiğinde Duru, Deniz’i durdurmak için ona seslendi ama Deniz eliyle bir dakika işareti yapıp Duru’yu geçti. Resmen yalnız bırakmıştı onları!</span></p>

    <p class="paragraf"><span class="CharOverride-15">Can oturduğu yerde bacak bacak üstüne atarken, “Baş başayız.” dedi. Duru, Deniz’in aşağıya indiğinden emin olduktan sonra içinde karmaşaya yol açan tüm duyguları toparlayıp hiddete çevirerek döndü Can Manay’a ve konuştu. “Bana bak Can Manay! Bu yapmaya çalıştığın şeyin ne kadar çirkin olduğunu ve belki senin için oyun olan bu saçma hareketlerin bir sürü insana zarar verebileceğini anla! Biz senin dünyana ait değiliz! Ahlaklıyız! Olduğumuz gibiyiz. Öyle tuvaletlerde, kapı arkalarında istediğinde elde edeceğin, istemediğinde göndereceğin kişiler değiliz! Bu oynadığın oyunu bırak yoksa ben Deniz’le konuşucam!” dedi. Konuşması biter bitmez dönüp salondan çıkmak üzereydi ki Can, Duru’yu omurgasından yakalayan bir ses tonuyla seslendi ona, “Duru.” diye. Duru kendisine seslenildiğini duyduğu halde yürüyüp çıktı salondan ve Can ikinci kere, “Duru” diye seslendi</span><span class="CharOverride-15">ğinde mutfağa girmişti bile. Yerlerin cam içinde olduğunu hatırlar hatırlamaz attığı adımı geri çekti ama çoktan camlara basmıştı. Ayağı acıdığı halde hiç ayağına bakmadı, Can’ın bir kez daha seslenmesini bekledi ve her an peşinden gelebileceğini düşünerek tetikte durdu. Can ne geldi, ne de bir daha seslendi. Duru içindeki meraklı öfkeye yenik düşerek yeniden döndü salona. Can Manay oturduğu koltukta doğrulmuş, dirseklerini dizlerinin üstüne koymuş ve kafasını ellerinin arasına almış, avuçlarıyla saçlarını ovuşturuyordu yavaşça. Sıkıntılıydı. Duru, Can Manay’ı eğlenirken bulacağına emindi salona girerken, şimdi bu düşünceli görüntüsü iyice kafasını karıştırdı. İçinde bir yerlerde bu adama bulaşmayıp yukarı çıkması gerektiğini biliyordu ama çözemediği bu adam şimdi iyice garip davranıyordu, Duru gidemiyordu. Ne söyleyeceğini bilemedi ve aklına gelen ilk şeyi söyledi, “Efendim!?”</span></p>

    <p class="paragraf"><span class="CharOverride-15">Can, Duru’nun salonun girişinde dikildiğini görünce hemen doğruldu, suratında acı vardı. Duru’nun bu ifadeye olan şaşkınlığı Can’ı içten içe rahatlatsa da, ifadesini korumak konusunda ekstra özen göstererek ve bu anın Duru’yla arasında olma olasılığı olan her şey için son şansı olduğunu düşünüp iyice sıkılarak konuştu.</span></p>

    <p class="paragraf"><span class="CharOverride-15">“Kendimi nasıl kontrol etmeye çalıştığımı... nasıl kaçmak istediğimi, kafamdan silmek için neler yaptığımı bilmiyorsun. Neden bu evi aldım sanıyorsun, neden burdayım?! Oyun mu?!” deyip ayağa kalktı ve Duru’ya bir adım uzaklıkta durup karşısında dikilerek, “Savaş demeliydin! Her gözümü açtığımda devam eden, gözümü kapamamı imkansızlaştıran korkunç bir savaş! Anlamadığını biliyorum, kafanın çok karıştığını da... Ama gerçek bu kadar basit. Sensizliği yenmek için burdayım, hayatım pahasına...” dedi. Sustuğunda Duru’nun gözleri alev alevdi. Duru geriye bir adım attığında Can içindeki son umutla ona doğru bir adım atıp, “Sen ve ben, biz... Sadece bi kere oluruz. Seni böyle hissettiren, bana da tüm bunları yaptırabilen bir kişi daha olmayacak. Sen bunu anlayacaksan ben tüm dünyayla savaşmaya hazırım. Senden başka korktuğum kimse yok. Bir tek sen, sen varsın ve ben. Başka hiçbir şeyin önemi yok.” dedi ve hızla Duru’nun yanından geçip evden çıkıp gitti.</span></p>

    <p class="paragraf"><span class="CharOverride-15">Deniz elinde daha çok kağıtla yukarı çıktığında, Duru salonun ortasında dikiliyordu. Can Manay’ın olmadığını fark eden Deniz, “Can nerde?” diye sorduğunda Duru bakışlarını daldığı yerden almadan otomatik olarak mırıldandı. “Gitmesi gerekti... Acil işi çıkmış galiba.”</span></p>

    <p class="paragraf"><span class="CharOverride-15">Tam o sırada Deniz, Duru’nun kanayan ayağını fark etti. Ayağının altından akan kan, bastığı yerde bir adım izi oluşturmuştu. Deniz elindeki kağıtları koltuğa atıp Duru’nun ayağını kaldırdı, cam kırıklarına basması ve ayağının altındaki cam parçalarıyla ilgili söylenip durdu. Duru dalgın, aldırmadı. Kendini koltuğa bırakıp ayağını Deniz’e teslim ederken, Deniz’in konuşmaları fonda bir uğultuya dönüşmüştü çoktan. Biraz önce yaşadığı gerçekliği deneyimlemeye devam etmek istiyordu. O gerçeklikte sadece Duru’ya yer vardı, Deniz’in varlığı oraya fazlaydı. Duru yalnız olmak istedi ama ayağıyla aşırı ilgilenen Deniz’e baktı, kendisiyle bu kadar ilgili olan biri nasıl olur da böyle bir şeyi fark etmezdi, nasıl olur da Duru’nun Can’a olan ilgisini hissetmezdi? Yine kafasında Can’ın konuşmasına dalarken Deniz’i unutmak istedi, daldığı yerde bir tek kendisine yer vardı ve belki birazcık da Can Manay’a, sadece bir kaç anlığına.</span></p>

    <p class="arabaslik_orta" id="_idParaDest-128">- 94 -</p>

    <p class="paragraf"><span class="CharOverride-15">Can’ın kalbi göğüs kafesinden çıkacak gibiydi, evden çıkıp yürümeye devam ettikçe hem inanamıyordu söylediklerine hem de daha fazla içinde tutmanın imkansız olduğunu düşünüyordu. Duru nasıldı acaba? O güzel yüzünün ifadesi, gözleri aklından gitmiyordu. İçinden geldiği gibi tüm samimiyetiyle konuşmuştu. Duru’nun kendisini anlamasını istiyordu. Bu hissettikleri tek taraflı olamazdı, bu kadar yoğun duygular sadece kendi bedeninde var olmazdı! Daha önce bir kez hissedebildiği böyle güçlü duyguyu canlandırabilen biri bu duygudan bağımsız olamazdı.</span></p>

    <p class="paragraf"><span class="CharOverride-15">Evine girdiğinde içini pişmanlık kapladı. Söylediklerinden ya da olanlardan dolayı değil, Duru’nun olduğu bir ortamdan uzaklaşmayı kendisi seçtiği için. Konuşmamış olsa, bu geceyi Duru’nun yanında, onun varlığının tadını çıkararak geçirebilirdi. Nasıl da kafa tutmuştu kendisine. Düşüncesi bile Can’ın suratında gülümseme yaratmaya yetiyordu. Düşünceleri çalan telefonun titreşimiyle dağıldı, arayanın Deniz olduğunu görünce kalbi yine hızlandı. Ya hesap sormak için ya da ne? Deniz ne için arayabilirdi ki? Duru anlatmış olmalıydı.</span></p>

    <p class="paragraf"><span class="CharOverride-15">Hiçbir şeyin bir önemi yoktu, Deniz’in bilmesi işleri biraz zorlaştırırdı, aslında bayağı zorlaştırırdı ama Can vazgeçmeyecekti. Soğukkanlılıkla telefonu açtı, konuşmadan Deniz’in konuşmasını bekledi. Deniz “alo” dediğinde Can net bir sınır koyan ses tonuyla, “Efendim?” diye cevapladı. Kavgaya hazırdı. Deniz bir an duraksadıktan sonra, “Müsait değilsen sonra konuşalım.” dedi. Can durdu, Deniz’in sonra konuşmakla neyi kast ettiğini bilmiyordu ve sesi saldırgan değildi. Can, “Müsaidim.” dedi. Deniz, Can’ın sesindeki tuhaflıktan inanmamıştı müsait olduğuna, “Yok abi, sen müsait olunca ara konuşalım. Yardım edebileceğim bir durum olursa haber ver.” dedi samimiyetle. Can’ın sesindeki soğukluk hemen gitti, “Ben seni arıycam, sağ ol.” dedi samimiyetle ve telefonu kapattılar. Duru anlatmamıştı... Duru, olanları Deniz’e anlatmamıştı!..</span></p>

    <p class="arabaslik_orta" id="_idParaDest-129">- 95 -</p>

    <p class="paragraf"><span class="CharOverride-15">Çöp toplama işi sıradan başladı. Aynı güzergahta, aynı i</span><span class="CharOverride-15">stikamete doğru ilerledi Göksel, aynı çöplere uğrayarak. Kimse onun bölgesine bulaşmıyordu artık, birkaç kişiyle aynı anda yaşadığı tartışmadan ve konuya net bir şekilde açıklık getiren gövde gösterisinden sonra kimseyle karşılaşmadı bir daha.</span></p>

    <p class="paragraf"><span class="CharOverride-15">Ada’nın evine birkaç kilometre kalmıştı ki çektiği yüke rağmen koşmamak için zor tuttu kendini. Adımlarını kontrol altına almak iyice ağırlaşmış el arabasını çekmekten daha zor geliyordu. Ada’nın evi köşeden gözüktüğünde iyice yavaşladı ve sıradaki üç çöp konteynırını geçip Ada’nın evine varmadan bir önceki konteynırdan birkaç parça aldı. Evin ışıklarından sadece bir tanesi yanıyordu. Yoldan araba geçtikçe eve odaklanmış donuk bakışlarını öne eğmeye özen gösteren Göksel, yavaşça evin karşı kaldırımında duran konteynıra yürüdü. Önce konteynırı karıştırdı ama tüm dikkati evdeydi ve etrafta kimsenin olmadığına karar verince el arabasını kaldırıma çıkarıp çöpün arkasına aldı ve kaldırımın kenarına oturup elindeki eldivenleri çıkardı, düzgün bir şekilde kaldırıma koydu. Cebinden çıkardığı steril losyonuyla ellerini iyice ovuşturdu ve bir enstrüman sesi duyabilmek umuduyla ışığı yanan odaya baktı ama uzaklarda çalan bir alarmdan ve arada havlayan sokak köpeklerinden başka ses yoktu. Ada uyuyordu. Birkaç dakika öylece oturduktan sonra taksiyle evlerine gelen sarhoş bir çiftin dikkatini çekmemek için hemen kalkıp eldivenlerini giydi ve çift taksiden inip eve girene kadar çöpten birkaç parça şey ayıklayıp zaten dolu olan el arabasına tıktı. Artık gitmeye hazırdı. El arabasını kaldırımdan indirip ilerlemeden önce eve baktığında, evin şimdi tamamen karanlık olduğunu gördü. Artık gitmeye hazırdı, arabasını ittirmeye başlamıştı ki çok dikkatli dinlemek zorunda kalsa da duydu. Biri viyolonsel çalıyordu. Hayır, bu Ada değildi, kayıttan çalan bir müzikti. Ada’nın çaldıklarından daha farklı, daha kabullenmiş bir hali vardı bu müziğin. Kaldırımda öylece dinlemeye çalıştı. Arada geçen arabalar ve uzaktan gelen sokak köpeklerinin sesleri arasında, sonradan</span> <span class="CharOverride-17">Samuel Barber</span> <span class="CharOverride-15">adlı birine ait olduğunu öğreneceği</span> <span class="CharOverride-17">Adagio for String</span> <span class="CharOverride-15">adlı parçayı dinledi. O zaman pek anlamamıştı ama Ada ona bu parçanın kendisine Göksel’i hatırlattığını söylediğinde, bu parça hayatının en önemli anlamlarından biri haline gelecekti.</span></p>

    <p class="paragraf"><span class="CharOverride-15">Göksel eve daha da fazla yaklaşmaması gerektiğini biliyordu, neyse ki müzik şimdi sanki daha net duyuluyordu, bu netliğe neyin neden olduğuna baktığında daha önce ışık olan odadaki pencerenin şimdi açık olduğunu gördü. Dikkatle dikti gözlerini. Çalan müziğin dalgalar halinde beyninde sinyaller uyandıran notaları sanki gözlerini kırpmasını engelliyordu ama aralanmış pencerede kimse yoktu. O pencere, o müzikle kazındı beynine. Nadiren gözlerini kırparak baktı pencereye müzik bitine kadar, kıpırdamadan izledi. Hissettiği şey korkuydu, uzaklaşabilse hemen giderdi ama ayakları sanki yere çivilenmişti. Henüz fark edilmemiş olabileceğini kendi içinde o kadar tekrarladı ki, gitmesinin fark yaratacağını düşünüp elindeki arabayı ittirmeye başladığında Ada’nın sesi, “Müzik bitmedi daha, beğenmedin mi?” diye yankılandı. Dönüp ilk baktığı yer pencere oldu ama kimse yoktu orda. Ada’yı duyduğuna emindi, gözleri evin diğer pencerelerinde Ada’yı aradı, kimse yoktu. Ada’nın gülüşüyle sokak kapısına kaydı gözleri ve ordaydı, kapının önündeki küçük basamağa oturmuş gülüyordu. Hissettiğine isim koyması imkansızdı, daha öne hissetmediği bir duyguya ne derdi ki insan? Bu öfkeyle karışık utançtı. Hemen dönüp önündeki arabayı hızla ittirerek ilerledi yolda. Kafasındaki tüm düşünceleri silmek istiyordu, kahrolası müzik hâlâ içine akıyordu. Ne kadar da uzundu, hâlâ bitmemişti.</span></p>

    <p class="paragraf"><span class="CharOverride-15">Ada kolunu tuttuğunda ilk tepkisi otomatik olarak kolunu savurmak oldu, çocukluğundan beri dans dışında dokunulmamıştı. Göksel’in bir hamlesiyle savruldu Ada, Göksel ne onu ittirmiş ne de dokunmuştu, sadece kolunu savurmuştu.</span></p>

    <p class="paragraf"><span class="CharOverride-15">Ada’nın savrulması, vücudunun tüm hareketini durdurmuştu Göksel’in. Ada, “Neyin var senin!?” diye homurdanırken Göksel bir asker gibi nerdeyse nefes almadan dondu öylece.</span></p>

    <p class="paragraf"><span class="CharOverride-15">Ada sinirlenmişti ama Göksel’in donmuş vücudunu süzünce, karşısında savunmasız biri olduğunu gördü, hissettiği güç hemen doldu yine içine, dikleşti. Emreden bir sesle, “Gel.” dedi. Arkasını dönüp eve doğru yürürken, “Arabayı bırak.” diye ekledi. Göksel komut almış bir robot gibi Ada’yı takip ederken aralarındaki mesafeyi korumaya dikkat etti. Ada evin kapısını çekip elindeki anahtarları cebine koydu, sokakta ev boyunca ilerleyip köşeden dönerek evin arka tarafına geçtiklerinde Göksel’e dönüp, “Burdan atlayıp bahçeye geç, beni bekle.” dedi ve Göksel’i orada bırakıp eve geri yürümeye başladı. “Eldivenleri de çıkar.” diye ekledi.</span></p>

    <p class="paragraf"><span class="CharOverride-15">Göksel Ada’nın gözden kaybolmasını bekleyip duvardan tek hamlede atladı. Bakımsız otlarla dolu ve ortasında eskiden küçük bir havuz olan ama şimdi büyük bir saksı olarak kullanılan bahçeye baktı. Bahçeye açılan kapının önünde her tarafa dolanmış bir üzüm sarmaşığı vardı. Göksel, bahçe kapısı açıldığında bir an içeriden başkasının çıkabileceği olasılığına karşılık duvara geri adım attı. İçerden Ada çıktı. Elinde küçük bir mp3 çalar ve kulaklık vardı. Göksel’e gelmesini işaret edene kadar Göksel duvarın dibinde bekledi. Ada’nın komutuyla çardağın altına gelen Göksel, yine Ada’nın komutuyla eski ahşap divana oturdu. Ada elindeki mp3 çalarla ilgilenirken bakışının fark edilmemesine dikkat ederek izledi Ada’yı. Beyaz pijamasının altındaki çıplak ayaklarına eski bir ayakkabıyı topuklarını çiğneyerek geçirmişti. Pijamasının üstünde de kocaman pembe bir polar vardı. İlk defa bu renkle görüyordu onu. Bu uçuk pembe renk ne kadar da yabancıydı Ada’nın kafasındaki imajına, küçük kızların sevdiği bir renkti bu, yaratma gücüyle hayatı değiştirme yeteneğine sahip birinde görmek ilginçti.</span></p>

    <p class="paragraf"><span class="CharOverride-15">Bir çocuğun şaşkınlığı vardı Göksel’in suratında. Garip bir şekilde üzerindeki polara dikmişti gözlerini ama Ada önemsemedi. Kendini o kadar kontrolde ve güçlü hissediyordu ki, içindeki duyguya bir isim koyması gerekse ‘sahip’ derdi. Sahip gibi hissediyordu. Niye olduğunu bilmiyordu ama sahipti, orası kesindi. Kulaklığı Göksel’e takmadan önce açıklaması gerektiğini düşündü, aslında Göksel’e verebilir ve takmasını söyleyebilirdi ama kendisi yapmak istedi. Açıklama yapmadan Göksel’e yürüdü, yaklaştı, önünde durdu, kafası tamamen önüne eğilmiş Göksel’in kendisine bakmasını bekledi, Göksel bakmayınca kulaklığın sapıyla çenesini kaldırıp kulaklığı sakince kafasına taktı. Biraz yamuk olmuştu ama Göksel düzeltmek için hiçbir çaba sarf etmeyince Ada, “Düzeltsene.” diye sabırsızca mırıldandı ve Göksel aceleyle kulaklığı tam yerleştirdi kulağına. Ada’ya baktığında, Ada kafasını tamam anlamında bir kez aşağı eğip eliyle mp3 çaların tuşuna batı.</span></p>

    <p class="paragraf"><span class="CharOverride-15">Biraz önce uzaktan dinlediği o dalgalı müzik şimdi beyninde yankılanıyordu. Ada karşısında dikilmiş beklerken, Göksel oturduğu yerde dinledi müziği. Müzik bittiğinde Ada dikkatle baktı Göksel’in suratına bir yorum beklercesine. Ada’nın beklentisi o kadar aşikardı ki Göksel, “Sen çalmışsın bu sefer.” dedi sadece. Ada’nın beklediği yorum bu değildi, bu beklediğinden bile daha iyiydi. Göksel’in kendisinin çaldığını anlamasına şaşırarak, “Nasıl anladın?” diye sordu. Göksel omuzlarını silkti, nasıl anladığını bilmiyordu. Ada aklına o an gelen bir şeyi yapmak için elindeki mp3 çaları Göksel’in eline tutuşturup içeri fırladı. Divanın üzerinde kalakalan Göksel bakışlarını kapıdan ayırmadan Ada’nın gelmesini bekledi. Ada geldiğinde elinde üç girişli bir küçük kablo adaptörü ve bir kulaklık daha vardı. Ada, Göksel’in hâlâ kafasında olan kulaklığın kablosunu mp3 çalardan çıkarıp adaptöre bağladı, diğer kulaklığı da adaptörün diğer ucuna ve adaptörü de mp3 çalara taktı. Göksel’in kafasından kulaklığı çekip çıkardı ve ekipmanı eline alıp bahçenin ortasındaki büyük saksıya çıktı. Sırtını, bir zamanlar suyun akması için kullanılan ve şimdi yaprakla dolmuş kısma yaslayıp Göksel’in oturması için kenara kaydı. Göksel yerinden kalkmamıştı bile. Eliyle hızlı bir şekilde hadi anlamına gelen bir hareket yapana kadar da kalkmadı. Ada’nın emriyle yanına oturan Göksel, sorgulamadan kendisine verilen kulaklığı kafasına taktı. Ada elindeki mp3 çaları çalıştırmadan önce sağa eğilip Göksel’e ha</span><span class="CharOverride-15">f</span><span class="CharOverride-18">i</span><span class="CharOverride-15">f bir dirsek atarak parmağıyla gökyüzünü gösterdi, müziği başlattıktan sonra kendi kafasını yukarı kaldırıp dinledi.</span></p>

    <p class="paragraf"><span class="CharOverride-15">Ada’nın kolu nerdeyse koluna değiyordu, teni değildi bu, üzerindeki kalın pembe polardı belki ama ona ait olan bir şeydi. Bu düşünce, kafasındaki düşüncelerin önündeyken, müzik yeniden akmaya başladığında bakmakta olduğu görüntüyü fark etti Göksel. Milyonlarca yıldız ve ters bir hilal şeklinde duran çok zayıf bir ay. İlk beş dakika evden birisinin çıkıp onları bu şekilde görmesi halinde ne yapması gerektiğini düşünmek zorunda kalsa da, müziğin öyle bir yeri vardı ki, o notalardan sonra beyin teslim oluyor, mantık kendini tamamen duygulara bırakıyor ve her türlü plan, endişe yerini ilham dolu bir hayale terk ediyordu. Göksel doğduğundan beri baktığı yıldızları ilk defa sevdi. İlk defa iyi ki var olduklarını düşündü. Daha önce sokakta yaşamak zorunda kaldığı yıllarda, açlıktan uyuyamadığında baktığı bu soğuk yıldızlar şimdi sıcak ve anlamlıydılar.</span></p>

    <p class="paragraf"><span class="CharOverride-15">Müzik bittiğinde, Ada hemen kulaklığını çıkardı ve aniden zıplayarak indi saksıdan. Ekipmanı toplarken arkasını dönüp bahçe kapısına doğru ilerlemeye başladı ve girmeden bir an önce dönüp, “Yarın gece görüşürüz.” diye fısıldadı. Göksel’e bir daha bakmadan kapıyı kapattı.</span></p>

    <p class="paragraf"><span class="CharOverride-17">Samuel Barber</span><span class="CharOverride-15">’ın</span> <span class="CharOverride-17">Adagio for String</span><span class="CharOverride-15">’i, o gece, herhalde ilk defa bir çiftin müziği olmuştu, onlar o zaman bunu henüz bilmeseler de.</span></p>

    <div class="_idFootnotes">
      <div class="_idFootnote">
        <p class="dipnot"><a class="_idFootnoteAnchor" href="4-4.xhtml#footnote-225-10-backlink" id="footnote-225-10">10</a> Psikolojik dengesizlikleri olan kişi.</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="4-4.xhtml#footnote-225-11-backlink" id="footnote-225-11">11</a> Bir lastik markasının reklam figürü.</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="4-4.xhtml#footnote-225-12-backlink" id="footnote-225-12">12</a> Çekici ama aptal kadın.</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="4-4_split3.xhtml#footnote-225-13-backlink" id="footnote-225-13">13</a> Vücudun çeşitli yerlerinde bulunan bezimsi dokular.</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="4-4_split3.xhtml#footnote-225-14-backlink" id="footnote-225-14">14</a> Paris’teki Notre Dame Katedrali’nde yaşayan kambur zangoç.</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="4-4_split3.xhtml#footnote-225-15-backlink" id="footnote-225-15">15</a> Broadway’in ünlü müzikal şovları.</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="4-4_split1.xhtml#footnote-225-16-backlink" id="footnote-225-16">16</a> Sadece seçili kişilere özel.</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="4-4_split1.xhtml#footnote-225-17-backlink" id="footnote-225-17">17</a> TV programlarında içeriğin okunmasını sağlayan cihaz.</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="4-4_split1.xhtml#footnote-225-18-backlink" id="footnote-225-18">18</a> Video Kayıt Cihazı.</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="4-4_split1.xhtml#footnote-225-19-backlink" id="footnote-225-19">19</a> Beyinde, duygusal hafıza ve duygusal tepkilerin oluşmasında öncelikli role sahip bölge. Sinapslarda kayıtlı olan duygusal hafıza, amigdalanın santral nukleusu ve stria terminalis yolu ile korkma davranışını ortaya çıkarır. Bu yolla, donakalma, çarpıntı, hızlı solunum ve stres hormonu salınımı gibi durumlar oluşur.</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="4-4_split2.xhtml#footnote-225-20-backlink" id="footnote-225-20">20</a> Analiz, Can Manay’ın yaptığı ilk TV programı.</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="4-4_split2.xhtml#footnote-225-21-backlink" id="footnote-225-21">21</a> Güç alanı.</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-22-backlink" id="footnote-225-22">22</a> Bale ayakkabısı.</p>
      </div>
    </div>
  </div>
</body>
</html>