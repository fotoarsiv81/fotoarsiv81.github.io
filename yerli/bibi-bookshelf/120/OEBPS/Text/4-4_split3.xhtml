<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>4-4</title>
  <link href="../Styles/idGeneratedStyles.css" rel="stylesheet" type="text/css"/>
</head>

<body id="x4" xml:lang="tr-TR">
<div class="Basic-Text-Frame">
<p class="arabaslik_orta" id="_idParaDest-45">- 11 -</p>

    <p class="paragraf"><span class="CharOverride-15">Binanın yan cephesini komple kaplayan kendi resmini gördüğünde hâlâ Eti’nin söylediklerini düşünüyordu. Kendi resimlerini gazetelerde, dergilerde, internette, billboardlarda görmeye alışıktı Can ama koca bir binanın dev cephesinin kaplanması bir ilkti, onu ezen, sıkıcı bir etki kapladı içini. Modern çağın Tanrısıydı o, insanların taptığı, dua ettiği, cevaplar beklediği, her gün görmek, dinlemek istediği bir Tanrı. İnsanların kendisine inanmalarıyla var olmuş, hayranlıklarıyla güç kazanmış, kendisini izlemek için duydukları istekle Tanrılaşmıştı. Bu bina kaplamasıyla da şimdi sanki putu bile yapılmıştı. Ama Tanrılar, putları yapıldıktan kısa bir süre sonra yok olurlardı ya da yok olmalarına yakın putları yapılırdı, putları sanki halk onları hatırlasın diye arkalarında bıraktıkları bir hatıraydı. Can, şoförü Ali’den otobanın kenarında durmasını istedi. Arabadan inip açık kapının arasında dikilip dikkatle kendi resmini inceledi.</span></p>

    <p class="paragraf"><span class="CharOverride-15">Yeni programının yeni formatı Can’ın imajına da yansımıştı. Saçları daha önce hiç izin vermediği kadar uzamış, ensesine inmiş, sürekli giydiği siyah takım yerini sadece siyah gömleğe bırakmıştı. Arabadan indiğinden beri kafası yukarıda, aralıksız resme bakıyordu, hoşuna gitmeyen şeyin ne olduğunu kelimelere dökmeden önce bulmak istiyordu. Ama bulamadı. Her şey çok iyi düşünülerek yapılmış, en kaliteli şekilde basılmış, beğenilecek bir cephe kaplamasıydı bu.</span></p>

    <p class="paragraf"><span class="CharOverride-15">Can’ın kendi resmini incelemesini bekleyen Ali ve Kaya sessizce arabanın yanında yolun kenarında durdular. Yanlarından süratle geçen araçlar rahatsız edici bir rüzgar yaratsa da Can’ın incelemeyi bitirmesini beklemek zorundaydılar. Nasılsa stüdyoya varmalarına sadece iki dakika kalmıştı. Kaya, Can’ın suratında bir ipucu ararken Ali, Can gibi resme bakmaktaydı. Can incelemesini bitirdikten sonra soran gözlerle Kaya’ya</span> <span class="CharOverride-15">baktı. Kaya kendisinden yorum beklendiğini anlar anlamaz, “Bence çok kaliteli olmuş, yeni logo da çok güzel. Saçların, gömlek falan her şey kendini gösteriyor.” dedi.</span></p>

    <p class="paragraf"><span class="CharOverride-15">Can, bakışları hâlâ resimde olan Ali’ye dönerken, “Ali?” diye seslendi. Ali sakince Can’a baktı. Kaşlarını kaldırdı, kafasını haf</span><span class="CharOverride-18">i</span><span class="CharOverride-15">fçe sağ yana eğdi, dudaklarını kıvırdı. Kafası önünde tekrar arabaya binerken Can, Kaya’ya, “Hemen ara, indirsinler bunu.” diye emretti. Can da tek hamlede arabaya binerken, Kaya bıkkınlık dolu bir ifadeyle onları takip etti. Arabaya bindiklerinde Kaya, “Anlamıyorum, n’oldu şimdi? Artık Ali mi karar veriyor neyin bizim için doğru olduğuna?” dedi. Kaya, Ali’ye samimi bir tonda, “Yanlış anlama Ali, sonuçta senin işin araba kullanmak di mi, sanat yönetmenliği değil.” dedi. Ali tebessüm edip kafasını sallarken Kaya da Can’a dönüp, “Bana ne olduğunu anlatır mısın?” diye sordu.</span></p>

    <p class="paragraf"><span class="CharOverride-15">Cevap bekleyerek Can’a baktı dik dik. Can Manay’ın hayatını yaşıyordu, hem de sadece yorucu, bıktırıcı taraflarını. Can Manay rahat yaşasın diye tüm bu amelelik işleri Kaya’nındı, yoğun tempo içinde bir de yetmiyormuş gibi yarışmanın yeni formatı, bu resim ve bu yeni imaj için uykusuz dört gece geçirmiş, bir ay boyunca onlarca kez ayarlamalar yapmıştı ve şimdi Can’ın saçma kaprisine pabuç bırakmayacaktı. Bakışları akan yolda olan Can, Kaya’ya hiç bakmadan, “Eğer sen o resme bakıp gerçekten beni görebildiysen ya benim kendimle ilgili ciddi bir yanılsamam var ya da sen beni henüz görememişsin.” diye cevap verdi. Araç stüdyonun otoparkına girerken Can inmeye hazırlanarak, “Şimdi hangisinin doğru olduğunu düşünmek için erken ama-” derken Kaya hiddetle lafa girdi. Can’ın büyük ama boş laflarına katlanamayacak kadar yorgundu. “O fotoğraf senin istediğin şekilde çekildi, hazırlandı. Provaları gördün, onayladın ve şimdi mi yabancılaştın?!.. 12 yıl! 12 yıl Can!! Seni, bildiğin herkesten daha iyi tanımak, bilmek için gayet yeterli bir zaman. Gece uyurken ne giydiğini, kiminle olduğunu, sabah ne yediğini, neye kızdığını, ne istediğini-” derken araba durmuş, Ali arabadan inmişti. Can arabadan inmeden önce Kaya’ya dönüp kendi öfkesini dindirmeye çalışarak lafını kesti. “Ne istediğimi!.. Evet Kaya, benim neler yaptığımı bilmek için on iki yıl yeterli olabilir ama bu zamanın benim ne olmak istediğimi bilmek için yeterli olmadığını gösterdin bana. Önemli olan ne yaptığım, günlerimi nasıl geçirdiğim, kim olduğum değil Kaya! Anlamıyor musun? Önemli olan kendimi nasıl şekillendirmek istediğim. On iki yılda benim ne kadar değiştiğimi düşün ve bu değişimleri nasıl kendi bünyeme aldığımı, hazmettiğimi, kendimi yeniden oluştururken beni yaşlandıracak her şeyden nasıl arındığımı düşün. Başladığım noktayı ve geldiğim noktayı düşün. O resim, benim daha önce olmadığım bi halimi yansıtıyor ama bu, beni yansıttığı anlamına gelmez. Ben, eğer illa dev bir resimde kendimi görmem gerekirse, gelecekte olmak istediğim kişiyi görmek isterim orda ve o adam kesinlikle ben değilim! Seninle bunu tartıştığıma bile inanamıyorum, seçimlerimizi ve tepkilerimizi otomatiğe aldığımızda çökeriz Kaya. Senden resmin kalitesi hakkında yorum yapmanı istemedim ya da sanat yönetmeninin ustalığı! Senden bana bakmanı istedim, o resimde beni görüp görmediğine bakmanı!” dedi ve arabadan indi.</span></p>

    <p class="paragraf"><span class="CharOverride-15">Can arabadan indiğinde gardını indirmiş Kaya, Can’ın ne demek istediğini anlamıştı. Can Manay’ın işlerini organize etmek, bitiş tarihlerine yetiştirmek o kadar hayatını kaplamıştı ki, cümlenin içindeki öznenin yerini eylemin almasına izin vermeye başlamıştı. Yapmış olması, zamanla ne yaptığından daha önemli hale gelmişti. Resim güzeldi ama biraz fazla kendini satan bir havası vardı. Fazla gösterişli, fazla jön, kısa boylu adamların kendilerini uzun göstermek için giydikleri gizli topuğun bakmasını bilen biri tarafından keşfedilmesi gibi resmin etkisi, zekayla parlayan herhangi bir gözde biraz yavandı.</span></p>

    <p class="paragraf"><span class="CharOverride-15">Kaya arabadan yenilgiyle indiğinde garajın köşesinde Ali’nin durduğunu gördü. Can’a düşündüğünü söylediği için, daha doğrusu garip dudak kıvırması için Ali’ye kızgın değildi. Ali kendi basitliği içinde her zaman samimi olan biriydi, kimse için yalan söylemez ya da kimseyle yarışmazdı. Yerini, haddini bilen enerjisi, Ali’yi kolay anlaşılır biri yapıyordu. Kaya yine de, “Yanlış anlamadın di mi?” diye sordu. Ali samimiyetle kafasını hayır anlamında yavaşça salladı, Kaya’nın gözlerine samimiyetle bakarak, “Yok! Çok koşturuyorsun. Can bu! Fotoğraf sanki yeni başlayacak bir dizinin fragmanı gibiydi, gerçek durmuyordu. Can’ın tek istediği gerçek olmak. Sordu, söyledim.” dedi. Kaya düşünceli kafasını salladı, sol elini yumruk yapıp dostça Ali’nin sol omzuna dokundurdu, ilerleyip stüdyoya girerken Ali, “Nihat’a çektirmeliydiniz.” diye ekledi.</span></p>

    <p class="paragraf"><span class="CharOverride-15">Kaya kafasını sallamasa da Ali’yi içinden onayladı. Nihat’a çektirselerdi sonuç böyle olmazdı ama iş aceleye gelmişti ve Nihat yurtdışında bir çekimdeydi. Olan olmuştu artık, Kaya stüdyodan içeri girdiğinde etraf her zamanki gibiydi, insanlar koşuşturmadan huzurla işlerini yapıyorlardı. Stüdyonun ortasından Can’ın sesi geliyordu. Kaya sesi takip ederek Can’a yaklaştığında konuşmasını duydu. Can, “Yarın sezonun son bölümü... Ve formatın da sonu! Burda olan herkes, birkaç kişi dışında uzun süredir benimle. Yarın kiminle devam edeceğimizin kararının verileceği gün.’’ derken tüm stüdyo sessizlik içinde Can Manay’ın konuşmasını dinliyordu.</span></p>

    <p class="paragraf"><span class="CharOverride-15">Can’ın sesi stüdyoda yankılanmaya başladığında çalışanlar önce konuşmanın bir prova olduğunu sanmış ama konuşmanın kendilerine hitaben olduğunu anladıkça işlerini bırakıp stüdyodaki sahnenin etrafında toplanmışlardı. Can sakin, kendi kendine konuşan bir üslupla, “... Bir şeye nasıl başladığınız değil ama nasıl bitirdiğiniz... itibarınızı oluşturur. Televizyon dünyasında, isterseniz bin tane ödülünüz, milyonlarca hayranınız olsun, son işinizin son dakikası olarak akıllarda kalırsınız hep... İmajınız, son yaptığınız işin son bölümünde, sonunda yatar! Yarın işimizin son noktası! Kim olduğumuz, neyi ne kadar iyi yaptığımız bundan önceki 260 bölümle değil, yarın yapacağımız son bölümle hatırlanacak. Geçen hafta kötü bir haftaydı, ben kendimi kendi programımda gibi hissedemedim, her şey kopuktu ve buranın beyni olarak, sizin aranızdaki kopukluk benim iyi işleyemememe neden oldu! Yarın gece, ölürken gözümüzün önünden geçtiğinde bize mutluluk verecek kadar başarılı bir gece olmalı! Yarın gece bu programla bir dönemi bitirirken, kendi küllerimizden doğmamızı bekleyen milyonlarca kişiye umut vadeden bir gece olmalı. Yarın gece, programın son bölümünü değil, bir sonraki sezonun sanki ilk bölümünü vermeliyiz izleyicilerimize! Yarın gece çalışma hayatınızdaki en başarılı, en heyecan verici gece olmalı! Yarın gece, maaşımızın gelecek sezonda iki katına çıkmasının nedeni olmalı! Yarın gece, bu ülkeye program nasıl yapılırmış gösterdiğimiz gece olmalı!’’ dedi sesinin giderek yükselen tonuyla.</span></p>

    <p class="paragraf"><span class="CharOverride-15">Kaya durduğu yerden Can’ı dinleyenleri izledi. Can’ın konuşması ilgi çekici değildi, çünkü Kaya daha önce aynı konuşmayı iki kere daha duymuştu ve işin aslı, insanın içine işlemeyi bilen Can Manay bugün iyi gününde değil gibiydi ama etrafında toplanan insanlar etkilenmişlerdi. Bunca zaman sonra Kaya, Can Manay’ın artık ne kadar tahmin edilebilir, kendi sıradanlığında eşsiz olsa da, yine de sıradan olduğunu düşündü. Son zamanlarda ufak tefek problemler çıkar olmuştu Kaya’nın işinde, yoğunluğu kontrol edilemez bir zincirleme reaksiyon şeklinde, işlerini bazen tam istediği gibi yerine getirememesine neden oluyordu ama işin aslı, Kaya’nın Can Manay’la ilişkisinden alabileceği, onu motive eden hiçbir şey kalmamış olmasıydı. Eskiden Can Manay’ın sağ kolu olmanın faydaları şimdi Kaya için sadece modası geçmiş bir kıyafetten farksızdı. Can’ın sessizce kendisine pasladığı modeller, bazen bir tra</span><span class="CharOverride-15">f</span><span class="CharOverride-18">i</span><span class="CharOverride-15">k cezasını engellemek için bile olsa gittiği her yerde kolayca kullandığı Can’ın ismi, bir genel müdüre eş değer aldığı maaşı, magazin basınında sürekli çıkan havalı resimleri... Artık hiçbir şey ifade etmiyordu. Hayat Kaya’ya kısır geliyor, değişik kadınlarla yaşadığı fanteziler evinde geçirdiği yalnız gecelerin ıssızlığını almıyor, en yakın dostları kurdukları aile ve çocuklarla donanırken Kaya sahip olduğu bu anlamsız işe hayatını vermiş gibi hissediyordu.</span></p>

    <p class="arabaslik_orta" id="_idParaDest-46">- 12 -</p>

    <p class="paragraf"><span class="CharOverride-15">Arabanın taze serinliği Özge’nin zonklayan beynine ve kuruyan boğazına iyi gelmişti. İç döşemesinin krem rengi derisi ve konforlu koltuğu çölden nihayet vahaya varmış bir insanın yaşayabileceği cinsten bir huzur yaratmıştı ama kendisini düşürdüğü küçültücü durumun yıkıcı etkisi hâlâ bedenindeydi. Başı ağrıyor ve kalbi ritmi bozuk bir şekilde atıyordu. Bir süre hiç konuşamadan sessizce yol aldılar. Özge oturduğu koltuğun camından dışarı bakarken sanki kendisini içine düşürdüğü utanç verici durumdan saklanıyor gibiydi. Sadık ise gayet sakin, gözü yolda öylece oturmaktaydı. İlk konuşan Özge oldu. “Böyle bir yanlış anlaşılmaya meydan verdiğim için üzgünüm. Saygısızlık ettiğimi düşünmenizi asla istemem.’’ dedi nerdeyse fısıldayarak.</span></p>

    <p class="paragraf"><span class="CharOverride-15">Sadık kızdaki ani davranış değişikliğini izliyordu. Biraz önce kendisine meydan okuyan çöl kaplanı şimdi ev kedisine dönüşmek üzereydi ve çok alışık olduğu bu durum her zaman can sıkıcı olmuştu. Adı zamanla, ona her kapıyı açan, herkesi teslim alan bir parolaya dönüşmüştü. Adı kendi varoluşunun önüne geçen herkes gibi Murat Kolhan da çok yalnızdı. Etrafında yalakalardan ya da hayranlardan başka kimse yoktu. Kıza cevap verdiğinde biraz önce hissettiği heyecanın içinde nasıl da yok olduğunu fark etti. “Önemli olan birbirimizi anlamamız, sizi dinliyorum.” dedi.</span></p>

    <p class="paragraf"><span class="CharOverride-15">Özge kafasını sallayarak onayladı. Yapması gereken konuşma için güç toplamaya çalışıyordu. Yutkunup boğazını temizledi. Şoförün konuşulanları duyduğunun farkındalığıyla isim kullanmayarak konuya girdi. “Bahsi geçen kişiyle ilgili sizinle bildiklerimi paylaşmak isterim ama anlamadığım bazı şeyler var, sizinle tüm açıklığıyla konuşmak istiyorum.” dedi.</span></p>

    <p class="paragraf"><span class="CharOverride-15">Sadık, başını bir kez sallayarak onayladı. Özge onayı alınca, vücuduyla Sadık’a dönüp şoförün duymasından tedirgin bir şekilde, “Onun korktuğu kişi ben değilim, yani onunla kişisel bir ilişkim falan olmadı ama benim bildiğim, daha doğrusu bulduğum bir şey var. Büyük bir şey. Dergi beni onunla röportaja gönderdiğinde aslında hiç açmak istemediğim bazı konuları bir şekilde açmak zorunda kaldım ve görmeliydiniz, gerçekten sarsıldı.’’ dedi. Özge iyice heyecanlanmıştı, aklına yeni gelmiş gibi kendini koltukta yine geriye bırakıp yüksek sesle, “İnanamıyorum bana böylesine savaş açtığına!..’’ diyerek aklından o an geçenleri söyledi. Sonra yine nerde olduğunu hatırlayıp Sadık’a döndü. Kafasındakileri toparlamaya çalışarak, “Her neyse, pardon... Konu şu, bulduğum şey güçlü ama bilginin derinlerine inip daha detaylı, çok daha güçlü bir şekilde size sunmak isterim ve bu yapabilmek için en az iki-üç haftaya ihtiyacım var.’’ derken Sadık kızın sürekli vücut dilini, ellerini kullandığı hareketli konuşmasını dinliyordu. Sakince lafa girdi. “Benden daha da detaylı bir araştırma yapabileceğini düşünmen naiflik değil mi Özge Hanım?’’</span></p>

    <p class="paragraf"><span class="CharOverride-15">Özge tereddüt etmeden, “Hayır, hiç öyle düşünmeyin. Duyulmaz mı sanıyorsunuz siz etrafta onunla ilgili sorular sormaya başlayınca?” diye itiraz etti. Kız haklıydı ama Sadık gülerek, “Soruları benim soracağımı kim söyledi? Benim de elçilerim var.” dedi. Özge geri adım atmadan, “Tamam işte! Benden daha iyisini bulamazsınız. Tek istediğim, toplamda 30 bin dolar. Kısa bir sohbet için bana vermek istediğinizin belki üç katı ama ayrıca ülkenin en çok satacak dergisinin %20’sine de sahip olacaksınız...” dedi.</span></p>

    <p class="paragraf"><span class="CharOverride-15">Özge konuşmasının heyecanından sıyrılıp Sadık’ın suratındaki tebessümlü bakışı gördü. Kendisinin bu işi beceremeyeceğini ama hayal kurmasının çok sempatik bir durum olduğunu söyleyen bir tebessüm ve eğlenen bir bakıştı bu. Özge’nin asla hak etmediği, katlanamayacağı haksız bir bakıştı. İçinde yükselen çığlık, Özge’nin burun deliklerinden hava olarak çıktı, gözlerinin derinliğinde beliren ifadeye yansıdı, bu ifade kararlılıktı. Özge içindeki tüm heyecanı toplu iğnenin başı büyüklüğünde ama bir kara deliğin ağırlığında oluncaya kadar bastırdı, sol bacağını oturduğu koltuğun üzerine çekti, kıvırıp tüm vücuduyla Sadık’a döndü. Anlaşılmak istiyordu. Sadık kızın bu hareketine dikkatle bakıp vücuduyla cevap verdi, vücudunun belinden yukarısını kıza döndürüp sağ kolunu, yaslandıkları koltuğun üzerine koydu. Şimdi yarım parantez şeklinde kızı kapsamış olsa da, Özge’nin dikkati tamamen kendi düşündüklerindeydi.</span></p>

    <p class="paragraf"><span class="CharOverride-15">Özge ellerini burnunun ucunda bir Budist gibi birleştirdi, üç saniyelik beklemeden sonra elini indirip tane tane, dikkatle, “Murat- Sadık Bey. Yaklaşık iki sene önce Krem De la Krem, Kanal E’nin eski yayın yönetmeni Ruha Mahsun’la ilgili bir röportaj hazırlamıştı, belki hatırlarsınız. Kesin hatırlarsınız! Röportajın sorularını ben hazırlamıştım ve Aylin Karasu’yu sorması için ikna etmiştim. Hani günün sonunda adamın gay olduğu ortaya çıkmıştı, çok büyük olay olmuştu, az kalsın Krem De La Krem kapanıyordu. Hatırladı-nız mı?” dedi. Sadık olayı hatırlamıştı. Kaşlarını kaldırıp aklından geçen düşünceyi yeniden onayladı: Bu kız işin politikasından hiç anlamayan bir amatördü. Sadık, konuyla ilgili hiçbir yorumda bulunmadan kafasını durumu hatırladığını belli edecek şekilde salladı. Özge tane tane konuşmasına devam etti. “Şimdi siz bana, eğer içinizde birazcık dürüstlük ya da önemseme kalmış olsaydı, benim gizli ilişkilerden, dengelerden ya da sektör politikasından anlamayan biri olduğumu söylerdiniz ve yanılmış olurdunuz çünkü anlıyorum.” dedi.</span></p>

    <p class="paragraf"><span class="CharOverride-15">Sadık kafasından geçirdiklerinin kız tarafından direk kendisine söylenmesine şaşırmıştı ama bir an bile bunu Özge’ye hissettirmedi. Özge yeşil bir alev gibi yanan gözlerini Sadık’ın çatık kaşları altında parlayan gözlerinden ayırmadan, her kelimenin üstüne basarak, “Ben Ruha Mahsun’un işinin bittiğini, iyi bir haber için harcanabilir olduğunu zaten hesaplamıştım.” derken Sadık sakin lafa girdi, “Az kalsın dergiyi kapatıyordum. Hesabını daha iyi yapmayı öğ</span><span class="CharOverride-15">renmelisin.” dedi. Özge gözlerini kırpmadan, “Ama kapatmadınız ve ben niye kapatmak zorunda kalacağınızı da hesaplamıştım çünkü Ruha Mahsun’un dışişleri bakanıyla dört yıldır bir ilişkisi olduğunu da biliyordum. Daha da ötesi, kapatmak için size baskı yapılsa da, dışişleri bakanıyla ilgili rüşvet skandalının dört gün sonra manşette çıkacağını da haber bölümündeki arkadaşımdan öğrenmiştim... Baskının yapıldıktan dört gün sonra kalkacağını ve baskıcıların tamamen geri çekileceğini de hesaplamıştım. Görmüyor musunuz! Ben keşfedilmemiş bir altın madeniyim ve tam avucunuzun içinde 30 bin dolarla bir ay parlatılmayı bekliyorum. Size çok para kazandırırım ve daha da iyisi bir sürü politik güç. Gücünüze güç katarım. Anlamıyor musunuz?! Bunu gerçekleştirmek için her şeyi yapmaya hazırım. Siz sadece adını koyun.” dedi.</span></p>

    <p class="paragraf"><span class="CharOverride-15">Sadık sarsılmıştı, hem duyduklarından hem de kendisinden bir nefes uzaklığında duran Özge’nin içine akan ışığından. Tereddütsüz bir istekle Özge’ye doğru uzandı ve koltuğun üzerinde duran koluyla onu tamamen kendine çekip kapsayarak dudaklarını dudaklarına yapıştırdı. Bir an içinde olan bu hareket Sadık’ın bedenindeki anı durdurdu, ta ki boyun atar damarının üzerine şiddetli bir hızla aldığı darbeye kadar.</span></p>

    <p class="paragraf"><span class="CharOverride-15">Özge kendisini kapsamaya kalkan heri</span><span class="CharOverride-15">f</span><span class="CharOverride-18">i</span> <span class="CharOverride-15">hemen geri itti, kendinden uzaklaştırdı. Bunun, içinde patlayan tiksintiyle karışık öfkeyi dindireceğini düşünmüş olsa da, dindirmedi. Hiç düşünmeden havaya kalkan eli Sadık’ın suratına tüm hiddetiyle patladığında, Özge ancak kendine gelebildi. Tokadın şokuyla şoförün arabayı durdurması ve Özge’nin kapıdan fırlarcasına çıkması an kadar sürse de, yediği tokadın etkisi Sadık’ın beyninde uzun süre yankılanacaktı.</span></p>

    <p class="arabaslik_orta" id="_idParaDest-47">- 13 -</p>

    <p class="paragraf"><span class="CharOverride-15">Arkasına ormanı almış, topraktan fışkırıyormuşçasına tasarlanmış açık hava sahnesinin gece içindeki karanlığı her gök gürlediğinde aydınlanıyor ve zemininde birikmiş suya vuran damlalar net bir şekilde görülüyordu. Deniz, bu dekorasyonu gerçekleştirebilmek</span> <span class="CharOverride-15">için içmimar dahil birçok sahne yönetmeniyle görüşmüş, her birinden aldığı</span> <span class="CharOverride-15">f</span><span class="CharOverride-18">i</span><span class="CharOverride-15">yatlar karşılayabileceğinden yüksek çıkınca çareyi radikal bir yöntemde bulmuştu. Sahneyi konservatuarın el sanatları bölümündeki öğrencilerle birlikte tasarlamışlar ve yapımında hurdacılardan ya da civardan topladıkları, kendi evlerinden getirdikleri malzemelerini kullanmışlardı. Sahne tasarlanmaya başladığında tam bir çöp yığınıydı ama doğru ışık ve su işin içine dahil edilince sonuç inandırıcı olmuştu. Kendi orijinalliğiyle büyüleyici, yamalı, her parçası başka bir şeye ait, eşi benzeri olmayan bir sahneydi bu.</span></p>

    <p class="paragraf"><span class="CharOverride-15">İki su baskını, dört elektrik kaçağından sonra sahne ve dekorun tamamlanması toplamda iki ay 12 gün sürmüştü. Su efekti yüzünden okulun maun sahnesini kullanamamışlardı, zaten tüm bu gösteri ve izleyiciler nasıl olsa bu küçük salona sığamazlardı. Sahneyi okulun koruya bakan büyük arka bahçesine inşa etmeye karar vermişlerdi. Deniz, insanların inandırıldıklarında nasıl da mucizevi yaratıklar olduklarını aynı bir mucizeyi izler gibi izlemişti. Mutluydu. Öğrencilerse istedikleri her şeyi gerçekleştirebilecekleri inancıyla Tanrılar gibi özgürdüler.</span></p>

    <p class="paragraf"><span class="CharOverride-15">Sahne bitmişti. Yapımı görüldüğünden çok daha basit olmuştu. Yağmur efekti için başta denedikleri dört yöntem sonuç vermemiş, hatta felaketlere neden olmuştu ama beşinci yöntem uygulaması işlemişti. Çözüm, çalışmalara kendince destek vermeye çalışan okulun hademelerinden gelmişti, Deniz</span> <span class="CharOverride-15">f</span><span class="CharOverride-18">i</span><span class="CharOverride-15">krin altı hademeden hangisinden çıktığını hatırlamıyordu şimdi ama ikinci su baskınının olduğu gecenin sabahı bir mucize gerçekleşmişti. Hademeler kendi aralarında yağmur sorununu, dört metreye dört metre iki çitayı artı şeklinde tavana sabitleyip sağlamlaştırarak ve bu dev artının üstüne bir bahçe hortumunu spiral şeklinde dolayıp hortumun üstüne onar santimetrelik aralıklarla delikler açarak çözmüşlerdi. Sonuç muhteşemdi. Üzerinde dans edilecek, suya dayanıklı sahneyi yapmak da kolay olmamıştı ama yine de başardılar. Heykel bölümündeki bir öğrenci haftanın dört günü bir şirkete bağlı olarak epoksi yer kaplamasında çalışmaktaydı ve hammaddenin Deniz’in kendi cebinden verdiği parayla alınmasıyla birlikte epoksi sahne tüm tesisatıyla hazırdı. Dansçılar ayaklarına geçirecekleri ve kaya tırmanışçılarının kullandığı bir malzemeden yapılan özel çoraplar sayesinde kaymadan gösterilerini yapabileceklerdi. Sahneyi ve provayı gören bir ses sistemi şirketi geceye hemen sponsor oldu.</span></p>

    <p class="paragraf"><span class="CharOverride-15">Toplantıda, gösterinin zaman akışı f</span><span class="CharOverride-18">i</span><span class="CharOverride-15">nalize edilerek girişteki Duru’nun dansı oy birliğiyle kaldırılmıştı. Konu kendisine, özellikle de dans edişine gelince, herkesin izlemekte gönüllü olduğu Duru, kendi açılış sahnesinin iptalini duyunca ihanete uğradığını hissetmiş, iki müzik öğrencisinin önünde Deniz’e bağırıp çağırıp çekip gitmişti. İlk defa başına gelen bu iptalin nedenlerinin şahsi olduğunu o an için anlamasa da, sonraları Ada’nın etkisini anlayacak ve onu epey sorumlu tutacaktı.</span></p>

    <p class="paragraf"><span class="CharOverride-15">Deniz, aklı Duru’da olmasına rağmen işini iyi yapan herkes gibi, kafasını toplayıp gösteriye konsantre olmaya çalıştı. Başta çok zorlansa da, hazırlıklardan sonra Ada’nın müziğinin başlamasıyla tüm düşünceleri kendinden alınmıştı, artık sadece müzik vardı.</span></p>

    <p class="paragraf"><span class="CharOverride-15">Sahneye, senkronize ritimde, yükselen bir tempoyla çalan beş parlak davul çıktı, omuzlarına astıkları davulu çalanlar, siyah sahnenin karanlığında ve giydikleri kapüşonlu siyah plastik yağmurluğun korumasında nerdeyse görünmez olmuşlardı. Üzerlerine çiseleyen yağmur sanki havada asılı duran davulları okşuyor, davula vuran sopalar hiçbir ele ait değillermişçesine havada ritim tutuyorlardı. Önce tek sıra halinde yan yana duran davullar ritimle birlikte, kendilerinden birer adım açıklıkta bir üçgen oluşturdular. Üçgenin en ön, uç noktasında duran Orkun, grubun başı olarak hem müziğin ritmini kontrolde tutuyor hem de diğer enstrümanlara girmeleri için referans noktası veriyordu. İlk referansla birlikte sahnenin arkasında davulcuların oluşturduğu üçgenin son noktası olarak iki keman sahnede belirdi. Müzik, davulların ve kemanların ahenginde yükselen ritmiyle devam etti. Ada’nın kemanı yoktan var olurcasına sahnede, Orkun’un tam yanında üçüncü keman olarak belirdi.</span></p>

    <p class="paragraf"><span class="CharOverride-15">Aslında davulcuların girişinden bile önce, kendi siyah yağmurluğunun içinde görünmez bir şekilde arkası seyircilere dönük yere çökmüş duran Ada, sıra kendisine gelince</span> <span class="CharOverride-15">ayağa kalkıp yağmurluğunun içinden akan bir hareketle çıkardığı kemanını seyirciye dönüp çalmaya başlamıştı. Sahnede parlayan beş davul ve üç keman ve sahnenin sol arka köşesinde aynı şekilde kamufle edilmiş piyanonun beyaz tuşları havada asılıymışçasına akıtıyorlardı müziklerini. Müziğin yükselen ritmi, Ada’nın kemanında da en yüksek oktava ulaştı.</span></p>

    <p class="paragraf"><span class="CharOverride-15">Sahne tamamıyla müziğe aitti, aynı Ada’nın olmasını istediği gibi, kendisine ait bu anda Duru’ya asla yer yoktu ve onu kendi anlarından uzak tutmanın tek yolu Duru’nun güzelliğinden daha baskın müzikler yaratmak, kendini yaratmaktı. Bu Ada için yeni keşfedilmiş bir yol ve sadece bir başlangıçtı. Bir gün uluslararası üne sahip olduğunda, başarısının arkasında yatan en büyük motivasyonun Duru olduğunun farkına varacak ve kendiyle yüzleşecekti.</span></p>

    <p class="paragraf"><span class="CharOverride-15">Yaklaşık altı dakika süren müzik bittiğinde, dinleyenler alkışlayamadılar bile. Deniz, tamamıyla müziğin büyüsüne kapılmıştı. Koordinatörler dağılmadan önce son bir kere toplanıp sahnenin görsel kısmını daha da güçlendirmenin yollarını konuşmuşlar, müziğin etkisine teslim olup en sadesinde karar kılmışlardı. Deniz, evin yolunu tutana kadar ne Duru’yu ne de aralarında geçen şiddetli tartışmayı düşünmedi. Düşündüğündeyse dinlediği müziğin etkisiyle Duru’nun şımarıklık yaptığına karar vermişti bile, böyle bir müzik, tam Ada’nın söylediği gibi, sadece enstrümanlarla tek başına var olmalıydı, geriye kalan her şey, herkes fazlalıktı. Tek sorun bunu Duru’nun anlamasını sağlamaktı. Müziği Duru’ya dinletmeliydi.</span></p>

    <p class="arabaslik_orta" id="_idParaDest-48">- 14 -</p>

    <p class="paragraf"><span class="CharOverride-15">Saatlerce yürümüştü, sakinleşemiyordu. Kendini ihanete uğramış hissediyordu, ona yabancı olmayan bu iğrenç duygu onu yine yakalamıştı. Deniz, kendini en güvende hissettiği, sığındığı adamdı. Birliktelikleri boyunca her ne olursa olsun hep yanında olacağından emin olduğu tek kişiydi ama şimdi o da diğerleri gibi onu yalnız bırakmıştı. Artık öfkeden kudurmak üzereydi. Babasının ölmüş olmasına, annesini kendisinden uzaklaştıran üvey babasının annesine olan aşkına, önce yatılı okula sonra babaannesine göndererek kendisinden kurtulan annesine duyduğu öfke hayatı boyunca hissettiği yalnızlığın bir ürünüydü. Şimdi aynı öfke asla ihanete uğramayacağına emin olduğu Deniz’in boktan bir müzik için kendisini yalnız bırakmasınaydı, hem de kendini zaten yaralı hissettiği böyle bir günde. Tek istediği şey sadakatle sahip çıkılmak olan bu güzel yaratık içindeki yalnızlık hissinin ağırlığıyla yorgun yürüdü eve.</span></p>

    <p class="paragraf"><span class="CharOverride-15">Eve vardığında Deniz çoktandır evdeydi. İçindeki öfke Deniz’in canını yakmak istiyordu, aynı onun yaptığı gibi ona ait olan, değer verdiği bir şeyi onun elinden almak istedi kendisiyle konuşmaya çalışan Deniz’e aldırış etmeden doğru stüdyoya indi, Deniz’in beste kutusunu açtı, besteler yazılı peçete ve kağıtlarla dolu olan kutudan onun paylaşmakta en çok zorlandığını bildiği peçeteyi buldu ve Deniz’in şaşkın bakışları arasında, itiraz bile etmesine meydan vermeden peçeteyi ağzına tıktı, çiğnedi ve yuttu. Deniz’in konuşma çabalarını reddedip böyle bir ihaneti hiçbir şeyin haklı çıkaramayacağını haykırarak yukarı odasına gitti.</span></p>

    <p class="paragraf"><span class="CharOverride-15">Deniz üzgün, Duru nefret doluydu. Sadece Duru’ya dinletmek için Ada’ya ikinci kere çaldırdığı ve telefonuna kaydettiği müziği yatak odasındaki komodinin üzerine koyarak, “Tek istediğim dinlemen.” dedi odadan çıkarken. Müziği dinlediğinde yapılan bu değişikliğin nasıl da yerinde olduğunu Duru’nun da anlayacağını düşünmüştü. Bugün, ilişkilerindeki yepyeni bir dönemin ilk günüydü.</span></p>

    <p class="paragraf"><span class="CharOverride-15">Telefon, komodinin üzerinde beklerken Duru soyundu, duş aldı, duştan çıktığında hâlâ siniri geçmemişti. Nasıl geçebilirdi ki? Resmen ihanete uğramıştı. Yokluğunda onun hakkını korumak yerine, Deniz onu düşünmemişti bile. Saçlarının suyunu havluyla alırken düşünmeye başladı. İlişkilerinin başından beri garip bir bencilliği vardı Deniz’in, onun tarafından hiç sevilmediğini düşünmemişti Duru ama Deniz’in tercihinde daima ikinci sırada geldiğini de biliyordu, özellikle de şimdi. İlk sıra daima müziğindi. Başta bundan rahatsızlık duymayan Duru, Deniz’in bu özelliğinden hep iyi bir şeylerin çıkacağını hayal etmişti, satış rekorları kıran bir albüm gibi bir şeyin. Ama yıllar içinde, Deniz’in yaratmak için bu kadar istekli atan kalbinde, yarattığını paylaşmak için hiç yer olmadığını anlamıştı. Çok büyük paralar kazanabilecek bu kabiliyetin günbegün kendini esrara vermesini, kafası dumanlı bir şekilde aynı koltuğun aynı köşesinde, aynı surat ifadesiyle oturmasını, anlamsız bakışları içinde kaybolmasını izler olmuştu. Bunu hiç sorgulamamıştı, şimdiye kadar. Şimdiyse kendini Deniz’le garip bir bekleyişin içinde hissediyordu ilk defa.</span></p>

    <p class="paragraf"><span class="CharOverride-15">Dişlerini fırçalarken telefonu eline aldı. Kayıt, dinlemeye hazır ekranda duruyordu, umursamazca düğmeye basıp müziği başlattı. Ağzındaki diş fırçasının kulaklarında hışırtılı yankılanması müziği duymasını engelleyince, müziği durdurdu. Dişlerini fırçalamayı aheste aheste bitirip ağzını çalkaladı. Çıplak vücuduna beyaz elbisesini geçirdi, saçlarını kuruttu. Bugün kendini iyi hissetmiyordu ama evde kalmak da istemiyordu. Can Manay’ı antipatik bulsa da, davetine gitmek hiç yoktan daha iyi olacaktı, aslında davete çağrılmaları bile garipti. Odadan çıkarken, bir tuşa basarak, daha önce başlattığı müziği kaldığı yerden devam ettirdi. Biraz daha sakinleşmişti şimdi. Müzik, telefonun düşük kaliteli hoparlöründen cızıltılı çıkmasına rağmen, Duru çalan yaylıların gücünü hissedebiliyordu, ayakta öylece durup dinledi. Bu müzik, bugün koridorda dinlediğinden daha farklıydı. Kısa, tek dozluk bir müzikti ve vücutta doping etkisi yaratıyordu. Tüyleri diken diken eden, tam vücutta akacakken bitiveren bir etkiydi bu. Orgazm olmak üzere olan bir kadının kendisini tutup orgazmını geciktirmesi gibi bir etkiydi, bittiğinde bile keyif veren bir etki.</span></p>

    <p class="paragraf"><span class="CharOverride-15">Duru hemen odaya geri döndü, elektronik eşyaların parçalarını koydukları ikinci çekmeceyi açtı, karman çorman çekmecenin içinden kulaklığını bulup çıkardı. Dolana dolana düğüm olmuş kulaklığı açmak için uğraşmadı bile, ucunu hemen telefona takıp kulaklığı kulaklarına geçirdi. Müziği baş</span><span class="CharOverride-15">lattığında, kaydın yine kalitesizliği kendini çok belli etmesine rağmen müzik tüm güzelliğiyle, eşsizliğiyle kulaklarında yankılanmaya başladı. Duru dinledi müziği, daha fazla da dinleyebilirdi ama önce Deniz’le konuşması gerekiyordu.</span></p>

    <p class="arabaslik_orta" id="_idParaDest-49">- 15 -</p>

    <p class="paragraf"><span class="CharOverride-15">Salon dar geliyordu Deniz’e, uzun süredir bahçeden bir bölüm alarak salonu genişletmeyi konuşuyorlardı Duru’yla ama salonun Deniz’e dar gelmesinin nedeni küçük olması değil, ahşap sehpanın çekmecesiydi. Özellikle bugün asla açmaması gereken tek çekmeceydi çünkü o çekmece Deniz’in zulasıydı. Belirli yönlerini yontmak istediği bu dünyadan saklandığı yerdi orası. İçinden çıkardığı ince bir kağıt içine koyduğu tütün ve esrar karışımıyla, Deniz’i istediği yere gönderebilen, götürebilen, saklayabilen tek şeydi. Müzik içini ne kadar uyandırıyorsa, o çekmecenin içeriği o kadar dindiriyordu. O çekmece olmasa, uykusuzluğun kabusunda kaybolurdu Deniz. Hiç kapatamadığı beyni isyan eder, düşünceleri kendi varlığına savaş açar ve belki de kendini imha ederdi. Sürekli patlayan bir volkanın kendi lavında boğulması gibi, Deniz de kendi yeteneğinin şiddetinde huzursuzdu. O çekmece, Deniz’in tek huzur bulduğu yerdi. Herkes müzikle huzur bulduğunu varsayıyor, yüceltiyordu onu ama işin aslı müzik ona ait olan bir şey değildi, hiç olmamıştı, olmayacaktı da. Müzik, içinden aktığında acıtan, onu zorlayan, yaratması için onu kamçılayan bir güçtü sadece. Kendi kontrolü dışında bir güç. İstediği zaman geliyor, Deniz’e ait, önemsediği her şeyi yıkarcasına, önemsizleştirircesine Deniz’in içinden dünyaya akıyordu. Müzik geldiğinde geri kalan her şey beklemek zorunda kalıyordu. Deniz sadece kanaldı müziğe, bomboş bir kanal. Müzik olmadan belki acısı dinebilirdi ama boşluğun anlamsızlığı her acıdan daha fazla yıkardı ruhunu. Ne müzikle ne de müziksiz huzur vardı ona, huzursuzluğu yaratıcılığını besliyor, üretmesini sağlıyor ama aynı zamanda onu yaratırken eritiyordu. Kendi ateşinde yanıyordu Deniz. Etrafındaki yapmacık toplumun sahteliği bu ateşi daha da körüklüyordu.</span></p>

    <p class="paragraf"><span class="CharOverride-15">İçinden akan, kontrol edemediği bu güç herkesin iştahını kabartsa da, Deniz yaratırken ölüyordu. Onun için, müziğin dünyasında yaratabilmek için yitmek gerekiyordu. Yaptığı her bestede, yazdığı her şarkıda, çaldığı her notada kendisinden bir parça bırakarak azalıyor, tam bitti derken müzik tüm bencilliğiyle yeniden içine akıyordu. Yıllardır bu böyleydi. Kontrol edemediği bu duygu bir sancı gibi gelip notalara döküldüğünde, bazen bir peçete, bazen de kendi vücudunun bir parçası, notaları yazması için ona hizmet ediyordu. Enstrümanlarından birinin başında sabahladığı ya da içinden boşalttığı müziği teslim etmenin yorgunluğuyla sızıp kaldığı çok oluyordu. Birkaç öğrencisi ve bazen de Duru dışında kimsenin kulağına değmemiş onlarca bestesi vardı Deniz’in. Asla kaydedilmemiş, bazen bir iki kez, bazense hiç çalınmamış, yazıldıkları yerde bekleyen parçalar, Deniz’in ruhunun parçalarıydı. İşte o çekmece bu ruhun acısını dindiren tek çareyi saklıyordu içinde. İnce sarılmış, küçük bir joint, yanardağın anlık da olsa soğumasına, patlamaların durmasına yetebiliyordu.</span></p>

    <p class="paragraf"><span class="CharOverride-15">Koltukta kaykılmış Duru’yu beklerken, önünde duran çekmeceyi açıp ince bir tane sarmamak için kendisiyle savaştı. Duru’ya söz vermişti davetlerden önce asla içmeyeceğine ve şimdi bir davete gitmek üzereydiler, üstelik Duru ile böylesine gergin bir günde ona verdiği sözü esnetemezdi de. Hemen, hızlıca bir tane sardığını ve onu çaktırmadan içtiğini düşündü ve hemen ardından Duru’nun kokuyu aldıktan ya da Deniz’in suratındaki kaykılmayı yakaladıktan sonra çıldırmış hali geldi aklına, oturduğu yerden kendisiyle savaşırcasına fırlayıp çekmeceden uzaklaştı, bahçeye çıktı. Bu davette nerden çıkmıştı şimdi! Duru’yu beklemek bu yüzden zor geliyordu ona, o çekmece ve kendisi, temassız çok uzun süre yalnız kalabilen bir ikili değildi.</span></p>

    <p class="paragraf"><span class="CharOverride-15">Bahçede etrafına bakındı, bakımsız, yer yer kurumuş çimenlerin arasında küçük yoncalar çıkmış yabani otlar bahçenin yeşilliğini çoğaltırken, aslında estetiğini de bozmaya ba</span><span class="CharOverride-15">şlamışlardı. Uzun süredir sulanmamıştı bahçe, Deniz köşedeki hortumu alıp kafasından uzaklaştırmak istediği dünyayı sulamaya başladı. Bahçenin köşesinde duran salkım söğüt ağacı, kışın budanmadığından fazlasıyla dallanmıştı. Bir bahçe aynı anda nasıl olur da hem bu kadar güzel hem de bu kadar çirkin görülebilir diye düşündü. Elindeki hortumun ağzını sıkıp salkım söğüde yağmur yağdırır gibi suyu havaya tuttu. Ağacın gövdesini yıkadı suyla. Bahçeyi çevreleyen demir parmaklıklara sarılmış sarmaşıkları suladı, yağmurladı, yıkadı. Deniz daha önce de bahçe sulamıştı, belki 10 yıl önce ve şimdi bunu yapmaktan çok hoşlandığını anladı. Çıplak ayakları ıslak çimenin üstünde, kendi ağırlıklarıyla toprağa değdiğinde ayaklarına bulaşan çamura baktı, huzur buldu. İlk defa böyle bir şeyden huzur bulduğunu düşünüp gülümsedi. Suratındaki huzurlu gülümsemeyle elindeki hortumu ayaklarına tuttuğu sırada Duru hışımla salondan bahçeye fırlamıştı ve direkt, “Deniz!” diye seslendi.</span></p>

    <p class="paragraf"><span class="CharOverride-15">Deniz irkilip hemen kafasını kaldırdı. Duru, “İnanamıyorum sana! N’apıyosun!” diyerek Deniz’in suratındaki huzura saldırdı, çünkü böyle bir gülümseme ancak çekmecenin yardımıyla olabilirdi Deniz’de diye düşünmüştü.</span></p>

    <p class="paragraf"><span class="CharOverride-15">Deniz, Duru’yu anlamaya çalışırken aceleyle ona doğru gitti. Elindeki hortum ayağına dolandı ve tökezledi ama bu gidişini engellemedi. Duru’nun yanına vardığında artık suratındaki gülümseme yerini korkuya bırakmıştı. Yine ne yaptım diye düşünürken Duru kızgınlığıyla onu aydınlattı. “Ben bıktım ya! Bıktım böyle yaşamaktan, senin kendini ota çevirmenden, keşsin sen ve tutamıyorsun kendini!” derken Deniz, “Duru!” diyerek açıklamak için onu susturmaya çalıştı ama Duru, “Niye tutamıyorsun, aptal mısın? Niye?” diye çıkışmaya devam etti sinirle. Deniz bu sefer daha şiddetli bir şekilde, “Duru!” dediğinde kızgın Duru, “Ne Duru’su!!” diye haykırdı.</span></p>

    <p class="paragraf"><span class="CharOverride-15">Duru, Deniz’in suratındaki ifadenin haksızlığa uğrayan birine ait olduğunu gördüğünde çatık kaşları gevşedi ve sustu. Yanlış anladığını fark etti, Deniz kendindeydi. Deniz, elindeki hortumu yere bırakıp çeşmeyi kapattı. Hiç konuşmadan terliklerini ıslak ayaklarına geçirip salona girdiğinde, bahçede gerisinde duran Duru yumuşamış sesiyle, “Konuşmamız lazım.” diye seslendi ardından.</span></p>

    <p class="paragraf"><span class="CharOverride-15">Deniz, sessizce Duru’ya döndü, bekledi. Ortamın kendisi tarafından gerilmiş enerjisinden rahatsız olan Duru, sakin ve umursayan bir şekilde, “Özür dilerim. Ben o kadar alıştım ki sadece bu lanet şeyi kullandığında suratında bir gülümseme görmeye, yine içtiğini sandım. Affedersin.” diye konuşurken salona girip koltuğa oturdu. Deniz hiçbir şey söylemeden Duru’nun devam etmesini bekledi. Üç saniye sessiz kalan Duru, Deniz’in konuşmayacağını anlayınca, “Müziği dinledim...” dedi, Deniz hâlâ sessizdi. Duru, “... Ve sana bir şey sormak istiyorum.” diye devam etti. Deniz hâlâ sessizdi. Duru en tatlı sesiyle, “Sen o müziği dinlerken ne hayal ettin? Kafanda ne canlandı?” dedi ve Deniz’in cevabını tatlılıkla bekledi.</span></p>

    <p class="paragraf"><span class="CharOverride-15">Deniz kızgındı, Duru’nun bu şekilde sürekli saldırı halinde olmasından yorgundu. Ama söylediklerinde haklı olmadığını düşünse anında verirdi tepkisini. Duru’ya hak veriyordu içinden, sessiz, kırılmış, yorgun bir hak. Tartışmak istemiyordu. Duru’nun sorusunu düşündü, tatlı sesine karşılık samimiyetle, “Yaptığımız sahneyi.” diye mırıldandı. Duru cevabı düşündü ve hemen, “Peki o sahnede ne vardı?” diye sordu. Deniz kafasındaki resmi kelimelere dökerken sakindi, “Sadece sahne... Tek başına, yaptığımız haliyle.” dedi. Duru kendisine anlatılan resmi iyi anladığından emin olmak için, “Ne yani bu müzik ve o sahne, o kadar mı?” diye sordu. Deniz bir an daha düşündü ve, “Evet.” dedi kararlı bir şekilde. Duru duyduğu cevabı anlamaya çalışarak, “Arka bahçeye yaptığınız sahne ve üstünde ne vardı?” dedi yine. Deniz, “Sadece sahne, insansız, hiçbir şeysiz o sahne.” diye açıkladığında, Duru, “Müzik nerden geliyordu peki?” diye sordu. Deniz, “Onu düşünmedim.” dedi net bir ifadeyle. Duru aldığı cevaptan hoşnut olmadığına nihayet karar vermişti, “Ben ne düşündüm biliyor musun?” diye sordu Deniz’e. Deniz evet anlamında kafasını salladı ve, “Kendini dans ederken.” dedi kısaca.</span></p>

    <p class="paragraf"><span class="CharOverride-15">Duru, Deniz’i gerçekten anlamak istiyordu. Deniz’in cevabı doğruydu ama cevabı verirkenki hali öylesine ekşimişti ki, Duru itiraz ederken bu ifadeyi hak etmediğini düşündü. “Bunun neresi kötü Deniz?” dedi sesini kontrol etmekte zorlanarak. Deniz, “Sen hiç o sahneyi düşündün mü Duru?” diye sordu gayet sakin. Duru, “Hangi anlamda?” dediğinde Deniz, “Hiç o sahneye alıcı gözüyle baktın mı? Detaylarına dikkat ettin mi?” diyerek açıkladı. Duru, “Tabii ki ettim.” dedi. Deniz, “Öyle mi!? Peki bana söyleyebilir misin, sahneyi karşına aldığında sahnenin sol üst köşesinde ne var?” diye sordu Duru’yu sınarcasına.</span></p>

    <p class="paragraf"><span class="CharOverride-15">Duru düşündü, aklına birçok şey geliyordu. Sahnenin üst sol köşesinde öğrencilerin her birinin kendi yaptığı bir sürü materyal sahne duvarına eklenmişti, bu materyallerin her biri enstrüman artıklarından yapılmıştı galiba. Kendinden emin, “Bir sürü enstrüman parçası.” dedi. Deniz, “Enstrüman parçası?!” diyerek Duru’nun eminliğini sorguladığında Duru, “Evet, öğrencilerin kendi elleriyle yaptığı bir sürü parça, ıvır zıvır şeyler.” diye açıkladı. Deniz içinde hissettiği öfkeyi suratına bilinçli yaydığı alaycı gülümsemeyle dindirmeye çalışırken, “Duru! O sahnenin her köşesinde çocukların yaptığı ıvır zıvırlar var ve bu ıvır zıvırlara belirli bir uzaklıktan bakıldığında hepsi birleşip birtakım sembolleri oluşturuyorlar. Günlerimiz, gecelerimiz geçti o sahneyi yaparken ve çoğunda sen de benim yanımdaydın. Ordaydın! Şimdi bana söyle, o sahnenin sol üst köşesinde ne var?” dedi yaşadığı hayal kırıklığının son kırıntısı da sesine geçtiğinde, “Lütfen söyle” diye tekrarladı.</span></p>

    <p class="paragraf"><span class="CharOverride-15">Duru’nun aklına parça parça duvara monte edilen şeyler geliyordu ama hepsini birleştirip büyük resmi göremiyordu. Büyük bir resmin olması bile şimdi şaşırtıcı gelmişti. Aklını kullanarak bu şekli tahmin edebileceğini düşündü. Bu bir dans, müzik sahnesiydi. Şekil neyle ilgiliydi? Düşündükçe kafası karıştı, kafası karıştıkça zaman geçti, kendi konusundan uzaklaştırıldığını hissederek huzursuzlandı. Deniz’in sesindeki hayal kırıklığını ha</span><span class="CharOverride-15">f</span><span class="CharOverride-18">i</span><span class="CharOverride-15">fletmek için ha</span><span class="CharOverride-15">f</span><span class="CharOverride-18">i</span><span class="CharOverride-15">fe alan bir tonda, “Ne olduğunun ne önemi var, ne alakası var!?” diye çıkıştı. Deniz sakin ama ciddi baktı bir süre Duru’nun güzel ama ifadesiz suratına, sonra Duru’nun anlamasını gerçekten istediği için yargısız ve sakince, “O duvardaki objeler, o sahnenin ruhunu yansıtıyor. Bizim müziğimiz, bizim dansımız için bizim kendi ellerimizle yaptığımız sahnenin ruhunu. Önemi yok, anlamı var. Hiçbir şeyin önemi yok. Sen görmediğin, anlamını bilmediğin bir şeye sahip olmak istiyorsun, farkında bile değilsin!” dedi. Duru bu noktadan geri adım atmamaya karar vermişti. “Sahip olmak! Ben sadece dans etmekten bahsediyorum, senin tuhaf felsefelerinle konuyu dağıtman hiçbir şeyi haklı çıkarmaz.” diye çıkıştı. Deniz umutsuzluk içinde, “Ben konuyu dağıtmıyorum Duru, sana anlatmaya çalışıyorum. Biz bu gösteriyi kendimizi göstermek için değil, ifade etmek için, kendimize ait bir şey yaratabilmek için yapıyoruz Duru. Yapmak eğlenceli olduğu için değil, kendi sınırlarımızı zorlamak, dünyaya bizden bir reaks</span><span class="CharOverride-15">iyon bırakmak için yapıyoruz. En azından, o sahnede ne şekil olduğunu bilen herkes, bu yüzden bir bütünün parçası. Her birimiz bir parçayız, hiçbir şeye sahip olmayan ama neye ait olduğunu bilen, aitliğine tabi, bütünü oluşturmak için bir araya gelen parçalar. Ama sen Duru, sen bütünü görmüyorsun bile, senin için sadece sen varsın ve kendini o kadar önemsiyorsun ki bu bütünün içinde değilsen ne kadar anlamsız olabileceğini görmüyorsun. Ait olmak için değil, sahip olmak için savaşıyorsun, asla sana ait olmayacak bir şeye sahip olmak için.” dedi.</span></p>

    <p class="paragraf"><span class="CharOverride-15">Duru’nun inatçı suratı, öfkenin duygularla karıştığı bir ifadede sessizce isyan etti, “Beni yanlış yargılıyorsun. Çok yanlış yargılıyorsun.” diye. Deniz, Duru’ya zarar vermek istemiyordu. Sözlerinin ne kadar ağır olabileceğini biliyordu, çünkü inanarak konuşuyordu. Tek istediği Duru’nun kendisini anlamasıydı. “Seni yargılamıyorum Duru, seni sadece anlıyorum.” dedi inatlaşmadan.</span></p>

    <p class="paragraf"><span class="CharOverride-15">Deniz, Duru’ya yaklaştı, suratında empatiyle karışık sevgi vardı. Koltukta oturan kızın önünde çöktü, ellerini kızın dizlerine koydu. Duru’nun buğulanmış gözleri karmaşa içinde kısılmışlardı. Deniz kendisinin çok iyi bildiği, deneyimlediği bu konuyu Duru’nun anlaması için kendi egosunu ezip tane tane, “Yetenek öyle bir şey ki, eğer onu bir amaca yöneltmezsen kendini kurban etmek zorunda kalabilirsin. İçinde kimseye anlatamadığın bir ıstıraba döner. Her şey, yapabildiğini fark etmenle ve bunu diğerlerine de göstermek istemenle başlar. Sonra bir anda kendi yeteneğinin kurbanı olur, sadece onu göstermek için ona hizmet ederken bulabilirsin kendini. Sen çok yeteneklisin Duru ama amacın yok.” derken Duru inatla, “Var!” diyerek itiraz etti. Deniz sakinliğinden bir şey kaybetmeden, “Amacın ne? En büyük sahnede dans etmek mi? Dans etmek amacın olamaz Duru, o yaptığın şeyin kendisi. Yeteneğinin kendisi amacın olamaz! Yeteneğini deneyimlemek de amacın olamaz.” dedi. Duru sulanan burnunu eliyle hızla sıyırıp içine akan gözyaşlarının burun deliklerinden gelmesini engellerken, “Geliştirmek... Amacım geliştirmek.” dedi. Deniz sabırlıydı, “Peki nasıl geliştireceksin? Yeteneğine ancak bir amaca hizmet etmeyi öğretirsen onu geliştirebilirsin. Onu bir şeyin parçası haline getirebiliyorsan, başka şeylerle birleştirebiliyorsan, böylece büyütebilirsin. Amacın ne Duru? Sadece dans etmek olamaz.” dedi.</span></p>

    <p class="paragraf"><span class="CharOverride-15">Duru bir süre sessiz kalmıştı, gözyaşlarıyla ıslanan suratını sildiğinde kendini yenilmiş hissediyordu. Hiç hoşuna gitmeyen bu duygu onu kamçılamaya başladığında, Deniz konuşmasına, “Deneyim vardığımız yer değil, gittiğimiz yoldur. Bunu sen de biliyorsun... Yolda yaşadıklarımız, karşımıza çıkan şeyler bize dokunur, zorlar, bozar, rahatlatır ve bizi değiştirir. Eğer yolculuğu yaşayıp ona dikkat edersek ancak o zaman gelişebiliriz. Kendimize gösterdiğimiz özendir bu dikkat, değişirken diğerlerini tatmin edecek, eğlendirecek herhangi bir şeye değil kendimize dönüşmemizi sağlar. Dikkat Duru. O sahne, hazırladığımız gösteri için bir yol, ifade ettiğimiz şeyin rahmi. O gece her birimiz o sahneden doğacağız. Kendi ellerimizle, hayallerimizle yarattığımız o sahneden. Her köşesinde var olduğumuz o sahneden. Senin bir kez bile dikkatlice bakmadığın bir sahne bu Duru ve sen o sahneden ilk doğan olmak istiyorsun. Bunu hak ediyor musun? Hayat bir savaş. Kendin olabilme, kendini bulabilme savaşı! Doğmak yetmiyor, kendini bulmak için savaşmak gerekiyor Duru. Senin savaşın ne? Kimin için, ne için savaştığını biliyor musun? Kendini bulmak için savaşabilecek misin?”</span></p>

    <p class="paragraf"><span class="CharOverride-15">Deniz, Duru’nun güzel yüzünden akan yaşları eliyle sildi. Ona mendil getirmek için yerinden kalkıp arkasını döndüğünde, aşağılandığını düşünen Duru’nun hesap soran sesi onu durdurdu, “Senin savaşın ne Deniz?”</span></p>

    <p class="paragraf"><span class="CharOverride-15">Duru şimdi ayağa kalkmış, hesap sorarcasına Deniz’in suratına bakmaktaydı. Hayatında kağıt parçalarına yazdığı notalar dışında başka hiçbir şeyi olmayan bu adamın daha fazla kafasını karıştırmasına, kendisini allak bullak etmesine izin veremezdi. Suratındaki yaşlar silinmiş, yerine, babasından daha güçlü olduğunu keşfetmiş bir aslanın ifadesi gelmişti. Cevap bekliyordu, “Sen ne olmak istiyorsun!! Felsefe yapan bir müzik öğretmeni mi!?” diyerek yineledi soruyu.</span></p>

    <p class="paragraf"><span class="CharOverride-15">Deniz, karşısında asla kontrol edilemeyeceğini bildiği bir enerji gördü. Kontrol altına girmektense kendini yakmayı seçecek bir enerjiydi bu. Daha önce de Duru’nun bu enerjisiyle karşılaşmıştı ama sadece o dans ederken. Şimdi o enerji karşısına dikilmiş, inançsızca, küçümsercesine ona hesap soruyordu. Biraz önce ağlayan küçük kıza ne olmuştu? Az kalsın Deniz’i anlamak üzere olan o kız gitmiş, yerine yenilmezliğini haykırırcasına cevap bekleyen bu şey gelmişti, kadın. Deniz cevap vermek için ağzını açtı ama karşısındaki şeyin onu anlamaya hiç niyeti yoktu ve kafasındaki düşünceler, bu kadının itiraz dolu enerjisini bastırmak için çok güçsüz geldi. Deniz ağzını konuşmadan kapadı. Bu hareketi, bir yenilmişlik işareti olarak gören Duru öfkelendi. Demagojiyle kendi ruhunu zehirleyen, kendine kendisini sorgulatan bu adam şimdi ona cevap bile veremiyordu. Kendisini anlamsız hissettirmiş, dansını olabilecek en alt seviyeye indirgeyerek kelimeleriyle amaçsızlaştırmıştı ama şimdi kendi savaşıyla, varoluşuyla, hatta anlamsızlığıyla ilgili söyleyecek tek kelimesi yoktu bu adamın. Kendine kızdı Duru, Deniz’in manipülasyonlarıyla kafasını hatta ruhunu bu kadar karıştırmasından ve Duru’yu kendine yabancılaştırmasından bıkmıştı. Yalnızdı, öfkeliydi. Duru’ya ait olan giriş sahnesini ona vermemek için belki de sadece erkeksi bir kıskançlıkla yapıyordu tüm bunları. Duru neden izin veriyordu buna? Deniz’in üzerine yürürken suratındaki ifade, gönüllü fahişelik yapan birini küçümseyen bir rahibeninki gibi acımasız ve temsil ettiği şeyden tamamen uzaktı. Duru, “Cevabın yok di mi? Ben o salak küçük kız değilim Deniz. Büyüyorum. Sen istesen de istemesen de, izin versen de vermesen de dansımla gelişiyorum da. Evet sadece dans etmek için ediyorum ve evet başka hiçbir amacım yok. Senin belki gizli bir amacın var, söyleyemediğine göre! Ama amacın var da n’oldu! Ben ilerlerken sen yerinde sayıyorsun, geriliyorsun. Zora geldin mi sarıyorsun bitane, kayboluyorsun. Bense en azından yüzleşiyorum, savaşmaya devam ediyorum. Sakın bana kendin olmaktan falan bahsedeyim deme! Hele savaşmaktan asla!!” diye haykırdı.</span></p>

    <p class="paragraf"><span class="CharOverride-15">Deniz bahçenin sokağa açılan kapısından çıktığında, Duru iyice kızgındı, Deniz’i takip etti. Deniz dayanamadı, “Yeter be Duru! Küçücük beyninle kendini bu kadar küçültme! Benim savaşlarımı, nedenlerimi anlayamayacak kadar kendine saplanmış duruyorsun sen. İçimde taşıdığım şeyi kontrol etmeyi öğrenmeye çalıştığımı görmüyor musun!” dedi ve bahçe kapısından sokağa attı kendini. Duru küçümseyen bayağı bir alaycılıkla, “Kendini o kadar da önemseme Deniz, alt tarafı iki nota yazıyorsun.” diye haykırdı.</span></p>

    <p class="paragraf"><span class="CharOverride-15">Deniz, kendini gerçekten Duru’ya ait hissetmese o an, tereddütsüz çıkıp giderdi Duru’nun hayatından. Ama aşıktı bu kadına. Müziğin kendi ruhunu kullanması gibi, o da Duru’yu kullanarak kalıyordu hayatta. Enerjisini ondan alıyor, onunla bu dünyayı yaşanır kılıyordu. Müziğin kendisine verdiği yıkımı o da sevgisiyle Duru’ya vermişti bu üç yılda. Şimdi ondaki hırçınlığı, kızgınlığı gördüğünde hak ettiğini biliyordu. Yıllardır Duru’yu deneyimlemeden anlamaya zorluyor, bu zorlama kızı yıpratıyordu, doğasını bozuyor ve deforme ediyordu. Duru sadece dans etmek istiyordu, Deniz ise sadece dans etmenin onu köleleştireceğini düşünüp hep anlatmaya çalışmıştı ama şimdi Duru’nun öfkeli, korkusuz ve savaşçı, güzel yüzüne baktığında karar verdi. Duru zaten savaşıyordu, aralıksız olarak Deniz’le savaşan zavallı küçük bir kızdı. Deniz ilk defa, kendisine zarar vermeden, yitmeden, sadece müzik yapamadığı için, sadece dans edebilen Duru’yu kıskandığını hissetti. Yorgundu. Tek istediği kendi keşfettiği bu düşünceden uzaklaşıp konuyu değiştirmek, biraz nefes almaktı. Bu düşünce Pandora’nın Kutusu’nun anahtarıydı onun için.</span></p>

    <p class="arabaslik_orta" id="_idParaDest-50">- 16 -</p>

    <p class="paragraf"><span class="CharOverride-15">Can eve taşınalı bir hafta olmuştu. Evi satın aldıktan sonra evin planlaması dahil, eski eve ait her şeyi tamamen değiştirmişti. Evi dizayn ettirirken bir konuda çok dikkatli olmuştu ki bu, yan bahçeyi birçok açıdan görebilen, uzaktan kumandalı güvenlik sistemiydi. Bu sistemin merkezi Can’ın yatak odasından geçişi bulunan küçük bir odadaydı. Evin yeniden inşası yaklaşık iki ay sürmüştü. Duru’yu görmekteki arzusu o kadar büyüktü ki, sonraları sosyetede bir akım haline gelecek bir gelenek bile başlatmıştı bu arada. Ev inşaat halindeyken, evin duvarlarının yıkıldığı günün gecesi, şantiye halindeki evde çok başarılı bir parti vermişti. Duru’nun turnede olduğunu davete yalnız gelen Deniz’den öğrendiğinde yaşadığı hüsran görülmeye değerdi. Gerçi görülemeyecek kadar içinde bir yerlerde oluşan bir fırtınaydı bu daha çok. O gece kendi partisinden ilk ayrılan o olmuştu, bu da bir ilkti Can için. Bir süre sahilde tek başına yürümüş, işin komik yanı, evine varana kadar gece sokakta kendini tanıyan bir kişiye bile rastlamamıştı. Hüzünlü ama güzel bir geceydi.</span></p>

    <p class="paragraf"><span class="CharOverride-15">O gecenin anısıyla haf</span><span class="CharOverride-18">i</span><span class="CharOverride-15">f gülümseyerek asma kat şeklinde yeniden dizayn ettirdiği yatak odasının merdivenlerinden aşağıya inerken, önünde 180 derecelik açıyla bahçeyi kucaklayan salona baktı. Güzeldi. Her köşesi Fi’ye uygundu. Bahçenin Japon tarzındaki peyzajı, evi bulunduğu çevreden tamamen koparan bir etki yaratıyordu. Bu salonda bir kere oturduktan sonra yerinizden kalkmak epey zorlayıcı olabilirdi, çünkü her şey geleni o evde tutmak üzerine tasarlanmıştı. Bahçe, salonun sanki perdesiydi. Huzur dolu orta büyüklükteki salon, umut vadeden bahçeyle sevişiyordu. Bahçe dış dünyayı tamamen dışarda bırakarak evi sarıyordu.</span></p>

    <p class="paragraf"><span class="CharOverride-15">Evin yerleri gerçek tikten yapılmış, tatlı, orijinal bir kahverengiydi. Tik ağacının doğal rengi korunmuş, üzerine sadece koruma amaçlı bir vernik atılmıştı. Yerlerin tek, düz parça halinde döşenmesine önem vermişti Can çünkü kesik kesik kısa parkeler, yukarıdan bakıldığında evdeki Fi dengesini bozabilen bir görüntü oluşturabilirdi. Can bu evde kaldığı gecelerin sabahında, yatak odasından çıktığında salonun kuşbakışı görüntüsü, güne başlamasını kolaylaştıracaktı.</span></p>

    <p class="paragraf"><span class="CharOverride-15">Bu çok tatlı kahverengi zeminin üstüne konulmuş krem rengi, geniş köşe koltuk ve hemen karşısında duran turuncu ikili koltuk, olabilecekleri en huzurlu yerde duruyor gibiydiler. Ortada duran büyük kare sehpanın üzerinde kitaplar vardı, Can’ın çoktan okuyup bitirdiği ama önemsediği insanların okumasını istediği 12 kitap. Evin bahçeye açılan cam kapıları tavandan yere kadar dizayn edilmiş, yansımayan camlar özellikle seçilmişti. Dışarda hava durumu ne olursa olsun camdan kendi yansımanızı görmek yerine net bir şekilde bahçeyi görürdünüz. Bahçeye açılan bu cam cephe istendiğinde katlanarak üst üste biniyor ve bir köşede toplanabiliyordu. Evi bahçeyle birleştirmek için tek yapmanız gereken bir tuşa basmaktı, başka bir tuş da camların ışık geçirmez bir şekilde perde görevi görmesine yarıyordu. Can evi hiç pazarlık dahi yapmadan 400 bine satın almıştı, bugün satsa, içindeki tüm teknolojiyle birlikte ev en az üç milyon ederdi. Can Manay’ın böyle bir ev yaptırması bölgede bulunan diğer evlere de yaramıştı, her birinin değeri neredeyse katlanmıştı. Can Manay’a komşu olmanın değeri büyüktü.</span></p>

    <p class="paragraf"><span class="CharOverride-15">Merkezi müzik sistemini ayarladı, kaynağı belli olmayan müzik evin her yerinde akıyordu. Hizmetlilerden biri, Can Manay’ın kendilerine önceden verdiği programı uygulayarak sessizce, evin belirli köşelerine özenle konulmuş modern mumları yakmaya başlamıştı. Mumlar Can’ın detox için gittiği Japonya’da bir feng shui ustasına özel olarak yaptırılmış ve bulundukları noktalarda enerji akışını kolaylaştırmak için yine feng shui’ye uygun konulmuşlardı. Her bir mumluk gerçek bir ışık kaynağı gibi parlıyordu, her birinin fonksiyonu vardı.</span></p>

    <p class="paragraf"><span class="CharOverride-15">Yaklaşık iki senedir oturduğu asıl evinin yapımında, bundan çok daha fazla para, zaman ve emek harcamıştı Can ama burası çok daha kendisine ait geliyordu şimdi. Bu evi ilk gördüğü zamanı düşündü. Kapının girişinden, bahçenin düzenine kadar her şey tamamen değişmişti. Üst kat komple yıkılıp yarım asma kat şeklinde tek bir oda, odaya ait büyük banyo ve güvenlik merkezinin bulunduğu gizli bölümden oluşuyordu. Girişte ise büyük bir mutfak, kocaman bir salon ve misaf</span><span class="CharOverride-18">i</span><span class="CharOverride-15">r banyosu yer almaktaydı. Evde Can’dan başka kimseye yer yoktu.</span></p>

    <p class="paragraf"><span class="CharOverride-15">Kapı çaldığında Can, son sürat üst kata çıkıp güvenlik merkezinin bulunduğu odaya daldı. Hizmetli kapıyı açarken Can kameralara bağlı dört monitörden bahçe girişini buldu. Gelen Şadiye Reha’ydı. Ülkenin en hatırı sayılır, belki de en sevilen bestecisi, söz yazarı, şarkıcısı, kısacası starıydı bu kadın. Yaklaşık 30 yıldır yükseldiği yerde parlamaya devam eden, kimsenin dil uzatamadığı biriydi. Kadınlığıyla değil, yardım ettiği genç yeteneklerin başarısıyla iyice rüştünü ispatlamıştı. Can’ın halk tarafından bir melek edasıyla anılan bu kokain bağımlısı, erkek delisi, lunatik kadını bu gece davet etmesinin nedeni, Şadiye’nin 60’larında bir kadın olarak asla diğer bir kadını tehdit etmeyen, anaç enerjisi ve herkes ama herkes tarafından sevilmesiydi. Davetlere geç gelmesi ya da hiç gelememesiyle tanınan bu sözde değerli kişinin Can Manay’ın evine gelen ilk kişi olması tesadüf değildi. Şadiye, yaklaşık beş yıldır Can’ın klinikten de müşterisiydi. Beş yıllık bir manipülasyonun ardından, Can istediğinde istediği her şeyi, istediği şekilde yaptırabilecek kadar bu kadına sahipti. Can istemiş ve Şadiye tam zamanında gelmişti, hatta Can’ı bir sosyal ortamda görebilmekten dolayı çok da heyecanlıydı. Bahçenin büyüleyici ışıklandırmasıyla yarattığı atmosfere ilhamla bakan Şadiye, Can’ın merdivenlerden indiğini fark ettiği anda coşkuyla onu, “Can’cım! Bu ne güzel, ne doyurucu bir ev!” diyerek selamladı. Sarıldılar. Şadiye sarılmayı ve ağlamayı çok seven dokunmatik bir kadındı.</span></p>

    <p class="paragraf"><span class="CharOverride-15">Can sarılmayı kısa kesmek için kendini geri çekerken, “Sağ ol Şadiye. İyi ki geldin!” dedi ve Şadiye’yi omuzlarından tutup süzerken Şadiye, “E nihayet klinik dışında da görüşebildik!” diye karşılık verdi. Can’ın süzmesi bitmişti ve, “Zayıflamışsın sen.” diye iltifat olduğu çok belli bir tarzda konuştu Şadiye’ye. Kendi şişmanlığına ve aptalca yaptırdığı botokslara her zaman bir bahanesi olan Şadiye, bir bahane daha üretmekte gecikmeden, “E biliyorsun glanlerim</span><span class="dipnot"><a class="_idFootnoteLink" href="4-4_split4.xhtml#footnote-225-13" id="footnote-225-13-backlink">13</a></span><span class="Footnote-reference CharOverride-19">*</span> <span class="CharOverride-15">şişmişti, aslında zayıflamadım, şişliklerim iniyor zamanla.” dedi.</span></p>

    <p class="paragraf"><span class="CharOverride-15">Şadiye evi kast ederek, “Arabayla gelirken kendi kendime, yav bu Can nerden buldu burayı diye düşünüyordum ama bahçeye girince nutkum tutuldu, resmen imzanı atmışsın buraya da. Çok güzel, çok beğendim.” dedi. Can, “Evin ilk konuğu sensin Şadiye, diğerleri de birazdan gelirler ama bu kapıdan ilk giren sen olasın istedim.” dedi. Can söylediklerinde samimiydi, Şadiye’nin gerçekten de ilk konuk olmasını istemişti çünkü Şadiye’nin üzerindeki deneyimi ona, Şadiye’nin ortama zor ısınan manik karakterinin nasıl ehlîleştirilmesi gerektiğini öğretmişti. Şadiye’nin anaç tavrı aslında sadece tombulluğundan gelen, kendini kamufle etmek için kullandığı bir şeydi, özünde var olmayan ama çevresindekilerin ona yakıştırdığı bir şey, imaj. Şadiye kendi içinde, güzel kızlara savaş açan bir karakterdi. Güzel gördüğü bir şeye samimiyetle yaklaşır, sevgiyle onu en ince detayına kadar inceler ve zayıf noktasını bulduğu anda kendi üstünlüğünü göstermek için pasif bir şekilde saldırırdı. Şadiye’nin tehlikelerinden uzak durmanın tek yolu ya çirkin bir kadın olmak ya da sürekli olarak ona muhtaç olmaktı. Şadiye’nin Duru’dan sonra ortama girip Can’ın tüm dikkatinin Duru’da olduğunu keşfetmesi an meselesi olurdu ve Can böyle bir durumu ortadan kaldırmak için önce Şadiye’yi karşılamayı istemiş, ona koşulsuz vereceği yarım saatin gecenin geri kalanı açısından stratejik önemini iyi hesaplamıştı.</span></p>

    <p class="paragraf"><span class="CharOverride-15">Şadiye ilgiyle, “Kimler katılacak bize?” diye sordu. Ne de olsa ilk defa Can Manay’la sosyalleşecekti ve bu özel geceye katılacaklar önemli olabilirdi. Can koltuğa yerleşirken, “Pek fazla kişi değil. Sen, ben, Nihat, Aysun ve belki iki komşum.” diye cevap verdi. Şadiye, “Bizim Nihat?” diye sorduğunda Can evet anlamında başını sallayarak onayladı. Şadiye sevinmişti, “Aa ne güzel. Hiç aklıma gelmezdi senin kendi ortamında Nihat’la bir araya geleceğin. Enteresan bir gece bu.” dedi.</span></p>

    <p class="paragraf"><span class="CharOverride-15">Şadiye haklıydı, Can, Nihat’la normalde hiç kendi ortamında bir araya gelmemişti, Nihat ülkenin en ünlü gay şarkıcılarından biriydi. Çok eğlenceli olan bu adam, aynı zamanda çok popüler bir yarışma programının da sunucusuydu. Yakın ilişkilerde güvenilmez olan Nihat, böyle bir davette Can’a çok uygun bir isim gibi gelmişti. Ortamda eğlenceli bir gay olması herkesi ha</span><span class="CharOverride-15">f</span><span class="CharOverride-18">i</span><span class="CharOverride-15">fletebilir, Can’ın Duru’yla daha rahat sohbet edebilesi için fırsatlar yaratabilirdi çünkü Nihat dize gelmez bir güzel erkek hastasıydı ve Deniz’i görür görmez tüm konsantresi ona kayacak ve şovmen kişiliğiyle onun etrafında dolanıp duracaktı. Aysun ise sosyetenin en çok tercih ettiği estetisyendi. Yaptığı işi en iyi şekilde yapan, müşterilerine uyguladığı teknikler kimse tarafından anlaşılmayan çok profesyonel ve güzel bir kadındı. Aysun dört yıllık evliliğinden yeni boşanmıştı, tehdit etmeyen güzelliği ve flörtlere açık haliyle böyle bir dişinin de ortamda olması çok yerinde bir karar gibi gelmişti Can’a. Belki gecenin sonunda Deniz’le aralarında bir elektriklenme bile olabilirdi. Aysun, Duru’dan daha güzel değildi ama etkileyici, sempatik, ifade gücü yüksek, en önemlisi de, bir esrar içicisiydi. En azından joint konusunda Deniz’le ortak bir yanları vardı ve bu bile Can için umut vaat ediciydi. Can sohbeti devam ettirmek amacıyla, “Aslında bakarsan benim de ama senin Nihat’ı sevdiğini biliyorum ve evimde eğlenmek istedim bu gece.” dedi. Şadiye oturduğu yere iyice yayılırken, “Aysun kim?” diye sorduğunda Can kısaca, “Aysun Demir.” diye cevap verdi.</span></p>

    <p class="paragraf"><span class="CharOverride-15">Şadiye ismi tanımıştı ama hiç renk vermedi çünkü daha üç gün önce Aysun Demir’e suratındaki kırışıklıklara kolajen enjekte etmesi için iki bin ödemişti. Sosyal bir ortamda bir arada olmak biraz garip olacaktı ama neyse ki kadın profesyonel biriydi.</span></p>

    <p class="paragraf"><span class="CharOverride-15">Şadiye’nin yarım saat ardından Aysun geldi. Aysun, Şadiye gibi egosu yüksek kadınlara diğer erkeklerin yanında nasıl davranması gerektiğini çok iyi öğrenmişti. Sürekli dinler, asla kendinden bahsetmez, karşısındaki kişi dünyanın en ilginç kişisiymiş gibi davranırdı, tüm iyi doktorlar gibi.</span></p>

    <p class="paragraf"><span class="CharOverride-15">Aysun ve Şadiye sokakta mendil satan çocuklar hakkında içleri acıyormuşçasına sohbet ederlerken Can onları izledi. Oynadıkları sohbet oyununun farkında iki insan, gerçekte umurlarında bile olmayan bir konuda birbirlerine ne kadar iyi kalpli olduklarını ispatlarcasına konuşuyorlardı, ikisinin de bir tek çocuğa bile yardım etmişliği yoktu. Gerçi Şadiye iki defa sokak çocukları ve hayvanları yararına verilen konserlerde şarkı söylemişti ama bunu problemin çözümüne katkıda bulunmak için değil, o dönemin gerektirdiği bir hareket olduğu için yapmıştı. Birinci konseri, kendisinden 15 yaş küçük, aşık olduğu müzik süpervizörü ile birlikte çalışabilmek için fırsat yaratmak adına, diğeriniyse yine platonik olarak takıntılı olduğu bir arkadaşının erkek arkadaşına ne kadar iyi kalpli olduğunu göstermek için yapmıştı.</span></p>

    <p class="paragraf"><span class="CharOverride-15">Nihat’ın gelmesi, sönmek üzere olan kadın sohbetini tam kıvamına getirmişti. Nihat’la birlikte konuya erkekler, aşk, fanteziler girmiş, konu sokak çocuklarından şehvet için sokağa düşen aşk kadınlarına geçmişti. Sohbet oldukça hoş ve tamamıyla boştu. Can suratına yapıştırdığı gülümsemeyle hiç yorum yapmadan, sadece yaydığı pozitif enerjiyle sohbeti motive ediyordu. Açık büfe olarak dizayn edilen akşam yemeği çoktan kurulmuş, yemek için Japon mutfağı, özellikle deniz mahsulleri tercih edilmişti. Duru’nun kapıdan girdiğini her düşündüğünde kalp atışları hızlanan Can tam sabırsızlanmaya başlayacaktı ki, kapı çaldı. İçinden, yerinden fırlayıp kapıya koşmak geldiyse de, sakin yerinde oturdu ve hizmetlilerden birinin kapıyı açmasını bekledi. Deniz kapıdan yalnız başına girdiğinde ayağa kalkan Can, Deniz açıklama yaparken sokak kapısı tamamen kapanana kadar Duru’nun o kapıdan girmesini bekledi ama Duru yine gelmemişti.</span></p>

    <p class="arabaslik_orta" id="_idParaDest-51">- 17 -</p>

    <p class="paragraf"><span class="CharOverride-15">Uçabilseydi o an uçardı Duru, bir daha geri gelip gelmeyeceğine dair tek bir ipucu bırakmadan Deniz’i cezalandırırcasına yanından uçup kaybolurdu. Uçamadı, onun yerine koştu. Deniz’in kendisine çevirdiği sırtına iki tane çaktı tüm gücüyle ve Can Manay’ın kapısı onlara açılırken, Duru koşarak Deniz’den uzaklaştı. Darbelere tepkisiz, alışık Deniz, Duru’nun ardından sadece baktı, birçok kere yaşadığı bu sinirli terk edilişlere alışıktı. Suratındaki ifadeyi toparlayıp Can Manay’ın bahçesine girdi.</span></p>

    <p class="paragraf"><span class="CharOverride-15">Duru, ayağındaki sandaletlerin içine giren toprağa rağmen hızını kesmeden koşmaya devam etti. Koşması ince, narin, güzel bir balerinden çok, yaramaz, belalı bir çocuğun koşması gibiydi. Sokağın bittiği yerde, her zaman inmeyi düşündüğü ama o ana kadar hiç inmediği merdivenlere tereddütsüz daldı ve gecekondular arasında akan bir ırmak gibi aşağıya inen merdivenden atlaya atlaya inmeye başladı. Keşke uçabilseydi. Merdivenler bittiğinde Duru sanki ülke değiştirmiş gibiydi. Birbiri üstüne yığılmış evlerin her biri nerdeyse tek odadan oluşmaktaydı ve her birinin kapısının önünde üçer beşer ayakkabı yığılıydı. Oturduğu yarı lüks semtin hemen alt yamacı, hayatta kalmak için çalışan insanların yaşadığı bir gecekondu bölgesiydi. Üzerindeki uçuşan elbisesi, parmak arası sandaletleriyle Duru’nun bir uzaylıdan farkı yoktu burada yaşayanlar için ama şanslıydı çünkü herkes evinde o akşamki diziyle uyuşturuluyordu.</span></p>

    <p class="paragraf"><span class="CharOverride-15">Önünde sağdan sola uzanan dar bir toprak yol vardı. Sanki ilk defa keşfedilecek bir gezegene gelmişçesine önündeki toprak yola tereddütlü, küçük bir adım attı. Kafasını sağa çevirdiğinde yolun başında kendisine doğru gelmek üzere olan serseri görünümlü üç genç olduğunu gördü ve hızlı adımlarla sola doğru yürümeye başladı. Gittikçe daralan toprak yol bir evin bahçesine bağlanıyordu ve sanki orda bitiyordu. Arkasından gelen adamların yaklaşmasından rahatsız olan Duru belindeki şalı kafasına ve boynuna dolayarak açıkta kalan omuzlarını ve kafasını örttü ama yine de kolları açıkta kalıyordu. Duru, küçük, kerpiçten evin bahçesine kadar gelmişti ve adamlar da nerdeyse 20 metre gerideydiler, gidecek bir yeri kalmamıştı, tek katlı evin içinde ışık vardı ve geriden gelen adamlar eğer daha da yaklaşırlarsa Duru koşup kapıyı çalacaktı. Duru adımlarını küçültüp adamların birbirine yapışmışçasına konumlandırılmış evlerden birinin içine girmesini bekledi ama adamlar hâlâ ona doğru gelmekteydiler. Duru şimdi, çıkmaz olduğunu anladığı sokağın dibindeydi ve beş metre ötedeki evin kapısına kararlı bir şekilde gidip kapıya hızla vurmaya başladı çünkü kapıda zil falan yoktu. Adamlar, Duru’nun kapıyı çaldığını fark etmiş olmalıydılar ama hâlâ yaklaşıyorlardı. Kapı açılmamıştı ve adamlar kapının önünde Duru’nun yanına gelip durdular. Duru kafasını hiç çevirmeden kapıyı çalmaya devam etti. Yanında duran genç adam merakla, “Hayırdır bacım? Kime baktın?” dedi. Duru kapıyı çalmaya devam ederken adama bakmadan, kararlı, “Sana ne!” diye cevap verdi hemen.</span></p>

    <p class="paragraf"><span class="CharOverride-15">Duru’nun güzelliği karşısında iyice kibarlaşan, bükülen genç şaşırmıştı. Kibarlığına kibarlık katıp, “Benim ananem oturur burda.” dedi. Duru’nun cevap vermesine fırsat olmadan kapıyı 80 yaşlarında, gencin anneannesi açtı. Yaşlı kadının varlığından ve evin içinden sokağa akan ışıktan cesaret alan Duru, boynundaki şalını bir anda sağlamlaştırıp tabana kuvvet koşmaya başladığında zavallı gençler kızın ardından bakakaldılar. İki ay içinde Duru’nun o mahallede bıraktığı iz bir efsane gibi dillerden dillere dolanarak, bir huri kızının nur yağdırmak üzere mahalleye geldiğini anlatan bir hikayeye dönüşmüştü. Ninenin büyük katkısı olmuştu bu hikayede.</span></p>

    <p class="paragraf"><span class="CharOverride-15">Tüm hızıyla ikişer üçer çıkarken merdivenleri, gecenin karanlığından beyaz bir gölge gibi hızla geçip gitmişti. Merdivenlerin tepesine çıktığında birkaç adım sonra yine kendi sokağındaydı. Arkasından gelen var mı diye baktı. Merdivenler bomboştu. Sokağın sonlarındaki kendi evine baktı. Aptal Deniz, Can Manay’ın davetindeydi, Duru’nun peşinden bile gelmemişti. Ya tecavüze falan uğrasaydı o zaman gösterirdi Deniz’e gününü. Kendi düşüncesinin tuhaflığına şaşırdı, Deniz’i cezalandırma isteğinin ne kadar da büyük olabildiğini düşündü. Yavaş yavaş kendi evine doğru yürürken kafasında ha</span><span class="CharOverride-15">f</span><span class="CharOverride-18">i</span><span class="CharOverride-15">f geriye kaymış şalını düzeltmedi bile. Yorgunluğu öfkesini de dindirmişti. Belki de haklıydı Deniz, Duru’nun bu koşup kaçmaları durmalıydı artık. Öfkelendiğinde kelimeleri kullanmak yerine Deniz’e vurmaya alışmıştı Duru. Bunu içindeki şiddet eğilimi yüzünden değil, Deniz’in çoğu zaman esrardan uyuşmuş beynine bir şeyler sokmanın imkansızlığından bir alışkanlık haline getirmişti. Şimdilerdeyse Deniz uyuşmamış olsa bile, Duru kızdığında Deniz’e birkaç tane patlatıyor ve her zamanki gibi koşup gidiyordu. İlk başlarda saatlerce Duru’nun peşinden giden, onu yakalayıp sakinleştirmeye çalışan Deniz, Duru’nun peşinde koştuğu günlerden birinde Duru’yu bulamayınca motoruyla onu aramaya çıktığında aceleden ve dikkatsizlikten bir kediyi</span> <span class="CharOverride-15">ezmişti ve o gün son olmuştu Duru’yu kovalaması. Artık Duru’nun öfke anında kendisine vurmasına izin veriyor ve bir saat içinde sakinleşip eve dönmesini bekliyordu. Deniz için Duru’nun peşinden koşma alışkanlığının da gitmesi kolay olmadı, önce gizlice takip ediyordu Duru’yu ama sonraları Duru’nun temkinli bir şekilde fazla uzaklaşmadığına emin olunca tamamen bıraktı Duru’nun peşini. Beklemek en doğrusuydu, kovalanan hep kaçardı.</span></p>

    <p class="paragraf"><span class="CharOverride-15">Kendi evinin önüne gelen Duru anahtarsızdı, Deniz içerde güzel yemekler yiyip güzel modellerle sohbet ederken kendisinin sokakta kaldığını düşünmek Duru’yu daha da kızdırdı. Niye koşmadan önce Deniz’in elinden anahtarı almadığına kızdı. Kapıyı çalıp anahtarı isteyebilirdi ama kendisini küçük duruma düşürmek istemiyordu. Evin bahçeye açılan kapısının açık olduğunu düşündü ve sokak kapısından tırmanıp bahçeye girebilirse eve girebilirdi. Ama kapıyı çevreleyen taş duvar çok yüksekti, kapının demirlerine tutunarak tırmansa bile kapının yukarısı duvarla devam ediyordu ve o duvara tırmanması çok zordu. İki denemesi de evin önündeki yoldan geçen arabalar yüzünden yarıda kaldı. Duru, Can Manay’ın kapısını çaldığında artık iyice yorulmuştu, tek istediği güzel bir yemek yiyip sakin bir gece geçirmekti. Deniz’le hesaplaşmayı biraz erteleyebilirdi.</span></p>

    <p class="arabaslik_orta" id="_idParaDest-52">- 18 -</p>

    <p class="paragraf"><span class="CharOverride-15">Duru ile geçireceği ilk gecenin, gelecek gecelere gebelik yapması açısından, stratejik olarak en uygun şekilde dizayn edilmesi için gereken tüm özeni gösteren Can, şimdi Duru’suz, bu yemekte kendini köşeye sıkıştırılmış bir çita gibi hissediyordu. Çok hızlı olmasına rağmen durdurulmuş bir hayvan gibi.</span></p>

    <p class="paragraf"><span class="CharOverride-15">Kapı tekrar çaldığında, Can daveti kısa kesmek için kafasında kurduğu planlardan hangisinin en hızlı sonuç verebileceğini düşünüyor, Deniz ise Şadiye tarafından sıkı markaja alınmış olmasına rağmen daha önce kendisine bin kere yaklaşmaya çalışmış bu kadını umursamaz dinliyor, Nihat ve Aysun’sa hadlerini bilen kişiler olarak Şadiye’nin tek kişilik şovunda izleyici rolünü üstlenmiş her söylenene ya gülüyor ya tebessüm ediyorlardı. Can koltukta oturmuş her şeyin kontrolünden çıkışını izlerken içinde patlamak üzere olan duygularla kara deliğe dönüşmek üzere olan bir atom gibiydi. Sanki orada değildi, henüz kimse bu duygunun adını koymamış olsa da Can Manay’ın ortamdaki yokluğu tüm sıkıcılığıyla hissediliyordu.</span></p>

    <p class="paragraf"><span class="CharOverride-15">Can, nihayet çalan kapıyla birlikte, Deniz içeri girdiğinden beri ilk defa hayat belirtisi göstererek ayağa kalktı ve yüksek sesle biraz müzik dinlemenin iyi olacağını ilan etti. Gelenin Duru olma ihtimaline karşılık bir iş üstündeymiş gibi görünmenin doğru olacağını düşünmüş, içinde ilk defa hissettiği acemiliği böylece kamufle etmek istemişti. Duru olmama ihtimalindeyse hissedeceği f</span><span class="CharOverride-18">i</span><span class="CharOverride-15">nal hayal kırıklığının diğerlerince anlaşılmaması için yine kamufleye ihtiyacı vardı.</span></p>

    <p class="paragraf"><span class="CharOverride-15">Kapıya bakan hizmetli gelenin Duru Hanım olduğunu bildirdiğinde, Can sanki hiç umurunda değilmiş gibi, müzik sistemiyle uğraşmaktaydı. Kalbindeki kas dokusu tüm coşkusuyla pompaladığı kanı damarlara gönderirken haf</span><span class="CharOverride-18">i</span><span class="CharOverride-15">f kasılmıştı da. Tüm dikkati kapıdan giren Duru’da olsa da, Can’a bakan kimse o gece Duru’nun içeri girdiğini Can’ın fark ettiğini bile söyleyemezdi, en başta da Duru’nun kendisi. O gece Duru, taze bir nefes gibi önce Can’ın evine, sonra da hiç çıkmamak üzere aklına girdi.</span></p>

    <p class="paragraf"><span class="CharOverride-15">Kafasını yarım örten krem rengi şalı, solmuş, makyajsız yüzü, tozlu çıplak ayaklarıyla Can’ın hayatında gördüğü en canlı, en gerçek, en güzel yaratıktı bu.</span></p>

    <p class="arabaslik_orta" id="_idParaDest-53">- 19 -</p>

    <p class="paragraf"><span class="CharOverride-15">Duru kapıdan girildiğinde, Deniz soğukkanlı ama rahatlamış bir enerjiyle onu kapıda karşıladı ama ne onu öpmek, ne de ona dokunmak için bir çaba sarf etti. Duru’yla geçen onca zamandan sonra, şimdi ona sevgi göstermek ya da ondan şefkat istemek gibi bir hatanın, aç bir leoparla aynı kafeste kalmak gibi bir etkisi olduğunu biliyordu. En doğrusu, Duru’nun sakinleşmesini ve kendisi isteğiyle yakınlaşmasını beklemekti. Nasılsa sakinlediğinde, abartılı duygularının her birinin yerine sevgi ve pişmanlık gelecek ve bunu iyi bir sevişme takip edecekti. Duru, Deniz’i görmezden gelerek kapıdan geçti, suratında samimi bir gülümsemeyle insanlarla tokalaşmaya başladı. İlk yanına gelen Nihat, “Ay sen de kimsin! Esmeralda, Quasimodo</span><span class="dipnot"><a class="_idFootnoteLink" href="4-4_split4.xhtml#footnote-225-14" id="footnote-225-14-backlink">14</a></span><span class="Footnote-reference CharOverride-19">*</span> <span class="CharOverride-15">biraz önce çıktı.” diyerek hemen espriyle, Duru’nun güzelliğinden kaynaklanan gergin enerjiyi yumuşattı. Duru şalının yarı düşmüş bir şekilde hâlâ kafasında olduğunu anlayıp tek hamleyle şalı kafasından çıkarırken espriye sempatiyle ve bir erkeğe yakışan düzlükte, “Yok onu aramıyorum, onunla işim çoktan bitti. Merhaba, ben Duru.” diyerek cevap verdi.</span></p>

    <p class="paragraf"><span class="CharOverride-15">Normalde kendisini Deniz’in nişanlısı olarak tanıtan Duru, Deniz’e olan kızgınlığından dolayı bu gece sadece kendi adını söyledi. Şadiye bu genç, güzel ve kahrolası kadının kim olduğunu anlayamadı. Duru, Aysun’la tokalaşırken, Şadiye de Duru’dan hoşlanıp hoşlanmayacağını hesaplıyordu. Kız çok güzeldi ama model olmadığı kesindi, model ya da oyuncu olsa piyasaya çoktan düşerdi, böyle bir güzellik uzun süre saklı kalamazdı. Şadiye böyle bir kadının kesinlikle birilerine ait olduğunu bilirdi, bu kadar güzel bir kadın ya sahiplenilir ya da yok edilirdi. Toplum güzelliği ödüllendirmek üzere değil, lanetleyip yok etmek üzere, çirkin insanlar tarafından kurulmuş bir sitemle yönetiliyordu ve insana ilham veren her şey gibi güzellik de, kontrol altına alınması gereken bir tehlikeydi. Kızın Deniz’le bir ilgisi yok gibiydi, Can Manay da kızın gelişini pek umursamamıştı, kız onun olsa en azından karşılardı diye düşündü. Odada Deniz ve Can dışındaki herkes kızın kim olduğunu düşünürken, Deniz, “Duru benim nişanlım.” diyerek konuya açıklık getirdi, Şadiye’nin kafasında dolanan düşmanca düşünceyi hissetmiş ve Duru’yu koruma altına almıştı.</span></p>

    <p class="paragraf"><span class="CharOverride-15">Şadiye duyduğundan hoşlanmasa da ayağa kalkıp se</span><span class="CharOverride-15">vgiyle, “Merhaba Duru.” diyerek karşıladı onu, ne de olsa Deniz’in nişanlısıydı.</span></p>

    <p class="paragraf"><span class="CharOverride-15">Duru karşısında Şadiye Reha’yı görünce bir an şaşırdı. Deniz’in bu kadından nasıl tiksindiğini bilirdi. Şadiye nerdeyse iki senedir, Deniz’in kendi bestelerinden oluşan bir albüm yapması için birçok aracı koymuş ama bir türlü Deniz’i ikna edememişti. Bu gece Şadiye Reha’yla geçecek bir akşam yemeği Deniz için yeterince sıkıcı olacaktı ve bu durum Duru’ya oldukça eğlenceli geldi. Ve Can Manay’ın neden kendilerini yemeğe çağırdığını da anlamış oldu. Bu yemeği Şadiye Reha’nın ayarlattığından emindi. Neşeyle, key</span><span class="CharOverride-15">f</span><span class="CharOverride-18">i</span> <span class="CharOverride-15">yerine o an gelmiş biri olarak Şadiye Reha’ya, “Merhaba Şadiye Hanım. Ne güzel ya, Deniz sizi çok sever, en büyük hayranlarınızdandır.” diyerek selamladı. Duru’nun kelimelerindeki tahriki duyan Deniz sırıtırken Duru’ya meydan okuyarak bakıyordu. Şadiye gözleri parlayarak, “Ne güzel, ben de uzun zamandır takip ediyorum Deniz’i, çok güzel bir tesadüf oldu bu, bi akşam bana da gelin.” dedi.</span></p>

    <p class="paragraf"><span class="CharOverride-15">Can, Şadiye’nin Deniz’i gördüğünde ne kadar da sevindiğine dikkat etmişti, herif</span><span class="CharOverride-18">i</span><span class="CharOverride-15">n yakışıklılığına yormuştu bu ilgiyi, sohbetlerine katılmasa da konuşurlarken habire Şadiye’nin Deniz’e albüm çıkarmak için tam zamanı olduğunu söylediğini duymuştu, önemsememişti. Duru’nun varlığı dışında hiçbir şey önemli değildi ve sohbetleri dinlememişti bile ama şimdi Şadiye Reha’nın, Duru ve Deniz’i evine, her yeni yetme sanatçının davet edilmek için ölüp bittiği yere davet ettiğini duyduğunda silkelendi, kendi dikkatinin ötesinde bir durum vardı burada. Deniz’e baktı, Deniz’in umursamaz tavrı bu odadaki tüm dengeleri altüst eden bir enerji yayıyordu, bu ne olduğu belli olmayan öğretmen müsveddesi sanki gerçek bir stardı ve ülkenin en tutulan sanatçısı Şadiye ise ona yaklaşmak isteyen basit bir hayran! Can’ın aniden artan farkındalığı Duru’nun selamlaşmak için kendisine yaklaşmasıyla bölündü.</span></p>

    <p class="paragraf"><span class="CharOverride-15">Duru’nun tüm vücudunda su gibi akan pürüzsüz teni... Şalını omuzlarından indirmesiyle, bu tenden odaya yayılan yoğun tazelik kokusu, bir çiçeğin meyveye dönüştüğü anı hissettirircesine Can’ın içine aktı. Can, eli Duru’nun eline dokunurken o ana teslim oldu.</span></p>

    <p class="paragraf"><span class="CharOverride-15">Duru, etkisinin farkında olmayan, çocuksu, sakin bir enerjiyle Can’la tokalaşmaya hazırdı. Can kendisine uzanan bu ince kemikli, beyaz, pürüzsüz eli kendi elinin içine alırken yine kalbi tüm kan basıncını altüst edercesine hızlanmıştı. Duru’nun uzun ve narin parmakları Can’ın önce kalın avucunun içini, sonra da kalbinde bir eksikliği doldurdu bir anlık da olsa. Can, kendi elini Duru’nun elinden zamanında çekebilmek için kendi kendine ‘elini çek, elini çek’ diye telkinde bulunsa da, tokalaşmanın bitimi Duru’nun elini önce çekmesi ve Can’ın gecikmesiyle olmuştu.</span></p>

    <p class="paragraf"><span class="CharOverride-15">Duru, “Nasılsınız?” diye kibarca sorduğunda, kızın suratına bakmamak için kendisiyle savaşan Can’ın surat kasları gevşedi, zaman ağır ağır akarken Can, Duru’nun dudaklarında hayat bulan soruyu dinledi. Kendisinden yayılan enerjiyi engellemek için, bakışlarını kızın bakmaya doyamadığı suratından uzaklaştırıp sorusuna kısa bir tebessüm ve baş hareketiyle iyiyim dercesine cevap verdi. O an Duru’ya tamamen saplanmaması için dikkatini hemen başka bir şeye yöneltmesi şarttı. Şadiye’ye dönüp, “Şadiye, nerden tanışıyorsunuz siz?” diye sordu.</span></p>

    <p class="paragraf"><span class="CharOverride-15">Can öylesine doğal bir şekilde tepki vermişti ki Duru’ya, Duru dahil odadaki kimsenin, bırakın Can Manay’ın Duru’dan hoşlandığını, Can’ın kızı fark ettiğini bile anlaması imkansızdı. Böylesine güzel bir kıza, Can Manay tarafından nasıl olur da sanki hiç yokmuş gibi davranılması da enteresandı ama Deniz’in varlığı bu duruma açıklık getiriyordu, çünkü Can Manay’ı birazcık tanıyan herkesin bildiği gibi, Can asla evli ya da ciddi ilişkide birinin peşine düşmezdi, tabii kadınlar kendiliğinden gelirlerse durum değişebilirdi. Şadiye içkisinin tazelenmesini hizmetliye işaret ederken, “Valla, nerdeyse iki yıl oldu, di mi Deniz’cim?” diyerek hemen konuya atladı. Deniz küçücük bir tebessümle onayladı. Konudan sıkılmıştı. Şadiye, “Ben Deniz’i bizim Mehtap’tan tanıyorum, Mehtap’ın albümünü yaparken stüdyoda başımızı ütülemişti, bi hocam var benim şöyle yetenekli böyle yetenekli diye. O dönemde birlikte çalışmak için Deniz’e ulaşmıştık ama sen galiba bi yurtdışına falan mı çıkmıştın ne, çalışamamıştık, di mi Deniz’cim?” dedi.</span></p>

    <p class="paragraf"><span class="CharOverride-15">Deniz onayladı yine, Şadiye hararetli bir şekilde anlatırken Duru’nun eğlenen bakışları Deniz’in sıkılmış bakışlarıyla buluştu ve ikisi arasındaki sözsüz iletişime şahit olan Can, hiç beklemediği ve nedenini anlamlandıramadığı bir şekilde, bu adamın Şadiye Reha’dan hoşlanmadığını anlamıştı. Şadiye hikayesini anlatmaya devam ederken Can, Deniz’e istem dışı bir şekilde dikkatlice baktı. Bu Tanrı görünümlü adamın ne gibi marifetleri olduğunu düşündü. Şadiye güzel erkek hastası hatta sadece erkek hastası bir kadındı ama evine sadece üzerinden ciddi paralar kazanabileceği kişileri, kız arkadaşlarıyla birlikte davet ederdi. Şadiye, “Sonra uzun bir süre haber alamadım, bir kere konservatuarda karşılaştık ve şimdi de burda. Çok iyi oldu di mi Deniz’cim?” diye devam ederken Deniz içindeki sıkkınlığı saklamakta zorluk çekiyordu artık.</span></p>

    <p class="paragraf"><span class="CharOverride-15">Şadiye’yle</span> <span class="CharOverride-15">ilgili her şey, her cümlesinin sonunda Deniz’den onay istemesi dahil Deniz’i rahatsız ediyordu. Can Manay’ın kendisini niye yemeğe çağırdığını şimdi anlamıştı ve biraz kızgındı da. Kendini Şadiye Reha’ya peşkeş çekilmek için davet edilen bir salak gibi hissediyordu. Can onları ikinci defa davet ettiğinde altından böyle bir şey çıkacağını anlamalıydı ama bu tip kurnaz insan ilişkileri için Deniz fazla dikkatsizdi. Şimdi koca Can Manay’ın sanki olup bitenden hiç haberi yokmuşçasına bu senaryoyu oynadığını gördüğünde oturduğu yerden kalkıp gitmek istedi ama gitmeyecekti. Duru’nun key</span><span class="CharOverride-15">f</span><span class="CharOverride-18">i</span> <span class="CharOverride-15">yerinde görünüyordu, yaşadıkları gerilimin üstüne bir gerilim daha katmak istemedi Deniz. Kendisini salak yerine koyan bu gerçek aptallarla ne yaparlarsa yapsınlar asla müziğini paylaşmayacaktı. Bu düşünce, onu rahatlattı, suratına yayılan alaycı gülümseme Şadiye’nin sorusuna gecikmiş bir cevap gibi algılansa da Deniz umursamadı, davet edilmeyi beklemeden kalkıp açık büfenin başına geçti. Bundan sonrasında incelik yapmaya gerek yoktu artık, zaten bu eve bir daha gelmeyi de düşünmüyordu.</span></p>

    <p class="paragraf"><span class="CharOverride-15">Can bu genç adamın kimliğini beyninde sorgularken, Deniz’in davetsiz bir şekilde kalkıp yemek masasının başına geçmesi ve eliyle, masanın üzerine özenle dizilmiş yemeklerden istediğinin tadına bakması hayret vericiydi. Bu kapıdan, ezik, davet edildiği için bile minnettar olması gereken, yakışıklılığından başka hiçbir şeyi olmayan bir serseri olarak girmişti ama şimdi, sanki buraya o sahipti. Deniz’in elini kullandığını gören Şadiye, kocaman vücudunu yerinden kaldırıp Deniz’e yetişmek istercesine masaya giderken tüm hayranlığı sesinin tonuna yansımıştı, “Ben de bayılırım elimle yemeye, çok doğal gelir di mi Deniz’cim?” derken.</span></p>

    <p class="paragraf"><span class="CharOverride-15">Deniz hiç cevap vermeden masadaki sushilerden attı ağzına, Şadiye de aynı Deniz gibi, eliyle masadaki yemeklerin tadına bakmaya başladı. Nihat ve Aysun da masaya yaklaştılar ve sırayla ellerine aldıkları tabakları, servis kaşıklarıyla doldurdular. Can masasını ele geçiren Deniz’e hayretle bakarken, bu adamın sahip olduğu her şeye gıpta ettiğini düşündü. Bu duygusunun, Şadiye’nin ortama yayılan enerjisinden kaynaklanan, sadece psikolojik bir duygu olduğuna karar vermek istedi ama bu adamı bu kadar saygıdeğer yapan şeyi merak ediyordu ve salak zannettiği Deniz’i zamanla tanıyınca nedenlerini de tek tek anlayacaktı. Aklına aniden Duru geldi ve Duru’nun daha önce bulunduğu yere baktığında kız orda yoktu. Bir anlık telaş yaşasa da Duru Japon bahçesindeydi. Sandaletlerini çıkarmış, yalınayak çimenlerin üzerinde durup sağ ayağının parmak ucuyla kum bahçesinin ucundan kuma dokunmaktaydı. Suratındaki ifade yaramazlık yaptığının farkında ama çok keyif alan bir çocuğunki kadar doğaldı. Hiç dekoltesi olmamasına rağmen memelerinin armudi şekli elbisenin pro</span><span class="CharOverride-15">f</span><span class="CharOverride-18">i</span><span class="CharOverride-15">line öyle yakışmıştı ki, Can o memeleri avucunda tuttuğunu, onlarca kere öptüğünü düşündü. Sertleşmeye başlamıştı bile ve Duru’ya bakmaya devam etmesinin iyi bir</span> <span class="CharOverride-15">f</span><span class="CharOverride-18">i</span><span class="CharOverride-15">kir olmadığına karar verdi. Başını yemek masasına doğru çevirdiğinde elindeki yemeği ağzına tıkarken kendisine dikkat bakan Deniz’le göz göze geldi. Duru’nun kendisinde bıraktığı etkinin Deniz tarafından fark edilip edilmediğine karar veremedi, telaşlandı ve işini şansa bırakmamak için kendisine dik dik bakan Deniz’e, “Doğa mıydı nişanlanın adı?” dedi. Deniz aynı diklikte yanlışlığı, “Duru!” diyerek düzeltirken Can Manay’ın neden Duru’ya baktığını sorguluyordu. Can yapay bir endişeyle, “Kusura bakma, bahçe daha yeni yapıldı, yalın ayak gezmesi güvenli midir bilmiyorum, elektrik hattı döşediler ve kaçak olabilir.” diyerek bakışını kamufle etti.</span></p>

    <p class="paragraf"><span class="CharOverride-15">Deniz’in bahçeye fırlaması ve Duru’yu tek, ani bir hamlede kendine çekip bahçeden çıkarması o kadar kısa ve doğal oldu ki, Can hem Deniz’in çevikliğine, hızına hem de bir olasılık bile olsa Duru’yu asla şansa bırakmayacağını gösteren kararlılığına tanık oldu, şaşırdı. Can’ın yakalanma psikolojisiyle yarattığı bu senaryo bir anda ona çok önemli bir şeyi hatırlattı. İnsan psikolojisiyle oynadığı bunca yıl içinde kadınlar ve erkekler hakkında öğrendiği çok net bir şeydi bu. Koruyan biri, koruduğu şey için savaşmaya da hazırdır. Bu adam elindekinin değerini bilen bir erkekti ve Duru için savaşmaya da hazır olacaktı.</span></p>

    <p class="paragraf"><span class="CharOverride-15">Duru, aniden içeri alınmasının açıklamasını soğuk bir ifadeyle Deniz’den kısaca dinledi, Deniz’in kollarından kurtulup Deniz’in gözlerinin içine içine bakarak inatla, adım adım bahçeye çıktı, yerde bıraktığı terlikleri sakince alıp giydi ve yavaşça içeri girdi. Can, sırtını diğerlerine dönüp sanki elindeki kabloyla uğraşıyormuşçasına izlemişti ve aralarındaki agresif enerjiyi hemen hissetmişti. Duru’nun meydan okuyan enerjisindeki kadını görmüş ve bu kadın karşısında çaresiz Deniz’in nasıl da teslim olduğunu fark etmişti. O an Deniz’in yerinde olmak, o an gidip Duru’yu almak ve o an aralarında geçen ne olmuş olursa olsun onu üst kattaki yatak odasına çıkarmak ve o an üstündeki beyaz elbisesinin kapalı yakasını yırtmak, memelerini avuçlarında hissederken eteğini parçalarcasına kaldırıp ağzını Duru’nun kadınlığına dayayıp tatmak, sonra onu çevirip içine girerken ensesini, boynunu koklamak için birçok şeyi feda etmeye hazır hissetti kendini. Zamanı durdurmuşçasına, bir anda kafasından geçen bu hızlı düşünce onu sarstı, ereksiyon olmaya hazır zonklayan erkekliği, Deniz’in yanından geçip tekrardan masaya doğru gitmesinin farkındalığıyla kendine geldi ve küçüldü. Kan basıncının normale dönmesini sağlamak için iki yıl önce sokakta gördüğü, zehirlenip öldürülmüş bir anne köpekten süt içmeye çalışan yavruları düşündü Can, kendine geldi. Duru, salonun öbür ucunda Aysun ve Nihat’la sohbet etmeye başlamıştı, Deniz masada tıkınırken ondan yüz bulamayan Şadiye, hâlâ onunla iletişim kurmaya çalışıyordu.</span></p>

    <p class="paragraf"><span class="CharOverride-15">Can durduğu yerden dikkatle Duru’ya baktı, o sırada Eti’nin sözleri kulaklarında çınladı, “Geçmişe geri dönmeyelim.” Odaya gidip iki dakika kafasını toparlamalı, bu gecenin devamını yeni bir stratejiyle planlamalıydı. Deniz sandığı gibi ve kadar boş değildi, doluluğu konusunda da çok emin değildi ama, Can herhangi bir konuda rakibini küçümsememeyi çoktan öğrenmişti. Bu gece, hem Duru’yu gerçekten isteyip istemediğini hem de Deniz’i bu kadar özel yapan şeyin ne olduğunu anlaması için tek fırsatıydı. Lavaboya gitti. Bu gece ya bir savaşın başlangıcı olacaktı ya da hoş bir gönül kaymasının sonu.</span></p>

    <p class="arabaslik_orta" id="_idParaDest-54">- 20 -</p>

    <p class="paragraf"><span class="CharOverride-15">Tırnak etiyle tırnak arasında bir milimlik boşluk bırakarak Doğru’nun tırnaklarını kesmeye devam etti Bilge, aynı annesinin söylediği gibi. Tırnak kesmeyi öğrendiği günden beri, hem kendinin hem de Doğru’nun tırnaklarını o kesiyordu. Annesi bunalımından dolayı kendisini odaya kapattığından, aniden çıkıp gittiğinden, günlerce geri dönmediğinden ya da akşama kadar uyuduğundan, Doğru’nun bakımı, beslenmesi, temizlenmesi... Her şey en başından beri Bilge’nin işi haline gelmişti. Asla şikayet etmedi Bilge. Annesi intihar ettiğinde hayatlarında hiçbir şey değişmemişti. Bilge çocukluğundan itibaren, kendi küçük cüssesiyle her şeyi en iyi şekilde yapabilmek için yöntemler geliştirmiş, zekasını pratik bir şekilde kullanmayı öğrenmesi Doğru’nun sayesinde başlamıştı. Kısıtlı imkanlarına rağmen, kardeşine sahip olması gereken her şeyi verme isteği, Bilge’yi güdümlü bir füze gibi hedefe kilitlenen biri haline getirmişti. Zorlukların üstesinden gelmek, krizlere çözüm bulmak en iyi yaptığı şeydi. İçinde bulunduğu döngüden çıkmak için ne yapması gerektiğini kendini bildi bileli yapayalnız düşünmüş, çözümleri beyninde sıralamış, elemiş, uygulamayı planlamıştı, bu düşünce sisteminin bir ürünüydü psikoloji okuma kararı. Üniversite sınavlarına tek başına çalışarak girmiş, burslu olarak psikolojiyi kazanmış ve devletin Doğru için verdiği cüzi bir miktar aylık sayesinde, hiç kimseden hiçbir yardım almadan, birincil ihtiyaçlarını minimumda da olsa hep karşılayabilmişti. Doğru’nun</span> <span class="CharOverride-15">asal sayıdan kazandığı para epey işlerine yarayacaktı, en azından ehliyetini alır almaz sahip olacakları yeni araba sayesinde Doğru’yla yapmak zorunda kaldıkları uzun yürüyüşlerden kurtulabileceklerdi.</span></p>

    <p class="paragraf"><span class="CharOverride-15">Son tırnağı da kestiğinde, bornozu içinde sessizce oturmuş televizyon seyreden Doğru sabırsızca, tırnakları kesilmiş ellerini detaylı bir şekilde inceledi. Her bir tırnağa tek tek bakarken, “Bu sefer 6360 dakikada uzadılar.” dedi.</span></p>

    <p class="paragraf"><span class="CharOverride-15">Bilge tırnak makasını kutusuna yerleştirip kesilmiş tırnakları peçeteye toplarken, “Evet Doğru, beslenmemize göre tırnaklarımız daha hızlı ya da yavaş uzayabilirler.” diye açıkladı.</span></p>

    <p class="paragraf"><span class="CharOverride-15">Doğru incelemesine devam ederken, bilgisayar gibi didaktik bir şekilde, “D vitamini. Güneşten aldığım D vitamini de var.” dedi.</span></p>

    <p class="paragraf"><span class="CharOverride-15">Bilge alışık olduğu bu bilgi transferini yadırgamadan, “Evet, D vitamini de var... Çok geç oldu Doğru, şimdi uyumalısın ki beyin hücrelerin kendi enerjilerini daha verimli bir şekilde üretebilsinler.” dedi.</span></p>

    <p class="paragraf"><span class="CharOverride-15">Doğru, kendi mantık dünyasında yaşayan her organizma gibi mantığına hitap eden şekilde ikna olabilirken, en basit açıklamalar kaybolmasına yol açabiliyordu. Bilge çocukluklarından beri Doğru’ya vücutsal fonksiyonlarla ilgili açıklama yapmak zorunda kaldığı için biyoloji, kimya, astronomi gibi konularda çok geniş bir genel kültüre sahip olmuştu. Yapılan yanlış ya da uydurma bir açıklama hemen Doğru’nun mantığı tarafından tespit ediliyor ve Doğru’nun soru yağmuru altında açıklamadaki mantıksızlığı temizlemek epey vakit alabiliyordu. Tek bir çare vardı: Her zaman doğruyu söylemek. Doğru’nun uygulayabilmesi için, nedenlendirilmesi gereken komutlar, zamanla Bilge’nin bilgisinin kaynağı olmuştu. Doğru’ya, “Yatağına git, yorgunsun.” dese duyacağı tek şey, “Neden?” olurdu. Komut vermek yerine bilgi vermek en kolayıydı. Doğru tıpış tıpış odasına giderken, Bilge de etrafı toplayarak onu takip etti.</span></p>

    <p class="paragraf"><span class="CharOverride-15">Ev boyatıldığı halde, Doğru, rakamlarla dolu kendi duvarlarının ellenmesine izin vermemiş, boyatılması için çeşitli nedenler ileri süren Bilge, Doğru’nun mantığını bu konuda ikna edememişti. Estetik kaygılardan tamamen uzak çalışan bu mantıkta sadece fonksiyonlara yer vardı. İyi, kötü, güzel, çirkin gibi olgular asla Doğru’nun algılamasında yeri olamayan kavramlardı. Doğru’nun mobilyaları değişirken odanın duvarları Doğru’nun karaladığı şekliyle kalmıştı.</span></p>

    <p class="paragraf"><span class="CharOverride-15">Bilge, Doğru’yu sakince soydu ve kendini adamış birinin, bir görevi yerine getirmesi gibi özenle ona pijamalarını giydirdi. Sessizlik içinde, dikkati duvarlardaki sayılara takılan Doğru, tam sayıları tekrarlamaya başlayacaktı ki, Bilge onun atletini pijama altının içine sokarken hatırlattı, “Doğru!.. Sabaha kadar bu rakamları mırıldanacaksan bu gece boyayabilirim bu duvarları! Anlaşmamızı unutma!”</span></p>

    <p class="paragraf"><span class="CharOverride-15">Doğru hemen bakışlarını duvardan kaçırdı. Bilge’yi anladığını anlatan bir onaylamayla başını salladı, yatağına uzanıp Bilge’nin kendisine iyi geceler dokunuşunu yapmasını bekledi. Bilge, Doğru’yla geçirdiği yıllardan sonra onunla özel bir işaret geliştirmeyi becermişti. Onu öpmek istediğinde ya da Doğru’nun sevilmek istediğini hissettiğinde işaret ve orta parmağını birleştirip önce kendi dudağına, sonra kalbine dokundurur, sonra bu dokunuşu Doğru’nun iki gözüne değdirirdi. Aralarında öpücük anlamına gelen bu dokunuş iki kardeşin tek vücutsal temasıydı, tabii Doğru’nun Bilge’nin omzunda uyumalarını saymazsak.</span></p>

    <p class="paragraf"><span class="CharOverride-15">Doğru’yu yatırdıktan sonra, kendisine ayıracak çok da vakti kalmayan Bilge, yarın sabah gireceği test için biraz internette araştırma yapmaya karar verdi. Bir psikoloji öğrencisi ve otistik bir kardeşin tek bakıcısı olarak hemen hemen tüm gelişmiş psikolojik testlerle ilgili bilgisi vardı, yarın gireceği testin hangi sisteme ait olabileceğini düşündü. Kendisine verilen adresi internete girdiğinde çok da bir şey bulamadı. Yorgundu. Her zamanki gibi sabah 6’da kalkacak, Doğru’yu yeni okuluna bırakıp adaptasyon süreci için orada en az bir saat kalacak ve test için verilen adrese gidecekti. Sabah 11’de teste girmesi geriyordu, anladığı kadarıyla testi yapacak kişi önemli biriydi ve çok da zamanı yoktu. İnternette pek bir şey bulamadı. Yatmadan önceki rutinini yerine getirip uyumaya karar verdi. Saçlarını tek bir örgü şeklinde sıkıca ördü, dişlerini fırçaladı, ellerini ve yüzünü zeytinyağlı sabunla yıkadı, suratına badem yağını sürdü. Işıkları kapatıp, her gece kurduğu hayalini kafasında canlandırarak yatağına yattı.</span></p>

    <p class="paragraf"><span class="CharOverride-15">Bilge hayalinde, ne kendi annesine ne de kendi babasına benzemeyen ama annesi ve babası olan kişilerle sabah kahvaltısı ediyor, yataktan yeni kalkan Doğru sağlıklı ve normal biri olarak pijamalarıyla bu aile kahvaltısına katılıyordu. Kendisini bildiğinden beri uyumadan önce kurduğu bu hayal, o gece yine kahvaltıyla başlamıştı ve Bilge uykuya dalana kadar aile akşam yemeğine geçmişti. Bilge kendi sahipsizliğinden uzak, bu hayalin, sahte bir huzurun içinde uyudu.</span></p>

    <p class="arabaslik_orta" id="_idParaDest-55">- 21 -</p>

    <p class="paragraf"><span class="CharOverride-15">Deniz ağzında eriyen lokmanın tadına iyice vardı. Yemek gerçekten güzeldi ama hiçbir şey Şadiye gibi bir kadınla bir gece aynı ortamda olmaya değmezdi. Can Manay ortadan kaybolmuştu ve Duru hâlâ atıştırmaktaydı. Duru’nun yemeği biter bitmez burada da işleri bitmiş sayılırdı. Duru ile göz göze gelip ona gitme f</span><span class="CharOverride-18">i</span><span class="CharOverride-15">krini işaret etmeyi bekledi Deniz ama Duru ona hiç bakmadan Nihat’ın komik konuşmasını dinliyordu.</span></p>

    <p class="paragraf"><span class="CharOverride-15">Can Manay elinde küçük bir kutuyla gelip kendisine yakın oturduğunda, Deniz önce yadırgadı ama 20 dakika sonra o kutunun kendi çekmecesiyle aynı kaynağı temsil ettiğini anlayacaktı.</span></p>

    <p class="paragraf"><span class="CharOverride-15">Can bu aptal gecedeki durumu toparlamak için büyük silahları çıkarmak gerektiğine karar vermiş ama bunu öyle alelade bir şekilde değil, ustalıkla yapması gerektiğini de anlamıştı.</span> <span class="CharOverride-15">Aşağıya indiğinde sohbet iyice zayıflamış, gece Nihat’ın tek kişilik şovuna dönüşmek üzereydi. Kendi planı içinde Şadiye ve Nihat’tan kurtulması gerektiğine karar vermişti. Nihat kolaydı ama Şadiye tüm ağırlığıyla kurulmuştu koltuğa. Elindeki kutuyu gayriihtiyarî bir şekilde sehpanın üstüne haf</span><span class="CharOverride-18">i</span><span class="CharOverride-15">fçe fırlatırken, Deniz’in kutuyu fark etmesine emin oldu. Can’ın ortama girmesiyle salonun ortasındaki büyük sehpa bir sürü çikolata, krem karamel gibi küçük porsiyonlarda tatlılarla ve çilek, böğürtlen gibi orman meyveleriyle donanmaya başladı. Manipülasyonun her alanında uzman olan Can, damak tadı gelişmiş ya da tatminsiz birinin o sehpayı bırakıp gitmeyeceğini biliyordu.</span></p>

    <p class="paragraf"><span class="CharOverride-15">Can’ın gelişini fark eden Şadiye, donatılmış masanın baskısı altında rahatsızdı çünkü rejimdeydi, Deniz’e yaklaşmak için zaten gereğinden fazla yemek zorunda kalmıştı ama bu masa tahammül edilir gibi değildi. Bakışlarını masadan kaçırarak, Nihat’ın sesini bastırıp, “Hah! İşte!! Nerdeydin sen Can’cım ya!?” diyerek konuya girdi. Can ciddi, “Kusura bakmayın, yarın akşamki kapanışla ilgili birkaç telefon geldi. Her şeyi organize etmeye çalışıyorum ama iyi bir şeyler yapmak asla kolay olmuyor.” diyerek açıkladı.</span></p>

    <p class="paragraf"><span class="CharOverride-15">Aysun ilgilendiğini belli eden bir şekilde, “Her şey yolunda mı?” diye sordu. Can üçlü koltuğun tam ortasına yayılırken ağzına bir böğürtlen attı. Aysun’a her şeyin yolunda olacağını anlatırken bakışı bir an ama keskin bir şekilde Duru’ya kaydı. Duru kafasını yediği krem karamelden kaldırdığında Can Manay’la göz göze geldiler. Can Manay’ın derin siyah gözlerindeki bakış öylesine keskindi ki, Duru ilk defa insanların bu adamdan neden etkilendiklerini anladı. Bakışın ardındaki düşünceyi görebilecek keskinlikte bakabiliyordu.</span></p>

    <p class="paragraf"><span class="CharOverride-15">İkinci bakış gerçekleştiğinde, Can Manay, “İyi şeyler tesadüfen olmuyor. Vazgeçmediğin sürece iyi bir şey için şansın var demektir.” diye Aysun’a anlatıyordu, cümlesine devam ederken aniden Duru’ya dönüp, “Ben vazgeçmem, eğer istiyorsam ve değiyorsa asla vazgeçmem.” dedi. Duru ağzının içinde dağılan leziz tatlıyı yutarken Can’ın bakışının etkisiyle ha</span><span class="CharOverride-15">f</span><span class="CharOverride-18">i</span><span class="CharOverride-15">f sarsılmıştı, cüret edebilen biriydi Can Manay. Bu aslında göz göze gelmekten çok, Duru’nun içine akmak için hazır olan keskin enerjinin Duru tarafından fark edilmesiydi.</span></p>

    <p class="paragraf"><span class="CharOverride-15">Etrafındaki herkesin kendisinden etkilenmesine, hatta aşık olmasına çok alışıktı ama Can Manay’ın anlık olarak kendisine gönderdiği bu ani enerjide, içinde uyanan ama daha önce hissetmediği bir duygu vardı: merak. Hayatında kendisine meydan okuyan tek bir erkek vardı: Deniz. Can’ın bakışındaki ifadeyi diğerleri de gördü mü diye hemen etrafına bakındı, Deniz dahil herkes pür dikkat Can’ı dinliyordu. Adam en basit şeyi bile çok anlamlı bir şekilde dile getirmede ustaydı. Duru dikkatle Can’a baktı, kendisine gönderilecek bir bakış daha bekledi ama hiçbir şey gelmedi. Can, sadece anlattığı konuyla ilgili görünmekteydi. Duru, Can’ı dinlerken meyvelerden yemeye başladığında anlık bir kriz gibi içine saplanan merakı geçmişti bile. Bir an hissettiği şeyin, Can Manay’ın etrafındaki tüm kadınlara hissettirdiği bir şey olduğunu düşünüp haf</span><span class="CharOverride-18">i</span><span class="CharOverride-15">fledi. Can Manay’ın bu kadar beğenilmesinin nedenlerinden biri olabilirdi bu bakışları.</span></p>

    <p class="paragraf"><span class="CharOverride-15">Can’daki ihtiras, ortamdaki herkese yetecek kadardı. Deniz bile, kendini tuzağa düşürülmüş hissetmesine rağmen, etkilenmişti Can Manay’ın anlatımından. Can aniden Deniz’e soru sorduğunda, o, bir erkeğin kendi erkekliğinin gücüyle, yaptığı işi severek yapması arasında ciddi bir doğru orantı olduğunu düşünüyordu. Can, “Sen neler yapıyorsun Deniz? Şadiye bile tanırken seni, ben pek bir şey bilmiyorum senin hakkında.” dedi.</span></p>

    <p class="paragraf"><span class="CharOverride-15">Deniz konunun kendisine gelmesinden sıkılarak kaykıldığı yerde biraz doğrulup, “Konservatuarda eğittiğim öğrencilerim var... Hâlâ müzik yazıyorum...” dedi. Deniz’in söyleyecek pek bir şeyi yoktu, hayatı iki cümleye sığabilecek kadar basitti. Ama aklına bir şey gelmiş gibi, “Ha! Bir de Duru’yla uğraşıyorum.” diye ekledi.</span></p>

    <p class="paragraf"><span class="CharOverride-15">Duru, Deniz’le hâlâ işi bitmemiş olsa da yediği onca güzel şeyden sonra rahatlamıştı top kendisine atılmış gibi konuya girdi, “Müzik dediği şey yanlış anlaşılmasın, Deniz herhangi bir duyguyu müziğe dönüştürebilir, hem de en katıksız şekliyle. Dinlediğinizde sanki sizinle, pardon sizinle değil, direk ruhunuzla konuşur.” dedi.</span></p>

    <p class="paragraf"><span class="CharOverride-15">Şadiye, Duru’nun söylediklerine tamamen katılıyordu ve kafasını sallarken çenesini tutamadan, “Hani şu bir kere bana dinlettiğin müzik vardı ya, Can bir dinlesen. O müzik ve benim sözlerimle, hımm.” dedi.</span></p>

    <p class="paragraf"><span class="CharOverride-15">Kendi müziğini Şadiye gibi yeteneğinin kölesi olmuş birinin ağında düşünmek bile Deniz’in ifadesinin değişmesine neden olmuştu. Can, bu abartılmış yetenek ve adamla ilgili daha fazla detay bilmek istiyordu. En son istediği şey, elinde gitarıyla etrafa karizma saçan Deniz’i izlemekti, özellikle de Duru’nun yanında ama yine de, “Var mı öyle bir ihtimal?” diye sordu. Duru soruya atlarcasına, “Asla. Sadece birkaç öğ</span><span class="CharOverride-15">rencisi ve şanslıysam bazen de ben tanık olabilirim Deniz’in müziğine.” diye cevap verdi.</span></p>

    <p class="paragraf"><span class="CharOverride-15">Nihat şakayla karışık ama iğneleyici bir şekilde lafa girerek, “Bu nasıl bir şey böyle ya! Gizli bir biyolojik silahın yapılmasından mı yoksa müzikten mi bahsediyorsunuz?! Bu ne böyle! Yok kimse dinleyemez falan, e o zaman niye yapıyorsun ki müzik, di mi!? Gidip KGB’de çalış.” dedi abartılı bir şekilde kendi esprisine kıkırdayarak.</span></p>

    <p class="paragraf"><span class="CharOverride-15">Deniz bu aptal adamın kulağa mantıklı gelen konuşmasına cevap vermeye çalışmanın kendisini küçültecek bir durumdan başka bir şeye neden olmayacağını biliyordu. Toyluk döneminde ateşli bir şekilde kendi düşüncesini savunmuş, müziğinin gücünü ispatlayabilmek için onu hak etmeyenlerle paylaşmış ve etrafındaki insanların sığlığı, müziği kullanma şekilleri, en sonunda onu bugünkü psikolojisine itmişti.</span></p>

    <p class="paragraf"><span class="CharOverride-15">Yıllar önce girdiği bir tartışma sonunda haklılığını ispat için Şadiye’ye dinlettiği bir parçası için ertesi gün bir reklam şirketi tarafından aranmış ve çok yüklü bir para karşılığında müziği bir sabun reklamında kullanılmak istenmişti, daha da kötüsü, Deniz teklif</span><span class="CharOverride-18">i</span> <span class="CharOverride-15">kabul etmeyince Şadiye’nin ekibi, onun müziğine benzetmeye çalıştıkları ama çok da beceremedikleri bir parça üzerinde çalışmış ve o parçayı reklam şirketine satmışlardı. O yaz Şadiye, o müziğin artıklarından bir de CD çıkartmıştı. Tüm yaz cehennem gibi geçmişti Deniz için, ruhu katledilen müziğinin kopyası Şadiye’nin yorumuyla her yerdeydi. Kendi müziğine benzeyen ama asla aynı derinlikte olmayan bu sahte müziği tesadüfen televizyondaki sabun reklamında dinleyen Deniz öfkeden çıldırmış ve dersini de almıştı. Artık müziğini ispatlamaya bile çalışmayacaktı. Deniz, Nihat’ın esprisine yarım ağız sırıtırken tamamen suskundu. Ama Duru, etrafındaki insanların sığlığından henüz yeterince yorulmamıştı ve kamçılanmış bir kısrak gibi konuya atlarken suratında en ufak bir sempati yoktu. Erkeğini savunan bir dişiden çok, inandığını savunan bir öğrenciydi.</span></p>

    <p class="paragraf"><span class="CharOverride-15">“Bazı müzikler vardır, her yerde yapılır, herkes dinler. Sözleri, kalbimi parçaladın derken, insanlar eller havada dans eder. (Şadiye’ye) Sizin yaptığınız türden. Biz böyle bir şeyden bahsetmiyoruz. Kendi içinde verdiği duygudan başka hiçbir şey barındırmayan çok yoğun, saf bir şeyden bahsediyoruz.” dedi bakışlarını dimdik Nihat’a çevirerek.</span></p>

    <p class="paragraf"><span class="CharOverride-15">Nihat söze girmek üzere suratında alaycı bir gülümsemeyle ağzını açtı ama Duru Nihat’ın girişimini ona haddini tüm sertliğiyle bildirircesine, “Ben daha bitirmedim! Dinleyin ki, hayatınız boyunca en azından bir tane gerçek bir şeyden bahsedilmiş olsun yanınızda.” dedi, “Henüz böyle bir şey dinlemediğiniz için neden bahsettiğimi anlayamamanız normal ama bahsettiğim şey bir duygunun tüm saflığıyla alınıp katıksız bir şekilde aktarılması. Size bir örnek vereyim.” deyip güzel bedenini tek hamlede koltuktan kaldırdı, çantasının içinden telefonunu çıkardı, müzik sisteminin olduğu yere gitti. Telefonunda yüklü olan müziği genel müzik sistemine bağlaması sadece saniyelerini aldı, Deniz’le yaşamak onu birkaç konuda uzman yapmıştı ve bunlardan biri de müzik sistemleriydi. Koltukta oturanlar Duru’nun ne yaptığını anlamaya çalışarak beklemekteydiler. Şadiye, belki de Deniz’den bir parça daha dinleyebilecekleri umuduyla heyecanlıydı, sakince eline aldığı telefonunun kayıt bölümünü müzik başlamadan çalıştırdı.</span></p>

    <p class="paragraf"><span class="CharOverride-15">Duru sesi iyice açtı. Piyanonun ilk iki notası vurduğunda dinleyenlerin içinde bir farkındalık yükseldi. Sadece piyano ve esler kullanılarak çalınan bu parça Can Manay’a çok tanıdık gelirken, odadaki diğerleri, hayatını müzikten kazanan Şadiye dahil, bir parçayı ilk defa dinlemenin heyecanındaydılar.</span></p>

    <p class="paragraf"><span class="CharOverride-15">Can, Deniz’in suratına baktı, bu suratta değerlisini paylaşan bir adamın ifadesi yoktu. Deniz’in sakin ifadesi, kendisine ait olmayan ama beğendiği bir şeyi dinleyen bir adamınki gibiydi. Can, dönüp Duru’nun ifadesine bakmak istiyordu ama bu hareket çok riskli olabilirdi. Müzik bitmek üzereyken, Duru daha önce oturduğu koltuğa geldi, tek bacağını bedeninin altına alıp oturduğu koltuğun ucuna kadar gelip dikkatle, oturanların gözlerinin içine bakarak konuşmaya başladı. Ağzından çıkan her kelime elleriyle de destekleniyordu. Asla Can’a bakmaması, Can için, kendi gözlerinden gönderilen mesajın yerine ulaştığının da kanıtı olmuştu. Duru, “Bu Deniz’e ait değildi.” dedi ciddiyetle.</span></p>

    <p class="paragraf"><span class="CharOverride-15">Şadiye’nin kafası karışmıştı. Diğerleri de meraklanmışlardı. Can ise Duru’nun açıkta kalan dizine saplanmıştı. O diz, Can için herhangi bir afrodizyaktan çok daha etkiliydi. Can, gözlerinin aynı noktaya saplanmaması için bakışlarını önce Deniz’e, sonra odadaki insanlarda ve masanın üzerindeki meyvelerde gezdirdi... Duru’nun konuşması boyunca o dize bakmamak için kendisiyle savaştı. Müzik tamamen bittiğinde Duru, “Bu</span> <span class="CharOverride-17">Frederic Chopin</span><span class="CharOverride-15">’in bir parçasıydı.</span> <span class="CharOverride-17">Prelude in E Minor</span><span class="CharOverride-15">.” diye açıkladı.</span></p>

    <p class="paragraf"><span class="CharOverride-15">Can, şimdi hatırladı bu müziği nerden bildiğini,</span> <span class="CharOverride-17">Gerry</span> <span class="CharOverride-17">Mulligan</span><span class="CharOverride-15">’ın</span> <span class="CharOverride-17">What is There to Say</span> <span class="CharOverride-15">adlı albümünde vardı bu parça ama piyano yerine trombon gibi üflemeli bir enstrümanla çalınmıştı, piyano versiyonu tartışmasız çok daha güzeldi.</span></p>

    <p class="paragraf"><span class="CharOverride-15">Duru, “Saf müzik. Aynı Deniz’in müziği gibi. Kirlenmemiş, kirletilmemiş. Eğer Deniz’in müziği kalbinin parçalandığından bahsediyorsa, o müzikte asla dans edemezsin... Çünkü Deniz kalbini almak isterse, müziğiyle kulağından girer ve onu anında kalbinde hissedersin, kalbinin ritmi müzikle birleşir. Parçalamak isterse gerçekten parçalar o kalbi.” dedi.</span></p>

    <p class="paragraf"><span class="CharOverride-15">Duru’nun konuşmasında ellerini kalbi parçalayan bir alet gibi kullanması Can’a o kadar yerinde gelmişti ki, o ellere kendi kalbini o an vermeye hazırdı. Duru, konuşması bittiğinde kendisine bakan sessiz kitleye göz kırpıp masanın üstünden aldığı üç tane böğürtleni ağzına attı. Sessizlikte kendini yenilmiş hisseden Nihat, kavgaya hazırlanan bir kedi gibi, Duru’yu taklit ederek tek elinin pençesini yukarı çıkarıp tısladı, “Anladık, aşıksınız küçük hanım. Peki Deniz Bey, kalp parçalamayan başka parçalarınız var mı?” dedi. Şadiye’nin Deniz’i önemsemesi olmasa, bu kıza ağzının payını vermeyi bilirdi Nihat ama şov işinde olan her akıllı gibi yalakalığın saldırıdan daha karlı olduğunu çoktan öğrenmişti.</span></p>

    <p class="paragraf"><span class="CharOverride-15">Deniz’in bakışları hâlâ Duru’daydı, aşık olduğu kadının cesareti, umursamazlığı geçen yıllarda kendisinden Duru’ya miras kalan şeylerdi ve bunların Duru’da nasıl da güçlü bir şekilde yeşerdiğini seyretmek ona keyif vermişti. Bakışlarını Duru’dan alıp Nihat’a cevap vermesi biraz zaman alsa da cevabı hazırdı, “Var ama hiçbirisi size dinletebileceğim kalitede değil.” dedi. Deniz, müziğinin odadaki kitleden çok daha yüksek bir kalitede olduğunu ifade etmişti ama odadakiler Deniz’in cümlesini sorgulamadılar bile. Parçanın Deniz’inkilerden biri olmadığını duyunca hayal kırıklığına uğrayan Şadiye küçük bir ceylanı kaçırmak istemeyen bir avcı gibi yaklaşmaya çalışarak, “Bize dinlettiğin vardı, onu çalsak Deniz’cim.” dediğinde Deniz uzun süredir oynanan oyunun bitme zamanı geldiğini anladı ve Deniz’in cümleleri atmosfere yayılırken Can’ın bu gece için planladığı her şey yine birbirine girmişti. “Çalsak! Biz!.. En son istediğim şey müziğimi senin gibi biriyle paylaşmak. Güzelim şarkıları reklam müziklerine çeviren, dinlediğin yabancı şarkılara sanki sana aitlermiş gibi söz yazan, sırtından geçindiğin onlarca yetenekli insanın yeteneğini emip sahip oldukları her şey senin sayendeymiş gibi davranan, daha da kötüsü, onları popüler kültürün köleleri haline getiren bir yağmacısın sen. Beni yağmalamana izin vericeğimi mi sandın!? Kendi bölgesinde avlanmaya alışmış tembel bir domuzsun!” dedi.</span></p>

    <p class="paragraf"><span class="CharOverride-15">Şadiye duyduklarının etkisiyle sarsılmıştı, kocaman açılmış gözleri öfkelense mi, ağlasa mı karar veremeden konuşma boyunca titreyip durdu. Deniz konuşmasının sonunda masadan ağzına bir dut attı ve ayağa kalkarken içinde kalan son cümleyi de savurdu, “Deniz’cim!!... Ben ne zaman senin oldum!? Kendi adımı duymaktan hiç bu kadar tiksinmemiştim.” dedi.</span></p>

    <p class="paragraf"><span class="CharOverride-15">Şadiye oturduğu yere zımbalanmış gibiydi, diğerlerine bir cevap ararcasına baktı. Kurban rolüne bürünüp, “Ben ne yaptım ki şimdi?” dedi özellikle Can Manay’dan yardım istercesine. Odada esen buz gibi hava, Can’ın umurunda bile değildi, ne Şadiye’nin kırılan onuru, ne de Deniz’in kalkan sinirleri... Bunların hepsi önemsizdi, Deniz’in gitmek üzere ayağa kalkmış olması dışında çünkü Duru da hemen ayağa fırlamış toparlanmaktaydı. Gideni ve kalanı yer değiştirmek için Can da ayağa fırladı ama daha konuşamadan Şadiye de ayağa kalkıp üzülmüş bir ses tonuyla Deniz’e, “Niye benden nefret ediyorsun?!” diye seslendi.</span></p>

    <p class="paragraf"><span class="CharOverride-15">Deniz kapıya doğru yönelirken Şadiye’ye dönüp, “Senden nefret etmiyorum, seni gereksiz buluyorum.” diye cevap verdi.</span></p>

    <p class="paragraf"><span class="CharOverride-15">Şadiye tek hamlede Can’ı geçip hınçla Deniz’e yöneldi. Üzüntüsü iki gün içinde hayatında daha önce hiç hissetmediği bir öfkeye d</span><span class="CharOverride-15">önüşecekti ama şimdi ağlamamak için kendini zor tutuyordu. Okul hayatı boyunca aşık olup da karşılık alamadığı iki erkek de, şimdi Deniz’in bedeninde can bulmuşçasına, sanki ona aslında ne kadar çirkin, şişman, beceriksiz olduğunu söylüyorlardı. Şadiye, çocukluk yıllarında tıfıl bir kızken hayran olduğu iki erkekle özdeşleştirmişti Deniz’i. Deniz’in hem yeteneğine hem de kendisine hissettirdiği o ulaşılmaz güzelliğine hayrandı ve şimdi bu güzellik kendisine ne kadar gereksiz olduğunu söylüyordu. Tüm ülke onu severken, hayatı boyunca sevilme ihtiyacı duyduğu bu üç erkek de ondan tiksinmişti. Şadiye kapıdan çıkarken, Can çok düşünceli bir tonda Nihat’ın kulağına Şadiye’nin peşinden gitmesinin ne kadar önemli olduğunu fısıldadı. Şadiye’nin yaralanmışlığından kendisine pay çıkartabileceğini bilen Nihat, bir görev eri gibi, Şadiye’nin ardından fırlayıp gittiğinde, Can, Deniz’le kapı arasına girip tek hamlede kapıyı kapattı. Her şey kendi akıcılığında, bir anda olmuştu. Yüzünü kapıya şaşkın bakan üçlüye döndüğünde Can’ın suratında kocaman davetkar bir gülümseme vardı. Gitmek üzere olan Deniz bu tuhaf gülümsemenin devamından gelecek hareketi beklerken, Can ellerini iki kere birbirine çırpıp kendisine şaşkınca bakanlara kocaman bir coşkuyla seslendi, “Ohh be! Ağzına sağlık Deniz! Ee şimdi ne içiyoruz?”</span></p>

    <p class="arabaslik_orta" id="_idParaDest-56">- 22 -</p>

    <p class="paragraf"><span class="CharOverride-15">Koltuğa ilk oturan Can olmuştu. Aysun, Deniz ve Duru hâlâ ayakta, olan biteni sindirmeye çalışan bir psikoloji içinde, aynı anda Can’a bakakalmışlardı. Can hepsini aynı anda özgürleştirecek şekilde konuya girerken sehpanın üzerinden bir böğürtlen attı ağzına ve, “Geceyi hâlâ kurtarabiliriz. Otursanıza.” dedi.</span></p>

    <p class="paragraf"><span class="CharOverride-15">Teklif</span><span class="CharOverride-18">i</span><span class="CharOverride-15">nin bu üç kişi tarafından hâlâ değerlendirilmekte olması Can Manay gibi bir adam için alışılmadık olsa da, suratlarındaki ifade biraz daha çaba harcaması gerektiğini gösteriyordu. Can, “Biriniz yapmasaydı ben yapmak zorunda kalacaktım. Çok taktığımdan değil, senin söylediğin gibi Deniz, sadece gereksiz bulduğumdan.” dedi.</span></p>

    <p class="paragraf"><span class="CharOverride-15">Duru, Deniz’den bir onay beklemeden Can’ın karşısındaki tekli koltuğa oturdu. Aysun biraz önceki yerine geçti, Deniz ayakta sordu. Bu düşüncesini temizlemeden Can Manay’ın evinde daha fazla kalamazdı. “Peki niye davet ettin o zaman?”</span></p>

    <p class="paragraf"><span class="CharOverride-15">Can kendisine hesap soran bu adamın abartılı boyutlardaki ukalalığına şaşırsa da belli etmedi, edemedi, şimdilik Duru’nun karşısındaki koltukta oturmasına ihtiyacı vardı ve bunun için bu adamı idare etmeliydi. Eğlenerek, “Bu, benim ilk bir araya gelişim Şadiye’yle. Daha önce iş dışında bir kez bile görüşmemiştik. Hâlâ deneme yanılma yoluyla öğrenmek zorunda olduğumuz şeyler var hayatta. Sen niye kızdın?” diye sordu. Deniz koltuğa doğru bir adım atarken ağzındaki baklayı çıkaran biri gibi rahatlamış, “Beni davet etmeni Şadiye mi istedi?” dedi.</span></p>

    <p class="paragraf"><span class="CharOverride-15">Can, bir anda Deniz ve Duru’yu, hiç tanımadığı bu iki kişiyi, hem de ikinci kere niye evine ısrarla davet etmesinin kulpunu bulmuştu, daha doğrusu Deniz ona sunmuştu. Kafasını sakince evet anlamında salladı. Deniz, “Onun geleceğini bilseydim gelmezdim. Manipüle edilmekten nefret ederim!” dediğinde Can, Duru’nun pür dikkat kendisini izlediğini biliyor ve birazdan sohbeti eline alıp şovuna başlamak istiyordu ama önce Deniz’i rahatlatmalı, o koltuğa oturtmalı, kafasını iyi yapmalıydı. Sakin bir şekilde, “Senin geldiğini duymuş, açık konuşmak gerekirse detayları bilmiyorum bile, bırak aranızdaki durumu, tanıştığınızı falan bile hiç bilmiyordum. Sadece benden rica etti seni çağırmamı, ben de; senin için de iyi olur diye düşündüm. Otursana.” dedi.</span></p>

    <p class="paragraf"><span class="CharOverride-15">Deniz üzerindeki siniri hâlâ atamamıştı. Özellikle Can Manay’ın sakinliği kendisini bir psikoloğun of</span><span class="CharOverride-18">i</span><span class="CharOverride-15">sinde sinir krizi geçirmiş biri gibi hissetmesine yol açıyordu. Ortam huzurluydu ama Deniz anlamlandıramadığı bir huzursuzluk içinde hissediyordu, oturmadı. Buraya ait hissetmiyordu ama gidemiyordu da. Bahçeye doğru yürürken söyleyecek bir şeyi olmadığı için öylesine, “Ne zaman halledecekler bahçenin elektriğini?” diye sordu.</span></p>

    <p class="paragraf"><span class="CharOverride-15">Can, Deniz’deki dirence yenilmek üzereydi. Aysun ve Duru, bir şeylerin başlamasını bekleyen iki seyirci gibi sabırsızlanmak üzereydiler ki, Can mekan değiştirmelerinin Deniz’in huzursuz enerjisinden kurtulmaları için tek çözüm olduğuna karar verdi. Yerinden kalkarken masanın üstünden kutuyu aldı ve kızlara, “Gelin size bir şey göstereyim.” dedi.</span></p>

    <p class="paragraf"><span class="CharOverride-15">Can, Deniz’in yanından geçip bahçeye çıkarken sanki yerde elektrik hattının geçtiği bir bölüm varmış gibi yaparak dikkatle basmamaya özen gösterdi. Yarattığı gerçekliği, şüphe bırakmadan desteklemeyi iyi bilirdi. Deniz ise Can Manay’ın elinde taşıdığı ve kendisine tanıdık gelen kutuya takılmıştı. Can bahçenin içine doğru ilerlerken, Deniz kızların Can’ın atladığı yere basmamalarına yardım etti. Can’ın peşinden gittiler.</span></p>

    <p class="arabaslik_orta" id="_idParaDest-57">- 23 -</p>

    <p class="paragraf"><span class="CharOverride-15">Öfkesi tükenmiş, dünyanın tüm yorgunluğu omurgasının üstüne binmiş bir halde evine vardı Özge. Gece yarısı olmuş</span><span class="CharOverride-15">tu. Yolculuğu, bir şehir içi yolculuğun sürebileceği en uzun şekilde sürmüş ve binmesi gereken son vasıtayı da kaçırınca yolun son kısmını yürümüştü. Başta yeri dövercesine attığı adımları, kendisine daha tanıdık gelen semtlere yaklaştıkça yumuşamış, dikkati kendi geçirdiği sinir bozucu günün detaylarından yaşadığı şehre kayınca kızgınlığı tamamen geçmişti. Tanıdık topraklarda eve doğru ilerlerken aşık olduğu şehri gördü yeniden. Herkesin kendisi olabilme gücünü bulduğu ya da herkese kendisi olabilme gücü veren şehir.</span></p>

    <p class="paragraf"><span class="CharOverride-15">Ayağında 800 dolarlık topuklu ayakkabılarıyla abartılmış restoranlardan çıkan ünlü modellerin, arabalarını erken alabilmek için valelere yağ çektiği, bir gecede ayakların baş, başların ayak olduğu, değişmeyen tek şeyin herkesin eksikliklerinde eşit olduğu bir şehirdi burası.</span></p>

    <p class="paragraf"><span class="CharOverride-15">Köylerinden çıkıp gelmiş insanların sanatçı, bakirelerin kadın, gay’lerin transseksüel, açların zengin olabilme cesaretini gösterdikleri, herkesin özüne döndüğü, kimsenin asla saklanamadığı ama istediklerinde kendilerinden kaçabildiği bir rahim gibi, bu şehir dokunduğu her şeyi besleyip doğmalarına yardım ediyordu.</span></p>

    <p class="paragraf"><span class="CharOverride-15">Evine yaklaşmasına 100 metre kaldığında yolu üzerindeki kokoreççiden yarım ekmek kokoreç aldı Özge. Bu da bu şehrin güzelliklerinden biriydi, bağırsağı, temizleyip yenildiğinde bir daha yemek istenilecek kadar lezzetli yapan adamlarla doluydu burası. Burası Özge’nin şehriydi ve bugün olmasa bile bir gün bu şehre hakkettiği dürüstlüğü vereceğini bilerek yürüdü evine, yorgun ama yenilmemiş.</span></p>

    <p class="paragraf"><span class="CharOverride-15">Eve girdiğinde kendi yalnızlığında rahatladı, gardını indirdi, suratına vuran sokak lambasının ışığı ancak bir meleğin suratında böylesine derin parlayabilirdi. Sokağa baktı, şehir hayat doluydu. Dışarıda akan bir hayatın olduğunu bilmenin güveniyle pijamasını giydi, dişlerini fırçaladı, makyajsız suratını ve şişmiş ayaklarını yıkadı. Banyodan çıkmadan önce son bir kez aynadaki aksine baktı, işte o an, evine varmak için harcadığı onca zamandan sonra, ilk defa Sadık Murat Kolhan geldi aklına. Kaşlarını çatıp ışığı kapattığında, bir virüs gibi beynine giren bu düşünce Özge’yle birlikte yatağa da girdi. Odanın karanlığında, pencereden giren ışığın gri aydınlığında, Özge tüm detaylarıyla Sadık Murat Kolhan’ı düşündü. Onunla tanışmasını, adamın kendi elini sıkıca sıkarken suratındaki kararlılığı, söylediklerini, kaslarını saran tuhaf gömleğini... Geçirdiği iki ayı... Ve Can Manay’ın kendisine kurduğu tuzağı düşündü... Can Manay. O lanetli günün sabahı, durakta otobüs beklerken nasıl da görmüştü onun arabasını, nasıl da heyecanlanmıştı Can Manay’ın tanıdık yüzüne hayranlıkla bakarken, nasıl da kendinden hissetmişti onu, bir savaş meydanında yanında olmasını isteyeceğin cinsten biri diye düşünmüştü... Nasıl da yanılmıştı! Bu aşağılık iblisin, samimiyet zehri akan suratına tüküreceği anı hayal etti. Silkelendi. Hayatının geri kalanını Can Manay’la hesaplaşmak üzere geçirebilirdi ama bu gece, gücü sadece Sadık Murat Kolhan’la olanları düşünmeye yetecekti.</span></p>

    <p class="paragraf"><span class="CharOverride-15">Sadık Murat Kolhan... Issız yolda birlikte yürümüşlerdi, toplantı odasında kendisine yaklaşan suratı, kaslarına oturan o aptal gömleği, adının tamamını sakince söylerken gözlerinde yanan ateş, odaya ilk girişi, o aptal gömleğin kıvrık kolları... Sakince olayları yeniden kafasında adım adım canlandırıp arabanın içinde yaşananları en sona bırakarak düşündü Özge. Adamın kendisini öpmeye kalkmasına inanamıyordu, kendini her şeyin sahibi sanan bu abaza adama nasıl bir meydan verdiğini düşündü. Kendi davranışlarını tane tane canlandırdı, her biri samimi ve cinsiyetsiz bu davranışlar nasıl olmuştu da bu adamı tahrik edebilmişti! Ne cesaretti ama! Kendini ucuz hissetti, Sadık Murat Kolhan’ın kendisiyle ilgili kolayca elde edilebilir olduğunu düşünmesi diyaframını sıkıştırdı. Kalbindeki ritim bozukluğu ve vücuduna yayılan adrenalin daha fazla uzanmasını engelleyecek kadar fazlalaştığında Özge yataktan kalktı. Gecenin bu saatinde hissettiği bu gerilimi üzerinden atabilmesinin tek çaresi mastürbasyondu. Aptal porno sitelerinden birine girip izlenmekten delicesine zevk alan nemfomanyaklardan birinin çiftleşmesini seyredecekti. Genelde seyrettiği</span> <span class="CharOverride-15">f</span><span class="CharOverride-18">i</span><span class="CharOverride-15">lmi buldu internette. Filmde bir erkek ve bir kadın, kameranın çevrelediği bir yatakta azgın bir şekilde sevişiyorlardı. Sıradan bir porno olan bu</span> <span class="CharOverride-15">f</span><span class="CharOverride-18">i</span><span class="CharOverride-15">lmi diğerlerinden ayıran şey samimiyetiydi. Adam kadının içinde gidip gelirken birbirlerinin gözlerine bakabilecek kadar birbirlerine samimiydiler. Özge nihayet uykuya dalabildiğinde rahatlamıştı.</span></p>

    <p class="arabaslik_orta" id="_idParaDest-58">- 24 -</p>

    <p class="paragraf"><span class="CharOverride-15">Can evi yaptırırken, Duru ile baş başa oturacağını hayal ettiği yere doğru ilerledi, aklında garipleşmeden nasıl kutuyu ikram edeceğinin hesaplaması vardı. Deniz’se Can Manay’ın kutusu içinden düşündüğü şey çıkarsa nasıl geri çevirebileceğini düşünüyordu. Can bahçenin loş ışıklanmış derinliğinde ilerledi, dört bir yanı krem rengi yumuşacık bir kumaşla kaplanmış 2 metreye 2 metre genişliğinde, kocaman, uzaktan bakıldığında etrafındaki kumaşların etkisiyle bir vaha çadırına benzeyen tik ağacından yapılmış sedirin içine girdi ve kayboldu. Etrafı örtüyle çevrilmiş bu sedir öylesine ustaca ışıklandırılmıştı ki, karanlıkta gözlerinizin görmesini sağlayacak ama karanlığı bozmayacak, sadece gecenin maviliğine yumuşak bir sarılık katacak şekilde parlıyordu ortam. Sedirin en güzel yanı, ne ışıklandırması, ne altlarındaki minderin vücudu saran konforu, ne dört bir yanının kafayı koymak için minderlerle desteklenmiş olması, ne tam ortadaki küçük sehpanın kullanım kolaylığıydı. En güzel yanı, divanın çatısının tamamen açık ve gökyüzünü kucaklayacak şekilde aşağıdan yukarıya genişleyen sopalarla tasarlanmasıydı. Çatı yerine gözle fark edilmeyecek bir sineklik vardı ve gerisi milyonlarca yıldız... Evren.</span></p>

    <p class="paragraf"><span class="CharOverride-15">Can’ın ardından Aysun, sonra da Duru girdi içeri. Hemen kendilerine uygun buldukları köşelere yerleştiler. Deniz önce kafasını uzattı, amacı Duru’yla göz göze gelip onu gitmekle ilgili harekete geçirmekti ama Duru ile göz göze geldiklerinde, Duru eliyle yanındaki yere vurup ona gelmesi için işaret etti. Aralarında geçen gerilimden ve gecenin diğer sıkıntılarından sonra Duru’nun yanına uzanmak istediği tek şeydi ve Deniz bu teklif</span><span class="CharOverride-18">i</span> <span class="CharOverride-15">hemen kabul etti. İçeri girip kafasını Duru’nun kucağına koyana kadar çatısının açık olduğunu anlamamıştı. Gökyüzünü gördüğünde, yanında Duru’nun varlığı ve bakmaya alışık olduğu evren dışında tek isteyebileceği bir şey kalmıştı ki, Can elindeki kutuyu Aysun’a uzatıp sakince, “Çalış bakalım.” diyerek komut verdi.</span></p>

    <p class="paragraf"><span class="CharOverride-15">Aysun, emre uyan küçük bir Çinli işçi gibi, şikayet etmeden minnettar açtı kutuyu ve sarmaya başladı. Can, Duru’nun kucağına yatan Deniz’e baktığında kendisine ait olan bir şeyi ödünç almış ve hunharca kullanan biri gibi gördü onu. Çok merak ettiği soruyu sohbet açmaya çalışan birinin ilgisiz tonuyla sordu. “Nasıl tanıştınız siz?”</span></p>

    <p class="paragraf"><span class="CharOverride-15">Herkes bir anda Can’a baktı. Aysun sorunun kendisini ilgilendirmediğini anlayıp işine geri döndü. Deniz cevaplamayı Duru’ya bıraktı. Duru kocaman bir gülümsemeyle, “Dört sene önce, ben seçmelere gelmiştim ve Deniz de o gün salondaydı diğer hocalarla birlikte, beni dans ederken görmüştü-” derken Deniz sakince sözünü kesti, “Benim hatırladığım üç sene önce ve sen elma yerken.” dedi. Duru, küçük öfkeli bir kız gibi, “İnanmıyorum hatırlamadığına! Ne yani dans edişimi hatırlamadın da elma yiyişimi mi unutamadın! Resmen hakaret bu!” diye homurdanırken Deniz doğruldu, Duru’nun somurtkan güzel suratında küçük bir kız çocuğunun köfte dudaklarına benzeyen ağzına bir öpücük kondururdu. Duru, “Ciddiyim ya!” diyerek itiraz ettiğinde Deniz kafasını Duru’nun kucağına yine yerleştirirken, “Tamam, sen anlat.” dedi.</span></p>

    <p class="paragraf"><span class="CharOverride-15">Duru, Deniz’le tanışmalarını anlatırken Can içinde tutmakta zorlandığı ilgisini istem dışı bir şekilde Duru’ya kilitledi. Konuşurken büktüğü dolgun dudakları, ellerini sürekli hareket ettirmesi, gözlerini kocaman açıp Deniz’in taklidini yapmaya çalışırken erkekleşmesi... Bu kadın, bir erkeğin istediği her şeye sahip, kadın vücudunda yaramaz bir kız çocuğuydu. Bedeniyse hiç yaşlanmayacak bir ruhun yansımasıydı. Can, Duru’nun sesine teslim oldu. Anlattığı hikayeden nefret ediyor olsa bile, bu sesten çıkan her şey keyif vericiydi. Duru, Deniz’le ilk konuşmalarını, Deniz’e gidip nasıl da kendi okul kaydıyla ilgili soru sorduğunu, Deniz’in onu nasıl da terslediğini, Deniz’in nasıl kavgacı olduğunu, önce Deniz’e nasıl gıcık olduğunu, onu çok yakışıklı bulduğunu ama Deniz’in ukalalığının nasıl onu çıldırttığını anlattı durdu. Duru anlatırken mutluydu. Konuşurken bacaklarını kendisine çekti, kucağındaki Deniz’in kafasına bu pozisyonda pek yer kalmamıştı, Deniz sıkılarak kalkıp Duru’nun yanına kaykılırken, Aysun’un ne kadar da yavaş sardığına dikkatle baktı.</span></p>

    <p class="paragraf"><span class="CharOverride-15">Duru bacaklarını kendine çekerken iyice ortaya çıkan ayak bilekleri, yumuşak ışıkta parladı. Can’ın dikkati istem dışı o güzel tene kaydı ama Deniz’in fark edebileceği tehlikesiyle hemen kontrol altına alındı gözleri ve Can’ın takındığı yumuşak aptal gülümseme, sıkılmak üzereymiş gibi görünen bir dinleyicinin ilgisizliğiyle kaplandığında, aslında içi Duru’nun açlığıyla yanıyordu.</span></p>

    <p class="paragraf"><span class="CharOverride-15">Aysun sardığı şeyi yaktığında, Can vücudundaki tüm kasları sanki umursamazmış gibi hareket ettirmek için zorlandığını anladı, rahatlamalıydı. Duru’nun varlığında rahatlamanın tek bir yolu vardı ama o yol şimdilik Can’a kapalıydı. Can doğruldu, aceleyle Aysun’un elindekini beklemeden aldı. Duru’ya bu kadar yakın olup dokunamamak sarsıcıydı. Duru’nun kendi vücudunda yarattığı kimyasal etkiyi haf</span><span class="CharOverride-18">i</span><span class="CharOverride-15">fletebilmek için jointten aldığı derin nefesi bir an içinde tutup dışarı verdi.</span></p>

    <p class="paragraf"><span class="CharOverride-15">Deniz, Can’ın jointe atlamasına bir an şaşırdı ama bu kendisi için rahatlatıcı bir durum yaratmıştı. Aysun’a sakince, “Bana versene kutuyu, biraz da ben çalışayım.” diye işaret ettiğinde Duru, Deniz’in isteğine dik bir şekilde baktı. Deniz, Can’ın elindeki jointi işaret ederek, “Dört kişiyiz ve bu yetecek mi!?” diye savunmaya geçti. Can, elindekini Deniz’e uzatırken önce Deniz’in derin bir nefes çekmeye odaklanmasını bekleyip, Duru’nun kafasında kendi imajını kurtarmak için umursamaz görünerek, “Aslında ben hiç içmem, belki yılda iki kere falan, bu gece ihtiyacım vardı.” diye açıkladı. Can konuşurken başta Aysun’a bakmıştı ama cümlesinin son bölümünde, “Bu gece ihtiyacım vardı” derken Duru’nun gözlerinin tam içindeydi bakışları.</span></p>

    <p class="paragraf"><span class="CharOverride-15">İlk gözlerini çeken bu sefer Duru oldu, çünkü salaklaşmıştı. Gözlerini kaçırdıktan bir an sonra sadece merakla tekrar Can’a baktığında, Can hâlâ kendisine aynı etkiyle odaklanmıştı. Korkusuz, davet eden, bilen, bekleyen gözler. Duru refleks olarak Deniz’e döndü, Deniz elindekinden alabileceğinin en fazlasını alabilmeye konsantre olmuş, jointi arzuyla içine çekmekteydi. Duru, Deniz’in elindekine olan konsantrasyonunun kendisine olandan çok daha fazla olduğunu bir kez daha görüp kızdı, Can’ın bakışını hâlâ üzerinde hissederken erkeğinin aptal bir keş gibi hiçbir şeyden habersiz kendisine sahip çıkmadığını düşündü, aklına yalnız olsa Can Manay’la olabilecekler gelmişti ki, aklından geçmesinin bile aldatmak olduğu bu düşünceyi kovdu kafasından. Bir anda hızlanan kalbi, sonra sakinleşti hemen.</span></p>

    <p class="paragraf"><span class="CharOverride-15">Can, Duru’nun kendisini anladığını anladı. Tereddüt etmeden gözlerinin içine bakarken, Can’ın suratında Duru’yu çağıran, teslim olmuş bir ifade vardı. Kendisine ait olan bir şeyin, kendisini hatırlamasını bekleyen sabırlı bir adamın ifadesiydi bu, sabırla savaşmaya hazır bir adamın. Duru bir daha bakmadı Can’a. Kafasını Deniz’e çevirdi ve sessizce kime ait olduğunu hatırlattı kendine.</span></p>

    <p class="paragraf"><span class="CharOverride-15">Can sessizliği bölmek için, “Aysun, hiç ses yok senden!” dedi. Gökyüzünün güzelliğine dalan Aysun kafasını yastıktan kaldırıp, “Dünyanın bir yerlerinde her dakika 10 çocuk ölüyor, hem de açlıktan. Ne kadar bencil ve adi yaratıklar olduğumuzu düşünüyordum.” diye cevap verdi.</span></p>

    <p class="paragraf"><span class="CharOverride-15">Duru suratında acı bir ifadeyle konuşurken, “Nasıl olur da bunca yıllık uygarlıktan sonra insanlar hâlâ bu kadar kötü olabilirler, anlamıyorum hiç. Karanlık tarafta durup nasıl seyredebilirler çocukların ölümlerini, hem de açlıktan!” dedi samimiyetle. Deniz son nefesini alıp elindekini Duru’ya uzatırken, “Kendini niye ‘insanlardan’ ayrı tutuyorsun? Görünen o ki hepimiz senin o karanlık tarafındayız.” dedi. Duru merakla, “Hepimiz!? Şimdi burdan, ta Afrika’da ölen bir çocuğa yardım edememeyi anlayabilirim. Elimde olsa yardım edebilirim ama elimde değil ve elinde olduğu halde yardım etmeyenler var. Ağaçları kesenler, hayvanları öldürenler, kötü insanlar var bu dünyada. Onların yanında biz nasıl karanlık tarafta duruyor olabiliriz ki?” diye sordu.</span></p>

    <p class="paragraf"><span class="CharOverride-15">Deniz, “İzleyerek. Kötülüğe seyirci kalanlar kötülüğün bekçiliğini yaparlar.” dedi. Duru hemen, “Benim kötülüğü izlediğim falan yok.” diye itiraz etti. Deniz esnerken, “Seyrettiğin şeyin kötülük olduğunu bile anlamadığın için böyle düşünüyorsun. Sanıyosun ki Afrika’da ölen o çocuklar hayat koşulları yüzünden böyle yaşayıp ölüyorlar yani kaderlerinde var.” derken Duru konuşmak için ağzını açtı ama Deniz içindekini tam ifade etmeden kimsenin konuşmasına izin vermek istemedi ve Duru’yu bastırıp, “Kader, insan denilen yaratığın ortak bilincinin, buna toplumsal bilinç de diyebilirsin, yarattığı bir gerçekliktir. Her an değişebilir, değiştirilir. Kaderi kontrol edebilmek için yapılması gereken en önemli şey, her bir bireyin, bu değişimi etkilemedeki gücünün farkındalığında olması. Yani bireyselliğin gerçek keşf</span><span class="CharOverride-18">i</span><span class="CharOverride-15">.” dedi.</span></p>

    <p class="paragraf"><span class="CharOverride-15">Duru elindekini Aysun’a uzatırken Aysun, kendisine pek de ilginç gelmeyen Deniz’in bu entelektüel özentisi konuşmasının üzerine sıkılarak, “Toplum bitmiş durumda, artık işlemiyor.” dedi. Deniz kendisine bir tane daha sarmış yakarken, “Toplum bitmiş durumda falan değil, toplum aslında hiç bu kadar iyi i</span><span class="CharOverride-15">şler bir durumda olmamıştı. Yapması için yaratıldığı şeyi tam olarak yerine getiriyor, nerdeyse mükemmellikle.” dedi.</span></p>

    <p class="paragraf"><span class="CharOverride-15">Hepsinin suratı buruştu. Hepsi Deniz’in büyük bir fırt çekmesini izlediler, beklediler, Duru dayanamayıp, “Ne demek çok iyi işliyor, her gün çocuklar ölüyor diyoruz!” diye itiraz ederken Deniz’in ne saçmaladığını sorguluyordu. Deniz içindeki dumanı üflerken, “O çocuklar kurban ediliyor! Toplum dediğimiz bu sistemin ürünleri onlar ve toplumun bir arada olması adına gerekli olan korkuyu yaratmak için açlıktan ölmeleri gerekiyor. Sizin gibi insanların yemi onlar.” diye açıkladı.</span></p>

    <p class="paragraf"><span class="CharOverride-15">Duru’nun kafası karışmıştı, bunun joint konuşması mı yoksa Deniz’in ilginç düşüncelerinden birinin ifade edilmeye çalışılması mı olduğunu anlamaya çalışarak Deniz’i zorladı. “Anlamıyorum ne demek istediğini, elindekini somurmayı bırak da konuyu aç Deniz.”</span></p>

    <p class="paragraf"><span class="CharOverride-15">Deniz içindeki dumanı dışarı üflerken, “Toplum daha önce hiç bu kadar iyi çalışmamıştı, size ya da dünyaya zarar veriyor olması, dizayn edildiği şeyi çok iyi yapıyor olduğu gerçeğini örtmez. İnsanlar, toplumun hep iyi bir şeyler yaptığını falan sanırlar ama toplum dediğin şey, içinde topladığı insanları, kendi var olabilme ihtiyacına göre harekete geçirmek üzere dizayn edilmiş bir sistem. İyilikle falan alakası yok, hayatta kalmak için bir araya gelmiş ve gerektiğinde en zayıfı kurban etmek üzere bir sistem kurmuş tepedeki insanlardan başka bir şey değil.” derken Can Deniz’in niye emperyalizm kelimesini kullanmadığına dikkat etti, yeni nesiller için özellikle içi çoktan boşaltılmış bu kelime oysa bundan daha iyi ifade edilemezdi.</span></p>

    <p class="paragraf"><span class="CharOverride-15">Deniz, “Kurallar koyup sınırlar çizip kendi varlığını korumak üzere geri kalan her şeyi yok etmeye hazır, korkusuz görünen ama aslında korkuyu su gibi içen, korkuyla beslenen bir avuç bakteriyiz biz. Bakteriler nasıl işler bilir misiniz?” dedi.</span></p>

    <p class="paragraf"><span class="CharOverride-15">Kafasını minderden kaldırdı, bilen biri var mı diye divanın üstünde kendisine bakan üç kişiye dikkatle baktı, sonra kafasını yine minderin üstüne bırakıp gözlerini yıldızlara dikip açıkladı. “TED konferanslarında Bonnie Bassler diye bir kadın dinlemiştim. Moleküler biyolog. Enteresan bir şey anlatmıştı. Bir bakterinin vücutta zararlı hale gelebilmesi için üreyip çoğalması önemli değil, yani mantar olabilmen için vücudunda milyonlarca mantar bakterisinin yaşaması hiçbir şey ifade etmiyor, çoğalmaları sana zarar verecekleri anlamına gelmiyor ama belli bir sayının üzerinde çoğaldıktan sonra aralarından bir tanesi iletişimi keşfediyor, yani birbirleriyle konuşmaya başlıyorlar. İletişime geçmelerinin ardından birlikte hareket etmek geliyor. İşte ancak o zaman mantar oluyorsun! Onlar iletişime geçince. Çünkü sahip olduklarını sandıkları kaynakları tüketmek üzere birleşiyorlar. Bu bakış açısından bakarsan, dünya mantar olmuş zavallı bir gezegen. Toplum dediğin şeyse insan denilen bakterinin iletişimde olmasını garantileyen bir sistem sadece. Tüketimi kolaylaştıran bir sistem. Üretmesen de var olabilmeni sağlayan şey. Kaçımız tükettiğimiz şeyleri üretebiliyoruz? Yediklerimiz, giydiklerimiz... Bir tohumun nasıl f</span><span class="CharOverride-18">i</span><span class="CharOverride-15">lizlendiğini bile bilmiyoruz. Sanki yasaklanmış bir bilgi bu. Yaşamdaki en önemli şey, beslenebilmen asla öğretilmiyor! İnsan toplumsal bir yaratıktır demek, insanın bir parazit olduğunu söylemektir. İnsan, toplumdan bağımsız bir birey olarak da çok güzel hayatta kalabilir, sadece akıllı ve planlı olsun ve üretsin.” dedi.</span></p>

    <p class="paragraf"><span class="CharOverride-15">Aysun bir doktor olarak, “Nasıl olacak bu? Ormanda bireysel olarak yaşıyor olsaydık çocuk felci aşısını nasıl bulacaktık?” diye sordu. Deniz gülümseyerek, “Bulmayacaktınız çünkü doğanın natürel elemesine saygınız olacaktı.” derken Aysun lafını kesti, “Ne yani çocuk felci olan çocukların, bu o kadar da güçlü değilmiş, deyip ölmelerine izin mi verecektik?” diye sorguladı. Deniz içine çektiği dumanı dışarı bırakırken kesilen cümlesine, “Bizim hiçbir şeye izin vermeye falan yetkimiz yok. Yaratmak ya da engellemek için değil, deneyimlemek için burdayız. Eğer doğanın içinde, teknolojimizi doğallıkla birleştirebiliyor olsaydık belki de çocuk felci diye bir hastalık bile olmayacaktı. Günümüzdeki hastalıklar deforme edilmiş doğanın sonuçları ya da biyolojik olarak geliştirilmiş insan yapımı denemeler. Yani doğal değiller.” dedi.</span></p>

    <p class="paragraf"><span class="CharOverride-15">Aysun, “Bu dediklerin sorumu cevaplamıyor ki!” dediğinde Deniz sabırsızca konuştu, “Şimdi cevaplayacak! Doğa zayıfı koruyan bir sistemle değil, gelişmeye sonuç veren bir sistemle oluşturulmuş. Doğanın sistemi, gelişime kapalı olanın elenerek, ortamın gelişime açık olana hazırlanmasıyla işler. Üretmektir, verimliliktir temel amaç. Yani zayıf, defolu olan gider ve yerine sağlam, yardım olmadan yaşayabilen, üreyebilen gelir. Üretebilenin hayatta kalması temel esastır. Doğanın ölçüsü, para dediğimiz bir kağıt parçasının kimde olduğu değil, dünyanın daha verimli bir yer olmasına yardım edenlerin ve kendi yükünü taşıyabilen canlıların var olabilmesidir. Sen belki çocuk felcine çare bulup binlercesini ‘toplumun’ sayesinde kurtarabiliyorsun ama yine aynı toplum tarafından feda edilen, hem de açlığa feda edilen, milyonlarcası için ne yapıyorsun yıldızlara bakıp her dakika onlarca çocuğun öldüğünü düşünmek dışında? Senin medeniyetin, koruduğundan çok daha fazlasını göz göre göre telef eden küflenmiş bir sistemle çalışıyor! Kendin söylüyorsun, dakikada 10 çocuk öldürüyor bu toplum! Acımasız gelebilir ama belki de o çocuklar hiç doğmamalıydılar. Yaşam daima eliyor, eleyecek de! Ben sadece mantıklı, pragmatik elemeden yanayım. Ve kendisini bir yaratıcıyla aynı kefeye koyabilecek kadar kafayı yemiş bu insanlık ve toplum adını verdikleri bu iğrenç sistem, bireylere ne olmaları gerektiğini, nasıl olmaları</span> <span class="CharOverride-15">gerektiğini, ne zaman olmaları gerektiğini söylemeye, diretmeye devam ettiği sürece toplumun parçası olan herkes, kendi özlerinin keş</span><span class="CharOverride-15">f</span><span class="CharOverride-18">i</span><span class="CharOverride-15">nden uzak yaşayıp ölmeye mahkumlar. Toplum konforlu bir hapishane, dışarıdaki korkunç dünyadan saklandığını sana hissettiren, ancak senin enerjinle var olabilen ve bu yüzden de daima senin enerjine, çalışmana, dolayısıyla köleliğine ihtiyacı olan bir hapishane. Sense kendini mutlu zanneden, daha kim olduğunu bir gün bile deneyimlememiş bir mahkumsun. Bana lezzetli bir havyarı hatırlatıyorsun. Asla balığa dönüşmeyi bile düşünememiş, küçük, şeffaf bir yumurta ve yanında kendisi gibi milyonlarcasıyla öylece tüketilmeyi bekliyor.” dedi. Deniz bir nefes daha alırken herkes hipnotize Deniz’e kilitlenmişti. “İnsanı yüce bir varlığın yarattığına inanıyorum, kendini keşfetsin ve kendi eşsizliğinde yücelsin diye. Bizi kendi suretinde yaratan ulu bir varlık bu belki de. Ama toplum! Bu yaradılışı körelten, kısırlaştıran, gerçekte neyin önemli olduğunu unutturan, varoluşun anlamını sabote eden bir sahtelik, o kadar! Eşsizliğimizi prototipe dönüştürmek için kurulmuş bir düzen. Uzun lafın kısası, evin, araban, bir sürü çocuğun, bankada bir sürü paran oluyor belki ama kendi kimliğini keşfetmekten çok uzakta yitip gidiyorsun. O ölen çocuklar var ya, işte onlar senin gibilerin motivasyonu Aysun. Sistem seni omurgandan onlar sayesinde yakalıyor, senin gibi milyonlarcasını. Seyrettiğiniz, dinlediğiniz haberlerdeki o acıklı ölüm, açlık hikayeleri sizi daha fazla çalışmaya motive ediyor. İçinizi acıtan her şey içinizi acıtabilsin diye yaratıldı. O çocuklar sadece içinizi acıtabilmek için, sizi korkuyla kontrol edebilmek için sistemi oluşturanlar tarafından yaratılmış ürünler. Herkes için bir ürün var senin toplumunda. Toplum kimseyi arkada bırakmaz...” dedi ve iyice doğrulup Aysun’a döndü, gözünün içine bakıp her kelimesini Aysun’un suratına tokat atar gibi vurgulayarak, “Seni bırakması için yalvarsan da bırakmaz toplum. Senin toplumun, dünyada yaratılmış en şeytani şey, senden burda olma nedenini alıp yaradılışını nedensiz bir boşlukmuş gibi bırakırken, sen sana faydası olduğuna inandırılmış bir şekilde ona sadakatle bağlısın, karın tokluğuna yaşayan, her an kendi gerçeğine ihanet eden bir mahkumsun.” dedi.</span></p>

    <p class="paragraf"><span class="CharOverride-15">Deniz kafasını olumsuz bir bakışla iki yana salladı. Suratındaki aşağılayıcı sırıtış onu öyle çekici yapmıştı ki, Aysun ilk defa hayatında hiçbir şeyin rastlantı olmadığını, bu adamın cevapları olan biri olduğunu düşündü. Teslim olmuştu, dinlediklerini kafasında sindirmeye çalışırken bakışlarını gecenin geri kalanında hiç geri almamak üzere Deniz’de bıraktı.</span></p>

    <p class="paragraf"><span class="CharOverride-15">Konuşmanın başından beri daha fazla Duru’ya bakmamak için çaba gösteren Can, bir noktada konuşmanın içeriğinin farkına varmış ve Deniz’in söylediklerine kilitlenmişti. Etkilenmişti. Deniz’in, yargılanmayı umursamadan doğallıkla konuşması etkileyiciydi. Çok sert ifade edildiği için kulağa rahatsız edici gelse de, Can söylediklerine tamamen hak veriyordu. Kaynakları bu kadar zengin bir gezegende yaşayan 7,5 milyar insan açlıktan ölebileceklerine inandırılarak sürekli çalıştırılırken tohumların, hayvanların genetiğiyle oynanıyor ve insanın temel besin kaynağı kontrol altına alınıyordu. Su bile artık başkalarınındı, içebilmek için ödemeniz gerekiyordu. Artık dünyada, kuluçkaya yatmayan tavuklar, f</span><span class="CharOverride-18">i</span><span class="CharOverride-15">liz vermeyen tohumlar ya da çekirdeksiz meyveler en lüks mağazalarda salaklara değerli olarak pazarlanmaktaydı. Çekirdeksiz karpuz yediği ilk günü düşündü Can, üreme organlarını tamamen yitirmiş, kısır bir şeyi yemenin ne kadar zararlı olduğunu anladığında bir daha ağzına koymamıştı ama kimseye de anlatmaya çalışmadı bu durumu. Denizse karşısında oturmuş etrafındakileri uyandırmaya çalışan bir yalnız adamdı. Deniz’in öğrencileriyle nasıl iletişim kurduğunu düşünürken gayriihtiyarî kelimeler döküldü ağzından, “Senin ürünün ne Deniz? Daha doğrusu yemin...” dedi.</span></p>

    <p class="paragraf"><span class="CharOverride-15">Deniz kafasını kaldırmadan hâlâ yıldızlara bakıyordu, cevap gelmedi. Can kaykıldığı yerden haf</span><span class="CharOverride-18">i</span><span class="CharOverride-15">f doğrulup Deniz’e baktı, Deniz hâlâ tepkisizdi, Duru ayağıyla Deniz’i dürttüğünde, Deniz, “Bilmiyorum...” diye mırıldandı.</span></p>

    <p class="paragraf"><span class="CharOverride-15">Can, “Ne yani, şimdiye kadar hiç düşünmedin mi bunu?!” diye itiraz etti.</span></p>

    <p class="paragraf"><span class="CharOverride-15">Deniz dürüstlükle, “Yemlendiğimi hissettiğim anda değiştiriyorum kendimi, içimde o yemi isteyen ya da ihtiyaç duyan ne varsa yıkıyor, f</span><span class="CharOverride-18">i</span><span class="CharOverride-15">ltreden geçiriyorum.” diye cevap verdi.</span></p>

    <p class="paragraf"><span class="CharOverride-15">Can daha da meraklanmıştı şimdi. “Hiçbir şey istemiyorum ya da ihtiyaç duymuyorum deme bana!” diye itiraz etti. Deniz, Can’ın algısındaki zayıflığa gülümseyerek, “Yemi isteyen ya da ihtiyaç duyan dedim! Yem dışında istediğim her şeyin peşinden gitmeyi kendime borç bilirim. Ama birileri kalkıp da bana ne istediğimi ya da neye ihtiyacım olduğunu söylediğinde, bu kim olursa olsun, dinlemem!” dedi.</span></p>

    <p class="paragraf"><span class="CharOverride-15">Can kocaman, kalın surlarla çevrilmiş gizemli bir kalenin etrafında dolanır gibi hissetti kendini. Bu surlar öyle tatlı sözlerle geçit vermeyecek kadar uyanık ve büyük silahlarla yıkılamayacak kadar sağlamdılar. Surların içinde bu parlayan kalenin ne barındırdığını, nelere gebe olduğunu düşünmek bile Can’ın içini kararttı. Merak, Deniz’e karşı hissetmek istemediği tek duyguydu. Sadece ilgisini çekene ve sevme olasılığı olana karşı hissettiği bu duygu kutsaldı ve savaşmak üzere etrafında döndüğü, tanımaya çalıştığı rakibine karşı hissedemeyeceği kadar derindi. Eğer bu duygu, Can’ı bir kere içine alırsa, Deniz’le savaşmasına imkan vermeyen bir saygı uyandırabilirdi. Duru’ya ulaşmasına imkan vermeyen hiçbir duygunun yeri yoktu Can’ın kafasında, merakını hemen sildi. Surların ardındaki kaleyi sildi ve içine Duru’yu koydu. Bahçede ilk gördüğü haliyle, üzerindeki beyaz</span> <span class="CharOverride-15">elbisesi uçuşurken dans eden Duru vardı şimdi Deniz’in kalesinin yerinde, surlar Duru’yu çevreliyordu. Deniz’i yıkmalı ve Duru’ya ulaşmalıydı. Kıskançlıktan kamçılanan acımasızlığını örtmeye çalışarak, “Hiç yemlenmemiş biri için biraz fazla uyuşturmuyor musun kendini?” diye sordu.</span></p>

    <p class="paragraf"><span class="CharOverride-15">Deniz, soran bir ifadeyle bakışlarını Can Manay’a çevirdi. Can, dümdüz gözlerinin içine bakarken, bu bakışın merak mı yoksa meydan okumamı içerdiğinden emin olamadı. Daha dikkatli baktığında bakışın önemseme olduğuna karar vermek istedi ve, “Uyuşturmak?” diye soruyu yineledi.</span></p>

    <p class="paragraf"><span class="CharOverride-15">Can tam ağzını açıp sorusunu daha net bir şekilde ortaya koyacaktı ki, Duru konuşurken uzattığı dudaklarını hızlıca yalayıp lafa düşünmeden girdi. “Bu doğru. Sanki sürekli kendi oluşumunu ertelemeye çalışıyorsun. Olmaktan korktuğu için, kendi potansiyelinin büyüklüğünü bahane edip jointe sığınır gibisin.” dedi.</span></p>

    <p class="paragraf"><span class="CharOverride-15">İçindeki potansiyeli yaşamak adına her şeyi feda etmeye hazır Deniz, kendini yargılanmış hissetse de Duru’nun düşüncelerindeki saflığı bildiğinden tepki vermedi, beyninin derinliklerinde bir yerde haklı olduğunu biliyordu.</span></p>

    <p class="paragraf"><span class="CharOverride-15">Duru samimiyetle, “Yanlış anlaşılmak istemiyorum, sen tanıdığım en bütün insansın, kendiyle bütün, lafının arkasında duran ama bundan fazlası var sende, ben biliyorum. İşte o fazlasının ne zaman çıkacağını merak ediyorum ve biraz oyalanıyorsun gibi geliyor bana, daha doğrusu saklanıyorsun. Seni oyalayan şeyin, senin deyiminle ‘yeminin’ ne olduğunu düşünsen her şey bir anda değişebilirdi.” dedi.</span></p>

    <p class="paragraf"><span class="CharOverride-15">Deniz içinde açılan yarayı sessiz kalarak onarmaya çalıştı. Duru’nun böylesine bir açlıkla değişimi istediğini şimdi fark etmişti. İstediği gibi kurduğu ve memnun olduğu hayatı, Duru için sabırla değişmesi beklenen bir hayattı.</span></p>

    <p class="paragraf"><span class="CharOverride-15">Can, jointin etkisiyle tolere edilebilecek, abartılı ama yine de samimiymiş gibi bir tarzda, “Kendi yeminden bihaber yem düşmanı seni. Burdan bakıldığında, kendini gerçekleştirememiş, müzisyen bile olamamış bir müzik öğretmeni gibi duruyorsun. Yanlış anlaşılmasın, bu geceden sonra, sende göründüğünden daha fazlası olduğuna ben de eminim ama nasıl göründüğümüz de önemli. Duru’ya katılıyorum, bence senin yeminin ne olduğunu bulmak lazım. Tabii çok geç kalmadıysak.” dedi cümlesinin sonunda kaşlarını kaldırıp kendisini dinleyen her göze değerek.</span></p>

    <p class="paragraf"><span class="CharOverride-15">Deniz, bu sığların kendi çektiği acıyı anlayabilmelerinin imkansız olduğunu biliyordu ve kendisini yargılamalarına kızmadı ama bir cevap vermesi gerektiğini de biliyordu. Tam konuşacaktı ki, düşüncelere dalmış olan Duru kendine gelip yine konuya atladı. “Çok geç kalmadıysakla ne demek istedin?” diye sordu. Geç kalınmış olabileceği gerçeği tüylerini ürpertmişti.</span></p>

    <p class="paragraf"><span class="CharOverride-15">Can, çardağa geçtiklerinden beri kendisiyle göz göze gelmemeye özen gösteren Duru’nun gözlerinin içine baktı, Duru’nun içine ekmeye çalıştığı tohumun nasıl da kolayca tutunduğunu ve yeşermek için nasıl da merakla beklediğini gördü. Konuşmanın başından beri Duru’nun kafasında idealize ettiği bu adamı, Deniz’i, nasıl alaşağı edeceğini tasarlamaya çalışıyordu. Duru’nun etrafını bir sur gibi saran bu kocaman Deniz duvarını yıkmak için ilk yapması gereken şeyin, Duru’ya Deniz’in potansiyelini unutturmak değil, tam teresine bu potansiyeli asla gerçekleştirilemeyecek kadar çamura batmış, kirlenmiş, eskimiş ve değersizleşmeye yüz tutmuş bir hazine, hatta kendisine yaklaşanları da eskiten, lanetli bir hazine olarak göstermek olduğunu planlamıştı. “Tabii çok geç kalmadıysak” derken Duru’nun bu cümleyi iyi duymasını ve kafasında dolandırıp beyninin en verimli ve yargılamaya açık yerine koymasını istemişti. Duru’ya Deniz’i sorgulatmaya başladıktan sonra gerisi çorap söküğü gibi gelecek, Duru değeri ne olursa olsun bu lanetli hazinenin ağırlığından kaçıp uzaklaşmak isteyecekti. Şimdi Duru’nun tedirgin gözlerine bakarken yerleştirmeye çalıştığı tohumun nasıl da suya ihtiyaç duyduğunu gördü. Tohumu ekmekteki ani başarısının tadı öyle keyifli gelmişti ki, cevap vermekte biraz gecikti. Aysun konuşmaya başladığında Can hâlâ Duru’nun gözlerine bakmaktaydı. Aysun, “Ne geç kalması ya!” diye itiraz ederken doğrulup direk Deniz’e konuştu. “Daha yeni tanıştık ama içimdekini söylemek istiyorum. Sen acayip bi adamsın Deniz, adam demek yanlış olur, insan! Herhangi bir konuda geç meç kalamazsın. Yıllardır düşündüğüm ve düşünmemek için kendimi zorladığım tüm bölük pörçük şeyleri o kadar iyi, net ifade ediverdin ki, kendimi aydınlanmış hissediyorum. Bunları yazsana ya! Yaz! Ama aynı böyle konuştuğun gibi yaz!” dedi.</span></p>

    <p class="paragraf"><span class="CharOverride-15">Can, Aysun’a karşı içinde kabaran anlık nefreti, boynunda ve şakaklarında atan damarlarında hissetti. Tam konu istediği yere gelmişti ki, bu salak botoksçu karı Deniz’i ilah, kendini de müridi ilan edercesine coşkuyla konuşmaya girmişti. Duru’nun meraklı suratına baktı Can, Aysun’u dinleyen Duru rahatlamıştı. Can, tuhaf görünmeden Aysun’dan akan bu destekleyici enerjiyi nasıl kesebilirim diye düşünürken, bunu Deniz kendisi yaptı. “Aysun, neyi yazayım, görmek isteyenin anında göreceği ve herkesin yaşadığı şeyi sanki ben keşfetmişim gibi numara mı yapayım?” dedi.</span></p>

    <p class="paragraf"><span class="CharOverride-15">Aysun içtenlikle anlaşılmaya çalışarak, “Ya, bazen ruhun bildiğini akıl unutturur! Sistem zaten bunu unutturmak için tasarlanmamış mı? Fena mı olur birinin böylesine doğallıkla hatırlatması, çıkarsız, hesapsız ve dümdüz bir dille.” dedi.</span></p>

    <p class="paragraf"><span class="CharOverride-15">Deniz elindekinden bir nefes daha alıp, “Ben buraya kendi potansiyelimi yaşamaya geldim ve hayatımı diğerleri uyansın diye bir alarm gibi harcamayacağım, herkes kendinden sorumlu.” dedi.</span></p>

    <p class="paragraf"><span class="CharOverride-15">Deniz’deki bireysellik Can’ı ürpertti. Kendisinden daha kendisi gibi olan birini ilk defa görüyordu ve Can Manay olalı beri etrafındaki kimse ama hiç kimse önünde kırılıp ezilip büzülmeden konuşamaz olmuştu. Can’ın varlığı tanıdığı herkesi ezen, ceketlerini iliklettiren, kendilerini Can’a sevdirmek için sıraya girmelerine neden olan bir etki yaratıyordu ve şimdi ilk defa bu adam, Can Manay’ı ve geri kalan tüm dünyayı kendisinin dışında bir kümeye koymuş, paketlemiş ve bir daha asla görmemek üzere sanki uzayın derinliklerine göndermişti. Can doğrulup Deniz’in suratına baktı dikkatle, karşısında dikkat çekmek için numara yapan bir adam yoktu, gerçek, can yakacak kadar gerçek bir yaratık vardı. Bu yaratığa insan denmesi, diğerlerine insan denmemesine neden olacak kadar çelişkili olurdu. Can merak etmişti, sordu, “Niye öğretmenlik yapıyorsun o zaman? Niye devlet üniversitesinde insanlarla çalışıyorsun? Burada bir çelişki var.”</span></p>

    <p class="paragraf"><span class="CharOverride-15">Deniz, “Niye çalışmayayım ki? Yapılabilecek en kolay iş, kirlenmemiş insan yavrularıyla çalışıyorum, sistem onları zehirlemeden önce.” dedi. Can, “Ne yapıyorsun mesela?” dedi.</span></p>

    <p class="paragraf"><span class="CharOverride-15">Deniz, “Hiçbir şey aslında, sadece kendim oluyorum.” diye cevap verdi.</span></p>

    <p class="paragraf"><span class="CharOverride-15">Can sızmak için kendisine bir çatlak arıyordu ama Deniz’in basit cevapları pürüzsüzdü ve Can’ı dışarıda bırakıyordu. “Amaç öğrencileri geleceğe hazırlamak değil mi?” diye sordu, sorduğu sorunun sıradanlığından kendini aptal gibi hissederek.</span></p>

    <p class="paragraf"><span class="CharOverride-15">Deniz, karşısındakinin zekasını istemeyerek de olsa küçümseyerek konuştu. Can Manay’ın bir</span> <span class="CharOverride-15">f</span><span class="CharOverride-18">i</span><span class="CharOverride-15">no köpeği gibi kendisine havlamasından sıkılmıştı, saldırıya uğramış hissetmiyordu ama anlayamadığı bir sığlık vardı adamın sorularında ve belki bu adam program yapmaya çok alışmış klişe bir psikologdu diye düşünürken, “Bırakalım şimdi bu geleceğe hazırlamak saçmalığını! Çocuklara başlarına gelebilecek değişik senaryoları ezberletirsen sadece prototip yaratırsın, ben problemlerle değil potansiyelle ilgileniyorum. Potansiyeli iyi donanmış birine davranış şekli aşılamaya çalışmana gerek yok, her anlamda kendisi çözümü yaratabilir. Elli sene önce yazılmış, hem de beceriksizce yazılmış kitaplardaki fonksiyonelliğini yitirmiş bilgiyle kafalarını karıştırmaya gerek de yok. Ben onlara öğrenmeyi öğretiyorum ve neyi öğrenmek istediklerinin özgürlüğünü veriyorum. Onlara asla öğretmiyorum! Kimseye bir bok öğretemezsin, ezberletebilirsin, zorlayabilirsin ama öğretemezsin. Belki öğrenmeyi öğretebilirsin, bilgileri beyninde nasıl depolaması gerektiğini ama o kadar! Öğrenecekse kendisi öğrenir. Ne istiyorsa, ne zaman istiyorsa, ne kadarını bilmek istiyorsa sadece kendisi öğrenir!” dedi.</span></p>

    <p class="paragraf"><span class="CharOverride-15">Anlık bir hisle, elinde olmadan Deniz’i sevdi Can. Kendisine ait olan bir şeye sahip çıkmış bir yağmacı olmadığını düşünebilse, Deniz’le tanıştığına memnun bile olabilirdi ama Duru’nun varlığı Deniz’i takdir etmesini engelliyordu. Ağzı çok iyi laf yapan, iyi konuşan bu özgün adam ne olursa olsun Can’ın düşmanıydı. İçinde çoğalan duygunun savaş çığlıkları atan kıskançlık olması için kendini zorladı ama bu kıskançlık saygıyla yoğrulmaya başlamıştı ve Deniz’in baş konuşmacı gibi kendini ifade ettiği bu konseptten hemen çıkmalıydı. Can konuyu ışın kılıcıyla keser gibi aniden ve geriye dönüşü engelleyecek şaşırtıcılıkta Duru’ya sordu, “Duru. Bundan 10 yıl sonra nerde görmek isterdin kendini?”</span></p>

    <p class="paragraf"><span class="CharOverride-15">Konuyu Deniz’in üzerinden almak zorunda hissetmişti kendini, kendi iyiliği için. Bu soru, hastalarına sıklıkla sorduğu ilk üç sorudan biriydi ve şimdi ancak en iyi bildiği iki şeyden birisini yaparsa bu geceyi kendi lehine çevireceğini anlamıştı: Psikoterapi. Düşünceler kafada kemikleşmeden taktik değiştirmeliydi yoksa o çok kıymetli küçük tohumu, Duru’nun kafasında bakımsız kalacaktı.</span></p>

    <p class="paragraf"><span class="CharOverride-15">Duru, Can’a bakmamaya özen gösterip yüksek sesle düşünerek, “10 yıl sonra... Hımm. Aslında ne istediğimi biliyorum ama inşallah 10 yıldan önce ulaşırım oraya. 10 yıl sonra, öncelikle Turkuaz’la dünyayı dolaşmış ve dünyanın dört bir yanına yayılmış tüm profesyonel gösterileri izlemiş, hatta en beğendiklerimde de sahne almış olmak istiyorum. Sonra kendi okulumda ve gösteri merkezimde, bu oyunların orijinalliklerine hiç dokunmadan, yani adaptasyon saçmalığının oyunu deforme etmesine izin vermeden, dünyanın dört bir yanından topladığım bu oyunları ilk günkü tazeliğinde sergilemek istiyorum ama kesinlikle kendi oyuncu, yönetmen ve müzisyen kadrolarıyla yani. Oyunu alıp burda sahnelemek değil, sahnelendiği şekilde buraya taşıyıp tamamıyla orjinal haliyle burda gösteriye çıkartmak istiyorum. Düşünsenize bir</span> <span class="CharOverride-17">Cats</span><span class="dipnot"><a class="_idFootnoteLink" href="4-4_split4.xhtml#footnote-225-15" id="footnote-225-15-backlink">15</a></span> <span class="CharOverride-15">ya da</span> <span class="CharOverride-17">Rock of Ages</span> <span class="CharOverride-15">müzikalini burda benim gösteri merkezimde sanki Broadway’deymiş gibi izleyebileceksiniz.” diye cevap verdi.</span></p>

    <p class="paragraf"><span class="CharOverride-15">Aysun şaşırmıştı. “Güzel hayal, çok para!” dedi gülerek. Duru itiraz etti, “Çok para? Bu gösterileri izlemek için burdan dünyanın bir ucuna giden insanlar var, ayaklarına gelmesi çok daha ucuz bile olur. Sanat turizmi.”</span></p>

    <p class="paragraf"><span class="CharOverride-15">Can, Duru’ya bakarken haykırmak istedi, “Hayallerini gerçekleştirebilecek olan benim!” diye bağırmak ama sonra Duru’nun kendisine bakmamaya özen gösteren güzel gözlerine baktı dikkatle ve huzurla doldu içi, bu kadın kesinlikle onundu. Kurduğu hayallerle, içine doğduğu vücutla, ince uzun parmaklarıyla, ettiği dansla Duru tamamıyla Can’a ait ama bu aitliği henüz keşfetmemiş bir kız çocuğuydu. Deniz’i aradan çıkarınca her şey olması gerektiği yere akacak, Can, Duru’yu kendi kadınına dönüştürecekti. Sabırsızlandı. Tam konuşmak üzere olan Aysun’a, konuyu değiştirmesin diye sordu, “Sen nerde olmak isterdin 10 yıl sonra?”</span></p>

    <p class="paragraf"><span class="CharOverride-15">Aysun, söylemek üzere olduğu cümleden vazgeçip soruyu cevaplamak için düşünmeye başladı ve, “Biraz önceki sohbetimiz olmasıydı, Deniz’in söylediklerini duymamış olsaydım, size verecek hazır bir cevabım vardı ama şimdi tekrardan düşünmem lazım.” dedi. Aysun samimiyetinin istediği gibi anlaşılmadığını düşünüp söylediklerini yineledi. “Ciddi söylüyorum, gittiğim yol istediğim yere varmıyor, şimdi bir tek bunu biliyorum artık ve 10 yıl sonra nerde olmak istediğimi size söylemek için önce benim ne istediğimi bulmam lazım. Ben ne istiyorum? Bu önemli bir soru.” dedi.</span></p>

    <p class="paragraf"><span class="CharOverride-15">Can, “Asıl soru, mutluluk nedir?” diye düzeltti.</span></p>

    <p class="paragraf"><span class="CharOverride-15">Can’ın bu devlet kanalı sohbet programlarına yakışan anlamsız girişi, Aysun’un samimi açıklamasından sonra dinleyen üç kişiye de yavan gelmişti ama özellikle Duru, Can’ın söylediği şeyin kulağa geldiğinden daha derin bir anlamı olmasını beklerdi. Ne de olsa bu adamın diğerlerinden tek farkı zekasıydı, çünkü görüntüsünde elle tutulur bir durum yoktu Duru gibi bir kadın için. Can konuşmaya tekrar başladığında hepsi konunun nereye gidebileceğini düşünüyordu.</span></p>

    <p class="paragraf"><span class="CharOverride-15">Can, “İstediğin şey içinde bulunduğun koşullara, eksikliğini çektiğin şeylere göre sürekli değişebilir ama ‘senin için mutluluk nedir’, işte bunun cevabı aslında hücrelerine kodlanmış bir gerçektir. Bu nedenle de bu, cevabını herkesin bilmesi gereken, bir insan için en önemli soru!” dedi. Can asıl can alıcı yere gelecekti ki, Deniz gayriihtiyarî konuya girdi. “Aynı şeyden bahsediyoruz aslında, farklı bir bakış açısı ama aynı şey.”</span></p>

    <p class="paragraf"><span class="CharOverride-15">Can biliyordu aynı şeyden bahsettiklerini ama kendi farkını ortaya koyması gerekiyordu, kendini Deniz’den daha kapsamlı göstermeli, daha değecek bir şekilde ifade etmeliydi. Deniz’i alt etmek üzere tasarlanmış bu gecede, ne kadar aynı f</span><span class="CharOverride-18">i</span><span class="CharOverride-15">kirde olurlarsa olsunlar ona itiraz etmeliydi! “Çıkış noktamız aynı olabilir ama varacağımız yer aynı değil Deniz... Senin kendi potansiyelini keşfetme yolculuğunda acı var, yorgunluk, yalnızlık var gibi geldi bana. Ne pahasına olursa olsun kendi içindekini yaşamak var. Ya kendi içindeki şey o kadar da doyurucu değilse ve sen sadece henüz keşfetmedin diye içinde fısıltısını duyduğun şeyi gereğinden fazla önemsiyorsan, bunun diğer bir adı şizofrenidir. Kendi gerçekliğini yaratıp geri kalan her şeyi reddeden insanlardır şizofrenler. İyice kaybolmadan önce kendi kurallarını ne pahasına olursa olsun, fanatik bir şekilde korumaya çalışarak var olurlar. Etraftaki herkes, her şey, özellikle de içinde yaşadıkları sistem korkutucu gelir onlara, reddederler sistemi, toplumu. İçindeki potansiyeli bir savaşa hazırlanır gibi keşfetmeye çalışmak yerine içindeki mutluluğu keşfetmek çok daha sağlıklı.” dedi, bir an bekleyip devam etti. “İnsanın tehlikeli bir yaratık olmasının nedenleri var. Bu kadar tehlikeli bir yaratığa sınırlar konulması, otorite altına alınması bir ihtiyaç. Senin düşman bildiğin toplum bugün sevgiline sahip olmak isteyen birinin seni öldürüp Duru’yu sırtına attığı gibi kendi mağarasına taşımasını engelliyor... Uzun lafın kısası, potansiyel uygun ortamda ortaya çıkar, önemli olan mutluluğun kaynağına inebilmek. İşte o zaman uygun ortamı yaratırsın.” dedi aslında içinde yaşadıkları topluma lanet ederek. Kuralsızlık içinde yaşıyor olsaydı tereddüt etmeden Deniz’i sırtından bıçaklardı Duru için.</span></p>

    <p class="paragraf"><span class="CharOverride-15">Duru’nun her kelimeyi dikkatle dinlediğinden emin olup son sözlerini söyledi, “İşte Deniz, bu kadar farklı bir şeyden bahsediyoruz; sen içindeki fısıltıya takılmışsın, bense tamamen mutlu olmak için burdayım.”</span></p>

    <p class="paragraf"><span class="CharOverride-15">Deniz’in gülüşü sessizliği böldüğünde Can şaşırmıştı. Resmen lafı gediğine koymuş, Duru’nun içindeki tohumlara gelişebilmeleri için gerekli besini vermişti, suni bir besleme olsa da. Deniz, “Seni toplum öyle bir ele geçirmiş ki Can Manay, korkularını beslemeyi mutluluk sanıyorsun. Mutluluk avcısı Can Manay!” diye gülmeye devam etti. Duru, “Niye bu kadar gülüyorsun ki?! Doğruyu söylüyor!” diyene kadar da gülmesi kesilmedi. Duru’nun tepkisi çok hoşuna gitmişti Can’ın, Deniz’e atağa geçmek yerine soruya cevap vermesini sakin bir şekilde bekledi.</span></p>

    <p class="paragraf"><span class="CharOverride-15">Deniz, “Nedir mutluluk? Pardon, seni mutlu eden şey nedir?” diye yüksek sesle düşünür gibi konuştu. “Bu bana komik geldi çünkü bütün gün lüks bir masaj koltuğuna yatsan ve sana güzel kızlar tarafından masaj yapılsa ve canının çektiği her şeyle beslenilsen... İstediğin zaman istediğin kişiyle birlikte olabilsen, hatta uçabilsen sadece istedin diye... Daha da genişletelim mutluluğu, sen düşünsen ve olsa, yani yaratabilsen, Tanrı olsan... Mutlu olur muydun?” dedi Can Manay’a bakarak.</span></p>

    <p class="paragraf"><span class="CharOverride-15">Can, fırsatı kaçırmadan Duru’nun içine ekmek istediği düşünceye çalıştı, “Deniz, işte şimdi korkutuyorsun beni. Bu şizofren bir örnek oldu” dedi gülerek. Deniz sanki küçük bir çocukla konuşur gibi, “Ne kadar çok şeyden korkuyorsun sen böyle. Korkma cevapla.” dedi. Can içinden evet mutlu olurdum demek istese de, “Hayır olmazdım.” dedi, bu yemi yemeyecekti. Deniz kafasını kaldırıp, “Neden?” diye sordu.</span></p>

    <p class="paragraf"><span class="CharOverride-15">Can, “Çünkü bunlar zaten yaptığım şeyler ve beni mutlu edemediklerini biliyorum.” diye cevap verdi. Deniz jointinden bir nefes daha alırken, “İyi cevap.” diyerek güldü.</span></p>

    <p class="paragraf"><span class="CharOverride-15">Duru, nedenini sorgulamakta çekindiği bir şekilde içinde gerilmişti. Aşık olduğu, daha da önemlisi hayatında en saygı duyduğu varlığın şizofreni tanısına çok yakın konumlandırılması rahatsız ediciydi ama daha rahatsız edici olan Duru’nun kendi içinde Can Manay’ın dediklerine tamamen katılıyor olmasıydı. Can Manay çok haklıydı. Anlamsız bir savaşta gibiydi Deniz, mutluluğun feda edildiği, her pahasına içindekini korumaya yönelik agresif bir savaştı bu. Herkesle çelişmekten kaçınmayan, uzlaşmaktan uzak, yorgunluğa rağmen devam eden bir savaştı Deniz’inki. Can Manay gibi bir adamla olmanın nasıl olduğunu düşündü Duru, mutluluğu feda etmek yerine amaç edinen biri. Deniz tekrar konuşana kadar Duru kafasında pişirdi bu düşünceyi.</span></p>

    <p class="paragraf"><span class="CharOverride-15">Deniz sakin bir şekilde, “Can, eğer senin dediğin şekliyle yaşasaydık, yani içimizdeki mutluluğu hedefleyerek, yine de mutlu olamazdık. Sen kendin diyorsun insan tehlikeli bir yaratık. Kendi mutluluğu başkasının mutsuzluğuna neden olabiliyorsa tereddüt etmeden diğerlerinin mutluluklarını, hatta hayatlarını yok sayacak kadar tehlikeli yaratıklarız biz. Mutluluk dediğin şey, nasıl mutlu olunması gerektiğiyle ilgili kafana yüklenmiş bir düşünce, aslında gerçek değil. Bir şey istersin, mutluluğunun ona bağlı olduğunu sanırsın, elde edersin, senin olur, sıkılırsın ve kurtulmak istersin. Kurtulduğunda mutlu olacağına inanırsın, kurtulursun, başka bir şeyi istemeye geçersin. Yine istersin, yine elde edersin, yine sıkılırsın, yine kurtulmak istersin... Bu mutluluk değil. Bu tüketmek. Mutluluk bir illüzyondan başka bir şey değil, sadece bir an. Yaşanmış bir anı sürekli yaşama isteği... İşte asıl bu çok hastalıklı bir düşünce. Kendini iyi hissetmenin amaç olduğu bir hayat bana, parayı bulup kendini kokaine, ekstasiye adamışları hatırlattı. Onlar sürekli mutlu, tüketebildikleri sürece. Seni neyin mutlu ettiğini bulmaya çalışarak mutlu olunmuyor, tatminsiz olunuyor maalesef.” dedi.</span></p>

    <p class="paragraf"><span class="CharOverride-15">Duru rahatlamıştı çünkü yine Deniz’le aynı f</span><span class="CharOverride-18">i</span><span class="CharOverride-15">kirdeydi, seviyordu bu adamın beynini. Can konuyu uzatmanın agresifleşeceğine karar vererek ve daha ilk gecede Duru’nun kafasında Deniz’i sorgulattığından emin olmanın rahatlığıyla, sakin, “Peki nasıl mutlu olunur, sen anlat o zaman.” dedi Deniz’e. Deniz, “Gözlerini çevrene kapat ve ol! Toprağa dön, ondan beslen. Sadece kendi yetiştirdiğini ye ya da güvendiğin insanların sana ikram ettiklerini. Yani besle kendini, gerçekle besle. Gerçek yiyeceklerle, gerçek bilgiyle. Her şey doğada var, insanı çıkar hayatından. Aslında insanı değil, diğerlerinin seni beslemesini çıkar hayatından. Beynini, mideni sadece doğayla doldur, doğanın bilgisiyle beslen! Ha bir de parayı çıkar hayatından.” dedi.</span></p>

    <p class="paragraf"><span class="CharOverride-15">Can dikkatle Duru ve Deniz’in ilişkilerindeki dengeyi izledi. Duru’nun Deniz’in zekasına olan saygısı öyle bir gecede olmamıştı, belli bir deneyimin sonunda emin olunmuş bir saygıydı bu. Deniz konuşmaya başladığında herkes başka bir şey düşünmeye başlamıştı bile. Duru, canının çikolata istedi</span><span class="CharOverride-15">ğini, Aysun, bir şey içmek istediğini, Can Duru’nun nasıl bir külot giymiş olabileceğini düşünüyordu. Deniz’se düşündüğünü söyledi, “Şimdi bir dönüm topraktan 80 ton domates üretilebiliyor, hem de organik.”</span></p>

    <p class="paragraf"><span class="CharOverride-15">Aysun, “80 ton mu!?” diye sorguladığında, Can sohbetin tamamen kafası iyi olmuş insanların muhabbetine döndüğünü düşündü. Deniz, “Evet, bir kilo domates için toplamda sadece altı kilo su harcıyorsun. Yani açlık hikaye, hem de kocaman bir hikaye. İstediğin kadar yardım etmeye çalış, milyonlarını gönder, oraya git bizzat kendin organize et, düzeltemezsin! Sistemi yeniden yazmadıkça düzeltemezsin, düzelttirmezler. Oradaki hikayeye ihtiyaçları var, yemlemek için.” dedi.</span></p>

    <p class="paragraf"><span class="CharOverride-15">Sohbetin bundan sonrasında konuşmadı Can, Aysun ve Deniz’in önce tarım, tarımdan sonra güneş enerjisi, güneş enerjisi sonrasında nanoteknolojiyle ilgili abuk sohbetini dinler gibi yaparak Duru’yla aynı havayı bu kadar yakından soluyor olmanın verdiği keyf</span><span class="CharOverride-18">i</span> <span class="CharOverride-15">deneyimledi.</span></p>

    <p class="arabaslik_orta" id="_idParaDest-59">- 25 -</p>

    <p class="paragraf"><span class="CharOverride-15">Duru’nun uyuklayan suratının bebeksi güzelliğini kafasına kazırcasına, her fırsat bulduğunda bakmıştı ona, iyi ki de. Vücudunun ağırlığını yatağına bıraktığında gece boyunca yapmayı düşündüğü mastürbasyon şimdi çok uzaklarda bir his gibiydi. Uzun süredir aç olduğu sohbete bu gece öylesine doymuştu ki şaşkındı, huzurluydu ve ilk defa hayatının amacını fark eden bir çocuk kadar da heyecanlı. Duru’nun Deniz’de bulduğu şeyi biraz anlamış ve anladığı şeyin bir buz dağının sadece tepesi olduğunun farkındalığında, daha fazlası için meraklanmıştı. Deniz’in değecek bir adam olması, vermeyi düşündüğü savaşı zorlaştırırken, uğruna savaşacağı şeyin değerini de artırmıştı. Şimdi Duru, sadece tüm güzelliğiyle Can’a akan bir enerji değil, aynı zamanda zekasıyla parlayan akıllı bir dişiydi de. Salak bir keşe tutulmuş aptal bir kız yerine, bu sohbetten sonra, kendi içinde hayatı anlamlandıran engin bir adama bağlanmış bir kadına dönüşmüştü Can’ın beyninde.</span></p>

    <p class="paragraf"><span class="CharOverride-15">Can gözlerini kapattı, Duru’yla bir dünyayı hayal etti. Çıplak ayaklarıyla etrafta gezinmesini, uzun ince parmaklarını konuşurken hareket ettirmesini, meydan okuyan gözleriyle korkusuzca bakarken bir çocuğa benzemesini, saçlarını öylesine ensesinde topladığında bile özenle yapılan her saçtan daha güzel olabilmesini, uzun, ince vücudunun muhteşemliğini, umursamaz erkeksi tavırlarını ve kokusunu... Şimdi ona ait bir şeyi koklamayı o kadar çok istedi ki içi acıdı. Hayalini genişletti hemen ve kendini onun güzel, ince ensesini koklarken düşündü. Uzandığı yerde sanki dünya dönmeye başlamıştı ve her şeyin merkezinde sadece Duru vardı. Yatağına uzandığında Duru’yla seviştiğini en ince detayına kadar hayal etmek vardı planında ama edemedi, hiçbir fantezi Duru’yla geçirdiği gerçek birkaç saatten daha iyi değildi.</span></p>

    <p class="paragraf"><span class="CharOverride-15">Evden çıkarken, kafası içtiği jointten bulanmış, uykulu Duru’yla tokalaşmalarının sekiz salise kadar uzun sürmesi, Duru’nun elini kendi avuçlarında hissederken Duru’nun gözlerinin tam içine baktığında Duru’nun yanaklarının kızarması ve meraklı bir çocuğa benzeyen zarif suratındaki kocaman gözlerini beceriksizce kaçırması, utanması... Bu yaşanmışlık herhangi bir sevişmeden bile doyurucuydu.</span></p>

    <p class="paragraf"><span class="CharOverride-15">Sahip olmak istediği her şey bir bedende hayat bulmuş ve tüm saflığıyla korunmayı bekliyordu, ikinci defa. Duru’ya sahip olmak, Can için onu korumanın tek yoluydu, ancak Can bilebilirdi böylesine güzel bir şeyin değerini. Uykuya dalarken, bilinçaltının aralanmış kapılarından sızan Çiçek’in hayali Duru’nunkine karıştı. 20 yıl önce Çiçek’te kaybettiği savaşı Duru’yla kazanmaktan başka çaresi olmadığını düşünürken uyudu Can, ikinci bir şansı olduğunun farkındalığıyla huzurlu ama savaşa hazırlanan birinin motivasyonuyla diken üstünde.</span></p>

    </div>
</body>
</html>