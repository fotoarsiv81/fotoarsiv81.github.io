<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>62940042OuzAtayTutunamayanlar</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
  
<style type="text/css">
span.sgc-1 {font-weight: bold}
</style>
</head>

<body class="main1">
  <p class="heading1"><span class="sgc2 sgc-1">7</span></p>

  <p class="heading"><span class="sgc3">Turgut, önünde durduğu, uzun ve iki katlı binaya yorgun gözlerle baktı. Yataklı vagonda pek iyi uyuyamamıştı. Otele gidip biraz yatsam... Öğleden sonra gelsem... mi? Hayır, bu sıcakta öğleden sonra kimseyi bulamam. Binaya tekrar baktı. Pencereler, pencereler. Külrengi külrengi, serpme sıva... ağır ve çiçek bozuğu kütle; keskin Ankara güneşi, çirkinliği kuvvetlendiriyor. Nasıl kaldıralım bu yığınları ortadan? Hakkınız yoktu buna: bizi zevksizliğinize mahkûm etmeye. Pürüzlü kütleye isteksizlikle baktı: içeriye girsem mi? Girme diyor büyük kapı; girme yutarım seni. Yut bakalım. İstediğimi koparacağım senden. Vızgelir bana hademeleriniz, evrak ve kayıt odanız, bekleyin şimdi gelir efendimleriniz; vızgelir bana De Gaulle hakkında yorumlarınız. İkinci katta... sağa sapmayın sola sapın... koridorda soldan ikinci kapı... Kılığımı iyi buldu da bana “hemşerim” demedi neyse. Ne demiş Cenap Şehabettin: “Güzel bir kıyafet iyi bir tavsiye mektubu..” fecri âti fecaati...</span></p>

  <p class="heading"><span class="sgc3">“Teknisyenler” odasının kapısını vurdu. Neden kapıyı vuruyorsunuz? İçerde gizli bir iş mi görüyorlar? “Affedersiniz, Süleyman Kargı’yla görüşebilir miyim?” Genç ve yorgun memur anlamaz gözlerle suratına baktı. Dokuzunda kocamış. “Kim? Ne istiyorsunuz?” İsmi tekrar etti. “Yok beyim burada böyle biri.” Yandaki masada oturan memur atıldı: “Kim dediniz?” “Süleyman Kargı.” “Eski kadrodan olmasın. İki yıl önce bu şubenin elemanları değişti de.” Turgut, yeni ihtimallerin yorgunluğunu duydu içinde. “Bilmiyorum,” dedi. “İki yıldır buraya Süleyman diye biri gelmedi. Yalnız, yazı işlerinde Süleyman diye bir memur var ama onun da soyadı Yurttut. O olmasın sakın?” Nasıl olur? İsteksiz bir sesle: “Hayır, değil,” dedi. “Öyleyse yok.” İşte o da başını çevirdi. İnsanı ortada bırakırlar. Memur onu hemen unutmuştu; karşısındaki taşeron kılıklı adamı paylıyordu: “Sen daha demirlerin hepsini koymamışsın ki betonu dökeyim diye sızlanıp duruyorsun. İki gün evvel ben uğradım şantiyeye. Sen yoktun.” “Beyefendi, taksi tuttum; kapıda bekliyor. Beş dakikada gider geliriz vallahi.” Bizim dert ortakları. “Ben bilmez miyim bu saatte trafiği? Bu sıcakta gidemem şimdi. Sabah erken gelseydin.” Turgut, yaşlı suratlı genç adama: “Acaba, eski kadrodakileri tanıyan biri var mı dairede?” diye soracak oldu. “Bilmem.” Önüne eğildi, Toprakspor Altındağ’a bir sıfır koydu. Yazı işlerine gitmeli. Evrak memurları buranın eskisidir. Onlar belki bilirler. Patronun işine koşarım olmazsa. Adam, öğleden sonra gel dedi ama belli olmaz. “Bir kat aşağı inin. Girişin hemen yanında.”</span></p>

  <p class="heading"><span class="sgc3">“Süleyman Kargı? Süleyman Kargı? Bilmeliyim muhakkak. Dört beş sene önce mi dediniz? Hangi dört beş sene beyefendi iki ay sonra tam on yedi sene bitiyor. Teknisyen dediniz. Sizin yanınızda mı çalışmıştı?” “Hayır çalışmadı. Özel bir iş için arıyorum.” “Evet! Teknisyen demiştiniz. O zamanki tabiriyle fen memuru.” Selim Işık çalışırken bu dairedeymiş; aynı odada bulunuyorlarmış. Hatırladınız mı asteğmen, yedek asteğmen Selim Işık. Uzun boylu, zayıfça. Siyah saçlı. “Onları bilemeyeceğim işte. Her yıl gelirler. Bir sürü asteğmen. Az da kalırlar. Biliyorsunuz canım; siz de askerlik yapmışsınızdır.” Gözlerini çelik dolaba dikti: “Sağ olsun, Refik Sorgan Albay, o zaman binbaşıydı. Sizden iyi olmasın çok iyi adamdır. Allah selamet versin, bir gün dayanamadı, ‘Bu asteğmenler nerede?’ diye bir bağırış bağırdı koridorda: hepimiz odalarımızdan fırladık. ‘Bu kadar ivedi iş varken nereye gidiyor bunlar?’ diye tepiniyordu. Fen memuru biri vardı. Fen memuru dediniz de aklıma geldi. Uzun kır saçlı biri. Başını kapıdan çıkarıp ‘Vazifedeler binbaşım,’ dedi. ‘Ben vazife mazife bilmem. Yarın sabah hepsini istiyorum.’ Allah sizi inandırsın, ertesi sabah hepsi gelince, değil masa, oturacak iskemle bulamadı çocuklar. Bir kısmı ayakta kaldı. Öğleye kadar, koridorda dolaştılar, kapıların önüne dikilip durdular. Refik Binbaşı geçerken, hepsi korkuyla odalara sığınıyordu. Ayakta, ellerinde evraklar... biz, hiçbir şey olmamış gibi.... Dur yahu! Bu uzun saçlı fen memuru, senin aradığın adam olmasın? Tamam! elbette.” Anlayışla gülümsedi: “Süleyman Kargı tabii. Feylesof Süleyman. Nereden nereye? Feylesof Süleyman, derdik ona. Boş zamanlarda durmadan kitap okurdu ve yazardı.” Turgut’un yüzü aydınlandı. Yeni Harman paketini uzattı ihtiyar görünüşlü memura. Daha daireye girer girmez ihtiyarlıyorlar. “Şimdi nerede?” diye sordu. “Etlik’teki yeni binada onlar. Kısım şefi oldu. Çalışkan çocuktur. Benden selam söyleyin. İbrahim Gülerce dersiniz. Sarı İbrahim deyin, o anlar. Nasıl oldu da hemen hatırlayamadım? Halbuki..” Güneş ışığı altında tozluymuş gibi duran sarı kirpiklerini kırpıştırdı. “Süleyman Kargı ya..” Artık üç gün kendine gelemez. Turgut, adamı kendi haline bıraktı.</span></p>

  <p class="heading"><span class="sgc3">“Selim Işık... okuldan... arkadaşım...” Turgut kelimeleri bulmakta güçlük çekiyordu. Merdivenleri koşarak çıktığı için de nefes nefeseydi. Bu karşılaşmayı, önceden çok düşündüğü, hayalinde yaşattığı için, şimdi ne yapacağını nereden başlayacağını bilemiyordu. Selim’in adını söyleyince, Süleyman Kargı’nın gözlerine bir an bakabilmişti. Hayır, bilmiyordu Süleyman Kargı. Telaşı içinde bunu anlar gibi oldu. Biraz sakinleşti. Hemen söylemese de olurdu. Başımı hep böyle öne eğersem şüphelenecek. Fakat... aslında, söylemeye, anlatmaya gelmedim mi buraya? Süleyman Kargı’ya baktı: Selim gibi uzun boylu, zayıf, aynı yapıda. Gözleri biraz daha büyük olsaydı, güzel adam denebilirdi. Gene de yakışıklı. Bu, uzun ve karışık saçlı adamı nasıl şef yapmışlar? Masasının üstü çok düzenli; ondan olacak. “Sizden bahsederdi,” dedi Süleyman Kargı’ya, bir şey söylemiş olmak için. Aceleyle ekledi: “Dün kâğıtlarımın arasında Selim’in terhis teskeresini buldum. Oradan öğrendim hangi dairede çalışmış olduğunu.” Süleyman Kargı, Turgut’a baktı, bekledi. Turgut, ağlayacağını hissetti. Ağlamadan söylemek istedi; kendine yabancı gelen bir sesle konuştu: “Selim öldü,” dedi. “Kendini öldürdü.” Süleyman Kargı, sigarasından çektiği dumanı dışarı bırakamadı. Sonra, burun deliklerinden çıktı duman, yavaşça. “Nasıl olur?...” Elini, sinirden oynayan ağzının yanına bastırdı. “Anlamıyorum... ne olur... anlatın.” Turgut da anlattı. Süleyman Kargı’nın yaşlı gözlerine bakamadı, bakarsa ağlayacağını sezdiğinden gözlerini yere dikerek anlattı. Söylemek istediklerinin hepsini söyleyemeden anlattı. Arada, Süleyman Kargı; “Allahım! Nasıl olur?” dedi sadece. Turgut’un sözleri bitince de pencereye doğru yürüdü, başını çevirdi. “Selim dost,” dedi. “Nasıl yaptın bunu..” sözlerini bitiremedi. Omzunu duvara bastırarak öylece kaldı. “Nasıl yaptın bunu Selim dost?” Ağlıyordu. “Kim bilir ne güç gelmiştir sana bunu yapmak. Allahım, nasıl izin verdin buna!” Turgut’a döndü yaşlı gözlerinden utanmadan. “Bilmezsiniz nasıl tanırdım onu.” Eline baktı: “Nasıl tuttun o soğuk şeyi...” Kelimeyi Turgut’un bulmasını istiyormuş gibi onun yüzüne baktı, zorlukla söyledi: “Tabancayı...” Derin bir soluk aldı: “Aylardır yazmadı bana... yazamadı demek... Ben, kim bilir ne aptalca bir şey yapıyordum o anda?” Turgut’u görmüyordu artık.</span></p>

  <p class="heading"><span class="sgc3">Süleyman Kargı, durmadan anlatıyordu: “Her şey çok iyi başlamıştı. Şiir yazıyorduk mesela. Tozlu yollarda saatlerce dolaşıyorduk. İçki içiyorduk ve tartışıyorduk. Bir keresinde çok sarhoş oldu ve beni ilk gördüğü zaman hiç hoşlanmamış olduğunu itiraf etti. Öpüştük. Onu çok seviyordum ve şımartıyordum. Bazen de azarlıyordum hiç sebep yokken. Çok gençti. Bir bakıma çok cesurdu ve aynı zamanda çok çekingendi. Daha çok ben konuşuyordum. Dairedeki arkadaşlar, bu durumu görselerdi, çok şaşarlardı. Yanımda hiç konuşmadan, başı önüne eğik yürümesine dayanamıyordum. Şimdi hiç dayanamıyorum. Onu elinden tutup gezdiren bir büyüğüydüm sanki. Ondan sorumlu hissediyordum kendimi. Selim de bu duyguyu, bana bilerek veriyor gibiydi. Sorumluluğum hoşuna gidiyordu. O büyük ve insanın içinde kaybolduğu şehirde onu çok üzmüşlerdi arkadaşları. Fakat, gözlerime bakınca her şeyi unuttu ve affetti. Saçmalıyorum galiba. Güzel ve acıklı şeyler söylemek istiyorum oysa.” Elleriyle gözlerini sildi. “Artık, konuşmaya hiç hakkım kalmadı gibi geliyor...” Bir kurşunkalemi hırsla duvara bastırarak ucunu kırdı. Alnını duvara dayadı. “Kim bilir nasıl canın yanmıştır Selim dost, gerçek dost.” Turgut’a döndü: “Bu odaya tahammül edemiyorum. Hiçbir zaman da edemedim. Dışarı çıkalım.”</span></p>

  <p class="heading"><span class="sgc3">İnsanların arasında fazla dolaşamadılar; Süleyman Kargı’nın evine gittiler. Selim benden başka türlü bahsetmiş Süleyman Kargı’ya; yumuşak ve anlayışlı bir insandan bahseder gibi anlatmış beni. Dünya değişiyor çevrende oğlum Turgut. Ayak uyduramazsan kayboldun demektir. Dünyada “Büyük ve güzel şeyler de var” demişti bir gün. O sırada ben ne yapıyordum? Hiçbir güzelliğin içime girmesine izin vermiyordum. Öyle miydim? Hatırlamıyorum. Turgut sarhoş gibiydi; ne yaptığını bilmeden kayıp gidiyordu sokaklarda. Anlatılmaz bir duyguydu bu. Neye benziyorum acaba? Beni kötü yetiştirdiler dostum! Güzeli ifade gücünden yoksun bıraktılar beni. Tıpkı filmlerdeki gibi diyebiliyorum ancak. Ne acıklı değil mi?</span></p>

  <p class="heading"><span class="sgc3">Turgut eve girince bir koltuğa yavaşça yığıldı. İnsan, iki gün falan böyle hissetse kendini, Dostoyevski’yi kıskandıracak eserler yazar. Değil mi Selim? Turgut, münasebetsizlik etme. Ederim Selim. Ben artık dünya çapında büyük bir adam oldum. Bir bilseler... Allahtan bilmiyorlar. Bir de bilselerdi... Konuşturdun beni... yoruldum işte. Dehamı kaybettim. Hepinizi mahkemeye vereceğim. Süründüreceğim sizi, kendim de sürüneceğim. Daha beter olacağım.</span></p>

  <p class="heading"><span class="sgc3">Gördünüz mü, iki gün sürmez demiştim size. İki saat bile sürmedi.</span></p>

  <p class="heading"><span class="sgc3">Gene de tatlı bir yorgunluktu bu. Süleyman Kargı sessizce yemek hazırladı mutfakta. Turgut da dalgın; bir şey düşünemeden oturdu. Düzenli bir ev. Rendeli kalaslardan yapılmış kütüphane; sararmış, ciltsiz kitaplarla dolu. Mobilya olarak, bir iki tahta kenarlı koltuk, bir orta sehpası ve sarı cilalı bir yazı masası... daktilo, kâğıtlar, kâğıtlar. “Bir kitapla uğraşıyorum,” diye seslendi mutfaktan. Elinde bir tabak, kapıda göründü: “Bütün hayatımca uğraştığım bir kitap. Değiştirip duruyorum. O kadar uzun sürüyor ki yazması; bu arada sistemler eskiyip gidiyor.” Yavaşça yerine döndü. Bu odada oturdular; konuştular, konuştular... kitaplardan... Süleyman Kargı’nın sesini duydu uzaktan: “Okur musunuz Turgut?” Çok isterim. “Pek değil!” diye seslendi mutfağa doğru. “Selim anlatmadı mı?” “Efendim?” “Selim anlatmadı mı acıklı durumumu, dedim.” Sofra örtüsü ve tabaklarla geldi. “Bilmem.</span> <span class="sgc3">Oblomov</span><span class="sgc3">’u nasıl okuduğunuzdan bahsetmişti. Heyecanlanmıştım. Öyle bir anlatmışsınız ki kitabı ona... Onun okumaya ihtiyacı yok, derdi.” Turgut, yorgun bir gülümsemeyle: “Cahil Turgut’u gizlemesini iyi bilirim. Kimse anlayamaz,” dedi. “Bütün dünyayı kandırabilirim gibi geliyor bana.” Ayağa kalktı, yazı masasını süzdü. “Ne yazık ki bu meziyetimle çok övünürüm. Kendimi ele veririm.” Süleyman Kargı güldü; “Bir kadın olsaydı şimdi, ‘İnanmıyorum,’ derdi size.” Turgut başını kaldırdı: “Bakın bunu anlamam için, kitap okumama lüzum yok.” “Selim de bunu ifade etmek istedi işte.”</span></p>

  <p class="heading"><span class="sgc3">Omlet ve patlıcan kızartmasından ibaret yemek güzeldi. Yemekte konuşmadılar. Sonra, Süleyman Kargı, sofrayı itinayla topladı; hemen bulaşıkları yıkadı. Turgut’un kurulamasına izin verdi. Odaya döndükleri zaman: “Yemek ve bulaşık işlerinde titizimdir,” dedi. “Bunları bir zevk haline getirmezseniz, çok çabuk bıkarsınız.” “Bu öğütü nasıl kullanacağımı pek bilemiyorum,” dedi Turgut elini uzatarak. “Yüzüğü görmüştüm. Heraclitus, her şeyin her an değiştiğini söylüyor dünyada.” “Bunu uygun bir yerde kullanırım Heraclitus’u tanıyormuş gibi yaparak. İnşallah bana yalan söylememişsinizdir.” İki erkeğin anlaşması başkadır işte. Birbirlerini beğendiklerini başka türlü ifade ederler. Yani, bazı erkekler... Dikkat et oğlum Turgut; düşünmeye, yargılara varmaya başlıyorsun. Meselenin ağırlığını omuzlarında taşıyacaksın bu gidişle.</span></p>

  <p class="heading"><span class="sgc3">Kahvelerini içerken gene bir sessizlik çöktü üzerlerine. Sigara dumanları arasında birbirlerini unuttular. Bir süre sonra Turgut kalkması gerektiğini düşündü. Patronun işi... diye gevşek gevşek düşündü. Kendini, iyileşmeye başlayan bir hasta gibi hissediyordu. Yerinden kalkmak için davrandı. Süleyman Kargı: “Oturun,” dedi. Turgut, o gün yapması gereken işlerden bahsetti, inandırıcı olmayan bir sesle. Süleyman Kargı, elini havada yana doğru sallayarak Turgut’un günlük iş endişelerini geriye itti. Turgut da, elinde olmayan bir hareketle omuzlarını silkti. Sigara içmeye yeni başlayan bir ortaokul öğrencisi gibi hissediyordu kendini Süleyman Kargı’nın yanında; bunun dışında hiçbir şeyin önemi olmadığını bilen insan taklidi yapıyordu. Omuz silkiyordu. Bu iş takibi de ne oluyordu canım! Yeni sigara içen çocuk gibi boğazının yandığını, gözüne duman kaçtığını gizlemeye çalışıyordu. Bizim hayatımız... işte... böyle acılar ve... her zaman... Buna oyun denemezdi. Sonunda sigaraya alışırdı insan. Süleyman Kargı da, sanki, ondaki bu değişikliğin gelişip bir yere varmasını bekler gibi susuyordu. Turgut’u ürkütmemeye çalışıyordu sanki. Turgut’a böyle geliyordu belki de. İşte birdenbire uzak bir konudan söz açmıştı: “Kadınlarla aranız nasıl, Turgut?” Yolculukta tanışan erkekler de kısa bir süre sonra birbirlerine bunu sorarlar. Süleyman Kargı, onu yanıltmak mı istiyordu? Konuşmadan önce denemek mi istiyordu? Selim sevmezdi böyle soruları. Nasıl bilmezdi bunu? “Evliyim,” dedi, çekingenlikle ve gene omuz silkti farketmeden. Bir omzuma sahip olamıyorum. Bu omuz bana pahalıya mal olacak. “Benim biraz düşkünlüğüm var da,” dedi Süleyman Kargı. “Yoksa bu soruyu yarın mı sorsaydım, ne dersiniz?” Bu adamın yanında, büyümüş hissediyordu kendini Turgut. “Her şey konuşulabilir,” dedi, tanımadığı bir sesle. “Bunu nerede okumuş olmalıyım size göre?” Süleyman Kargı güldü beyaz dişlerini göstererek. “Güldürmeyi iyi biliyorsunuz,” dedi; “Selim gibi.” Selim’in seninle neden rahat olduğunu anlamaya başlıyorum, Süleyman Kargı. “Bazı ortak metotlarımız vardı,” dedi. “Birkaç basit esasa dayanır. Biraz dikkat edilirse, hepsinin aynı kökten çıktığı görülür.”</span></p>

  <p class="heading"><span class="sgc3">Süleyman Kargı ayağa kalktı; hızlı adımlarla, odanın içinde dolaşmaya başladı. Turgut’un önünde durdu. “Piyano çalmayı çok isterdim,” dedi donuk bir sesle. “Şimdi piyanoya oturur, kelimelerle ifade etmekte güçlük çektiğim bütün duygularımı, acılarımı tuşlara dökerdim. Bazen şiddetli, bazen yavaş basardım onlara. Kim bilir ne ince ayrıntıları vardır o dokunuşların? Kelimeleri, daha önce, öyle kötü yerlerde kullanmış oluyoruz ki, kirletir diye korkuyoruz duygularımıza dokunursa. Seslerin başka türlü bir dokunulmazlığı var.” “Ben de sayfalarınızı çevirebilecek kadar notadan anlamak isterdim,” dedi Turgut aynı donuk sesle. Sonra hemen ekledi: “Beni durdurmazsanız pişman olursunuz. Bir yerde bana dur demek gerekir.” Süleyman Kargı başını salladı. “Selim’i de durdurmazdım.” Gülümsedi. “Sizleri durdurmak mümkün değildir. İçinizden devam edersiniz sonra.” Turgut: “Bizim metotu Selim size öğretmiş galiba,” dedi. “Üstelik, bizim gibi ipin ucunu kaçırıp halının üstünde yatmıyorsunuz sonunda.” “Gelin bir anlaşma yapalım Turgut: siz demeyi bırakalım karşılıklı. Böylece ben de kadınlardan bahsetme fırsatını bulurum belki.” Turgut: “Öğretmiş, öğretmiş,” dedi. “Sana da öğretmiş.” “Selim bir şey bildiğini sansın da, onu başkasına öğretmesin. İmkân var mı buna?” “Hafızasını da bu yüzden kuvvetli sanırlardı,” dedi Turgut aceleyle. Süleyman Kargı kitaplara baktı: “Ne kadar çok şeyi birden aklında tutardı gerçekten. Ona, gereksiz bir sürü şey bildiğini söylerdim. ‘Bir yerde lazım olur,’ derdi. ‘Biz, harp çocuğuyuz. Hiçbir şeyi atamayız kolayca. Ona da bir müşteri çıkar.’” Birden Turgut’a döndü: “Onun öldüğüne gerçekten inanıyor musun?” Turgut yerinde sarsıldığını hissetti. “Bu sözünü hiç unutmayacağım,” dedi.</span></p>

  <p class="heading"><span class="sgc3">Selim’in ölümü gene odayı kapladı. Güneş tutulması gibi bir şey. Kelimelerin dağıtamadığı bir ağırlık. Ona anlatmalıyım, diye düşündü Turgut. Sonra bu zamanı konuşmadan geçirdiğim için pişman olacağım. Buradan ayrılınca, her şey eski karanlığına gömülecek. Bu anlayışı arayacağım boş yere. “Büyük bir karanlık hissediyorum,” dedi. “Tanıdığım Selim’i göremiyorum bu karanlık içinde. Benimle konuşmuyor. Sorularıma cevap vermiyor. Beni suçluyor. Kendimi suçluyorum.” Sustu. Beni yanlış anlayacak; sonra hiç konuşmayacak. Aceleden şaşırıyorum. Beklemesini bilmiyorum. Masanın yanındaki aynaya takıldı gözü. Orada zavallılığını gördü, “büyük ve güzel” şeylerin yokluğunu gördü yüzünde. Yıllarca yanıbaşında yaşayan Selim’in, bu yüzü güzelleştirmesine nasıl izin vermediğini, sunulan zenginlikleri nasıl kör bir inatla geri ittiğini gördü. “Bir dostun varlığı güzel bir şeydir; fakat bir dosta ihtiyaç duymadan yaşayabilmektir önemli olan” sözünü söyleyen Turgut’un fakir suratını gördü. Aynalarla arası iyi değildi bugünlerde. Yanımda dururken, ona elimi uzatmak mesele değilken... farkında olmadığım bir varlığı sadece elimden kaçırdım diye peşinden... “Başka çare göremedi demek kendini anlatmak için,” dedi Süleyman Kargı. “İnanmıyorlar ki. Elle tutulur deliller istiyorlar. Yok canım, o kadar değil, diyorlar her zaman. Ölmezsin, diyorlar. Bu da geçer... Olaylar haklı çıkarıyor onları çoğu zaman. Milyonda bir de olsa yanılma, ağır ve elim yanılma sessizce belirince... Milyonda bir için hayatı zehir etmeye değer mi? diyorlar onlar. Onlar, biz, hepimiz...” Turgut ümitsizlikle başını salladı: “Başka bir yol olmalıydı,” dedi. “Bir yol bulunmalıydı. İnsana bir fırsat verilmeliydi. Bana, sana hiç olmazsa... Bu çaresizliğe dayanamıyorum. Bir defaya mahsus olmak üzere bir istisna yapılmalıydı. Kâğıtlarınızda bir noksanlık var, bir imza eksik diye geri çevrilmeliydi Selim. Özür dileriz, kabul edemeyiz; bazı noktaları unutmuşsunuz denemez miydi?... Turgut’u, Süleyman’ı unutmuşsunuz; bilseniz ne merakla bekliyorlar sizi. Bütün karakollara haber vermişler, her yeri aramışlar. Neden haber vermediniz çıkarken?... Dikkat et Selim... canın acıyacak dur... söz veriyorum... her şeyi yeniden konuşacağız. Selimciğim Işık... hepsi hak verecek sana... durmadan başlarını sallayarak, haklısınız, haklısınız, diyecekler... sen gitmek istesen de bırakmayacaklar seni... ne olur biraz daha kalın, daha yeni başlamıştık konuşmaya... söyleyecek o kadar söz vardı ki... canım Selim... hayır Süleyman Kargı! İnanmıyorum Selim’in öldüğüne. Reddediyorum! İnkâr ediyorum.” Nefes alamıyordu. “Birşeyler yapmak, bir yere tutunmak istiyorum.”</span></p>

  <p class="heading"><span class="sgc3">Süleyman Kargı yerinden kalktı, kütüphanenin yanına gitti. Turgut’a dönerek: “Selim gibilerine işte böyle yaparlar,” dedi. “Birdenbire yüklenmezler üstüne. Önce bırakırlar istediği gibi düşünsün her şeyi. Dünyayı dilediği gibi anlamasına, yaşamasına, hissetmesine izin verirler. Hatta alkışlarlar, överler onu. Büsbütün çileden çıksın da geri dönemesin diye. Sonrasını biliyorsun işte.” Eğildi, kütüphanenin alt gözünden bir dosya çıkardı; “Fakat Selim, bazı evrakını kaçırmayı başardı onlardan. Hiçbir iz bırakmadan kaybolacağını sananlar aldandılar. Ona cesaret verecek insanlar da vardı dünyada. Ve o, uzun boylu düşünmeden, hesaba kitaba kaçmadan, öylesine, içinden geldiği gibi, dünyasını kurmaya çalıştı; bu uzun şarkıları yazdı. ‘İstediğini yaz Selim,’ dedim. ‘Hiçbir korku aklını gölgelemesin.’ ‘Sonunda pişman olursun ama; dayanamazsın,’ dedi. ‘Boş yere yorulursun, usanırsın benden,’ dedi. ‘Zarar yok Selim be,’ dedim. ‘Bir insan da senin yüzünden sıkılsın; bir insandan da utanma! Ne olur?’ ‘Peki Süleyman dost,’ dedi. Senin için olsun bu şarkılar. Sen izin ver, ben de yazayım. Elele verip gösterelim onlara. Utançlarından sokağa çıkamasınlar. Öyle garip bir yaratık çıksın ki ortaya, aynı cinsten olduklarından utansınlar. Bütün tabiat alimleri bir araya gelsinler de çözemesinler bu yaratığın sırrını. Öyle tuzaklar kuralım ki küçümseyip bir kenara atsınlar; gene de rahat etmesin içleri.’ Sonra kuşkuya kapıldı hemen. ‘Yapamam Süleyman dost,’ dedi. ‘Onlara rezil olduğum gibi kendi yüzüme de bakamam aynada.’ İşte böylece Turgut dost; bir iyi oldu, bir kötü. Bir zayıf hissetti, bir kuvvetli. Bana sorarsan her satırının altında, Selim’in bir tatlılığını hissederim. Çok yakınındaydım tabii. Akılcı bir gözle bakamadım hiçbir zaman. Kusurları bile tatlı geldi bana. Selim’i yaşadım çünkü. Bakarsın biri de, ‘Peki ne olmuş yani?’ der. Her okuyanın yanına Selim’i taşıyamam ya. Neyse, kimse de okumadı daha. Selim, gözümü öyle korkutmuştu ki, kimseye vermeye cesaret edemedim.” Dosyayı Turgut’a uzattı: “Sonunda bir de, benim ağzımdan yazılmış ‘Açıklamalar’ var. Beni karıştırmadan içi rahat etmedi. ‘Sen filozofsun,’ dedi. ‘Açıklamaları senin yapmış görünmen gerekiyor. Böylece hiçbir şeyin farkında olmazlar. Atlatırız onları.’ Onlar, onlar diye tutturmuştu. Okursan göreceksin.”</span></p>

  <p class="heading"><span class="sgc3">Turgut dosyayı, yanındaki sehpaya koydu. Süleyman Kargı: “Şimdi okumak istersin herhalde. Uzun ama zararı yok. Bekleriz. Vaktimiz çok. Değil mi?” Turgut başını öne eğdi kızararak. “Şu anda, sana güzel bir söz söyleyebilmek için, on bin kitap okumuş olmayı isterdim,” dedi: “Gene de az gelişmiş bir cümle söylemeden içim rahat etmeyecek: seni tanıdığıma çok sevindim kendi çapımda.” Dosyanın kapağını açtı, sonra yapma bir endişeyle Süleyman Kargı’nın yüzüne baktı: “Anlamadığım yerler olursa hiç çekinmeden sorabilir miyim?”</span></p>

  <p class="heading1"><span class="sgc3"><br class="calibre1" /></span></p>

  <p class="heading1"><span class="sgc3">D</span><span class="sgc3">ÜN,</span> <span class="sgc3">B</span><span class="sgc3">UGÜN,</span> <span class="sgc3">Y</span><span class="sgc3">ARIN</span></p>

  <p class="heading1"><span class="sgc3">When I was a little child,</span></p>

  <p class="heading1"><span class="sgc3">Bir yokluktu Ankara.</span></p>

  <p class="heading1"><span class="sgc3">Après moi dull and wild</span></p>

  <p class="heading1"><span class="sgc3">Town ne oldu, que sera?</span></p>

  <p class="heading1"><span class="sgc3"><br class="calibre1" /></span></p>

  <p class="heading1"><span class="sgc3">İTHAF VE MUKADDİME</span></p>

  <p class="heading"><span class="sgc3">&nbsp;&nbsp; &nbsp; &nbsp; &nbsp; &nbsp;King Solomon Speare’di adının İncilcesi&nbsp;</span></p>

  <p class="heading"><span class="sgc3">&nbsp;&nbsp; &nbsp; &nbsp; &nbsp; &nbsp;Süleyman Kargı dosttur Türkçeye tercümesi&nbsp;</span></p>

  <p class="heading">&nbsp;&nbsp; &nbsp; &nbsp; &nbsp; &nbsp;Hamlet için Horatio neyse öyleydi bana.</p>

  <p class="heading"><span class="sgc3">&nbsp;&nbsp; &nbsp; &nbsp; &nbsp; &nbsp;Kıbrıs dolaylarından göçmüş anavatana.</span></p>

  <p class="heading"><span class="sgc3">5</span>&nbsp;&nbsp; &nbsp; &nbsp; &nbsp;<span class="sgc3">Yıkık bir sur üstüne büyük, cesur ve mağrur.&nbsp;</span></p>

  <p class="heading"><span class="sgc3">&nbsp;&nbsp; &nbsp; &nbsp; &nbsp; &nbsp;Saplanmış bayrak gibi, Ankara’da oturur.&nbsp;</span></p>

  <p class="heading"><span class="sgc3">&nbsp;&nbsp; &nbsp;</span></p>

  <p class="heading"><span class="sgc3">&nbsp;&nbsp; &nbsp; &nbsp; &nbsp; Selim Işık tek ve Türk. Ve duygulu, amansız.&nbsp;</span></p>

  <p class="heading"><span class="sgc3">&nbsp;&nbsp; &nbsp; &nbsp; &nbsp; Sabırsız ve olumsuz, yaşantısında cansız&nbsp;</span></p>

  <p class="heading"><span class="sgc3">&nbsp;&nbsp; &nbsp; &nbsp; &nbsp; Sanılırdı; gerçekti, hayır gerçek değildi.</span></p>

  <p class="heading"><span class="sgc3">10 &nbsp; &nbsp;&nbsp;</span><span class="sgc3">Tutunamayanların tarihine eğildi.</span></p>

  <p class="heading"><span class="sgc3">&nbsp;&nbsp; &nbsp; &nbsp; &nbsp; Kelime ve yalnızlık hayatın tadı tuzu</span></p>

  <p class="heading"><span class="sgc3">&nbsp;&nbsp; &nbsp; &nbsp; &nbsp; Kucaklamak isterdi ölümü ve sonsuzu.&nbsp;</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">BİRİNCİ ŞARKI</span></p>

  <p class="heading"><span class="sgc3">&nbsp;&nbsp; &nbsp; &nbsp; &nbsp; Dokuz yüz otuz altı. Tarih düşüldü. Niçin?&nbsp;</span></p>

  <p class="heading"><span class="sgc3">&nbsp;&nbsp; &nbsp; &nbsp; &nbsp; Doğumu önemlidiryani kendisi için.</span></p>

  <p class="heading"><span class="sgc3">15</span>&nbsp;&nbsp; &nbsp;&nbsp;<span class="sgc3">Buruşuk yüzler, bezler arasında bir canlı&nbsp;</span></p>

  <p class="heading"><span class="sgc3">&nbsp;&nbsp; &nbsp; &nbsp; &nbsp; Başparmağını emdi (yıkanmamış ve kanlı)&nbsp;</span></p>

  <p class="heading"><span class="sgc3">&nbsp;&nbsp; &nbsp; &nbsp; &nbsp; Cahildi, ne bilsindi libidonun adını</span></p>

  <p class="heading"><span class="sgc3">&nbsp;&nbsp; &nbsp; &nbsp; &nbsp; Duymuştu belki belki aşkın kokusunu, tadını&nbsp;</span></p>

  <p class="heading"><span class="sgc3">&nbsp;&nbsp; &nbsp; &nbsp; &nbsp; Sonradan uzun olan yumuk parmaklarında.</span></p>

  <p class="heading"><span class="sgc3">20</span>&nbsp;&nbsp; &nbsp;<span class="sgc3">Yıkandı çinko tasın sıcak ırmaklarında.&nbsp;</span></p>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">&nbsp;&nbsp; &nbsp; &nbsp; &nbsp;İlk resminde beyazdı kundağı gibi yüzü.&nbsp;</span></p>

  <p class="heading"><span class="sgc3">&nbsp;&nbsp; &nbsp; &nbsp; &nbsp;Bir taşra konağında yaşadı ilk gündüzü.&nbsp;</span></p>

  <p class="heading"><span class="sgc3">&nbsp;&nbsp; &nbsp; &nbsp; &nbsp;Büyükanne, Osmanlı sabrıyla ağır ağır&nbsp;</span></p>

  <p class="heading"><span class="sgc3">&nbsp;&nbsp; &nbsp; &nbsp; &nbsp;Sallıyor beşiğini. Dede bunak ve sağır.</span></p>

  <p class="heading"><span class="sgc3">25</span>&nbsp;&nbsp; <span class="sgc3">Gelin ürkek ve şaşkın, dede doksanı aşkın,&nbsp;</span></p>

  <p class="heading"><span class="sgc3">&nbsp;&nbsp; &nbsp; &nbsp; Gözlerinde kalmamış ışığı hiçbir aşkın.&nbsp;</span></p>

  <p class="heading"><span class="sgc3">&nbsp;&nbsp; &nbsp; &nbsp; &nbsp;Ne zaman yemeğini yediğini bilmiyor.&nbsp;</span></p>

  <p class="heading"><span class="sgc3">&nbsp;&nbsp; &nbsp; &nbsp; Gördüğü karısı mı gelini mi bilmiyor.</span></p>

  <p class="heading"><span class="sgc3">&nbsp;&nbsp; &nbsp; &nbsp;&nbsp;</span></p>

  <p class="heading"><span class="sgc3">&nbsp;&nbsp; &nbsp; &nbsp; &nbsp; Asırlık ayakları, evde bir hastalıktı</span></p>

  <p class="heading"><span class="sgc3">30</span>&nbsp;&nbsp; &nbsp;<span class="sgc3">Geceleri dolaşan. Dalgın karnı acıktı;&nbsp;</span></p>

  <p class="heading"><span class="sgc3">&nbsp;&nbsp; &nbsp; &nbsp; &nbsp;Kalktı yer yatağından, iki ayaklı hüzün.&nbsp;</span></p>

  <p class="heading"><span class="sgc3">&nbsp;&nbsp; &nbsp; &nbsp; &nbsp;Selim’in beşiğine uğradı, beyaz tülün</span></p>

  <p class="heading"><span class="sgc3">&nbsp;&nbsp; &nbsp; &nbsp; &nbsp;Altında yatan teni okşadı. Titrek elin</span></p>

  <p class="heading"><span class="sgc3">&nbsp;&nbsp; &nbsp; &nbsp; &nbsp;Tuttuğu son canlıydı. Sanki, “Mutfağa gelin!”</span>&nbsp;</p>

  <p class="heading"><span class="sgc3">35</span>&nbsp;&nbsp; &nbsp;<span class="sgc3">Diyen bir sese doğru yönelirken, bir ağrı</span></p>

  <p class="heading"><span class="sgc3">&nbsp;&nbsp; &nbsp; &nbsp; &nbsp;Saplandı. Ölü buldu onu sabah rüzgârı.&nbsp;</span></p>

  <p class="heading"><br class="calibre1" /></p>

  <blockquote class="sgc5">
    <p class="heading">İlk rüyanın teriyle (bilincin eşiğinde)</p>
  </blockquote>

  <p class="heading"></p>

  <blockquote class="sgc5">
    <p class="heading"><span class="sgc3">Islanarak uyandı; kıvrandı beşiğinde</span></p>
  </blockquote>

  <blockquote class="sgc5">
    <p class="heading"><span class="sgc3">Kundağıyla büyük ve beyaz bir elma kurdu</span>&nbsp;</p>
  </blockquote>

  <p class="heading"><span class="sgc3">40</span>&nbsp;&nbsp; &nbsp; <span class="sgc3">Esirlik türküsünü bütün eve duyurdu.</span><br class="calibre1" /></p>

  <blockquote class="sgc5">
    <p class="heading"><span class="sgc3">Baba geniş yatakta döndü; yorganı kaptı;&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Anne, meme vermenin sancısıyla haraptı.&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">İlk ve son kocasının, “Çocuğa bak Müzeyyen!”&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Mırıltısıyla kalktı kadın kokan yerinden.</span></p>
  </blockquote>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">45</span>&nbsp;&nbsp; &nbsp;&nbsp;<span class="sgc3">Corridos adasında Permanlar arasında&nbsp;</span></p>

  <blockquote class="sgc5">
    <p class="heading"><span class="sgc3">Elinde kendi gibi kuru bir barracinda</span></p>
  </blockquote>

  <blockquote class="sgc5">
    <p class="heading"><span class="sgc3">Tutarak, on ikinci derece bir denklemi&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Kaygısız çözmesiyle, Ferrania Sandolem’i&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">İndirerek tahtından kadın saltanatına</span></p>
  </blockquote>

  <p class="heading"><span class="sgc3">50</span>&nbsp;&nbsp; &nbsp;&nbsp;<span class="sgc3">Son veren Panton Hipyos ya da önce atına&nbsp;</span></p>

  <blockquote class="sgc5">
    <p class="heading"><span class="sgc3">Sonra kadına tapan Hun gibi Numan Işık&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">(Oysa ilk yıllarında anneme nasıl âşık).&nbsp;</span></p>
  </blockquote>

  <p class="heading"><span class="sgc3"><br class="calibre1" /></span></p>

  <blockquote class="sgc5">
    <p class="heading"><span class="sgc3">Uykulu göğüslerikim bilir ne tazeydi.&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">İpek geceliğinin içinde sert ve diri</span></p>
  </blockquote>

  <p class="heading"><span class="sgc3">55</span>&nbsp;&nbsp; &nbsp;&nbsp;<span class="sgc3">(mektuplarda Numan Bey, aşkını eski Türkçe&nbsp;</span></p>

  <blockquote class="sgc5">
    <p class="heading"><span class="sgc3">-evlenmeden elbette- anlatırmış anneme)&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Kayarken karanlıkta, dede bir taş yığını&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Gibi, genç lohusanın acıttı ayağını.</span></p>
  </blockquote>

  <blockquote class="sgc5">
    <p class="heading"><span class="sgc3">Acı bir çığlık kesti Selim’in nefesini</span></p>
  </blockquote>

  <p class="heading"><span class="sgc3">60</span>&nbsp;&nbsp; &nbsp; <span class="sgc3">Belki o anda duydu korkunun ilk sesini.&nbsp;</span></p>

  <p class="heading"><span class="sgc3"><br class="calibre1" /></span></p>

  <blockquote class="sgc5">
    <p class="heading"><span class="sgc3">Evin arka bahçesi otlar ve tahta perde.&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Anılar başladı mı? Paslı bir kilim yerde,&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Koruyor dış dünyadan. İlk böcekler elinden</span></p>
  </blockquote>

  <blockquote class="sgc5">
    <p class="heading"><span class="sgc3">Kayıp geçiyor. Nine, düşürmüyor dilinden</span></p>
  </blockquote>

  <p class="heading"><span class="sgc3">65</span>&nbsp;&nbsp; &nbsp; <span class="sgc3">Belirsiz anlamlarla uyutan ninnileri&nbsp;</span></p>

  <blockquote class="sgc5">
    <p class="heading"><span class="sgc3">Hu diyen dervişleri ürkünç ecinnileri.&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Dandini ve dasdana, kov bostancı danayı&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Yemesin lahanayı, yemesin lahanayı.</span></p>
  </blockquote>

  <p class="heading"><span class="sgc3"><br class="calibre1" /></span></p>

  <blockquote class="sgc5">
    <p class="heading"><span class="sgc3">Bir yaşında kızamık, iki yaşında sıtma,</span>&nbsp;</p>
  </blockquote>

  <blockquote class="sgc5">
    <p class="heading"><span class="sgc3">70</span> <span class="sgc3">Yakaladı Selim’i. Yavrum terleme, koşma!</span></p>
  </blockquote>

  <blockquote class="sgc5">
    <p class="heading"><span class="sgc3">Terli bir uyanıştan sonra tam üç yaşında&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Düştü yatağa baygın. Ağlayarak başında&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Kuran okur annesi; bir açılsa gözlerin.&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Ne diyorsun Allahım, duyulmuyor sözlerin.</span></p>
  </blockquote>

  <p class="heading"><span class="sgc3">75</span>&nbsp;&nbsp; &nbsp; <span class="sgc3">Baba mırıldanıyor: Selim Işık, güzel şey!&nbsp;</span></p>

  <blockquote class="sgc5">
    <p class="heading"><span class="sgc3">Ağlıyor gürültüyle; hey rahmetli Numan Bey!&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Kasabanın tek doktoru topal Muvakkar.&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Muvakkar’ın tek gözü birazcık şehla bakar.&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">“Topal doktor kalksana, lambaları yaksana,</span></p>
  </blockquote>

  <p class="heading"><span class="sgc3">80</span>&nbsp;&nbsp; &nbsp; &nbsp;<span class="sgc3">Selim elden gidiyor, çaresine baksana.”&nbsp;</span></p>

  <blockquote class="sgc5">
    <p class="heading"><span class="sgc3">Muvakkar’ın gözü varmış derler annemde.&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Babama severek varmış derler annem de.&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">O zaman kaç senesi; tıp, bildiğiniz gibi.&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Bütün umut Allah’tan; hep bildiğiniz gibi.</span></p>
  </blockquote>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">85</span>&nbsp;&nbsp; &nbsp; <span class="sgc3">“Zatürrée. Geceyi atlatırsa ümit var.&nbsp;</span></p>

  <blockquote class="sgc5">
    <p class="heading"><span class="sgc3">Kışın olsa giderdi.” (Dışarda ıslak bahar.)&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Birden gözünü açtı: karanlık pencereler,&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Yağmur izleri. Selim, “Atatürk’ü gördüm,” der.&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Taşrada yetişirken öğrendiği tek dildi</span></p>
  </blockquote>

  <p class="heading"><span class="sgc3">90</span>&nbsp;&nbsp; &nbsp; <span class="sgc3">Türkçe, cahil Selim’in. Bu kadar diyebildi.&nbsp;</span></p>

  <blockquote class="sgc5">
    <p class="heading"><span class="sgc3">Oysa bilseydi (canım) biraz da Fransızca&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">“Voila Atatürk maman!” derdi muhakkak orada.&nbsp;</span></p>
  </blockquote>

  <p class="heading"><span class="sgc3"><br class="calibre1" /></span></p>

  <blockquote class="sgc5">
    <p class="heading"><span class="sgc3">Az gelişmiş babanın az gelişmiş tek oğlu,&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Şimdi hatırladım da gene gözlerim doldu.</span></p>
  </blockquote>

  <p class="heading"><span class="sgc3">95</span>&nbsp;&nbsp; &nbsp; <span class="sgc3">Donuk aydınlığında idare lambasının,&nbsp;</span></p>

  <blockquote class="sgc5">
    <p class="heading"><span class="sgc3">Üzerine eğilen gölgenin (babasının)</span></p>
  </blockquote>

  <blockquote class="sgc5">
    <p class="heading"><span class="sgc3">Varlığından habersiz, soluk bir ateş gibi&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Küçücük yatağında. Bir aydınlık belirdi:&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">“İşte güneş doğuyor. Kurtuldu, yaşayacak!”</span></p>
  </blockquote>

  <p class="heading"><span class="sgc3">100</span>&nbsp;&nbsp; &nbsp;<span class="sgc3">Yamalı bir yıldızdı ilerde ışıyacak.</span></p>

  <p class="heading"><span class="sgc3"><br class="calibre1" /></span></p>

  <blockquote class="sgc5">
    <p class="heading"><span class="sgc3">“İzin ver Selim biraz, Hegel, Fichte diyelim,&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Felsefeyle ilişkin bir de ekmek yiyelim.”&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Böyle buyurdu Kargı, thus spake King Solomon&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Yerindedir bu yargı, evet haklı Platon,</span></p>
  </blockquote>

  <p class="heading"><span class="sgc3">105</span>&nbsp;&nbsp; <span class="sgc3">Felsefeyi seviniz, fakat koparmayınız.&nbsp;</span></p>

  <blockquote class="sgc5">
    <p class="heading"><span class="sgc3">Demekle özetliyor: bu dünyada yalnızız.&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Özür dilerim senden bu sütunda açıkça,&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Çocukluk günlerine kapılmışım çocukça.&nbsp;</span></p>
  </blockquote>

  <p class="heading"><span class="sgc3"><br class="calibre1" /></span></p>

  <blockquote class="sgc5">
    <p class="heading"><span class="sgc3">Kelimenin anlamı: sevmek demek Yunanca.</span></p>
  </blockquote>

  <p class="heading"><span class="sgc3">110</span>&nbsp;&nbsp; <span class="sgc3">Filo. Sofya’yı sevmek oluyor Filosofya.&nbsp;</span></p>

  <blockquote class="sgc5">
    <p class="heading"><span class="sgc3">Hatırlarsın pasajda Lefter’in meyhanesi,&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Servis yapar, şarkı söyler; biraz kısıktı sesi.&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">“O Sofya mu, Sofya mu. Sensiz içmek olur mu?”&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Kır saçlı laternacı biraz mahzun dururdu.</span></p>
  </blockquote>

  <p class="heading"><span class="sgc3">115</span>&nbsp;&nbsp;&nbsp;<span class="sgc3">‘İn vino veritas.’ Ders sofistlerden Duzikos,&nbsp;</span></p>

  <blockquote class="sgc5">
    <p class="heading"><span class="sgc3">Tarih felsefesinde, ‘Armoniko Muzikos...’&nbsp;</span></p>
  </blockquote>

  <p class="heading"><span class="sgc3"><br class="calibre1" /></span></p>

  <blockquote class="sgc5">
    <p class="heading"><span class="sgc3">“Gene sapıttın Selim. Seni kim durduracak?”&nbsp;</span></p>

    <p class="heading"><span class="sgc3">Söylemiştim Süleyman: ben başlamazsam ancak&nbsp;</span></p>

    <p class="heading"><span class="sgc3">Durdurulabilirim. Ayrıca fakir dilim</span></p>
  </blockquote>

  <p class="heading"><span class="sgc3">120</span>&nbsp;&nbsp; <span class="sgc3">Bağlı hece vezniyle, taş kesildi sağ elim.&nbsp;</span></p>

  <blockquote class="sgc5">
    <p class="heading"><span class="sgc3">Hecenin çarmıhına çivilenmiş ellerim.&nbsp;</span></p>

    <p class="heading"><span class="sgc3">Kafiye Tanrısına kurban oldum. Efendim?&nbsp;</span></p>

    <p class="heading"><span class="sgc3">“Bir şarkının sonuna kadar sabredemedin.”&nbsp;</span></p>

    <p class="heading"><span class="sgc3">Bundan kaybediyorum, böyle olduğum için.</span></p>
  </blockquote>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">125</span>&nbsp;&nbsp; &nbsp;<span class="sgc3">Ne olur tutma artık beni hece vezniyle&nbsp;</span></p>

  <blockquote class="sgc5">
    <p class="heading"><span class="sgc3">Allahın, senin ve tüm sevenlerin izniyle&nbsp;</span></p>

    <p class="heading"><span class="sgc3">Çözülsün zincirlerim, tutulan kol çalışsın.&nbsp;</span></p>

    <p class="heading"><span class="sgc3">Bir espri uğruna harcatmayın, alışsın</span></p>

    <p class="heading"><span class="sgc3">Selim Işık insana. Söylesin şarkısını</span></p>
  </blockquote>

  <p class="heading"><span class="sgc3">130</span>&nbsp;&nbsp; &nbsp;<span class="sgc3">Kesintisiz, acemi. Oblomov hırkasını&nbsp;</span></p>

  <blockquote class="sgc5">
    <p class="heading"><span class="sgc3">Çıkarsın bedeninden. Ey ölü ruh! kıyam et!&nbsp;</span></p>

    <p class="heading"><span class="sgc3">Beğendin mi Süleyman? “Beğenmedim, devam et.”</span></p>
  </blockquote>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">İKİNCİ ŞARKI</span></p>

  <blockquote class="sgc5">
    <p class="heading"><span class="sgc3">Orta Asya’daki pembe elipsin içinden</span></p>

    <p class="heading"><span class="sgc3">Çıkan kırmızı oklara binerek, Bozkurtlar (kanatlı) Çin’den</span></p>
  </blockquote>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">135</span>&nbsp;&nbsp; <span class="sgc3">Nasıl uçmuşlarsa Tanca’ya kadar,</span><br class="calibre1" /></p>

  <blockquote class="sgc5">
    <p class="heading"><span class="sgc3">Ben de (altı yaşımda) dar</span></p>

    <p class="heading"><span class="sgc3">Ve yüksek çamurluklu tenezzühle (Ford T Modeli)&nbsp;</span></p>

    <p class="heading"><span class="sgc3">Ankara’ya ulaştım</span></p>

    <p class="heading"><span class="sgc3">Sağ salim. ‘Yağmur Çayevi’nin önünde dolaştım&nbsp;</span></p>

    <p class="heading"><span class="sgc3">Uyuşan bacaklarımı oynatarak Ankara’nın toprağında.</span></p>
  </blockquote>

  <p class="heading"><span class="sgc3">140</span>&nbsp;&nbsp; &nbsp;<span class="sgc3">Taşhan,</span></p>

  <blockquote class="sgc5">
    <p class="heading"><span class="sgc3">Bana dünyanın en büyük meydanı gibi geldi.&nbsp;</span></p>

    <p class="heading"><span class="sgc3">Gözüne güneş gelmesin diye elini</span></p>

    <p class="heading"><span class="sgc3">Siper eden Mehmetçik heykeli ne güzeldi.&nbsp;</span></p>

    <p class="heading"><span class="sgc3">Ve büstlerinden yalnız göğsüne kadar tanıdığım&nbsp;</span>Atatürk</p>
  </blockquote>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">145</span>&nbsp;&nbsp; <span class="sgc3">Kabartmalı ve yüksek</span></p>

  <blockquote class="sgc5">
    <p class="heading"><span class="sgc3">Bir mermerin üstüne çıkmıştı atıyla.</span></p>

    <p class="heading"><span class="sgc3">(Böylece tanışmış oldum heykel sanatıyla.)&nbsp;</span></p>

    <p class="heading"><span class="sgc3">Baba, ordaki kadın sırtında ne taşıyor?&nbsp;</span></p>

    <p class="heading"><span class="sgc3">“Bomba.” Neden? “Türk yurdu topyekûn savaşıyor.”</span></p>
  </blockquote>

  <p class="heading"><span class="sgc3">150</span>&nbsp;&nbsp; &nbsp;<span class="sgc3">Savaş, cephede bitti (yirmi yıl önce).&nbsp;</span></p>

  <blockquote class="sgc5">
    <p class="heading"><span class="sgc3">Oysa, bir türlü bitmez okul kitaplarından ince&nbsp;</span></p>

    <p class="heading"><span class="sgc3">Sesimle okuduğum</span></p>

    <p class="heading"><span class="sgc3">Şiirlerde (Zafer Bayramı münasebetiyle). “Oğlum,&nbsp;</span></p>

    <p class="heading"><span class="sgc3">Bu ne Şeker ne de Kurban Bayramı,”</span></p>
  </blockquote>

  <p class="heading"><span class="sgc3">155</span>&nbsp;&nbsp; &nbsp;<span class="sgc3">Derken babam haklıydı,</span></p>

  <blockquote class="sgc5">
    <p class="heading"><span class="sgc3">30 Ağustos günü elini öperek ondan</span></p>

    <p class="heading"><span class="sgc3">Para istediğim zaman.</span></p>

    <p class="heading"><span class="sgc3">(Babama şiir okumayı bile düşünüyordum o sırada.)&nbsp;</span></p>

    <p class="heading"><span class="sgc3">Babam şiir sevmezdi. Evimize arada</span></p>
  </blockquote>

  <p class="heading"><span class="sgc3">160</span>&nbsp;&nbsp; &nbsp;<span class="sgc3">Gelen Mimar Cemil Uluer yalnız şiir yazardı.&nbsp;</span></p>

  <blockquote class="sgc5">
    <p class="heading"><span class="sgc3">(Babam bu adama nedense kızardı.)</span></p>

    <p class="heading"><span class="sgc3">“Bir kere, mimar değil bu herif..”</span></p>

    <p class="heading"><span class="sgc3">Diye başladı mı, hafif</span></p>

    <p class="heading"><span class="sgc3">Üzülürdü annem. “Canım Numan Bey</span>&nbsp;</p>
  </blockquote>

  <p class="heading"><span class="sgc3">165</span>&nbsp;&nbsp; &nbsp;<span class="sgc3">bey derdi babama bu kadar şey</span></p>

  <blockquote class="sgc5">
    <p class="heading"><span class="sgc3">Olma (şey derdi annem sık sık).</span></p>

    <p class="heading"><span class="sgc3">Adamcağıza yazık.”</span></p>

    <p class="heading"><span class="sgc3">Mimar Cemil, şiir bina ederdi.</span></p>

    <p class="heading"><span class="sgc3">Kışlık kömürü bizim evden giderdi.</span></p>
  </blockquote>

  <p class="heading"><span class="sgc3">170</span>&nbsp;&nbsp; &nbsp;<span class="sgc3">Müsteşar Nâmık Beyi ziyaretinde de arz-ı hürmetleriyle&nbsp;</span></p>

  <blockquote class="sgc5">
    <p class="heading"><span class="sgc3">Ve kimin okuduğu belli olmayan hikmetleriyle&nbsp;</span></p>

    <p class="heading"><span class="sgc3">Dolu kitabını sunar; bir kat giyilmiş elbiseler alır&nbsp;</span>(yazlık).</p>

    <p class="heading"><span class="sgc3">Şair ve mimar olmaktan böylece vazgeçtim (yazık).&nbsp;</span></p>
  </blockquote>

  <p class="heading"><span class="sgc3"><br class="calibre1" /></span></p>

  <blockquote class="sgc5">
    <p class="heading"><span class="sgc3">Sevmedim okulu önce,</span></p>
  </blockquote>

  <p class="heading"><span class="sgc3">175</span>&nbsp;&nbsp; &nbsp;<span class="sgc3">“Öğretmenim” tutmadı yerini annemin (bence.)&nbsp;</span></p>

  <blockquote class="sgc5">
    <p class="heading"><span class="sgc3">Beni çingenelere vermek istemeseydi</span></p>
  </blockquote>

  <blockquote class="sgc5">
    <p class="heading"><span class="sgc3">Babam, bir dev anası gibi</span></p>

    <p class="heading"><span class="sgc3">Görünen öğretmenden kaçardım (ne iyi olurdu).&nbsp;</span></p>

    <p class="heading"><span class="sgc3">Korkuyu</span></p>
  </blockquote>

  <p class="heading"><span class="sgc3">180</span>&nbsp;&nbsp; <span class="sgc3">Bahçedeki huysuz ve parlak kanatlı&nbsp;</span></p>

  <blockquote class="sgc5">
    <p class="heading"><span class="sgc3">Horoz tanıttı bana.</span></p>

    <p class="heading"><span class="sgc3">Bir de “öğretmenim” Rânâ.</span></p>

    <p class="heading"><span class="sgc3">“Kulağını çekerim, konuşma, terbiyesiz,&nbsp;</span></p>

    <p class="heading"><span class="sgc3">Yakarım ağzınızı, çişim geldi derseniz.</span></p>
  </blockquote>

  <p class="heading"><span class="sgc3">185</span>&nbsp;&nbsp; <span class="sgc3">Kırarım notunuzu haylazlık ederseniz.&nbsp;</span></p>

  <blockquote class="sgc5">
    <p class="heading"><span class="sgc3">Yarına satır satır ezberlensin dersiniz.”&nbsp;</span></p>
  </blockquote>

  <p class="heading"><span class="sgc3"><br class="calibre1" /></span></p>

  <blockquote class="sgc5">
    <p class="heading"><span class="sgc3">Yorganı üstümden attım o gece,</span></p>

    <p class="heading"><span class="sgc3">Çıplak ayakla taşlara bastım o gece.&nbsp;</span></p>

    <p class="heading"><span class="sgc3">Kırk derece Ateşim çıksın diye bekliyordum. Sakın</span></p>
  </blockquote>

  <p class="heading"><span class="sgc3">190</span>&nbsp;&nbsp;&nbsp;<span class="sgc3">Göndermesin babam beni okula yarın,&nbsp;</span></p>

  <blockquote class="sgc5">
    <p class="heading"><span class="sgc3">Olur mu Allahım Allahım diye başlamışken&nbsp;</span></p>

    <p class="heading"><span class="sgc3">Dua edeyim hemen:</span></p>

    <p class="heading"><span class="sgc3">Allahım ne olur Sen anneme</span></p>

    <p class="heading"><span class="sgc3">Babama, bana ve nineme</span></p>
  </blockquote>

  <p class="heading"><span class="sgc3">195</span>&nbsp;&nbsp;&nbsp;<span class="sgc3">Ve apartmandaki Baha Beye, karısına ve oğluna&nbsp;</span></p>

  <blockquote class="sgc5">
    <p class="heading"><span class="sgc3">Ve mahalledekilere ve rahmetli dedem Hüsrev kuluna&nbsp;</span></p>

    <p class="heading"><span class="sgc3">Ve Ankara’dakilere ve Türkiye’dekilere&nbsp;</span></p>

    <p class="heading"><span class="sgc3">Ve dünyadaki bütün iyilere</span></p>

    <p class="heading"><span class="sgc3">Rahatlık ver.</span></p>
  </blockquote>

  <p class="heading"><span class="sgc3">200</span>&nbsp;&nbsp;&nbsp;<span class="sgc3">Onların içinde (varsa eğer)</span></p>

  <blockquote class="sgc5">
    <p class="heading"><span class="sgc3">Hırsız, fena</span></p>

    <p class="heading"><span class="sgc3">Ve kötülük etmek için insana</span></p>

    <p class="heading"><span class="sgc3">Fırsat bekleyenlere</span></p>

    <p class="heading"><span class="sgc3">Ve beni azarlayan kapıcımız Kamber’e</span>&nbsp;</p>
  </blockquote>

  <p class="heading"><span class="sgc3">205</span>&nbsp;&nbsp;&nbsp;<span class="sgc3">Ve beni bahçede korkutan horoza</span></p>

  <blockquote class="sgc5">
    <p class="heading"><span class="sgc3">Ve ezberimi bilmezsem ceza</span></p>

    <p class="heading"><span class="sgc3">Verecek öğretmene</span></p>

    <p class="heading"><span class="sgc3">Rahatlık verme.</span></p>

    <p class="heading"><span class="sgc3">(Ceza vermezse rahatlık ver.)</span></p>
  </blockquote>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">210</span>&nbsp;&nbsp; <span class="sgc3">Yeter</span></p>

  <blockquote class="sgc5">
    <p class="heading"><span class="sgc3">Bu kadar. Allah kızar sonra çok istersen.&nbsp;</span></p>
  </blockquote>

  <blockquote class="sgc5">
    <p class="heading"><span class="sgc3">Yalnız unuttum; ne olur rahatlık versen&nbsp;</span></p>

    <p class="heading"><span class="sgc3">Galatasaray takımı oyuncularına. Yarın&nbsp;</span></p>

    <p class="heading"><span class="sgc3">Maçları var da; yenilmesinler sakın.</span></p>
  </blockquote>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">215</span>&nbsp;&nbsp;&nbsp;<span class="sgc3">“Bu çocuk ne olacak böyle, Müzeyyen? Yaramaz.&nbsp;</span></p>

  <blockquote class="sgc5">
    <p class="heading"><span class="sgc3">Olsaydı pısırık olacağına. Hiç kimseyle konuşmaz&nbsp;</span></p>

    <p class="heading"><span class="sgc3">Sınıfta. Tek başına koşar durur bahçede. Onu&nbsp;</span></p>

    <p class="heading"><span class="sgc3">Eve kapatmak doğru mu?</span></p>

    <p class="heading"><span class="sgc3">Çalışkan fakat korkak.” Annem üzüldü</span>&nbsp;</p>
  </blockquote>

  <p class="heading"><span class="sgc3">220</span>&nbsp;&nbsp;&nbsp;<span class="sgc3">Fakat belli etmedi. “Öğretmenim” çok güldü</span></p>

  <blockquote class="sgc5">
    <p class="heading"><span class="sgc3">Çarpınca ağaca “Affedersiniz”</span></p>

    <p class="heading"><span class="sgc3">Dediğimi anlatırken. Annem sözü kısa kesti: “Dersiniz&nbsp;</span></p>

    <p class="heading"><span class="sgc3">Başlayacak. Vaktini aldım Rânâ.</span></p>

    <p class="heading"><span class="sgc3">İnşallah büyüyünce lazım olur vatana.”</span>&nbsp;</p>
  </blockquote>

  <p class="heading"><span class="sgc3">225</span>&nbsp;&nbsp;&nbsp;<span class="sgc3">Olmadı kimseye lazım. Aranmadı</span></p>

  <blockquote class="sgc5">
    <p class="heading"><span class="sgc3">Aramayınca.</span></p>

    <p class="heading"><span class="sgc3">Okul boyunca</span></p>
  </blockquote>

  <blockquote class="sgc5">
    <p class="heading"><span class="sgc3">Ne futbol takımına alındı, ne sınıf mümessili olabildi.&nbsp;</span></p>

    <p class="heading"><span class="sgc3">Nedense bir yönüyle belki de her yönüyle&nbsp;</span>saf kalabildi.</p>
  </blockquote>

  <p class="heading"><span class="sgc3">230</span>&nbsp;&nbsp;&nbsp;<span class="sgc3">Yalnız bir korku kaldı kuşkuyla karışık;&nbsp;</span></p>

  <blockquote class="sgc5">
    <p class="heading"><span class="sgc3">Sonunda kötü bir şey olur korkusuyla yaşadı&nbsp;</span></p>

    <p class="heading"><span class="sgc3">Selim Işık</span></p>

    <p class="heading"><span class="sgc3">Her olayı. Eski bir yara izi içinde sızladı, her eğilişinde&nbsp;</span></p>

    <p class="heading"><span class="sgc3">İnsanlara. Dünyaya bir daha gelişinde</span></p>

    <p class="heading"><span class="sgc3">Çocuk ve korkusuz yaşamak ister sürekli.</span>&nbsp;</p>
  </blockquote>

  <p class="heading"><span class="sgc3">235</span>&nbsp;&nbsp;&nbsp;<span class="sgc3">Büyümek, yalnız tutunanlara gerekli.</span></p>

  <blockquote class="sgc5">
    <p class="heading"><span class="sgc3">İkinci gelişinde çırıl çıplak dolaşacak.</span></p>

    <p class="heading"><span class="sgc3">Kelimenin bütün anlamıyla çırıl çıplak&nbsp;</span></p>
  </blockquote>

  <p class="heading"><span class="sgc3"><br class="calibre1" /></span></p>

  <blockquote class="sgc5">
    <p class="heading"><span class="sgc3">Hep birlikte (son sınıflar) toplandık arka bahçede.&nbsp;</span></p>

    <p class="heading"><span class="sgc3">“Çıktık açık alınla”yı söyledik bir ağızdan</span></p>
  </blockquote>

  <p class="heading"><span class="sgc3">240</span>&nbsp;&nbsp;&nbsp;<span class="sgc3">Müzik sınavıydı bu (toptan).</span></p>

  <blockquote class="sgc5">
    <p class="heading"><span class="sgc3">Herkes pekiyi aldı, imtihan iyi gitti,</span></p>

    <p class="heading"><span class="sgc3">Son günüydü okulun, müjde ilkokul bitti.&nbsp;</span></p>
  </blockquote>

  <p class="heading"><span class="sgc3"><br class="calibre1" /></span></p>

  <blockquote class="sgc5">
    <p class="heading"><span class="sgc3">Yaz sıcağında evde</span></p>

    <p class="heading"><span class="sgc3">Canı sıkılmasın ve</span></p>
  </blockquote>

  <p class="heading"><span class="sgc3">245</span>&nbsp;&nbsp;&nbsp;<span class="sgc3">(Zararlı ilişkileri olmasın sokakla)&nbsp;</span></p>

  <blockquote class="sgc5">
    <p class="heading"><span class="sgc3">Kış günü</span></p>

    <p class="heading"><span class="sgc3">Eski hastalığının izlerini taşıyan göğsünü&nbsp;</span></p>

    <p class="heading"><span class="sgc3">Üşütmesin düşüncesiyle</span></p>

    <p class="heading">Eve kapandığı zaman yani okul dışındaki bütün saatlerde</p>
  </blockquote>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">250</span>&nbsp;&nbsp;&nbsp;<span class="sgc3">Divanda otururdu</span></p>

  <blockquote class="sgc5">
    <p class="heading"><span class="sgc3">Durmadan dergi okurdu.</span></p>

    <p class="heading"><span class="sgc3">(Siz, “Libidonun Ölümü”</span></p>

    <p class="heading"><span class="sgc3">Filmini gördünüz mü?)</span></p>

    <p class="heading"><span class="sgc3">Binbir Roman, Yavrutürk,</span></p>
  </blockquote>

  <p class="heading"><span class="sgc3">255</span>&nbsp;&nbsp;&nbsp;<span class="sgc3">Çocuk Haftası. “Büyük</span></p>

  <blockquote class="sgc5">
    <p class="heading"><span class="sgc3">Adam olacak.” Misafirler saygıyla bakar yüzüme,&nbsp;</span></p>

    <p class="heading">Sevgili büyüklerim: işte size manzume&nbsp;</p>

    <p class="heading"><br class="calibre1" /></p>

    <p class="heading">Sabah erken kalkarım</p>

    <p class="heading"><span class="sgc3">Ne yüzümü yıkarım</span></p>
  </blockquote>

  <p class="heading"></p>

  <p class="heading"><span class="sgc3">260</span>&nbsp;&nbsp;&nbsp;<span class="sgc3">Ne sokağa çıkarım.</span></p>

  <blockquote class="sgc5">
    <p class="heading"><span class="sgc3">Kışın soba yakarım</span></p>

    <p class="heading"><span class="sgc3">Yazın camdan bakarım</span></p>

    <p class="heading"><span class="sgc3">Hayattan yok çıkarım.</span></p>

    <p class="heading"><span class="sgc3"><br class="calibre1" /></span></p>

    <p class="heading"><span class="sgc3">Öğlen olur yemek yerim</span></p>
  </blockquote>

  <p class="heading"><span class="sgc3">265</span>&nbsp;&nbsp;&nbsp;<span class="sgc3">Fırçalanmaz hiç dişlerim</span></p>

  <blockquote class="sgc5">
    <p class="heading"><span class="sgc3">Acaba ne yapsam derim</span></p>

    <p class="heading"><span class="sgc3">Kovboy filmine giderim</span></p>

    <p class="heading"><span class="sgc3">Dönünce kızar pederim.</span></p>

    <p class="heading"><span class="sgc3"><br class="calibre1" /></span></p>

    <p class="heading"><span class="sgc3">Akşam olur güneş batar</span></p>
  </blockquote>

  <p class="heading"><span class="sgc3">270</span>&nbsp;&nbsp;&nbsp;<span class="sgc3">Babam hep anneme çatar</span></p>

  <blockquote class="sgc5">
    <p class="heading"><span class="sgc3">Cici çocuk erken yatar</span></p>

    <p class="heading"><span class="sgc3">Hayat sıkıcı ne kadar.</span></p>
  </blockquote>

  <p class="heading"><span class="sgc3"><br class="calibre1" /></span></p>

  <p class="heading5"><span class="sgc3">ÜÇÜNCÜ ŞARKI</span></p>

  <blockquote class="sgc5">
    <p class="heading5">Siz de benim gibi,</p>

    <p class="heading5">Günleri</p>
  </blockquote>

  <p class="heading"><span class="sgc3">275</span>&nbsp;&nbsp;&nbsp;<span class="sgc3">Sevgiyle isteyerek</span></p>

  <blockquote class="sgc5">
    <p class="heading"><span class="sgc3">Değil de, takvimden yaprak koparır gibi gerçek&nbsp;</span></p>

    <p class="heading"><span class="sgc3">Bir sıkıntı ve nefretle yaşadınızsa, Ankara güneşi sizin de&nbsp;</span></p>

    <p class="heading"><span class="sgc3">Uyuşturmuşsa beyninizi, Ata’nın izinde&nbsp;</span></p>

    <p class="heading"><span class="sgc3">Gitmekten başka bir kavramı olmayan</span></p>
  </blockquote>

  <p class="heading"><span class="sgc3">280</span>&nbsp;&nbsp;&nbsp;<span class="sgc3">Cumhuriyet çocuğu olarak yayan,</span></p>

  <blockquote class="sgc5">
    <p class="heading">Pis pis gezdinizse (o sıralarda adı Opera Meydanı olan)&nbsp;</p>

    <p class="heading">Hergele Meydanı’nda, bu sarı ve tozlu alan&nbsp;</p>

    <p class="heading">İğrendirmediyse sizi,</p>

    <p class="heading"><span class="sgc3">Bir taşra çocuğu sıfatıyla özlemeyi bilmiyorsanız denizi,</span>&nbsp;</p>
  </blockquote>

  <p class="heading"><span class="sgc3">285</span>&nbsp;&nbsp;&nbsp;<span class="sgc3">Kaybettiniz (benim gibi).</span></p>

  <blockquote class="sgc5">
    <p class="heading">Oysa,</p>

    <p class="heading">Aynı Hergele Meydanı’nda,</p>

    <p class="heading">Gölgede on beş, güneşte yedi buçuğa tıraş eden&nbsp;</p>

    <p class="heading">Berberleri görmeden</p>
  </blockquote>

  <p class="heading"><span class="sgc3">290</span>&nbsp;&nbsp; <span class="sgc3">Yalnız renkli yanını yaşadınızsa hayatın&nbsp;</span></p>

  <blockquote class="sgc5">
    <p class="heading">Ver hergele ve beygir olduğunu duymadınızsa atın,&nbsp;</p>

    <p class="heading">Sakalı uzamış seyyar satıcılara kese kâğıdı satmadınızsa,&nbsp;</p>

    <p class="heading">İçinde süt ve salebin olmadığı “dondurma&nbsp;</p>

    <p class="heading">kaymak”tan tatmadınızsa</p>

    <p class="heading">(Aynı Hergele Meydanı’nda)</p>
  </blockquote>

  <p class="heading"></p>

  <p class="heading"><span class="sgc3">295</span>&nbsp;&nbsp;&nbsp;<span class="sgc3">Kazandınız. (Kimse yoktu çirkinlikten başka</span></p>

  <blockquote class="sgc5">
    <p class="heading">-Selim’in yanında-)</p>

    <p class="heading">En bayağı ve en müstehcen</p>

    <p class="heading">(Fakat fiyatı ehven)</p>

    <p class="heading">Romanları kiralamak için gecesi beş kuruşa,&nbsp;</p>

    <p class="heading">Samanpazarı’na çıkan yokuşa</p>
  </blockquote>

  <p class="heading"><span class="sgc3">300</span>&nbsp;&nbsp;&nbsp;<span class="sgc3">Değil de sağa sapın. Etiler’in at oynatmış olduğu Ankara’da</span></p>

  <blockquote class="sgc5">
    <p class="heading">Hamalların gittiği Sümer sinemasıyla aynı sırada,&nbsp;</p>

    <p class="heading">Pardayan, Pitigrilli ve Fantoma</p>

    <p class="heading">Ve Hayber Kalesi ve Tahir ile Zühre bir arada&nbsp;</p>

    <p class="heading">Yığılmış bir tezgâhın üstüne. “Geceleri Okumayınız”</p>
  </blockquote>

  <p class="heading"><span class="sgc3">305</span>&nbsp;&nbsp;&nbsp;<span class="sgc3">Orhan Çakıroğlu’nun maceralarını.&nbsp;</span></p>

  <blockquote class="sgc5">
    <p class="heading">Selim Işık, dünü bugünü yarını</p>

    <p class="heading">İşte bu ortam içinde öldürdü.</p>

    <p class="heading">Eksiklik duygusunun acısıyla güldürdü.&nbsp;</p>

    <p class="heading"><span class="sgc3">Ucuz düşüncelerindeki ucuz düzen, ucuz romanların&nbsp;</span>ucuz yaşantısı</p>
  </blockquote>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">310</span>&nbsp;&nbsp;&nbsp;<span class="sgc3">Ucuz huysuzlukların ucuz saplantısı&nbsp;</span></p>

  <blockquote class="sgc5">
    <p class="heading">Ucuz ucuz ucuz ucuzdu.</p>

    <p class="heading">Dalgın, sinirli, suskun huysuzdu.</p>
  </blockquote>

  <blockquote class="calibre3">
    <p class="heading"><span class="sgc3"><br class="calibre1" /></span></p>
  </blockquote>

  <blockquote class="sgc5">
    <p class="heading"><span class="sgc3">Altımızda kalabalık bir aile otururdu.</span></p>

    <p class="heading"><span class="sgc3">Masasının üstünde bir kuru kafa dururdu,</span>&nbsp;</p>
  </blockquote>

  <p class="heading"><span class="sgc3">315</span>&nbsp;&nbsp;&nbsp;<span class="sgc3">Ortanca oğulları tıp talebesi Saffet’in</span></p>

  <blockquote class="sgc5">
    <p class="heading">(Sırıtan bir kâbustu benim için.)</p>

    <p class="heading">Ne olur şu kuru kafayı kaldırınız</p>

    <p class="heading">Beni korkutmaya yok hakkınız</p>

    <p class="heading">Herkes doktor olmaz ki,</p>
  </blockquote>

  <p class="heading"><span class="sgc3">320</span>&nbsp;&nbsp;&nbsp;<span class="sgc3">Siz bana iyisi mi</span></p>

  <blockquote class="sgc5">
    <p class="heading">Nâzım’dan şiirler okuyun.</p>

    <p class="heading">Hani şu “Culûsu Hûmayun”</p>

    <p class="heading">Diye sözlerini pek anlamadığım</p>

    <p class="heading"><span class="sgc3">Fakat mısralarının sesini sevdiğim şiir,</span>&nbsp;</p>
  </blockquote>

  <p class="heading"><span class="sgc3">325</span>&nbsp;&nbsp;&nbsp;<span class="sgc3">Bir de “Ölüme Dair”</span></p>

  <blockquote class="sgc5">
    <p class="heading">Sonra da Liszt’in İkinci Macar Kampanasını&nbsp;</p>

    <p class="heading">Ve Puccini’nin Tosca Operasını</p>

    <p class="heading">(Canım, mandolinle çaldığım arya)</p>

    <p class="heading">Çalarsınız gramofonda.</p>
  </blockquote>

  <p class="heading"><span class="sgc3">330</span>&nbsp;&nbsp;&nbsp;<span class="sgc3">Bir yumuşama gelir yüzüne</span></p>

  <blockquote class="sgc5">
    <p class="heading">Kafatası durur gene</p>

    <p class="heading">(Fakat bir tülbentle örtülü)</p>

    <p class="heading">Caruso’nun eski plakta hırıltılı sesi duyulur yalnız&nbsp;</p>

    <p class="heading">Sonra tıp talebesiyle kurşun asker oynarız.</p>
  </blockquote>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">335</span>&nbsp;&nbsp;&nbsp;<span class="sgc3">Cranium fibula radius</span></p>

  <blockquote class="sgc5">
    <p class="heading">Sacrum patella carpus</p>

    <p class="heading">Nasıl ezberlenir Allahım</p>

    <p class="heading">Arapça dua eden insanın Latince kemikleri?&nbsp;</p>

    <p class="heading">Saffet kulun anatomiden çaktı,</p>
  </blockquote>

  <p class="heading"><span class="sgc3">340</span>&nbsp;&nbsp;&nbsp;<span class="sgc3">Selim kulunla oynamayı bıraktı.</span></p>

  <blockquote class="sgc5">
    <p class="heading">Alt katta bir kiracı daha: Ecmel Karakaş</p>

    <p class="heading">Ve gayrı meşru karısı (yavaş</p>

    <p class="heading">Söyle duymasınlar) Bana yüz vermiyor bahçede güzel kızı</p>
  </blockquote>

  <p class="heading"><span class="sgc3"><br class="calibre1" /></span></p>

  <blockquote class="sgc5">
    <p class="heading"><span class="sgc3">(Oysa, bahçede geçirdim bütün yazı)</span></p>
  </blockquote>

  <p class="heading"><span class="sgc3">345</span>&nbsp;&nbsp;&nbsp;<span class="sgc3">Dut ağacına çıkıyor benden kaçarak,&nbsp;</span></p>

  <blockquote class="sgc5">
    <p class="heading">“Sen de arkasından çıksana ahmak!”</p>

    <p class="heading">Daha daha: pısırık, beceriksiz, korkak.&nbsp;</p>
  </blockquote>

  <p class="heading"><span class="sgc3"><br class="calibre1" /></span></p>

  <blockquote class="sgc5">
    <p class="heading"><span class="sgc3">En üst katta, karşımızda, Arif Beyin refikası&nbsp;</span></p>

    <p class="heading"><span class="sgc3">Laima Hanım ut çalardı (Sarahaten acaba söylesem&nbsp;</span>darılmaz mı?)</p>
  </blockquote>

  <p class="heading"><br class="calibre1" /></p>

  <p class="heading"><span class="sgc3">350</span>&nbsp;&nbsp;&nbsp;<span class="sgc3">İster taşrada ister İstanbul’da olsun&nbsp;</span></p>

  <blockquote class="sgc5">
    <p class="heading">İster burnunuza mangal dumanı dolsun&nbsp;</p>

    <p class="heading">İster merdiven sahanlıklarınızda</p>

    <p class="heading">Kalorifer dairesinden gelen linyit kokusu,&nbsp;</p>

    <p class="heading">Hepsinden daha kuvvetli ve etkilidir dokusu</p>
  </blockquote>

  <p class="heading"><span class="sgc3">355</span>&nbsp;&nbsp;&nbsp;<span class="sgc3">İçinize işleyen “alaturka”nın. Küçük yaşta içirilir yavaşça</span></p>

  <blockquote class="sgc5">
    <p class="heading">Derinin altına (çiçek aşısı gibi). Arkadaşça&nbsp;</p>

    <p class="heading">Sokulur okşayarak,</p>

    <p class="heading">“Sinei sûzânımı” eder helak.</p>

    <p class="heading">Pek tesiri duyulmasa da gündüz</p>
  </blockquote>

  <p class="heading"><span class="sgc3">360</span>&nbsp;&nbsp;&nbsp;<span class="sgc3">(Çünkü o saatlerde ya kahvede vakit öldürürüz,&nbsp;</span></p>

  <blockquote class="sgc5">
    <p class="heading">Ya da paydos zilini bekleriz dairede)</p>

    <p class="heading">Saat beş oldu mu, bin altı yüz kırk sekiz metrede&nbsp;</p>

    <p class="heading"><span class="sgc3">Ve bilmem kaç kilosikılda başladı mı yayına Türkiye&nbsp;</span>Postaları,</p>

    <p class="heading"><br class="calibre1" /></p>

    <p class="heading">Yatağında zevkle inletir hastaları</p>
  </blockquote>

  <p class="heading"><span class="sgc3">365</span>&nbsp;&nbsp;&nbsp;<span class="sgc3">Hemen fasıl heyeti,</span></p>

  <blockquote class="sgc5">
    <p class="heading">Duyulur dört bucağında yurdun. Akşam nöbeti&nbsp;</p>

    <p class="heading">Tutan sınırdaki erden,</p>

    <p class="heading">İki kere mars oldu üst üste diye, terden&nbsp;</p>

    <p class="heading">Pantalonu iskemleye yapışan pişpirik İsmail’e kadar</p>
  </blockquote>

  <p class="heading"><span class="sgc3">370</span>&nbsp;&nbsp;&nbsp;<span class="sgc3">Herkesin ciğerine mikroplu havayla birlikte dolar.&nbsp;</span></p>

  <p class="heading"><span class="sgc3"><br class="calibre1" /></span></p>

  <blockquote class="sgc5">
    <p class="heading"><span class="sgc3">Sırtı hafif kamburlaşmış ve dar göğüslü&nbsp;</span></p>

    <p class="heading">Tamburlardan yavaşça yayılır havaya, akşamüstü.&nbsp;</p>

    <p class="heading">Efendiyi ve uşağı birlikte mesteden</p>

    <p class="heading">Makamdan makama ve besteden</p>
  </blockquote>

  <p class="heading"><span class="sgc3">375</span>&nbsp;&nbsp;&nbsp;<span class="sgc3">Besteye geçerekten</span></p>

  <blockquote class="sgc5">
    <p class="heading">“Tek tek ataraktan, bâde süzerekten”</p>

    <p class="heading">“Çıkmam Allah etmesin meyhaneden”&nbsp;</p>

    <p class="heading">Çıkmam kokusuyla alaturkasıyla beni kahreden&nbsp;</p>

    <p class="heading">İçki Evinden, ölmeden önce.</p>
  </blockquote>

  <p class="heading"><span class="sgc3">380</span>&nbsp;&nbsp;&nbsp;<span class="sgc3">Bence</span></p>

  <blockquote class="sgc5">
    <p class="heading">Alyuvarlar, akyuvarlar, bir de alaturkadan mürekkeptir kanımız.’</p>

    <p class="heading">Dinlerken sıkılsa da canımız,</p>

    <p class="heading">Nasıl bir şeydir (acaba güzel midir?)</p>

    <p class="heading">Kim bilir.</p>
  </blockquote>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">385</span>&nbsp;&nbsp;&nbsp;<span class="sgc3">Benim kanıma giren başka bir sanat:&nbsp;</span></p>

  <blockquote class="sgc5">
    <p class="heading">Darülbedayi’de tuluat.</p>

    <p class="heading">(Taşırım bugün de izlerini.)</p>

    <p class="heading">Annem, ölü doğurduktan sonra ikizlerini,&nbsp;</p>

    <p class="heading">Bana gebe kaldığının yedinci ayında,</p>
  </blockquote>

  <p class="heading"><span class="sgc3">390</span>&nbsp;&nbsp;&nbsp;<span class="sgc3">Tepebaşı’nda, tiyatronun salaş sarayında&nbsp;</span></p>

  <blockquote class="sgc5">
    <p class="heading">(Darülbedayi’de) Hâzım’ın “Lüküs Hayat” oyununda,&nbsp;</p>

    <p class="heading">O kadar gülmüş o kadar gülmüş ki, sonunda&nbsp;</p>

    <p class="heading">Korkmuş, bir şey olacak diye karnındaki Selim.&nbsp;</p>

    <p class="heading">Oysa Selim, bildiğiniz gibi, elim</p>
  </blockquote>

  <p class="heading"><span class="sgc3">395</span>&nbsp;&nbsp;&nbsp;<span class="sgc3">Olmak isterken gülünç oldu bu sayede.&nbsp;</span></p>

  <blockquote class="sgc5">
    <p class="heading">Büyük bir inhiraf oldu gâyede.</p>
  </blockquote>

  <p class="heading"></p>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">DÖRDÜNCÜ ŞARKI</span></p>

  <blockquote class="sgc5">
    <p class="heading">Baharın son günleri; kömürlükler arasında&nbsp;</p>

    <p class="heading">Çamaşır ipleriyle kesilen</p>

    <p class="heading"><span class="sgc3">Üç ağaçlı bahçemizin yanındaki papatyalı arsaya bitişik</span>&nbsp;</p>
  </blockquote>

  <p class="heading"><span class="sgc3">400</span>&nbsp;&nbsp;&nbsp;<span class="sgc3">Sert kaldırımlı ve yokuşu dik</span></p>

  <blockquote class="sgc5">
    <p class="heading">Yolda, ayakkabılarımın burnunu</p>

    <p class="heading">Çarpmamaya çalışarak sekiyorum. (Becermek mümkün değil bunu.)</p>

    <p class="heading">Bir satıcı eşeğinin küfeleriyle sığmadığı dar&nbsp;</p>

    <p class="heading">Boğazı aşıyorum</p>
  </blockquote>

  <p class="heading"><span class="sgc3">405</span>&nbsp;&nbsp;&nbsp;<span class="sgc3">Ve servi ağaçlarıyla kasvet</span></p>

  <blockquote class="sgc5">
    <p class="heading">Ve daha birtakım ağır duygular veren</p>

    <p class="heading">Küçük meydana ulaşıyorum.</p>

    <p class="heading">Burada duvarları yıkık</p>

    <p class="heading">Bir mezarlık ve içinde bir türbe,</p>
  </blockquote>

  <p class="heading"><span class="sgc3">410</span>&nbsp;&nbsp;&nbsp;<span class="sgc3">(Yıllar sonra gördüğüm Karacaahmet Mezarlık&nbsp;</span></p>

  <blockquote class="sgc5">
    <p class="heading">Bankasının tövbe de</p>

    <p class="heading">Yanında “bir küçük hesap sahibi” sayılırdı.)&nbsp;</p>

    <p class="heading">Türbenin parmaklıklarına düğümlenmiş çaputları.&nbsp;</p>

    <p class="heading">Sudan çıkarılmış bir ölünün parmaklarına takılı&nbsp;</p>

    <p class="heading">Yosunlar gibi görürdüm. Ve duvarın önündeki kara çalı,</p>
  </blockquote>

  <p class="heading"><span class="sgc3">415</span>&nbsp;&nbsp;&nbsp;<span class="sgc3">Bana ölümün taştanlığını anlatan bir hocaydı kara sakallı.</span></p>

  <blockquote class="sgc5">
    <p class="heading">Çarpık mezar taşları arasında,</p>

    <p class="heading">Ölülerin beslediği çimenlerin ortasında&nbsp;</p>

    <p class="heading">Türbedeki taş tabutlar kadar</p>

    <p class="heading">Kayıtsızca uzanmış çocuklar.</p>
  </blockquote>

  <p class="heading"><span class="sgc3">420</span>&nbsp;&nbsp;&nbsp;<span class="sgc3">(Korkuları yaşları kadar)</span></p>

  <p class="heading"><span class="sgc3"><br class="calibre1" /></span></p>

  <blockquote class="sgc5">
    <p class="heading"><span class="sgc3">Oysa,</span></p>

    <p class="heading">Saffet Ağabeylerdeki ortanca hizmetçi Gülsüm Abla,&nbsp;</p>

    <p class="heading">Anlatırken ne biçimde gidilir cehenneme&nbsp;</p>

    <p class="heading">Ve bakarken namaz kılan anneme</p>
  </blockquote>

  <p class="heading"><span class="sgc3">425</span>&nbsp;&nbsp;&nbsp;<span class="sgc3">Bir eksiklik duyardım ölümün icaplarına dair&nbsp;</span></p>

  <blockquote class="sgc5">
    <p class="heading">İçimde. Şair</p>

    <p class="heading">Ve mimar Cemil Uluer, buruşuk derisi ve dişsiz ağzıyla&nbsp;</p>

    <p class="heading">Gülsüm Abla da her akşam vaazıyla</p>
  </blockquote>

  <p class="heading"><span class="sgc3">430</span>&nbsp;&nbsp;&nbsp;<span class="sgc3">Korkuturdu beni. Hayattayken sağ elle burun silmenin&nbsp;</span></p>

  <blockquote class="sgc5">
    <p class="heading">Ve öldükten sonra kıyamette,</p>

    <p class="heading">(Cehennemde veya cennette)</p>

    <p class="heading">Her kılında bir mızıka bulunan Deccal’ın eşeğini bilmenin</p>

    <p class="heading">Günah olduğunu öğrenmiştim.</p>
  </blockquote>

  <p class="heading"><span class="sgc3">435</span>&nbsp;&nbsp;&nbsp;<span class="sgc3">Zavallı Selim, zavallı Selim:</span></p>

  <blockquote class="sgc5">
    <p class="heading">Kendi kendimi yerdim</p>

    <p class="heading">Ne yapmalı, ne yapmalı, diye</p>

    <p class="heading">Oysa küçük hizmetçileri Hediye.</p>

    <p class="heading">Boş verip bütün bu cezalara,</p>
  </blockquote>

  <p class="heading"><span class="sgc3">440</span>&nbsp;&nbsp;&nbsp;<span class="sgc3">Hazreti Yusuf ’un kuyuda çektiği ezalara,&nbsp;</span></p>

  <blockquote class="sgc5">
    <p class="heading">Adem’in buğday ağacından memnu meyveyi&nbsp;</p>

    <p class="heading">Yemesine yoksa elma ağacı mıydı?</p>

    <p class="heading">Kıyamet günü yanlışlıkla çevirince başını&nbsp;</p>

    <p class="heading">Mızıkalı eşeğin sesine, nasıl yanılacağına, kaşını</p>
  </blockquote>

  <p class="heading"><span class="sgc3">445</span>&nbsp;&nbsp;&nbsp;<span class="sgc3">Fazla almanın da ayrıca günah olduğuna,&nbsp;</span></p>

  <blockquote class="sgc5">
    <p class="heading">Sağ elle temizlenen bütün pisliklerin cehennemde&nbsp;</p>

    <p class="heading">Boğazına dolduğuna</p>

    <p class="heading">Yüzünü çok yıkayan kadının</p>

    <p class="heading">Bu nedenle alnının yazısını okuyan kadının&nbsp;</p>

    <p class="heading">Başına gelenlere</p>
  </blockquote>

  <p class="heading"><span class="sgc3">450</span>&nbsp;&nbsp;&nbsp;<span class="sgc3">Aldırmazdı. Şu karşıki apartmandaki Helen’lere&nbsp;</span></p>

  <blockquote class="sgc5">
    <p class="heading">Kaçarak dudaklarını boyardı.</p>

    <p class="heading">Benimse çok daha ciddi niyetlerim vardı.&nbsp;</p>

    <p class="heading"><br class="calibre1" /></p>

    <p class="heading">Türbenin hemen yanında, gene dar bir sokakta,&nbsp;</p>

    <p class="heading">Kerpiç bir evde, fakir arkadaşım Sabri’yle, sıcakta,</p>
  </blockquote>

  <p class="heading"><span class="sgc3">455</span>&nbsp;&nbsp;&nbsp;<span class="sgc3">Ter ve yıkanmış kilim kokan odasında konuşuyoruz.&nbsp;</span></p>

  <blockquote class="sgc5">
    <p class="heading">Pencereden giren güneş sefaleti keskinleştiriyor.&nbsp;</p>

    <p class="heading">Temmuz</p>

    <p class="heading">Ayının bitkinliği ve ölüm korkusu</p>

    <p class="heading">Kelimeleri ağırlaştırırken, terimi silmiyorum&nbsp;</p>

    <p class="heading"><span class="sgc3">Dinsel bir korkuyla. Daha, “Eüzü mineşşeytanı&nbsp;</span>racim”i bilmiyorum</p>
  </blockquote>

  <p class="heading"><span class="sgc3">460</span>&nbsp;&nbsp;&nbsp;<span class="sgc3">Başlamak için duaya. Sabri bir din adamının yavaş&nbsp;</span></p>

  <blockquote class="sgc5">
    <p class="heading">Hareketlerini taklit ediyor. Bende saygılı bir telaş,&nbsp;</p>

    <p class="heading">Namaz surelerini ezberlemekle geçiriyoruz&nbsp;</p>

    <p class="heading"><span class="sgc3">Bizi ölüme yaklaştıran zamanı. Yıl bin dokuz yüz&nbsp;</span>kırk dokuz.</p>

    <p class="heading"><span class="sgc3"><br class="calibre1" /></span></p>

    <p class="heading"><span class="sgc3">Ankara’nın bütün küçük kubbeli camilerini</span>&nbsp;</p>
  </blockquote>

  <p class="heading"><span class="sgc3">465</span>&nbsp;&nbsp;&nbsp;<span class="sgc3">Ve kararmış kiremitli mescitlerini dolaştık.</span></p>

  <blockquote class="sgc5">
    <p class="heading">“İnna ateyna</p>

    <p class="heading">Kelkevser, fesalli lirabbike... hüvel ebter.”&nbsp;</p>

    <p class="heading">Körpe dizlerde derman biter</p>

    <p class="heading">Yatsı namazında, yanlış mırıldanılan kelimeler sırasında&nbsp;</p>

    <p class="heading">Palabıyıklı, sakallı ve yırtık çoraplı cemaat arasında</p>
  </blockquote>

  <p class="heading"><span class="sgc3">470</span>&nbsp;&nbsp;&nbsp;<span class="sgc3">Dini bütün iki Türk çocuğu kilimler üstünde yatar kalkar</span></p>

  <blockquote class="sgc5">
    <p class="heading">Sürekli (kendine amansız.) İlahiler, dualar...&nbsp;</p>

    <p class="heading">Allahın peşinde</p>

    <p class="heading">Yirmi bin fersah. Temmuz güneşinde, ağustos güneşinde,&nbsp;</p>

    <p class="heading">Kirli şadırvanların çamurlu taşlarına</p>
  </blockquote>

  <p class="heading"><span class="sgc3">475</span>&nbsp;&nbsp;&nbsp;<span class="sgc3">Uzatırlar ayaklarını yalnız başlarına.&nbsp;</span></p>

  <blockquote class="sgc5">
    <p class="heading">Tozlu ayakları çamurlaştıran sular,</p>

    <p class="heading">Avuç içinden bileklere, dirseklere kayar.&nbsp;</p>

    <p class="heading">Hangi elimle yıkayacaktım hangi kulağımı?&nbsp;</p>

    <p class="heading">Ne tarafa dönecektim? “Selamlasana sağını!”</p>
  </blockquote>

  <p class="heading"><span class="sgc3">480</span>&nbsp;&nbsp;&nbsp;<span class="sgc3">Pabuçları çalarlar mı dersin Sabri?&nbsp;</span></p>

  <blockquote class="sgc5">
    <p class="heading">Duydun mu gazetedeki haberi</p>

    <p class="heading">Pabuç hırsızlarına dair?</p>

    <p class="heading">“Haydi Selim, herkesle birlikte çevir</p>

    <p class="heading"><span class="sgc3">Sola başını.” Neden Sabri bu ilahiyi öğretmedi bana?</span>&nbsp;</p>
  </blockquote>

  <p class="heading"><span class="sgc3">485</span>&nbsp;&nbsp;&nbsp;<span class="sgc3">Hiç olmazsa biraz dudaklarını oynatsana!</span></p>

  <blockquote class="sgc5">
    <p class="heading">Şol cennetin ırmakları, akar Allah deyu deyu.&nbsp;</p>

    <p class="heading">Öğle namazında güneş, yakar Allah deyu deyu.&nbsp;</p>

    <p class="heading">Geç katıldı bu kervana, Allahım yakındır sana,&nbsp;</p>

    <p class="heading">Bir o yana bir bu yana, bakar Allah deyu deyu.</p>
  </blockquote>

  <p class="heading"><span class="sgc3">490</span>&nbsp;&nbsp;&nbsp;<span class="sgc3">Burası Allah yapısı, açılsın cennet kapısı,&nbsp;</span></p>

  <blockquote class="sgc5">
    <p class="heading">Bu imtihansa hepisi çakar Allah deyu deyu.&nbsp;</p>

    <p class="heading">Bu kervanda herkes yaya, rastlanmaz beye, ağaya,&nbsp;</p>

    <p class="heading">İnsan aklını duaya, takar Allah deyu deyu.&nbsp;</p>

    <p class="heading">Dualar bağlı toprağa, düşünce saplı batağa,</p>
  </blockquote>

  <p class="heading"><span class="sgc3">495</span>&nbsp;&nbsp;&nbsp;<span class="sgc3">Gene camiden sokağa, çıkar Allah deyu deyu.&nbsp;</span></p>

  <p class="heading"><br class="calibre1" /></p>

  <blockquote class="sgc5">
    <p class="heading">Selim Işık yaz dindarı, yetti ona bu kadarı&nbsp;</p>

    <p class="heading">Cemaat kışın ne yapar, bilmez artık orasını&nbsp;</p>

    <p class="heading"><span class="sgc3">Hacı Bayram Camii’nin çevresindeki küçük&nbsp;</span>evlerden birinde.</p>

    <p class="heading">Yeni bir rüzgâr esti (olumsuzluk rüzgârı). Yokluk&nbsp;</p>

    <p class="heading">Tanrısının emrinde.</p>
  </blockquote>

  <p class="heading"><span class="sgc3">500</span>&nbsp;&nbsp;&nbsp;<span class="sgc3">Yeni bir savaşa katıldı bütün kavgaların yedek neferi Selim.</span></p>

  <blockquote class="sgc5">
    <p class="heading">(Ben neyim, ne değilim?)</p>

    <p class="heading"><br class="calibre1" /></p>

    <p class="heading">Herkes mutlu ve sorumsuz</p>

    <p class="heading">Herkes olumlu, ben olumsuz.</p>

    <p class="heading">Yaşıtlarım, artık uzun pantalon giymenin bağımsızlığını yaşarken</p>
  </blockquote>

  <p class="heading"><span class="sgc3">505</span>&nbsp;&nbsp;&nbsp;<span class="sgc3">Okulun paydos ziliyle hemen sokağa taşarken&nbsp;</span></p>

  <blockquote class="sgc5">
    <p class="heading">Yıkıcı fikirleriyle aklımın ince örgüsünü karıştıran&nbsp;</p>

    <p class="heading">Otuz üç yaşında benimle söz yarıştıran</p>

    <p class="heading">Nihat Ağabeyin yanında işim neydi?</p>

    <p class="heading">Gene böyle yıldızlı ve ılık bir geceydi</p>
  </blockquote>

  <p class="heading"><span class="sgc3">510</span>&nbsp;&nbsp;&nbsp;<span class="sgc3">Kardeşim Süleyman; “Hiç, ama hiçbir şey yapmadık,” derken.</span></p>

  <blockquote class="sgc5">
    <p class="heading">Karşımda, bardak bardak koyu çay ve paket paket ucuz sigara içerken</p>

    <p class="heading">Çırpınıyordum: Dumlupınar, Sakarya</p>

    <p class="heading">İstanbul’un fethi, Kosova</p>

    <p class="heading">Birden başını kaldırıp gülümseyiverdi</p>
  </blockquote>

  <p class="heading"><span class="sgc3">515</span>&nbsp;&nbsp;&nbsp;<span class="sgc3">Kara bıyıklarının arasında ışıldayan beyaz dişleri&nbsp;</span></p>

  <blockquote class="sgc5">
    <p class="heading">Bütün inançlarımı eritti.</p>

    <p class="heading">Anlıyorsun, bilinç, inanç bugünün sözcükleri&nbsp;</p>

    <p class="heading">O, şuur ve tahripten bahsederdi.</p>

    <p class="heading">Bunca Türk büyüğünün bir kitaba göre elli kadardı</p>
  </blockquote>

  <p class="heading"><span class="sgc3">520</span>&nbsp;&nbsp;&nbsp;<span class="sgc3">Kazandığı bütün savaşları kaybettim orada,</span></p>

  <blockquote class="sgc5">
    <p class="heading">(Ahşap evin beyaz perdeli odasında)</p>

    <p class="heading">Ne Mohaç, ne Mercidabık, ne yeni, ne sabık&nbsp;</p>

    <p class="heading"><span class="sgc3">Zaferlerimiz dayanmadı. Yalnız kromda ve güreşte&nbsp;</span>birinciydik artık.</p>

    <p class="heading">Eski kahramanlıklardan başka</p>
  </blockquote>

  <p class="heading"><span class="sgc3">525</span>&nbsp;&nbsp;&nbsp;<span class="sgc3">İleri sürecek neyimiz kalmıştı dokuz yüz kırk dokuzda.&nbsp;</span></p>

  <blockquote class="sgc5">
    <p class="heading">Selim Işık yenilmişti, bitmişti.</p>

    <p class="heading">Neyse tam o sırada, Marşal Amca yetişti.&nbsp;</p>
  </blockquote>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">BEŞİNCİ ŞARKI</span></p>

  <blockquote class="sgc5">
    <p class="heading"><span class="sgc3">Tutunamayanların destanıdır bu şarkı,&nbsp;</span></p>

    <p class="heading">Dostum Süleyman Kargı.</p>
  </blockquote>

  <p class="heading"><span class="sgc3">530</span>&nbsp;&nbsp;&nbsp;<span class="sgc3">Eller boşta kalıyor, tutunamıyorlar toprağa&nbsp;</span></p>

  <blockquote class="sgc5">
    <p class="heading">Anlatamıyorlar anlatılamayanı.</p>

    <p class="heading">Anlatmak gerek: Düşman sarmış her yanı&nbsp;</p>

    <p class="heading">Oysa, mesela Selim Işık</p>

    <p class="heading">Anlatmadan anlaşılmaya âşık.</p>
  </blockquote>

  <p class="heading"><span class="sgc3">535</span>&nbsp;&nbsp;&nbsp;<span class="sgc3">Böyle adama</span></p>

  <blockquote class="sgc5">
    <p class="heading">(Darılma ama)</p>

    <p class="heading">Yaklaşmaz hiçbir güzellik,</p>

    <p class="heading">Doğduğu günden beri kalbinde bir delik,&nbsp;</p>

    <p class="heading">Almak için bütün sızıları içine.</p>
  </blockquote>

  <p class="heading"><span class="sgc3">540</span>&nbsp;&nbsp;&nbsp;<span class="sgc3">Her zaman utanmıştır başkaları yerine.&nbsp;</span></p>

  <blockquote class="sgc5">
    <p class="heading">Elim varmıyor yazmaya, inmeyelim derine.&nbsp;</p>

    <p class="heading">Taş devri, Sabri devri, Nihat devri, Tunç devri&nbsp;</p>

    <p class="heading">Âşık oldu söyleyemez utanç devri.</p>

    <p class="heading">Hep utandı hayatı boyunca,</p>
  </blockquote>

  <p class="heading"><span class="sgc3">545</span>&nbsp;&nbsp;&nbsp;<span class="sgc3">(Annesi yıkamak için soyunca)</span></p>

  <blockquote class="sgc5">
    <p class="heading">Sınıfta birinci olduğu gün, eve geç kaldım, diye üzüldü.&nbsp;</p>

    <p class="heading">Canı sıkıldı güldü, kalbi incindi güldü.&nbsp;</p>

    <p class="heading">Allah’ı ya da ona engel olan gizli kuvvetleri&nbsp;</p>

    <p class="heading">Hiçbir zaman kızdırmak istemedi.</p>
  </blockquote>

  <p class="heading"><span class="sgc3">550</span>&nbsp;&nbsp;&nbsp;<span class="sgc3">Küçük pazarlıklar yaptığı,</span></p>

  <blockquote class="sgc5">
    <p class="heading">Camide korkarak taptığı</p>

    <p class="heading">Zamanlar da sürdürdü bu uzlaşımcı varlığı.&nbsp;</p>

    <p class="heading">Annesinin yün fanilasına taktığı nazarlığı&nbsp;</p>

    <p class="heading">Çıkaramadı yıllar boyunca. İlk defa domuz eti yerken,</p>
  </blockquote>

  <p class="heading"><span class="sgc3">555</span>&nbsp;&nbsp;&nbsp;<span class="sgc3">Arkadaşlarının ısrarıyla geneleve giderken,&nbsp;</span></p>

  <blockquote class="sgc5">
    <p class="heading">Hep ONUNLA (O kimdi?) bozmamaya çalıştı arayı,&nbsp;</p>

    <p class="heading">İki gün oruç bile tuttu bir Ramazan ayı.&nbsp;</p>

    <p class="heading">(Sapı silik ve tutuk bir tabancaydı.)</p>

    <p class="heading"><span class="sgc3">Bir gün ölürse, ona bu vatan bir mezarlık yer verecek.</span>&nbsp;</p>
  </blockquote>

  <p class="heading"><span class="sgc3">560</span>&nbsp;&nbsp;&nbsp;<span class="sgc3">Oturdu bir destan yazdı; kendini yerecek.</span></p>

  <blockquote class="sgc5">
    <p class="heading">Sazını ve cesaretini aldı eline (bütün cesareti,&nbsp;</p>

    <p class="heading">Daha kötü şeyler olması korkusundadır.)&nbsp;</p>

    <p class="heading">Canını dişine takarak,</p>

    <p class="heading">Yazılmış eski destanlara bakarak,</p>
  </blockquote>

  <p class="heading"><span class="sgc3">570</span>&nbsp;&nbsp;&nbsp;<span class="sgc3">Sözü uzattı durdu.</span></p>

  <blockquote class="sgc5">
    <p class="heading">İşte şöyle buyurdu:</p>
  </blockquote>

  <p class="heading"></p>

  <p class="heading"><span class="sgc3"><br class="calibre1" /></span></p>

  <blockquote class="sgc5">
    <p class="heading"><span class="sgc3">Numanoğlu Selim derler adımız</span></p>

    <p class="heading">Gürültüye geldi her feryadımız</p>

    <p class="heading">Nedense tamamdır itikadımız</p>
  </blockquote>

  <p class="heading"><span class="sgc3">575</span>&nbsp;&nbsp;&nbsp;<span class="sgc3">Dikilen her kumaş bol gelir bize</span></p>

  <p class="heading"><span class="sgc3"><br class="calibre1" /></span></p>

  <blockquote class="sgc5">
    <p class="heading"><span class="sgc3">Çocukken güneşin tadın bilmedik</span></p>

    <p class="heading">Büyüdük kadının adın bilmedik</p>

    <p class="heading">Bizi anlayacak kadın bilmedik</p>

    <p class="heading">Sevgisiz bir hayat çöl gelir bize</p>
  </blockquote>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">580</span>&nbsp;&nbsp;&nbsp;<span class="sgc3">Bize öğretilen her söze kandık</span></p>

  <blockquote class="sgc5">
    <p class="heading">“Yasaktır” “Memnudur” dendi, inandık&nbsp;</p>

    <p class="heading">Hep “Girilmez” levhasına aldandık</p>

    <p class="heading">Bu tutulan, yanlış yol gelir bize</p>
  </blockquote>

  <p class="heading"><span class="sgc3"><br class="calibre1" /></span></p>

  <blockquote class="sgc5">
    <p class="heading"><span class="sgc3">Benim cefalı yârim kafamdır</span></p>
  </blockquote>

  <p class="heading"><span class="sgc3">585</span>&nbsp;&nbsp;&nbsp;<span class="sgc3">Divanda düşünmek bütün safamdır&nbsp;</span></p>

  <blockquote class="sgc5">
    <p class="heading">Mülkiyet benimçün büyük evhamdır</p>

    <p class="heading">Senin olanları nideyim gayrı</p>

    <p class="heading"><br class="calibre1" /></p>

    <p class="heading">Dostun vefalısı bütün isteğim</p>

    <p class="heading">Kız peşinde olan dostu nideyim</p>
  </blockquote>

  <p class="heading"><span class="sgc3">590</span>&nbsp;&nbsp;&nbsp;<span class="sgc3">Her an yaşamalıyım kendi gerçeğim&nbsp;</span></p>

  <blockquote class="sgc5">
    <p class="heading">Kendi içimdeki indeyim gayrı</p>

    <p class="heading"><br class="calibre1" /></p>

    <p class="heading">Dostlar dedi: bu can bizden değildir</p>

    <p class="heading">Düşman kırdı, oysa buzdan değildir</p>

    <p class="heading">Gene de herhalde bizden değildir</p>
  </blockquote>

  <p class="heading"><span class="sgc3">595</span>&nbsp;&nbsp;&nbsp;<span class="sgc3">Çare yok dünyadan gideyim gayrı</span></p>

  <p class="heading"><br class="calibre1" /></p>

  <blockquote class="sgc5">
    <p class="heading">Bana ilham getirdin</p>

    <p class="heading">(Hem de yaktın bitirdin)</p>

    <p class="heading">Ey! Elesius dağlarından esen rüzgâr</p>

    <p class="heading">Kıssamız burada biter</p>
  </blockquote>

  <p class="heading"><span class="sgc3">600</span>&nbsp;&nbsp;&nbsp;<span class="sgc3">Bu kadar.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3 sgc-1">SÜLEYMAN KARGI’NIN AÇIKLAMALARI&nbsp;</span></p>

  <p class="heading"><span class="sgc3">Ben Süleyman Kargı. Bekâr ve çocuksuz. Kabuğu, “ev sahibi</span>”nin&nbsp;“mülkiyetinde” olan, bir “ev içi”nin sahibi. Şarkıların büyük bir kısmı bu evde yazıldı. İlerde burası müze olursa, eşyaya dokunmakta bir sakınca yoktur. Yalnız “sol” yayı bozuk kanepeye otururken dikkat ediniz. “Tuvalet”, “antre”nin hemen sağındadır. Ev hakkında daha fazla açıklamayı gereksiz buluyorum.</p>

  <p class="heading"><span class="sgc3">Selim Işık yalnızlığa dayanamazdı. İlk bakışta, yalnızlığın ve çevreyle uyuşmazlığın, yaşantısında önemli bir yer tuttuğu kolayca ileri sürülebilirdi. Selim, bu yargıya da dayanamazdı. Bütün dünya, ona dargın olabilirdi; fakat bu, aceleyle varılmış bir sonuçtu. Kimse onun kadar çevresine yakınlık duyamazdı. Bugün için bilinemeyen bazı gerçekler, bazı üstü örtülü olaylar, küçük ya da büyük bazı topluluklara gösterilen ilgisizlikler, tarihin tozlu raflarında unutulduğu için hemen önemi sezilmeyen yaşantılar ve yanlış yorumlamalar nedeniyle sınıflamalarda alt katta kalmış insanlar güneş ışığına çıkarılabilseydi (bu güneş bile bildiğimiz güneşe benzemeyecekti elbette) Selim’in yalnızlığının sadece bir görünüşten ibaret olduğu anlaşılacaktı. Tarih, işine gelmeyen bütün belgeleri, Selim ve Selim gibilerden gizlemişti. Tutarlı bir tarih felsefesinin zorunlu olduğu endişesi, birçok gerçeğin, bile bile bir yana bırakılması sonucunu doğurmuştu. Başka türlü olamazdı. Selim’i, geçmişten ve gelecekten ayırmaya kimsenin hakkı yoktu. Bunun hesabı sorulmalıydı, sorulacaktı. Dün, bugün ve yarın, onun yaşantısıyla birleşmeliydi. Dünü, bugünü, yarını yalnızlığının dışında yaşamalıydı Selim.</span></p>

  <p class="heading"><span class="sgc3">Şarkıların ortak adı böylece çıktı ortaya. Dün, gerçekten ne olmuştu? Bugün ve yarını hazırlayan dünü, bütün çıplaklığıyla ortaya çıkartmak gerekiyordu. O zaman Selim -mısra 237’de belirtiği gibi- çırıl çıplak dolaşabilirdi ikinci gelişinde. Kimseden korkmadan, soyununca utanmadan -mısra 545- doğduğu gibi kalabilirdi. Tarihin aldatıcılığından kurtulmak istiyordu. İşte o zaman, kendinden ve kendisi gibi olanların yerine utanmamak için -mısra 540-(evet yalnız bunun için)&nbsp;</span><span class="sgc3">oturdu bir destan yazdı.... canını dişine takarak Burada bana da bir görev verildi: bu şarkıları, belgelerle kanıtlamak. İnsanlarla ilgili birçok bilimle uğraşmış olmam Selim’i umutlandırdı. Fakat bilinmeyeni bulup çıkarmak, tarihin akışını değiştirmek ne ağır bir görevdir. Selim gibi -bu belgelerin var olması gerektiğini içinde kuvvetle duyan- birine bu güçlüğü anlatmak ne kadar zordur. “Bir yerlerde bulunmalı bütün gerçekler; bulmalısın Süleyman Kargı,” diye diretti. “Kimlerin hakkı yenmişse, bir bir ortaya çıkmalı.” Sabırsız ve amansızdı (Mısra 7 ve 8.) “Seni boş yere saplamadık Ankara’ya bir bayrak gibi; dalgalanmalısın.” Anlamıyordu. “Birşeyler bırakmışlar arkalarından. Büsbü</span>tün erimeye razı olmamıştır kimse,” diye çırpınıyordu.&nbsp;</p>

  <p class="heading">Araştırmalarım sırasında, bana çok yardım etti. Şarkıların &nbsp;anlaşılmayan yerlerinin açıklanmasına katıldı; çalışırken tuttuğu notları verdi; bazı belgeleri de o buldu. Sonunda öyle bir yaratık ortaya çıktı ki, şarkıların hepsine birden tek bir ad vermek nasıl mümkün olmadıysa bu yaratığa da uygun bir sıfat bulmak çabasından vazgeçildi. “Açıklama” gibi, renksiz ve korkusuz bir başlıkla yetinildi. Selim bile sarhoş olduğu bir gece “Açıklamalarla durum daha da karıştı,” dedi sonunda. Sonra da daha sarhoş olduğu bir gece “Onlar utansın sonuçtan,” diye kestirip attı. “Hangi onlar Selim?” dedim. “Onlar işte,” dedi. “Onlar, canım. Onlar, onlar, onlar.” “Öyle ya,” dedim. “Onlar. Yani biz değil.”</p>

  <p class="heading"><span class="sgc3">“Anlamadın,” dedi birden kızarak ve oturdu, onları anlattı bana uzun uzun. Ben de onları, açıklamaların uygun bir yerine ekledim. (Aslında, her yer uygundu belki onlar için.)</span></p>

  <p class="heading"><span class="sgc3">Şarkıların açıklanmasında, kendi düşüncelerimin değil, sunduğum belgelerin ve Selim’in tamamlayıcı sözlerinin “esas” olduğunu belirtmek isterim. Ben, sadece “uzlaştırıcı” ve “birleştirici” yorumlarla yetinmeye çalıştım. Bununla birlikte, bazı tutarsızlıklarla gerçeğe aykırı görünen belge ve yorumların sorumluluğu benimdir.</span></p>

  <p class="heading"><span class="sgc3">Şarkıların ortak adı olan “Dün Bugün Yarın”ı ele alarak işe başlıyorum. Selim, “Dün” kelimesiyle ne demek istiyor? “Bugün” ve “Yarın”a onu bağlayan nedir? Bana göre, “Tek ve Türk” (mısra 7) olan Selim, elbette Türklerin tarih içinde nasıl yer aldığı meselesine değinmek istiyor. “Dün”, yani Orta Asya’daki Türkler. Dün, yani Orta Asya’daki Türklerin site medeniyetindeki yerlerini almadan önceki durumları. Bu durum nasıldı? İngilizlerin dediği gibi</span> <span class="sgc3">“dull and wild”</span> <span class="sgc3">mıydı? (Bak: ithaftan önceki dörtlük, mısra 3).</span></p>

  <p class="heading"><span class="sgc3">Bu konuda başvurduğum “Kamusu Bercestei Türki” şunları yazıyor:</span></p>

  <p class="heading"><span class="sgc3">“Türkler, Orta Asya’dan anavatana göç etmeden önce, bütünüyle bir kabile hayatı yaşıyorlardı. Çadır medeniyetinin gereklerine göre kurulmuş bir toplum düzenleri vardı. Bu düzenin, bugünkü hayat şartlarından ne kadar uzak olduğunu, artık dilimize yerleşmiş olan, cam, hasır, kravat, kira (ev kirası), kiraz, hafif, masa, tabak, tabut, müzik, tahsil, mezar, karyola, kelime, cümle gibi kelimelerin bu dilde bilinmemesiyle (Öztürk dili demek istiyor) kanıtlayabiliriz. Bu kelimelerin, Türkçe’nin eksik bir kolu olan Öztürkçe’de bulunmaması, bizi aşağıdaki sonuçlara vardırıyor bu kabilenin yaşayışı hakkında:</span></p>

  <p class="heading"><span class="sgc3">Türkler camdan dışarı bakmazdı.</span></p>

  <p class="heading"><span class="sgc3">Türkler hasır üstünde oturmaz ve meseleleri hasıraltı etmezlerdi. Bu âdet, Osmanlılarla başlamıştır.</span></p>

  <p class="heading"><span class="sgc3">Türkler kravat takmazdı.</span></p>

  <p class="heading"><span class="sgc3">Türkler hafiflikten hoşlanmazdı.</span></p>

  <p class="heading"><span class="sgc3">Türkler ev kirası vermezdi. Ev kirası, Türklerin iptidai komünizmden, toprak burjuvazisine geçmeleriyle başlamıştı.</span></p>

  <p class="heading"><span class="sgc3">Türkler kiraz yemezdi.</span></p>

  <p class="heading"><span class="sgc3">Türkler yemeklerini masada yemez, yerken tabak kullanmazlardı. Yemek ortadan yenirdi.</span></p>

  <p class="heading"><span class="sgc3">Türkler öldükleri zaman tabuta konmaz ve mezara girmezdi. Eski Türklerin böyle bir âdeti yoktu.</span></p>

  <p class="heading"><span class="sgc3">Türkler müzik dinlemezdi.</span></p>

  <p class="heading"><span class="sgc3">Türkler mektepte tahsil etmezdi.</span></p>

  <p class="heading"><span class="sgc3">Türkler düşüncelerini, kelime ve cümle gibi kalıplar içinde ifade etmezlerdi.”</span></p>

  <p class="heading"><span class="sgc3">Selim, daha sonra olanları pek iyi bilmiyor. Kuruluş yıllarında Ankara için “yokluk” deyimini kullanıyor; fakat kendisinden sonra ne olduğunu açıkça belirtmiyor. Gene de XIV. Louis (16381715) gibi “Après moi...”dan sonra “Le déluge” gibi sert bir kelimeyle bitiremiyor dörtlüğü; “que sera” diyerek yarına endişeyle baktığını belirtmekle yetiniyor.</span></p>

  <p class="heading"><span class="sgc3">Orta Asya’dakilerin de “yarın”a endişeyle baktığı gibi karamsar bir sonuca varmamalıyız. King Solomon Speare ya da Süleyman Kargı’nın macerası, Selim’in yanıldığını gösteriyor.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3 sgc-1">İTHAF VE MUKADDİME</span></p>

  <p class="heading1"><span class="sgc3">Mısra I ve sonrası:</span> <span class="sgc3">King Solomon........</span></p>

  <p class="heading"><span class="sgc3">Birinci mısrada adı geçen Solomon IV (Speare), “Encyclopedia Israelica”dan edindiğim bilgiye göre, Milattan Önce 563 yılında Beni İsrail kavminin Tefazuli kabilesinin (Tribus Intergralis) bir söylentiye göre başkanı, bir başka kaynağa göre de (Bak: İbni Mahmut el Silâhi, Milletler ve Mızraklar Tarihi, Cilt VII, S.9679) kargıcı başısı imiş. Matematik problemleriyle uğraşmış birçok amatör bilim adamı yetiştirdiği söylenen bu kavmin adına, M.S. VII. yüzyıldan itibaren tarih kitaplarında rastlanmıyor.</span></p>

  <p class="heading"><span class="sgc3">Hayatının ilk yıllarında büyük bir varlık gösteremeyen Salomon Speare’nin yıldızı, otuz beş yaşından sonra parlıyor. Speare, hayatını kazanmaya, ister İbni Mahmut’a görekargıcı başılıkla, ister Ansiklopediye göre matematikçilikle başlamış olsun, önemli olan, kabile tarihinde bu yaştan sonra yer almasıdır. Belki de iki işi aynı zamanda yapıyordu. Yalnız burada, Edward Spiral’in, “</span> <span class="sgc3">Trivial Aspects of Great Mathematicians</span> <span class="sgc3">Büyük Matematikçilerin Küçük Tarafları” adlı eserinde ileri sürülen görüşü de belirtmeden geçemeyeceğiz. Spiral’e göre, Speare -Solomon’un soyadı, çeşitli biçimlerde yazılıyor - önceleri matematik ve felsefeye merak sardığı halde, yirmi yedi yaşından sonra maddi endişelerle ve “</span> <span class="sgc3">Loves and Adventures of Secondary Biblical Heroes,</span> <span class="sgc3">Abraham Talmud, New York, 1916” adlı tarihi etütte belirtildiği gibi kabilenin matematik üstadı Eliah Infinitsimiah’ın güzel kızını kendisine vermemesi üzerine matematikten soğuduğu için bir süre kargı yapımı ile uğraşmış. Tanınmış psikolog Erich Freum ise, daha sonraki yaşantısıyla içe dönük bir insan izlenimi uyandıran Solomon’un saldırgan amaçlara hizmet edemeyeceğini ileri sürüyor ve kargı yapımıyla ilgili hikâyeyi tamamen bir “hayal ürünü” bularak reddediyor. Otto Spender de, Infinitsimiah’ı öldürme arzusunu bilinçaltında duyabileceğini belirterek, bu duyguyu başka bir yöne çevirmek amacıyla kargı yapımcılığını seçmesini Solomon’un iç gerçeklerine uygun görüyor. Ayrıca, kabilenin savaşçı sınıfıyla ilişkiler kurarak, karşılık görmeyen aşkını politik bir yöne çevirdiğini sözlerine ekliyor. Gerçekten de, savaşçı sınıfın yardımıyla bir</span> <span class="sgc3">“Coup d’état”</span> <span class="sgc3">yaparak kabile başkanlığına geçtiği hususunda sağlam belgeler var elimizde. Anlaşılan Speare, kitabını elinden düşürmediği filozof Emeritus’un “Silahları ellerinde bulunduranlar, bir gün milletlerin kaderine sahip olacaklardır” ilkesini bütün kalbiyle benimsemiş.</span></p>

  <p class="heading"><span class="sgc3">Kabile başkanlığını ele geçirdikten sonra (elli dokuz yaşındaydı; mücadele uzun sürmüştü.) Ahdi Atik’teki birçok kral gibi dört kere evlenen Shlomoh Speare, on dört çocuk sahibi oldu. Mizahla başının hoş olduğuna dair elimizde bir kayıt bulunmadığı için, kendisinden önce üç tane Solomon gelmediği halde, birdenbire Solomon IV adını almasının nedeni pek anlaşılmıyor. Ayrıca, yalnız kralların numaralanması âdet olduğu bilinirken, küçük bir kabile başkanının karşımıza dördüncü bir Solomon olarak çıkması da inanılır gibi değil. Yahudiler hakkında oldukça alaylı bir tarih yazmış olan İbni Kelami, bu sayının, Shlomoh’un dördüncü sınıf bir lider olmasından çıktığını söylüyor. Söylentileri bir yana bırakarak, tarihî belgelerle konuşmak gerekirse, incelememizi, ciddi ve güvenilir Alman tarihçilerinin bilgilerine dayandırmak yerinde olacaktır. Aynı zamanda Araplar hakkında da dikkate değer görüşler ileri sürmüş olan Heinrich Roetke, Shlomoh Speare’nin (Roetke de Solomon’un soyadını böyle yazıyor) Milattan Önce 550 ile 540 yılları arasında Kudüs’te başgösteren karışıklıklardan yararlanarak sekiz ay kadar krallık ettiğini yazmak suretiyle meseleye biraz olsun ışık tutuyor. Böylece Solomon, karanlık kabilesinin başından, birdenbire krallığa yükselmiş oluyor. Son yıllarda yaptığı kazılara dayanarak yazdığı kitabın (</span> <span class="sgc3">Die Geist der Mesopotamia,</span> <span class="sgc3">Berlin, 1958, Bild I) en son bilgileri taşıması gerektiğine göre bu ihtimal üzerinde de durmalıyız.</span></p>

  <p class="heading"><span class="sgc3">Roetke’ye göre, bu iktidarın kısa sürmesinde Shlomoh’un kişiliğindeki kararsız ve çelişik yönlerin büyük payı var. Ordunun desteğini sağladığı halde onları tutmasını bilmemiş. Ordunun ve şartların sayesinde kral olduğunu unutmuş görünüyor. Devlet parasıyla, kıyıda köşede kalmış bütün kitaplarını yayımlatmış. En kötüsü, Araplara yapılan gizli bir silah satışına adı karışıyor. Tahtını terketmek zorunda kalıyor.</span></p>

  <p class="heading"><span class="sgc3">Bu durumda tekrar kabilesinin başına geçmek ağırına gitmiş olmalı ki, ailesini yanına alarak Antioch (Bugünkü Antakya) dolayına yerleşiyor. Burada kendini matematik ve felsefeye veriyor. Yalnız, bu arada, yazdığı felsefi bir şiirin resmî makamları tedirgin etmesi üzerine Adalara kaçmak zorunda kalıyor. Şiirin tehlikeli bir yönü yok. Bugün kimse başını çevirip bakmıyor böyle “tehlikelere.” Ayrıca, o zaman da Solomon hakkında kovuşturma yapılmamış. Fakat, aslında çok kuşkulu bir insan bu Shlomoh. Bir yandan hükümetin hoşuna gitmeyeceğini bile bile böyle şiirler yazmaya cesaret ediyor, bir yandan da alabildiğine korkuyor. Başına gelenler de herhalde sinirlerini çok bozmuş olmalı ki, bugün hiçbir savcıyla insanın başını derde sokmayacak (ve edebî zevk bakımından oldukça tenkite uğrayacak) masum bir şiir yüzünden Kıbrıs’a sığınmış. Oysa, Antakya’nın felsefe çevrelerinde adı duyulmaya başlamış o sıralarda. Olayın en acıklı yönü de bu şiiri, toplum meselelerine ilgisini kaybedip tek insana yöneldiği bir devresinde yazması. Toplumsal yaşantıya bir zamanlar bir katkısı olduğunu unutmamış demek. Şiirin Türkçe’ye tercümesi aşağı yukarı şöyle:</span></p>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">Mükemmel bir daire çizilemeyeceği gibi,&nbsp;</span></p>

  <p class="heading"><span class="sgc3">Aklın ve tecrübenin de insanı idaresi kolay değil.&nbsp;</span></p>

  <p class="heading"><span class="sgc3">Tanrı çizmiyor her zaman kaderimizi;</span></p>

  <p class="heading"><span class="sgc3">Madde ve ruh arasına çizilen sınırdaki kesinlik yok.&nbsp;</span></p>

  <p class="heading"><span class="sgc3">Büyük ihanetler pençesinde tutuyor insanı,&nbsp;</span></p>

  <p class="heading"><span class="sgc3">Büyük karışıklıklardan kaçtığı yerlerde bile.</span></p>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">Bence, tatsız tuzsuz bir şiir. Galiba İbranicesi denildiğine göre biraz daha iyiymiş. Özü bakımından da tutulur yanı yok. Felsefenin ilkelerini bildiği hakkında şüphem var Shlomoh’un. Matematiğin, felsefi meselelerdeki payını da çok büyütmüş ayrıca. Madde ve ruh arasındaki kesin sınırı çizmesi de henüz insana yönelmeyi bilmediğini açıkça gösteriyor. Elbette, resmî makamlar, bu noktalar üzerinde fazla durmamışlardır. Daha çok, “Tanrı’nın kaderimizi çizmemesi” ve “büyük karışıklıklardan kaçılan yerde” (burası Antakya olacak) “büyük ihanetlerle karşılaşılması” gibi sözlere takılmış olacaklar. Atalarımdan biri olduğu için, fazla yüklenmek istemiyorum adama.</span></p>

  <p class="heading"><span class="sgc3">Speare’nin bundan sonraki hayatı (herhalde başka bir şey yapmak imkânı kalmadığından olacak) büyük bir sadelik içinde geçmiş. Önemli kitaplarının hemen hepsini bu devrede yazmış. Eserlerinin yetmiş cilt kadar tuttuğu söyleniyorsa da, elimize geçenler, matematik hakkında bir iki deneme ile “Hikmet ve İktidar” adlı bir diyalog. Bazı bakımlardan, çağına göre ileri düşünceler taşıyan bu son kitap oldukça ilginç. Bir yerinde, yalnız tek bir kadınla evlenmenin gereği hakında sözler bile var. Genellikle, iktidardakilere tavsiyelerle dolu bu kitap. Irk ve toprak bakımından ayrı özellikleri olan toplulukların bugünkü içişleri ve tarım bakanlıklarını içine alan bir örgütün kurulmasıyla uzlaştırılabileceği ileri sürülüyor.</span></p>

  <p class="heading"><span class="sgc3">Shlomoh IV, seksen iki yaşında, bahçesine yeni bir fidan dikerken ani bir kalp durması sonucu ölmüş. “Kargı”nın aile adı olması da Kıbrıs’ın Türkler tarafından ele geçirildiği günlere rastlıyor. Gene adı Shlomoh olan aile başkanı, mal ve mülkünü koruma endişesiyle bu soyadını almış. Sonradan adı Müdebbir Süleyman’a çıkan bir adam hakkında başka bir söylenti, bizi Mezopotamya’nın kumlarından Altaylar’ın sarp tepelerine götürüyor.</span></p>

  <p class="heading"><span class="sgc3">Orta Asya Türklerinin yaşayış ve törelerini, bugüne kadar bilinen biçiminden çok farklı bir açıdan ele alarak açıklayan ve son yıllarda, bu meseleye hayatlarını adamış birçok Türkologu şaşkına çeviren “Ortu Alga yazıtları” olayını anlatmak istiyorum. Bu yazıtlarda da (garip bir rastlantı olacak) bir Süleyman Kargı var.</span></p>

  <p class="heading"><span class="sgc3">Antropoloji uzmanları dışındakilerin sadece bir gazete haberinden ibaret sandıkları Ortu Alga Yazıtları meselesi, büyük yankılar uyandırmış Avrupa bilim çevrelerinde elbette ve çeşitli yorumlara yol açmıştır. Gazetelerimizdeyse sadece şu kısa haber çıkmıştı:</span></p>

  <p class="heading"><span class="sgc3">“Haber aldığımıza göre, halen Özbekistan Sosyalist Cumhuriyeti sınırları içinde olan Ortu Alga mevkiinde birlikte kazı yapan Alman ve Rus arkeologları, önce bir tepe sanılan, fakat kazının ilerlemesiyle, büyük taş yazıtların üst üste konmasıyla meydana geldiği anlaşılan, takriben elli metre yüksekliğinde bir yığın bulmuşlardır. GökTürklere ait olduğu sanılan yazıtların incelenmesine başlanmıştır.</span></p>

  <p class="heading"><span class="sgc3">Haberi veren ajansın, ne tarih ne de arkeolojiden anlayan bir muhabiri bulunmadığı için kazı yerine kimseyi yollayamamış; incelemelere katılmak isteyen Türk bilim adamlarına da Dışişleri Bakanlığı gerekli vazifeyi vermemişti. Tabii, olayın bu kısmı, basından ve dolayısıyla halktan gizli tutulmuştu. Oysa, bu kazı ve sonuçları hakkında Avrupa gazetelerinde ve bilimsel dergilerinde çıkan yazılarda Bakanlığın bu tutumundan alaycı bir dille bahsediliyordu. Yabancı dil bilen muhalif milletvekillerinden biri de tüccar bir arkadaşının işini bakanla konuşmak üzere Sanayi Bakanlığı’nın bekleme salonunda oturduğu sırada, önündeki masada duran dergileri karıştırmaya başlamış ve olayı böylece öğrenmişti. İşini bitirdikten sonra derhal meclise koştu ve bir soru önergesi vererek kazılara neden katılmadığımızı hükümetten sordu. Önergenin görüşülmesi sırasında da olaydan Dışişleri Bakanını sorumlu tutarak, kazılara katılmamızın milletlerarası itibarımızı artıracağını ve kendimizi tanıtmak bakımından milyonlar sarfıyla elde edemeyeceğimiz bir fırsatı kaçırdığımızı ileri sürdü. Ne var ki vize verilmemesi, kanunlara uygundu ve muhalefete de yeni bir kanun teklifi getirmekten başka yapacak bir iş düşmüyordu. Mesele kapandı.</span></p>

  <p class="heading"><span class="sgc3">Meclisteki görüşmelerde, yazıtların mahiyeti hakkında bir söz edilmiyordu. (Muhalif milletvekili önerge sahibimakalenin yalnız baştarafını okumuştu.) Durum ilgimi çektiği için bu dergileri bularak okumaya başladım.</span></p>

  <p class="heading"><span class="sgc3">Kazının başlarında birçok yazılı taş bulunduğu halde, kazı ilerledikçe taş yerine toprak çıkmaya başlamış. Kazıyı yönetenlerin çalışmaları durdurmak istedikleri bir sırada onları seyreden ihtiyar bir köylü (yüz altı yaşındaymış) neden işi yarım bıraktıklarını sormuş. Taşların bittiğini anlatmışlar ona. “Ne üzülüyorsunuz?” demiş. “Bizim evin duvarlarında çok taş var. Onları alın isterseniz.” (Anlaşıldığına göre özel mülkiyet hırsından gerçekten kurtulmuş bir köylüymüş bu.) Önce gülmüşler; fakat köylü ısrar ediyormuş. Sonunda, biraz da dinlenmek amacıyla, köylünün evine gitmişler ve hayretle bütün bahçe duvarlarının ve evin aynı taş yazıtlardan yapılmış olduğunu görmüşler.</span></p>

  <p class="heading"><span class="sgc3">Köylü, durumu, aşağıdaki basit olayla açıklamış: 1917 ihtilalinde, en hareketli ve kimin iktidarda olduğu</span>nun bilinmediği günlerde, belli olmayan bir nedenle (Çar ordularına yardım için deniyor) Ortu Alga yakınlarında bulunan Orta Anadolulu bir tüccar, yanındaki adamlarıyla birlikte bu tepenin yanından geçiyormuş. O sırada adamlarından biri son dakikalarını yaşıyormuş. Biraz sonra da ölmüş. Hastalığının tifüs olması ihtimalinden çekinerek (şehirde hepsinin karantinaya alınmasından korkuyorlarmış) ölüyü bu tepeye gömmeye karar vermişler. Fakat daha bir iki kazma vurur vurmaz, taşlar ortaya çıkmaya başlamış. Tepenin neresini yoklamışlarsa, durumun aynı olduğunu görmüşler. Her yerin taş dolu olduğunu anlayan Orta Anadolulu tüccar, hemen ölüyü başka bir yere gömdürerek, adamlarını tepede bırakmış ve doğru kasabaya koşmuş. Kasabada henüz Çarın adamları iş başındaymış. İdarecilere biraz da para vererek tepede bir taşocağı açma ruhsatını kolaylıkla almış ve hemen kazıya girişmiş. Çevre köylere ve iki hükümet inşaatına bir hayli taş satmış. Fakat Kızılordu’nun yaklaşması üzerine korkuya kapılarak ocağı acele kapattırmış ve inşaatların temellerinden çıkan bir kısım toprağı da üstüne döktürerek tepeyi mümkün olduğu kadar eski durumuna getirmeye çalışmış. Köylüler de, taşları ellerinden gider korkusuyla durumu yeni hükümete bildirmemişler.</p>

  <p class="heading"><span class="sgc3">Arkeologlar, hemen çevre köyleri araştırmaya koşmuşlar ve kısa bir süre sonra da yazıtların hemen hepsini toplamayı başarmışlar. Fakat, yazıları okumak kolay olmamış. Bilinen GökTürk yazılarına benzemiyormuş bunlar. Sanki yazanlar bunların anlamının bilinmesini istemiyormuş. Sonunda, Sovyet Sosyalist Cumhuriyetler Birliği’ne göre, Sovyet; Demokratik Alman Cumhuriyeti’ne göre de Alman bilginleri şifreye benzeyen yazıları çözmüşler.</span></p>

  <p class="heading"><span class="sgc3">Yazıtın adı: BİLİGTENÜZ; Bilgi Denizi anlamına geliyor. Yazıyı okudukça bunun, bugünkü ansiklopedilere benzer bir şey olduğunu görmüşler. Taşların toplamı kaybolanlar dışında bugünkü kitap sayfasıyla on iki bin sayfa ediyor ve bu hacmiyle dünya ansiklopedileri arasında yedinci sırayı alıyor. Bundan iki bin on dört yıl önceki bilgileri kapsadığı düşünülürse, birinci sırayı alıyor demektir benzerleri arasında (eğer bir benzeri bulunursa). BiligTenüz hakkında okuduğum birçok makaleden ve eserin İngilizce’ye tercümesi üzerinde bizzat yaptığım incelemelerden bahsetmek istiyorum. (Bu eserin bir an önce Türkçe’ye çevrilmesinin yararlı olacağı kanısındayım.) İngilizce tercümenin The Ocean of Wisdom, translated from GokTurkish by Alexander William Barnett, Oxford University Press önsözünde belirtilen bir noktaya değinmeden geçemeyeceğim.</span></p>

  <p class="heading"><span class="sgc3">Yüzyıllardan beri sürüp gelen ve “Neden Batılılaşmıyoruz?” “Neden Her Şeyi Kendimize Benzetiyoruz?” “Neden Yüzyıllardır Denenmiş Uygulamaları Yapımıza Uyduramıyoruz?” gibi makale ve kitapların sorularına kesin bir karşılıktır BiligTenüz. Yazıtı incelemeye başlayanlar, hemen bunun gibi birçok sorunun karşılığını, BiligTenüz’ün deyimiyle tümaçtarsız (yani tümüyle açık seçik ve tartışmaya yer vermeyecek biçimde) bulacaklardır. Önce, neden Batı kültürünü alıp soysuzlaştırdığımızı sanıyoruz? Batı, bizim kültürümüzü alıp soysuzlaştırmış olmasın? Tanzimatla birlikte başlayan “Garplılaşma” hareketleri, bir kültürün kötü bir biçimde kopya edilmesi mi demekti? Yoksa, biz, aslında gene atalarımızdan miras kalan bir medeniyete mi dönüyorduk? BiligTenüz’ü inceleyenler göreceklerdir ki, biz, yeni uygarlığımızın asıllarını teşkil eden bütün kurumları, akımları ve düşünceleri yeni bir biçime sokarken bir keşmekeş ve bilmezlik içinde değildik; kökü ta iki bin yıl öncesine dayanan ve her noktası akıllara durgunluk verecek bir biçimde hesaplanmış olan bir bilimselliği sürdürüyorduk. Yoksa ayakta kalabilir miydik?</span></p>

  <p class="heading"><span class="sgc3">BiligTenüz’ün temellerini attığı tarihi gelişim planımız, bugün bile bir tek taşını yerinden oynatamayacağımız, muazzam bir abidedir. Bu abidenin gelişiminde rastlantıya yer yoktur. Ansiklopedinin ‘U’ harfinde “usakıl” maddesi, şu kısa şiirle ne kadar büyük bir gerçeği belirtiyor:</span></p>

  <p class="heading"><span class="sgc3">Tanrı usıg baştan alır</span></p>

  <p class="heading"><span class="sgc3">O tuşinir yerge çünki</span></p>

  <p class="heading"><span class="sgc3">Yani Allah aklımızı başımızdan aldı ama, bizim yerimize düşünmek için yaptı bunu. Bu sözde ne kadar çok gerçeğin birden gizli olduğunu söylemeye bilmem ihtiyaç var mı?</span></p>

  <p class="heading"><span class="sgc3">BiligTenüz’ün birçok bölümünü, devrin bilim ve özbilgenlik (felsefe) alanında ün yapmış Salman Kargu adlı bir düşünür yazmış. Kargu’nun yaşamı hakkında fazla bir bilgi edinemedim. Salman da, BiligTenüz’ün başka yazarları gibi karanlıkta kalmayı uygun görmüş. Yalnız, giriş kısmında, Ansiklopedinin bütün ortak yazarları gibi, bir iki mısrayla kendinden söz ediyor:</span></p>

  <p class="heading"><span class="sgc3">Salman gerek ününü acuna, Salman</span></p>

  <p class="heading"><span class="sgc3">Kargun saplanmalı bilmez bağrına.</span></p>

  <p class="heading"><span class="sgc3">Yirmi yüzyıl geçse gene aradan,</span></p>

  <p class="heading"><span class="sgc3">Çalman gerek kara bu kez bağrına.</span></p>

  <p class="heading"><span class="sgc3">Burada, bilmez, cahil anlamına kullanılmış. Ancak yüze kadar saymanın bilindiği bir çağda, bu sayının yirmi katını kullanarak günümüzün tarihine kadar düşünmesi, Salman’ın ileri görüşlülüğünü ne güzel belirtiyor. Bağrına kara çalmak, o günün bilim adamlarının tanınmasına yardım eden bir işaret olsa gerek. Ya da ak, bilmezliği, kara, bilgeliği belirttiğine göre, bağrında kara olması, bir insanın içten, yürekten gelen bir bilim sevgisini gösterebilir.</span></p>

  <p class="heading"><span class="sgc3">Salman Kargu, Ansiklopedinin D,K,M,T ve Z bölümlerinde yirmi kadar maddenin yazarı olarak görünüyor. Bunların arasında: Dikenli Bitkiler, Doğruluk, Duvarcılık, Kargı ve Sivri Uçlu Pusatlar, Kartal, Kıskançlık, Kurum, Kümes Yaratıkları (hayvanları), Masal, Moğollar, Tartı, Tefecilik, Tenüz, Zenginlik, Zorbilim (cebir) gibi konuları sayabiliriz. Anlaşıldığına göre, Salman’ın ilgilendiği alanlar geniş; özellikle matematik, biyoloji ve teknik bilimler ağır basıyor. Her sayının, kendinden önce gelen sayıdan bir fazla olduğunu ve birle bölündüğü zaman mutlak eşdeğerini verdiğini ve sayıların saymakla tükenmeyeceğini bulmuş. Yanlış tartı araçlarının anlaşılması için de kılgın bir yöntem öne sürüyor. “Tanrı’nın kılgın kanıtlanmasının zorbilim yöntemleri ve yer ölçümsel (geometrik) çizimlerle bulunmasına giriş” adlı denemesi (Tanrı maddesinde), sonsuz kavramının o çağda bilinmemesi nedeniyle, biraz havada kalıyor. Yalnız, bu doğaötel (metafizik) deneme içinde, eliptik konumdaki (Salman “yumurtasal” diyor “eliptik” için) biçimlere dıştan teğet çizilmesi için kılgın bir yöntem kullanmış ve daha önceki matematikçilerin eserlerinde rastlanmayan yeni bir çözüm getirmiş.</span></p>

  <p class="heading"><span class="sgc3">Salman, BiligTenüz’e yaptığı bu büyük katkıdan sonra inanılması gereken bazı Pers kaynaklarına göre İran Şahı’nın daveti üzerine Tebriz’e yerleşmiş. Bununla birlikte, Ortu Alga, Tebriz ve Isfahan’da bulunan üç mezarına ek olarak bir de Çorum’da bir türbesine rastlanması, Kargu’nun Orta Asya’dan, doğru Anadolu’ya geldiği ihtimalini de düşündürüyor. Birden fazla Kargu bulunması da mümkün ki, bu teoriden meseleyi daha fazla karıştırır endişesiyle şimdilik vazgeçiyorum.</span></p>

  <p class="heading"><span class="sgc3">Ben, bu Kargılardan (ya da Speare’lerden) hangisinin soyundan geldiğimi bilmiyorum.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Mısra 10:</span> <span class="sgc3">Tutunamayanların...</span></p>

  <p class="heading"><span class="sgc3">Garip Yaratıklar Ansiklopedisinden:</span></p>

  <p class="heading"><span class="sgc3">Tutunamayan (disconnectus erectus):</span> <span class="sgc3">Beceriksiz ve korkak bir hayvandır. İnsan boyunda olanları bile vardır. İlk bakışta, dış görünüşüyle, insana benzer. Yalnız, pençeleri ve özellikle tırnakları çok zayıftır. Dik arazide, yokuş yukarı hiç tutunamaz. Yokuş aşağı, kayarak iner. (Bu arada sık sık düşer). Tüyleri yok denecek kadar azdır. Gözleri çok büyük olmakla birlikte, görme duygusu zayıftır. Bu nedenle tehlikeyi uzaktan göremez.</span></p>

  <p class="heading"><span class="sgc3">Erkekleri, yalnız bırakıldıkları zaman acıklı sesler çıkarırlar. Dişilerini de aynı sesle çağırırlar. Genellikle başka hayvanların yuvalarında (onlar dayanabildikleri sürece) barınırlar. Ya da terkedilmiş yuvalarda yaşarlar. Belirli bir aile düzenleri yoktur. Doğumdan sonra ana, baba ve yavrular ayrı yerlere giderler. Toplu olarak yaşamayı da bilmezler ve dış tehlikelere karşı birleştikleri görülmemiştir. Belirli bir beslenme düzenleri de yoktur. Başka hayvanlarla birlikte yaşarken onların getirdikleri yiyeceklerle geçinirler. Kendi başlarına kaldıkları zaman genellikle yemek yemeyi unuturlar. Bütün huyları taklit esasına dayandığı için, başka hayvanların yemek yediğini görmezlerse, acıktıklarını anlamazlar. (Bu sırada çok zayıf düştükleri için avlanmaları tavsiye edilmez.)</span></p>

  <p class="heading"><span class="sgc3">İçgüdüleri tam gelişmemiştir. Kendilerini korumayı bilmezler. Fakat gene taklitçilikleri nedeniyle başka hayvanların dövüşmesine özenerek kavgaya girdikleri olur. Şimdiye kadar hiçbir tutunamayanın bir kavgada başka bir hayvanı yendiği görülmemiştir. Bununla birlikte, hafızaları da zayıf olduğu için, sık sık kavga ettikleri, bazı tabiat bilginlerince gözlenmiştir. (Aynı bilginler, kavgacı tutunamayanların sayısının gittikçe azaldığını söylemektedirler.)</span></p>

  <p class="heading"><span class="sgc3">Din kitapları, bu hayvanları yemeyi yasaklamışsa da, gizli olarak avlanmakta ve etleri kaçak olarak satılmaktadır. Tutunamayanları avlamak çok kolaydır. Anlayışlı bakışlarla süzerseniz, hemen yaklaşırlar size. Ondan sonra tutup öldürmek işten değildir. İnsanlara zararlı bazı mikroplar taşıdıkları tespit edildiğinden, Belediye Sağlık Müdürlüğü de tutunamayan kesimini yasak etmiştir. Yemekten sonra insanlarda görülen durgunluk, hafif sıkıntı, sebebi bilinmeyen vicdan azabı ve hiç yoktan kendini suçlama gibi duygulara sebep oldukları, hekimlerce ileri sürülmektedir. Fakat aynı hekimler, tutunamayanların bu mikropları, kasaplık hayvanlara da bulaştırdıklarını ve bu sıkıntılardan kurtulmanın ancak et yemekten vazgeçmekle sağlanabileceğini söylemektedirler.</span></p>

  <p class="heading"><span class="sgc3">Hayvan terbiyecileri de tutunamayanlarla uzun süre uğraşmış ve bunları sirklerde çalıştırmak istemişlerdir. Fakat bu hayvanların, beceriksizlikleri nedeniyle hiçbir hüner öğrenemediklerini görünce vazgeçmişlerdir. Ayrıca birkaç sirkte halkın karşısına çıkarılan tutunamayanlar, onları güldürmek yerine mahzun etmişlerdir. (Halk gişelere saldırarak parasını geri istemiştir.)</span></p>

  <p class="heading"><span class="sgc3">Filden sonra, din duygusu en kuvvetli olan hayvan olarak bilinir. Öldükten sonra cennete gideceği bazı yazarlarca ileri sürülmektedir. Fakat toplu, ya da tek gittikleri her yerde hadise çıkardıkları için, bunun pek mümkün olamayacağı sanılmaktadır.</span></p>

  <p class="heading"><span class="sgc3">Başları daima öne eğik gezdikleri için, çeşitli engellere takılırlar ve her tarafları yara bere içinde kalır. Onları bu durumda gören bazı yufka yürekli insanlar, tutunamayanları ev hayvanı olarak beslemeyi de denemişlerdir. Fakat insanlar arasında barınmaları ev düzenine uyamamaları nedeniyleçok zor olmaktadır. Beklenmedik zamanlarda sahiplerine saldırmakta ve evden kovulunca da bir türlü gitmeyi bilmemektedirler. Evin kapısında günlerce, acıklı sesleriyle bağırarak ev sahibini canından bezdirmektedirler. (Bir keresinde, ev sahibi dayanamayıp kaçmışsa da, tutunamayan, sahibini kovalayarak, gittiği yerde de ona rahat vermemiştir.)</span></p>

  <p class="heading"><span class="sgc3">Şehirlere yakın yerlerde yaşadıkları için, onları şehrin içinde, çitle çevrili ve yalnız tutunamayanlara mahsus bir parkta tutarak, sayılarının azalmasını önlemeyi düşünmenin zamanı artık gelmiştir.</span></p>

  <p class="heading1"><span class="sgc3">Mısra 11:</span> <span class="sgc3">Kelime ve yalnızlık...</span></p>

  <p class="heading"><span class="sgc3">“Önce Kelime vardı,” diye başlıyor Yohanna’ya göre İncil. Kelimeden önce de Yalnızlık vardı. Ve Kelimeden sonra da var olmaya devam etti Yalnızlık... Kelimenin bittiği yerde başladı; Kelime söylenemeden önce başladı. Kelimeler, Yalnızlığı unutturdu ve Yalnızlık, Kelimeyle birlikte yaşadı insanın içinde. Kelimeler, Yalnızlığı anlattı ve Yalnızlığın içinde eriyip kayboldu. Yalnız Kelimeler acıyı dindirdi ve Kelimeler insanın aklına geldikçe, Yalnızlık büyüdü, dayanılmaz oldu.</span></p>

  <p class="heading"><span class="sgc3">Selim Işık yalnızlığını Kelimelerle besledi. Kelimelerin anlamını bilmeden önce tanıdığı yalnızlığı Kelimelerin içinde yetiştirdi. Eski yaşantılarının hastalığından yeni kalktığı sırada, aldırışsız Kelimeler konuşurken, eski yaraların eski Kelimelerinin göğsüne saplandığını duydu birden; sustu kaldı. Kelimeler, yalnızlığını yaşamasına da bırakmadılar onu. Her yandan kuşatıp saldırdılar. Kullandığı Kelimeler de dönüp ezdi onu, soluksuz bıraktı. Sonra, yatağından fırladı birden Selim; bütün Kelimeleri ve yaşantılarını ezdi ayağının altında. Güneşe çıktı. Güneş, gözünü acıttı bir süre sonra, perdelerini kapayıp Kelimelerin karanlığına döndü. Birtakım Kelimeler bağışladı onu; aralarında gene yaşamasına izin verdiler. Bu Kelimelerle birlik olup amansızca saldırdılar başka Kelimelere: aşağılayan, ezen, soluk aldırmayan Kelimelere. Yendi, yenildi; sonunda gene yenildi Kelimelere, Kelimelerle birlikte açtığı savaşta. Yalnızlık hep oradaydı.</span></p>

  <p class="heading"><span class="sgc3">Büyük kelimelerden her zaman kaçındı ve büyük kelimeler kullandığını gördü. Küçük kelimeleri kendine yakıştıramadı; oysa küçük kelimelerle suçlandı ve kendini küçük kelimelerle savundu. Bütün insanlar, ellerini uzatarak işaret parmaklarıyla suçladılar onu, kelimeleri yüzünden. Herkese ihanet etmişti. Burhan, Metin, annesi, Sabri, babası, Mimar Cemil ve daha birçok kimse vardı. Metin: “Ben keman çalarken ve Türkçe tango dinlerken benim adıma utanmaya ne hakkın var?” diye soruyordu. Burhan saldırıyordu: “Her gün benimle birlikte yaşadın, seni sevdiğime hiçbir zaman inanmadın.” Annesi ihmale uğradığını söylüyordu. Babası: “Bana hep isyan ettin; küçümsedin beni!” diye tepiniyordu. Bazı okumuş arkadaşları da, kültürsüzlüğüne bakmadan giriştiği işlerle acı acı gülerek alay ediyorlardı. Sabri: “Ayağım kokuyor diye beni sevmedin,” diyordu. Bazılarını dinlerken yüzünde bir sıkılma izi belirirmiş, birinin yanında ötekinden utanırmış, dilencilere sadaka vermezmiş, Kenan’la Alman hayranı diye alay edermiş, biraz bilince siz anlamazsınız diye azarlarmış, sıkışınca kaçarmış, bekletir aramazmış, kadınların bacaklarına bakarmış, bu yaşa gelmiş daha... Herkes davacıydı. Sonra, hep birlikte, “Bizi başkalarına çekiştirdin!” şarkısını çok sesli kanon biçiminde söylediler.</span></p>

  <p class="heading"><span class="sgc3">Birden İsa göründü, hepsini dağıttı: “Hadi bakalım, herkes işine,” dedi. Birlikte havalandılar; yüksekçe bir yere çıkıp başbaşa oturdular. Ruhun güzelliğinden filan bahsettiler. İnsanlardan çektiklerini anlattılar, vaktin nasıl geçtiğini anlamadılar. Hava kararırken İsa, izin isteyip ayrıldı: yukarda babası bekliyormuş.</span></p>

  <p class="heading"><span class="sgc3">İsa’ya da ihanet etmişti çaresiz. Konuşmaları öyle tatlı bir yönde gelişmişti ki, ona da her şeyi söyleyememişti. Kadınların bacaklarına baktığından bahsedememişti bir kere. (Ama o, her şeyi biliyordu olsun gene de anlatmalıydı; aralarında gizli saklı bir taraf kalmamalıydı.) Sonra bunu kendine bile söylemekte zorluk çekerdi tanıdığı bütün kadınlarla düşüncesinde zina ettiğini saklamıştı. Bütün bunlar yetmiyormuş gibi, bu meseleleri küçümseyen bir tavırla konuşmuştu İsa’yla. Fakat, O da çok yüksekten atmıştı; bazı meselelerin varlığından habersizmiş gibi davranmıştı. Selim bunları, odasında, tavana bakarak düşündü durdu. Sonunda dayanamadı, kalktı; Lefter’in meyhanesine gitti. Orada, bir daha ihanet etti İsa’ya. Haluk’la oturup adamcağızı bir güzel çekiştirdiler. Cinsel meselelere ilgisizliğinin ondaki bir eksiklikten ileri geldiğine karar verdiler sonunda. İnsanı tanımak istiyorsa her yönüyle kabul etmeli onu, dediler. İsalığını bilmeliydi. İnsan, hareketlerine engel olabilirdi; fakat düşüncelerini nasıl durdurabilirdi? İnsan tabiatına bu kadar aykırı bir şey olamazdı. Düşünce suçundan söz etmek anayasaya aykırıydı. Benim de suçum bu kadar olsun, razıyım, dediler birbirlerine. Papazlar hakkında müstehcen fıkralar anlattılar; kendi adamlarına sahip çıksın önce; önce dinini yayanlara söz geçirsin de, dediler ondan sonra... Sonra Hilmi onları bara götürdü. İyi olamadık, bari kötü olalım, dediler.</span></p>

  <p class="heading"><span class="sgc3">Babana söyleseydin, Freud’u yaratmasaydı, dediler. İkiniz de Yahudi’siniz; birbirinizden utanın, dediler. Yavrum senin adın Hülya mı? dediler. Bacakların ne kadar güzel, dediler. Bu barda çalışan Maria Magdalena diye bir kadın var mı? dediler. Kadın anlamayınca yüksek sesle güldüler. Terden sırılsıklam oluncaya kadar dansettiler. Sabaha kadar içtiler. Yolda eve giderken birbirleriyle kavga ettiler. Selim düştü, ayağı burkuldu.</span></p>

  <p class="heading"><span class="sgc3">Bir hafta yattı evde, şiş ayağının üstüne basamadığı için. (Ötekilere bir şey olmamıştı.) İçkiyi bırakmaya karar verdi. Durmadan İncil okudu. Can sıkıntısıyla günler geçti. Sonunda dayanamadı; oturdu, İsa’ya kısa bir mektup yazdı:</span></p>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">Sevgili İsa,</span></p>

  <p class="heading"><span class="sgc3">Bütün olanlar için özür dilerim. Kabahatin bende olduğunu biliyorum. Günlerdir durmadan seni düşünüyorum. Kitabını elimden bırakmıyorum. Bütün meselelerde sen haklısın. Bugün düşündüklerimi, seninle birlikte olduğumuz gün bilseydim, her şey başka türlü olurdu. Fakat, göreceksin, bir daha buluşursak nasıl istediğin gibi bir adam olacağım. O kadar değiştim ki beni tanıyamayacaksın. Çarşamba günü annemler evde yoklar. Gelebilirsen rahat rahat konuşuruz.</span></p>

  <p class="heading2"><span class="sgc3">Seni-Seven</span></p>

  <p class="heading2"><span class="sgc3">Selim</span></p>

  <p class="heading"><span class="sgc3">İsa gelmedi.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Mısra 12:</span> <span class="sgc3">Kucaklamak isterdi ölümü ve sonsuzu</span>&nbsp;</p>

  <p class="heading">İnsan yapısındaki çelişkiler, onun ne ölüme ne de sonsuzluğa bir türlü dayanamadığını gösteriyor. Sonsuzluk da ölüm kadar ürkütücü bir gerçektir. Sonsuzluk, yalnız Allahın dayanabileceği bir güçlüktür. Yeri gelmişken, sonsuzluğa mahkûm edilen Uçan Hollandalı’nın sözünü etmeden geçemeyeceğim.</p>

  <p class="heading"><span class="sgc3">Selim, küçükken, önceleri bu adamı Hollanda Hava Yolları sanıyormuş. Sonraları, Saffet Korkmaz’ın (Bak: mısra &nbsp;</span><span class="sgc3">315) etkisiyle müzik elbette klasik müzik kültürünü ilerletince, bu sefer de Yarasa Opereti ile karıştırmaya başlamış adamı. (Bak:</span> <span class="sgc3">Die Flaedermaus und Der Fliegende Hollander</span> <span class="sgc3">) Allah’tan o sıralarda James Mason ve Ava Gardner’in başrollerini paylaştıkları “Pandora” filmini görmüş de aydınlanmış.</span></p>

  <p class="heading"><span class="sgc3">Hem gemi hem de kaptanının adı Uçan Hollandalı olduğu için, filmin başında durum biraz karışık. Pandora, biliyorsunuz, kutuyu merakından açtı da ümit dışında bütün kuşları uçurdu: işte o kadın. Yalnız, bu filmde oldukça aklı başında görünüyor. Uçan Hollandalı’yı gemiyi değil kaptanı bu ebedi lanetten kurtarmak istiyor. Eski zamanlarda geçtiğinden olacak, film oldukça karanlık. James Mason, her zamanki gibi, alt dişlerini, ta diş etlerine kadar göstererek karaya çıkıyor. Derdi büyük: bir türlü ölemiyor. Bugünkü</span> <span class="sgc3">electronic remote control</span> <span class="sgc3">’a benzeyen bir sistemle kendi kendine idare edilen gemisinde, sonsuzluğa ya da dinî sonsuzluk olan kıyamete kadar dolaşmaya mahkûm. Ancak, kendisini, onunla ölmeye razı olacak kadar seven bir kadın bulursa ölebilecek. Pandora, insanlığın başına getirdiği felaketi tamir etmek için olacak, bu fedakârlığı yapıyor. Tabii bu arada James Mason’a âşık oluyor. (Kadınlar bu adamda ne bulurlar anlamam.)</span></p>

  <p class="heading"><span class="sgc3">Sonunda, Hollywood filmlerinde pek rastlanmayan bir şey oluyor: ikisi de ölüyor. Konuyu bu duruma getirdikten sonra, oğlanla kızı öldürmeden işin içinden çıkabilecek bir senarist de göremiyorum doğrusu. Ölüm sahnesi akşam cereyan ediyor. Sabah, ağlarını çeken balıkçılar, Uçan Hollandalı ile Pandora’nın cesetlerini balıklarla birlikte buluyorlar. Böylece Uçan Hollandalı adam isteğine kavuşuyor. Gemiye ne olduğu hakkında bir bilgi verilmiyor.</span></p>

  <p class="heading"><span class="sgc3">Galiba, filmin başlarında, Hollanda sarayları, eski kıyafetlerle James Mason’un Tanrıya nasıl karşı geldiği ve karısının nasıl korktuğu gösteriliyor ama asıl film Uçan Hollandalı, Ava Gardner’le tanıştıktan sonra başlıyor.</span></p>

  <p class="heading"><span class="sgc3">Sanıyorum, Selim, film başladıktan sonra girmiş salona; hatta bir iki kişi de, oturun, göremiyoruz, demişler. O telaşla, filmin başlarını pek iyi anlayamamış. Kısacası, insan, bu tarihî olayla da bir kere daha anlıyor ki bazen sonsuzluk bile Amerikan filmleri kadar sıkıcı bir şey.</span></p>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">BİRİNCİ ŞARKI</span></p>

  <p class="heading"><span class="sgc3">Selim Işık, tanıdığım kadarıyla, bu şarkıları yazmak için gerekli düşünceduygu birliğinden yoksun bulunmaktadır. Bu durum, şarkıların özünde olduğu kadar, biçiminde de yer yer göze çarpmaktadır. Bu nedenle, şarkıların açıklamasına geçmeden önce, bütününü, biçim bakımından incelemek istiyorum.</span></p>

  <p class="heading"><span class="sgc3">Selim, her işinde olduğu gibi, şarkıları yazmaya da bir Türk gibi başlamış ve bütün iyi niyeti ve çabasına rağmen, İngiliz gibi bitirememiştir. Kafasındaki dağınıklığı anlatabilmek için, şarkılara da dağınık bir biçim vermek gerektiğini sanmıştır. Bu dağınıklık, bir biçim bozukluğu olarak bütün şarkılar boyunca sürüp gitmektedir. Nitekim, Birinci Şarkıda, yediyedi hece bölümlü sekiz mısralık kıtalar ya da Selim’in yarım Batı etkisiyle kullanmak isteyeceği deyimle, stanzalar olarak görünen ilk biçim, İkinci Şarkıdan başlayarak hem her kıtadaki mısra ve hem de her mısradaki hece sayısı bakımından belirsiz ve düzensiz bir yapıya ulaşıyor. Selim’i ilk gençlik yıllarında etkileyen</span> <span class="sgc3">Cyrano De Bergerac</span><span class="sgc3">’ın, aşırı bir gurur yüzünden her zaman duygularını kesin kalıplar içinde ifade etmesine benzetilebilecek bir tutumunun yanında, Christian’ın sevgilisine: “Ah Roxane, Roxane! İç çekmelerimi hecelerin sayısına uyduramıyorum,” dediği mısrada olduğu gibi, karmaşık ve acemi düzensizlikler yer alıyor. Buna karşılık, Birinci Şarkıda hece vezni ve kafiye düzeninin getirdiği manzume havası, sonraki şarkılarda dağılmakta ve kalıplara uygun duygular yerine duygulara uygun kalıpların yer almasıyla şarkılarda belirli bir rahatlığa varılmaktadır. Ya da Selim, böyle bir rahatlığa ulaştığını sanmıştır. Ne var ki, bu bölümlerde de aruz ve koşmaların etkisiyle bazı zorlamalar yapıldığı gözden kaçmıyor. Böylece şarkılar, organik bir bütünlükten yoksun kalıyor. Bunları kendisine anlattığım zaman, sinirli bir acelecilikle: “Daha iyi, daha iyi,” diye karşılık verdi ki bu sözleri de durumunu, benim ifade edemeyeceğim bir açıklıkla ortaya koymaktadır.</span></p>

  <p class="heading"><span class="sgc3">Biçimdeki kusurların yanısıra, bilgi eksiklikleri de şarkıların bilimsel gerçekliğine gölge düşürüyor. Daha mukaddime kısmında “Tek ve Türk” sözüyle tarihî ihmalciliğinin ilk örneğini veriyor. Tarihin akışı içinde Türk, bir bakıma tek kalmışsa da, her zaman topluluk bilincinin verdiği akıl almaz dayanışma ve bütünlükle, bu iki kelimenin (Tek ve Türk) yan yana duramayacağını göstermiştir. Şarkılarda adı geçen ünlü matematikçi Hipyos’un da “Geometrik ve Anatomik Analojiler” adlı eserinde...</span></p>

  <p class="heading"><span class="sgc3">Selim, bu açıklamaların yazılışında, sabırsız ve amansız yapısıyla her zaman ensemde dolaştığı için, bu satırlar da yazılırken gene dayanamamış ve “Hipyos’un da, Analojilerin de...” diye söze karışmaktan kendini alamamıştır. Sonunda, “Senin de...” diye sözlerini bitirmesine engel olmak ve gereksiz bir hakarete uğramamak için, biçim üzerine yaptığım incelemeyi burada kesmek zorunda kalıyorum.</span></p>

  <p class="heading"><span class="sgc3">Bununla birlikte, yazdığı mısralara neden “Şarkı” dediğini ve milli karakterimize daha uygun görünen “Türkü” kelimesini seçmediğini de kısaca açıklamaktan kendimi alamıyorum.</span></p>

  <p class="heading"><span class="sgc3">Batı enstrümanlarıyla Türk müziği, ya da son zamanlardaki söylenişiyle, armonize edilmiş halk türkülerini oldum olası bir türlü sevememiş olan Selim, yazdığı mısraların da, küçük bir ihtimal de olsa, sonunda armonize edileceği korkusundan kendini bir türlü kurtaramamıştır. Her ne kadar Bela Bartok’un aynı biçimdeki aranjmanlarını kendisine gösterdimse de, İznik Konseyi ile ilk OrtodoksKatolik uyuşmazlığı dışında Hıristiyanlık dünyasının çok sesli müziğin gelişiminde bir uyum sağlamış olması ve dillerinde birçok Türkçe kelime bulunan Macarların bile bu konuda bizden kaçınılmaz bir ayrılığa düşmesi, onun kuşkularını artırıyordu. Modern resmi benimsememizde geçirilen sarsıntılar düşünülecek olursa, Selim’in bu çekimser tutumunu yadırgamamak gerekir. Fakat, gene de “Şarkı” yerine adı Türkçe olmasa da “Marş” gibi, milli karakterimize uygun bir ad seçebilirdi. Böylece, mısraların arasına, “İzmir Marşı” ya da “Yaslı gittim şen geldim” gibi marşlar koymak imkânı olurdu. Bu ikinci marş, genel başlık olabilirdi. Düşünün bir kere: “Dün Bugün Yarın” gibi silik bir ad yerine, “Yaslı gittim şen geldim” ve ondan sonra hemen, “Birinci Marş.”</span></p>

  <p class="heading"><span class="sgc3">Selim, özellikle İzmir Marşını, ona annesini hatırlatması melodi ve söz bakımından insanları coşturmak yerine büsbütün mahzun etmesi gibi nedenlerle uygun bulmadı ve bu marşla, iki adım ileri bir adım geri gidilen Mehter Marşında olduğu gibi, destan havasının dışına çıkıldığını ifade etti. Selim, Alman militarizmini zaten hiçbir zaman anlayamamıştı. Hıristiyanlığın, bütün barışçı niteliklerine rağmen, kan ve ateşe hiçbir çağda engel olamaması gerçeğini bir türlü kabul edemiyordu.</span></p>

  <p class="heading"><span class="sgc3">Büyük İtalyan Rönesans ve Barok sanatı tenkitçisi Luigi Cordova (doğumu Madrit) De İncentes’i, işte tam bu sırada okudu. Hıristiyanlığın resmî bir kurum kişiliğine bürünmesinin güzel sanatların gelişmesi bakımından zorunlu olduğunu, resim, heykel ve mimarlık sanatlarının, gelişmelerini, Aziz Peter’in temelini attığı ve Aziz Paulus’un da İsa’ya rağmen sınıflarını kurduğu kiliseye borçlu olduklarını öğrenince, gene aynı kilisenin Alman militarizmine engel olmamasını bir dereceye kadar bağışladı. Türklerin Viyana kapılarına kadar dayanmalarının Mehter Marşına değil de ulufe dağıtım sistemine bağlı olduğunu öğrenince (Bak: Prof. Sancak Eltutar,</span> <span class="sgc3">Hugo Von Miltrische’de Ulus Kavramı</span> <span class="sgc3">ve Prof. Ceritoğlu,</span> <span class="sgc3">Mehter ve Ulufe</span> <span class="sgc3">) bazı korkularının yersiz olduğunu gördü. Aynı ulufe sisteminde, daha sonra görülen aksaklıkların aynı kapılardan (Viyana kapıları) geri dönmemizin nedeni olduğunu anlayınca çok üzüldü. Gene de “Marş” teklifimi kabule yanaşmadı.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Mısra 13:</span> <span class="sgc3">Dokuz yüz otuz altı.</span></p>

  <p class="heading"><span class="sgc3">Bilindiği gibi, Türk takviminde başlangıç tarihleri farklı iki ana sistem vardır. Bunlardan birincisi, İsa’nın doğumunu esas alan ve Selim’in doğduğu sırada 1936 yaşına basan bir takvim sistemidir. İkincisiyse bundan tam bin yıl sonra başlayan ve Cumhuriyetin ilanı sırasında, Osman Vekayi Efendi (o yıl yetmiş altı yaşındaydı) tarafından, yerinde bir düşünceye dayanarak, “Türk Terakki Takvimi” adı verilen sistemdir. Her iki takvim de Bakanlar Kurulu kararıyla yürürlükte olduğu için, nüfus kâğıtlarına, bazen birinci bazen de ikinci sisteme göre tarih düşürülmüş olması, tarihi bile şaşırtacak karışıklıklar doğurmaktadır. Selim’in babası, hemen her babanın yaptığı gibi, oğlunu kütüğe, doğumundan yedi yıl sonra kaydettirdiği için, yukarıda bahsedilen ikilik bir yana, bir de nüfus memurunun yanında doğum tarihini tam olarak hatırlayamaması (günler, aylar, hatta yıllar ne kadar birbirine benziyordu) Selim’in başlangıcını daha da karışık bir duruma sokuyor.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Mısra 14 ve sonrası:</span> <span class="sgc3">Doğumu önemlidir...</span>&nbsp;</p>

  <p class="heading"><span class="sgc3">İsa’dan tam 1936 yıl sonra dünyaya gelen Selim’in doğu</span>mu yalnız kendisi için mi önemlidir? O tarihte orta yaşlı bir adam olan Numan Beyin “erkek evlat” istemesi, bunak dedenin bir torun özlemi içinde olması henüz oğlunu torunundan ayıracak kadar aklı başındaydı ufak tefek annesinin bu ağır yükü dokuz aydan beri karnında taşımasının sabırsızlığı ve tutunanların yeni bir av bekleme heyecanı da bu doğumun önemini artırıyordu.</p>

  <p class="heading"><span class="sgc3">Annesi, yapılan hesaplara göre, karnında Selim’i, taşıma süresinden biraz fazla tutmuş. Selim’in sonradan bütün çıplaklığıyla ortaya çıkan sabırsızlığında bu beklenmedik olayın da payı olmalı. Müzeyyen Hanımın karnındaki şişkinliğin çok sivri bir biçim aldığını gören komşu kadınlar, “Muhakkak kız olacak,” sözleriyle Numan Beyi ümitsizliğe sevketmişler. Bu kocaman şişkinlik, bir de kız olsaydı, Numan Bey ve kısa boylu erkekler için büyük bir ümitsizlik kaynağı haline gelecekti.</span></p>

  <p class="heading"><span class="sgc3">Söylentilere göre, Selim; doğduğu zaman beş kilo sekiz yüz gram geliyormuş. Bir taşra kasabasında, ebe eliyle doğan bir çocuğun ağırlığının gramına kadar tespit edilmiş olduğuna inanamıyorum. Zaten Selim de, bu miktarı ona kimin söylediğini ve bu sayının nereden aklında kaldığını bilmiyor. Tartı işleminin, bir kasaba götürülerek yapılmış olabileceğini ileri sürüyor. Ben pek ihtimal vermiyorum. Kasaba götürmüşlerse, herhalde çıplak olarak sokağa çıkarmamışlardır. Bu durumda da, ya kundağıyla tartmışlardır ki, o zaman verilen sayının net değil brüt olduğunu kabul etmek gerekiyor; ya da Selim’i kasapta soymuş olabilirler. Temizliğiyle bilinen Müzeyyen Hanımın buna razı olması ve açıkta çengellere asılı etlerin çevresinde sineklerin uçuştuğu bir kasap dükkânında, soğuk bir sonbahar günü Selim’in çıplak bırakılıp pis teraziye konulması, bana uzak bir ihtimal olarak görünüyor.</span></p>

  <p class="heading"><span class="sgc3">Başparmağını emmesinin de yalnız Freud açısından yorumlanmasını eksik buluyorum. Selim bile, bu hareketinde beslenme içgüdüsünün önemli bir payı olduğunu düşünerek, bu stanzanın ilk taslağında, şu mısralara yer vermiş:</span></p>

  <p class="heading">Başparmağını emdi, evde koptu kıyamet&nbsp;<br class="calibre1" /></p>

  <p class="heading"><span class="sgc3">Ona göre oburluk, Freud’a göre şehvet</span></p>

  <p class="heading"><span class="sgc3">Bu mısralarda da görüleceği gibi, Freud ile tam uzlaşamıyordu. Daha çok Jung’a yakınlık duyuyordu. “Beni rahatsız eden ve adlandıramadığım duygularımın, yalnız libidoya bağlanmasına gönlüm razı olmuyor,” derdi.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Mısra 21:</span> <span class="sgc3">İlk resminde beyazdı...</span></p>

  <p class="heading"><span class="sgc3">Selim’in ilk resmi pek iyi çıkmamış. Elden düşme bir fotoğraf makinesiyle resim çekmeye merak saran babasının acemiliğine kurban olmuş.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Mısra 37:</span> <span class="sgc3">İlk rüyanın teriyle...</span></p>

  <p class="heading"><span class="sgc3">Selim, her zaman, hafızasının çok kuvvetli olduğunu ileri sürmüştür. Anlattıklarına bakılırsa, doğduğundan beri başına gelenlerin hepsini hatırlıyor. Bir buçuk yaşında geçirdiği sıtmanın dehşetini, kafasında ve dalağında unutamadığı bir yaşantı olarak ifade ederdi. Hastalığına iyi gelmesi için, bir fincan dolusu rakıyı nasıl susuz içirdiklerini anlatır ve içkiye düşkünlüğünün belki o zaman başladığını söylerdi. Sıtma yüzünden dalağı şiştiği için, ilkokul yıllarında başlayan atletizm hevesini de bir türlü tatmin edememişti. Belki bunun için yarışmalardan nefret ederdi. Hayatında girdiği tek yarışın hikâyesiyse, oldukça acıklıydı. Koşmak ve atlamak için gittiği bir atletizm sahasında, orada bulunan ve hepsi de yaşça ve bedence ondan küçük olan çocukların katıldığı bir dört yüz metre yarışına girmiş. Uzun bacaklarının sağladığı rahatlıkla, yarışı üç yüz elli metre kadar başta götürmüş. Fakat dalağı ihanet etmiş ona sonunda; boyca dirseğine bile gelmeyen ufak tefek bir çocuğun temposuna dayanamamış ve yarışın bitmesine otuz metre kala, varış ipi yerine, sola saparak kendini çimlere atmış.</span></p>

  <p class="heading"><span class="sgc3">Bana kalırsa, Selim, sıtmaya tutulduğu devreyi, annesinin anlattığı hikâyelere dayanarak hatırlıyor. Hafızasının ilk rüyaya kadar uzandığını da kendisi bile ileri süremedi. Bu mısra, ilerdeki yıllarda hayatında önemli bir yer tutan rüyaların başlangıcını göstermesi bakımından ilgi çekicidir. Bu konuya tekrar, hastalığı sırasında gördüğü başka bir rüya dolayısıyla (Bak: mısra 87: birden gözünü açtı...) döneceğiz.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Mısra 39:</span> <span class="sgc3">Kundağıyla büyük ve beyaz...</span>&nbsp;</p>

  <p class="heading"><span class="sgc3">Yeni doğmuş bir bebeğin gelişmesini engelleyen ve onu&nbsp;</span>eli kolu bağlı bir durumda bırakan eski kundak sistemini, yerinde bir devrimle ortadan kaldıran büyük Türk reformcusu ve düşünürü Ziya Özdevrimsel (devrimden önceki adıyla Mükrimin Ziya, 1301-1939) her bakımdan gerçek bir devrimciydi. Onu, şapka devriminden sonra şapkasız (denildiğine göre, evinde giymek için de, çok kısa kenarlı bir şapka yaptırmıştı), kıyafet devriminden sonra kıyafetsiz, yazı devriminden sonra eski harflerle kitap okurken ve çatalbıçak devriminden sonra da elle yemek yerken gören olmamıştır. Bütün devrimlere, ilk gençliğinden beri yürekten bağlı olan Ziya Tahiri, yalnız devrimlere uymakla kalmamış, devlet parasıyla makine mühendisliğini öğrenmesi için gönderildiği Amerika Birleşik Devletleri’nin Ohio eyaletinde, derslerine çalışacağı yerde, ülkenin devrim yapmakta yararlı olabilecek özelliklerini incelemiştir. Böylece Türkiye, bir makine mühendisi kaybetmesine karşın (üniversiteyi bitiremedi), gerçek ve verimli (otuz dört devrim yapmıştır) bir devrimci kazandı. Devrimlerinin her biri, başlı başına bir olaydır. Özellikle, “Çocuk Kundakları Devrimi”nin hikâyesi gerçekten ilginçtir.</p>

  <p class="heading"><span class="sgc3">Ziya Özdevrimsel, birgün Childharoldshire (üniversite campus’unun bulunduğu şehir) sokaklarında dolaşırken bir dört yol kavşağına geliyor. (Türkiye’ye döndükten sonra, bu kavşağı aynen, Ankara’nın Dışkapı’ya giden ilk kavşağına uygulamıştır. Bu arada, kavşağa üç yolun birleşmesinin doğurduğu güçlükleri de hiçe saymış ve eski Maliye Bakanlığı’nın karşısında bulunan ve oradan geçen turistlere ilk bakışta yersiz görünen dördüncü yolu yaptırarak durumu düzeltmiştir.) Karşıdan karşıya geçmek için, işaret lambalarının olduğu yere yaklaşırken (bu kavşakta gördüğü ışıklı trafik işaretleri, Ziya Tahiri’ye, trafik işaretleri devriminin&nbsp;</span>yapıcısı olmak şerefini de kazandırmıştır) kafasının devrimlerle çok meşgul olması nedeniyle, kırmızı ışığın yanmakta olduğuna dikkat etmemişti. Daha doğrusu, Ziya Bey, henüz kırmızı ışığın anlamını anlamıyordu. (Anlamını anlamak da, Ziya Tahiri’nin, dil devrimi sırasında güzel Türkçemize kazandırdığı deyimlerden biriydi. Dil devrimine öyle candan bağlanmıştı ki, adını değiştirerek Işık yapmak istemiş, fakat günün Sağlık Bakanı Kâmil Beyin: “Ziya, böyle her adı değiştirmeye kalkarsak işin içinden çıkamayız; ben de adımı değiştirip ‘Olgun’ mu olayım?” demesiyle vazgeçerek, sadece soyadını mesleğine uygun seçmekle yetinmişti.) Kırmızı ışığın anlamını anlamamak ona pahalıya mal oldu ve karşıdan gelen otomobili de görmediği için, arabanın hafifçe çarpmasını önleyemedi. Yere düşünce, trafik işaretleri devrimini yapmakta geç kaldığımızı anladı. Etraftan yetişenler, onu hemen en yakın hastaneye kaldırdılar. Tesadüfe bakın ki bu hastane bir doğum kliniğiydi. Önemli bir yarası olmadığı halde klinikte bir hafta yattı. Hastanede kendine gelir gelmez, devrim yapıcı gözleriyle çevresini hemen süzmeye başladı ve kısa bir süre sonra da istediğini gördü. Bu hastanede bebeklerin, ilk haftalarda sadece belden aşağı kısımları kundaklanıyor; bir ay sonra da kundak, bütünüyle çıkarılıyordu.</p>

  <p class="heading"><span class="sgc3">Öğrenimini bitiremeden yurda döndükten sonra, önce Makine Sanayii Umum Müdürlüğü’ne tayin edilen Ziya Tahiri bu işin ağır sorumluluğu yanında, gösterdiği bitip tükenmez çabayla, Amerika’da gördüğü yenilikleri uygulamak için didinmiştir. Çalışmaları, devrin ileri gelenlerinin gözünden kaçmamış ve önce Sivas mebusluğuna (Ziya Bey Manisalıydı) sonra da Sıhhat ve İçtimai Muavenet ile Nafia Vekilliklerine getirilmiştir. Sekreter kullanan ilk vekil olduğu söylenir. Fakat, o sıralarda, aydınlarımız arasında Alman ve Fransız etkisinin yaygın olması nedeniyle, zamanla gözden düşen Ziya Özdevrimsel, hayatının son yıllarını idare meclisi azalıklarıyla geçirmiştir.</span></p>

  <p class="heading"><span class="sgc3">Missouri zırhlısının İstanbul’u ziyaretiyle başlayan Yeni Çağda, Ziya Bey yeniden hatırlanmış ve nerede olduğu uzun uzun araştırılmıştır. Sonunda, sekiz yıl önce öldüğü anlaşılınca hemen bütün siyasi partiler onun için anma törenleri düzenlemişlerdir. Ziya Tahiri’nin çok partili devreden önce ölmüş olması, onun hangi partiden olabileceği hususunda bitmez tükenmez tartışmalara yol açmıştır. O zamanın iktidarı, Sivas’a, merhumun bir heykelini diktirerek Ziya Beyin “şahsiyeti maneviyesine” sahip çıkmak istemiştir. Muhalefet de iktidara gelince Manisa’da bir “Abidei Ziya” yaptırmış ve onu “Fahri Manisa Milletvekili” ilan etmiştir.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Mısra 45 ve sonrası:</span> <span class="sgc3">Corridos adasında...</span>&nbsp;</p>

  <p class="heading"><span class="sgc3">Corridos Adası, Batı Anadolu’yla Doğu Yunanistan ara</span>sında dar ve uzun bir koridor gibi uzanan takım adaların (Fenikeliler Korudor Adaları derlerdi) en büyüğüdür. Batı Anadolu’ya ince bir kara parçasıyla bağlı olan bir yarımadanın teknotik devirde meydana gelen bir çöküntü sonunda ayrılmasıyla teşekkül etmiş devonyen karakterli bir arazidir. Kışları serin geçen ılık bir iklime sahiptir. Adanın bitki örtüsü tarım ve hayvancılığa elverişlidir. Eski Yunan müverrihlerinden Deodoranus, Corridos’a yaptığı dört yolculuğun izlenimlerini şöyle anlatıyor:<br class="calibre1" /></p>

  <p class="heading"><span class="sgc3">“Corridos Adası, kıyısı yüksek Pelentes (Labrium Hespandaira) ağaçlarıyla çevrili şirin bir tabiat köşesidir. Adanın güneybatı doğrultusunda bir mahmuz gibi uzanması, onu kuzey rüzgârlarının şiddetli tesirlerine karşı korumuş ve barbar çağlardan beri, gemilere tabii bir sığınak olmasını sağlamıştır. Arazi, adanın merkezine doğru, tatlı bir eğimle yükselmekte ve tam ortasında, Batı Anadolu neolitik mimarisinin şaheserlerinden sayılan Ferrania Tapınağı bulunmaktadır. Adanın sakinleri olan Permanların, Akıl Tanrıçası Ferrania için yaptıkları bu tapınak ve müştemilatında Kraliçe Ferrania oturur. Elesius dağında oturan Tanrıça Ferrania’nın yeryüzü temsilcisi olan Kraliçe de aynı adı taşır. On dört yılda bir yapılan Ferraniad şenliklerinde kraliçe değiştirilir. Olimpiyatları çok andıran bu şenliklerde ülkenin bütün kadınları, büyük matematik yarışmasına</span> <span class="sgc3">(Magnum Marathonos Mathematicos)</span> <span class="sgc3">katılırlar ve en yüksek dereceli denklemi çözen kadın, yeni kraliçe olur. Kız çocukları, küçük yaştan, özel bir eğitimden geçirilerek bu yarışma için yetiştirilir. Erkekler ise, daha ağır sayılan hayvancılık, tarım ve yapım işleriyle uğraşırlar, savaş talimleri yaparlar. Kadın erkek münasebetleri için belirli bir sınır yoksa da, cinsi münasebetin, erkeklerin en verimli zamanı sayılan mart ayında (Aşk Tanrıçası Hippandra’nın doğduğu ay) yapılması âdet olmuştur. Perman erkeklerinin kısa boylu, esmer ve adaleli yapısına karşılık, kadınlar uzun boylu ve beyaz tenlidir. Savaşçı bir ırk sayılmayan Permanlar, tarihleri boyunca, özellikle Fenikeliler tarafından üç kere istila edilen yurtlarında uzun süre rahat yaşamaktan yoksun kalmışlardır. Bazı denizcilik araçlarını ve para hesabını Fenikelilerden öğrendikleri sanılıyor.</span></p>

  <p class="heading"><span class="sgc3">Permanların oturdukları evler, aşağı yukarı, birbirine benzer. Kapıdan girince küçük bir antre, solda matematik öğretmenlerinin kızlara ders verdiği bir çalışma odası, arkada bir yatak odası ve yanında erkeklerin aletlerini koydukları küçük bir sandık odası. Mutfak, banyo ve tuvalet bahçede, ayrı bir pavyon halinde bulunur. Evlerin çatısı düzdür ve yazın çatıda yatılır; ayrıca evliliğin ilk ayı bu damın üstünde geçirilir.</span></p>

  <p class="heading"><span class="sgc3">Permanların, Ferrania’dan önce tavşana taptıkları sanılıyor. Fakat adada tavşanın azalması üzerine (Permanlar, soğanlı tavşan yahnisini çok güzel yaparlar) tavşana tapmak yasak edilmiş. Matematik, günlük yaşayışlarında önemli bir yer tuttuğu halde, bu konuda bilgileri fazla ileri değil. Yüksek dereceli denklemleri, daha çok tatonmanla çözüyorlar. Sinüs ve kosinüse inanmıyorlar. Bu nedenle de oran (ratio) kavramlarının gelişmemiş olduğunu söyleyebiliriz. Akıl Tanrıçasına tapmalarına rağmen,</span> <span class="sgc3">rational</span> <span class="sgc3">yönlerinde görülen bu eksiklik, Akdeniz ırklarının çelişmeli yönlerini bir kere daha ortaya koyuyor.”</span></p>

  <p class="heading"><span class="sgc3">Deodoranus bu bilgileri, Corridos’a yaptığı ilk yolculuğun sonunda edinmiş. Tarihçimizin yakın arkadaşı matematikçi Hipyos’un da, Permanlarla ilgilenmesi, bu gezi notlarını görmesiyle başlıyor. Orta derece bir matematik bilgisine sahip olan Hipyos, (Aristo’nun Lyceum’unu bitirdikten sonra iki yıl devam ettiği Platon’un Academia’sından belge alarak ayrılmış) Corridos Adası’nı, bilgisini satabileceği bir yer olarak görmüş. Bu emellerle Deodoranus’un üçüncü gezisine katılmış. Bu gezinin Ferraniadlara rastlamasına özellikle dikkat ettiği anlaşılıyor.</span></p>

  <p class="heading"><span class="sgc3">Perman kadınları önce, kır saçlı, uzun sakallı ve elinden barracindası eksik olmayan (</span> <span class="sgc3">barracinda:</span> <span class="sgc3">Eski Yunan’da daha çok sofistlerin kullandığı, üzerinde kabartma bir sfenks bulunan ve mahun ağacından yapılmış bir çeşit baston) bir adamın, matematikten bahsetmesini yadırgamışlar ve bir erkeğin, matematik bildiğini ileri sürmesiyle ince ince alay etmişler. Festivale erkeklerin katılmaması ve Hipyos’un Perman olmamasının yarattığı güçlüklere rağmen matematikçimiz, kraliçeliği ikinci defa kazanan Ferrania’ya (ecelik, aynı kadın tarafından, yarışmayı kazansa bile, en çok üç kere muhafaza edilebiliyordu) açıkça meydan okumuş ve dördüncü dereceden daha yüksek bir denklemi hiçbir zaman çözememiş olan kadına, on ikinci dereceden denklemi, iki saatten daha kısa bir sürede çözebileceğini söylemiş. Hem de bunu yarışlar başlamak üzereyken, birden sahaya çıkarak bütün Permanların ortasında yapmış. Bunun üzerine Ferraniadum (yarışmanın yapıldığı açık alan) derin bir sessizliğe gömülmüş. Permanlar, ümitsiz bakışlarla kraliçelerini süzmüşler.</span></p>

  <p class="heading"><span class="sgc3">Fenikelilerin istilasından beri yabancılara karşı korkak bir kuşku besleyen Permanların bu endişesine hak vermek gerekiyor. Yüzyıllar boyunca korudukları gelenekleri, elinde garip bir sopa tutan bu adamın akıl almaz iddiası yüzünden bozulacak mıydı? Fakat kraliçe de artık biliyordu ki bir erkek olmasına rağmen bu yabancı matematikçinin meydan okumasını kabul etmezse eski otoritesini korumak kolay olmayacaktı. Meydanda bir dalgalanma başlamıştı. Ferrania’nın altı kocasından en genci Faldon, kalabalığı yararak en öne geçmiş ve sorgulu bakışlarla Ferrania’yı süzüyordu. Ferrania başını kaldırmıyor ve alanın ortasındaki Dacintos kumunda (üstüne değnekle kolayca çizgi çizilebilen bir çeşit toprak) biraz önce çözdüğü denklemin işaretlerine kaygıyla bakıyordu. Sonra, birden başını kaldırdı ve değneğiyle havaya eşkenar bir üçgen çizdi: kabul etmişti. Alan Permanların haykırışlarıyla inliyordu. Hipyos, ağır ağır alanın ortasına yaklaştı, durdu, denklemi verecek olan ihtiyar Probloma’yı bekledi. Denklem yazılınca da elindeki barracindayla yere düzgün işaretler çizerek (Academia’da yalnız teknik resimden orta alabilmişti) bir saat on iki dakikada (ya da o zamanki kum saati birimiyle, kırk altı şişede) denklemi çözdü, barracindasını elbisesinin eteğine sildi ve geri çekildi. Ferrania, sonunun geldiğini anlamıştı. Alana bile inmeden kalabalığın arasına karıştı.</span></p>

  <p class="heading1"><span class="sgc3"><br class="calibre1" /></span></p>

  <p class="heading1"><span class="sgc3">Mısra 61-68:</span> <span class="sgc3">Evin arka bahçesi...</span></p>

  <p class="heading"><span class="sgc3">Selim iki yaşındadır. Eski bir taşra konağının arka bahçesi. Uçları sivriltilmiş tahta parçalarından yapılmış bir çit. Bazı tahtalar düşmüş, yerine tel takılmış. Bakımsız bahçede otlar büyümüş. Otların arasında serbestçe gezinen böceklerden Selim’i korumak için, yere eski bir kilim serilmiş. Sıcak bir Mayıs akşamı. Büyükanne, Selim’i uyutmaya çalışıyor. Penceresi bahçeye açılan mutfakta hizmetçi kadın suböreği pişiriyor; kokuları, Selim’in üstünden aşarak, tahtaperdeye çarpıyor. Tahtaperdenin aralıklarından sıyrılıp yandaki bahçeye geçebilir Selim. Fakat, orası da aynı: aynı ısırgan otları, aynı papatyalar, aynı gelincikler. Gene de bir çekiciliği var: tahtaperdenin aralıklarından bütün bahçe görünmüyor. Gizli köşeleri olmalı. Kulağına ilk ürkütücü kelimeler çarpıyor Selim’in: dandini dandini dasdana. İki dandini bir dasdana. Ortaçağların bu ürkütücü kardeşleri, artık bir ninninin uyutucu kelimeleri olmuşlar.</span></p>

  <p class="heading"><span class="sgc3">Kutlug Dandini (ya da Batılı tarihçilere göre Dandin) ve Farsus Dasdana, İsa’dan sonra VII. yüzyılda Anadolu’da yaşadığı sanılan efsaneler kahramanı Hartug Dandin’in oğulları. Hıristiyan azizlerinden Gordalos’a göre, İsa’nın doktrinini yaymak üzere Mezopotomya’dan Nevşehir’e göç etmiş bir din adamı bu Hartug. Nizip dolaylarındaki bir mağarada bulunan kabartma heykeline bakılacak olursa, iri yarı, uzun ve kıvırcık sakallı bir adam. Asker elbiseleri içinde biraz rahatsız duruyor kayanın üstünde. Uzun ve kıvrık burnu, bir asil olduğunu açıkça belirtiyor. Fransız tarihçisi George Pliers, Hartug’un bir Frank savaşçısı olduğunu ve Haçlı seferleriyle Anadolu’ya geldiğini ileri sürüyorsa da, bu iddiayı ciddiye almak mümkün değil.</span></p>

  <p class="heading"><span class="sgc3">Hartug’un ilk oğlu Farsus, babasıyla aynı soyadını taşımıyor. Belki de Dasdana, Hartug’un öz oğlu değil. Bir teoriye göre de, ninnideki “dandini dandini dasdana” sözleri, bu iki kardeşin adlarının Kutlug Dandini ve Farsus Dasdana Dan dini olduğunu gösteriyor. Biz, Kutlug’un annesinin Türk, Farsus’unkinin de Rum olduğunu kabul ediyoruz. Kardeşlerin kan dökücü ve zalim karakterlerini de, Gordalos’un düşündüğü gibi o yıllarda Anadolu’da hüküm süren Abdolos Agostos’un baskısına dayanamayıp isyan etmelerine değil, bir Hıristiyan ve tariki dünya olan babalarının aşırı sertliğine bağlıyoruz. Çünkü Dandini ve Dasdana, cinayetler serisine babalarını öldürmekle başlıyorlar. Eski romansların usta yazarı Lebedus, olayı, içgerçeklere daha yakın bir düzende anlatıyor:</span></p>

  <p class="heading"><span class="sgc3">“Hartug, çocuklarının eğitimiyle ilgilenmiyordu. Çocuklar, bütün gün, babalarının bostanında kargaları kovalayarak vakit öldürüyorlardı. Kargaları vurmak için, ucu sivri değnekler yapıyorlar; vurdukları kargaları bu değneklerin ucuna takıp korkunç seslerle bağırarak bostanın çevresinde dolaşıyorlardı:</span></p>

  <p class="heading"><span class="sgc3">Karga da seni tutarım amang</span></p>

  <p class="heading"><span class="sgc3">Kanadını kanadını yolarım amang</span></p>

  <p class="heading"><span class="sgc3">Kışın kebap yaparım amang</span></p>

  <p class="heading"><span class="sgc3">Yazın tanrı diye taparım amang</span></p>

  <p class="heading"><span class="sgc3">“Babaları, dinî ve askerî işlerini görmek için sık sık kasabaya indiğinden, Dandini ve Dasdana, bu başıboş hayatın bütün çeşitlemelerini serbestçe yaşıyorlardı. Bostan bakımsız bir durumdaydı. Hayvanlar, gelişigüzel sağda solda otluyordu. Komşuların inekleri bahçedeki mısırları, sebzeleri yiyor, çitleri bozuyor, çocuklarsa bütün bunlarla hiç ilgilenmiyorlardı. Bostanın bakımsız köşelerinde büyümüş uzun otların içine yatarak gelecek için hayaller kuruyorlar; komşu çiftliklerdeki kızlardan, avcılardan, babalarının saçma işlerinden bahsediyorlardı. Cinsel konulara ilgileriyse sonsuzdu. Dasdana, kardeşine olmadık cinsel münasebet masalları anlatıyor, daha duygulu ve saf bir çocuk olan Dandini ise bunları belli etmek istemediği bir kıskançlıkla dinliyordu. Babalarının, kendileriyle oynayan çocuklar hakkında anlattığı korkunç hikâyelere rağmen bütün bu masalların sonunda, dayanamayıp kendilerini baştan çıkarıyorlardı. Dasdana, köyün kızlarıyla, kadınlarıyla neler yaptığını bütün ayrıntılarıyla kardeşine anlatıyordu. Ormanda, bazen de yakındaki bir çiftlikte dul bir kadının evinde olan bu birleşmeler Dandini’nin içini gıcıklıyordu. Hele dul kadınla Dasdana arasında geçen macerayı dinledikten sonra, bütün gece uyumamış ve sabaha karşı gizlice evden çıkarak oysa babası görmüştü onu koşa koşa köy meydanına gitmişti. Çeşmenin yanındaki duvara ‘Hartug Dandini oğlu Farsus Dasdana! Neden Elbasta Surkan’la yattın?’ kelimelerini çarpık harflerle yazmış ve altına da bu sahneyi acemice çizmişti. Dasdana, bu resimde ayakta duruyor, kadın da havada yere paralel bir durumda yatıyordu. Cinsel münasebetten çok hareketli bir halk dansını andıran bu birleşme, Dandini’nin, babası tarafından ihmal edilen cinsel eğitimine tipik bir örnektir. (Bu taş bugün, Hartugo kasabası arkeoloji müzesinde bulunmakta ve yalnız bilim adamları ve sanatkârlar tarafından görülebilmektedir.) Resimde, ilk bakışta göze çarpan acemiliğin yanında, vahşi bir dinamizm ve erkek organlarındaki canlı ifade dikkati çekmektedir. Kadın ve erkeğin cinsel organları arasındaki oransızlık da, duyguları yeni uyanmaya başlayan bir gencin vahşi romantizminin ilk belirtileri olarak açıklanabilir.</span></p>

  <p class="heading"><span class="sgc3">“Resim, kasabada büyük bir gürültü koparmadı, fakat Dandini babasından esaslı bir dayak yedi. Bostandan çıkması yasaklandı ve Dasdana bir hafta kardeşiyle konuşmadı. Bir akşam üzeri, iki kardeş gene incir ağacının altında sessizce sopalarını yontarlarken Kutlug birdenbire sordu: ‘Erkeklik tohumları, karnımızın altına doğru bir yerdeymiş. Sen daha iyi bilirsin: doğru mu acaba?’</span></p>

  <p class="heading"><span class="sgc3">“Farsus karşılık vermedi; yalnız, Dandini’ye belli etmeden karnının alt tarafını hafifçe yokladı. Kutlug Dandini, yere bakarak sözlerine devam etti:</span></p>

  <p class="heading"><span class="sgc3">‘Yalnız, tohumların aşağı inmesi için insan, organını eline alıp kuvvetle yukarı doğru, karnındaki o yere durmadan vurmalıymış. Organı o yere yetişecek kadar uzun değilse, tohumları olgunlaşmamış demekmiş. Çobanın oğlu Portel söyledi dün. Bizim denediğimiz biçime pek benzemiyor da, bir de sana sorayım, dedim.’</span></p>

  <p class="heading"><span class="sgc3">“Farsus, küçümseme dolu bir gülüşle sordu: ‘Portel denemiş mi?’</span></p>

  <p class="heading"><span class="sgc3">‘Hayır. Yanaşma Oter yaparken seyretmiş gizlice.’ Sonra telaşla ekledi: ‘Kadınla yaparken buna ihtiyaç yokmuş tabii. Ne dersin?’</span></p>

  <p class="heading"><span class="sgc3">‘Gidip Oter’e sorsaydın sen de.’</span></p>

  <p class="heading"><span class="sgc3">“Kutlug, sözü değiştirmek istedi: ‘Irmağın kıyısına gidip taş kaydıralım mı?’ Dasdana bu oyunda her zaman kardeşinden üstündü.</span></p>

  <p class="heading"><span class="sgc3">‘Hayır’ İkisi de başka yerlere bakıyordu konuşmadan. Birden Farsus; ‘doğru değildi bütün anlattıklarım. Hiçbirinin aslı yoktu. Bunu sen de biliyorsun,’ dedi.</span></p>

  <p class="heading"><span class="sgc3">“Kutlug atıldı: ‘Hayır, hayır. Hepsi doğru, hepsine inanıyorum. Sen gene anlat, ne olur’</span></p>

  <p class="heading"><span class="sgc3">“Farsus yerinden kalktı, ırmağa doğru koşarak uzaklaştı. Kutlug, kardeşinin arkasından bağırıyordu: ‘Hiç olmazsa başkalarından duyduklarını anlatırsın. Ne olur Farsus, gitme.</span></p>

  <p class="heading"><span class="sgc3">“Irmağın kıyısında taş kaydırırlarken Kutlug durmadan anlatıyordu:</span></p>

  <p class="heading"><span class="sgc3">‘Bir daha duvarlara yazı yazmayacağıma söz veriyorum. Kadın meselesini de bırakıyorum bir yana zaten. Babamız gibi eşsiz bir savaşçı ve din adamı olmak istiyorum. Babam, yalnız din düşmanlarıyla savaşmış. Ben bütün düşmanlarla savaşacağım. İnsanlığın bütün düşmanlarıyla. Babam, artık Aziz Paulus gibi değiştiğini söylüyor ama ben savaşmak istiyorum: Portel’e benzemek istemiyorum. Onun gibi bütün gün sığırtmaç oğlanlardan dayak yemek istemiyorum.’</span></p>

  <p class="heading"><span class="sgc3">O günden sonra, bir daha kadınlardan konuşmadılar.” Lebedus, bundan sonra, Kutlug Dandini’nin, babasının&nbsp;</span>bütün karşı koymalarına rağmen, gece gündüz kılıç talimi yapmaya başladığını, Farsus’un da, uzun uğraşmalardan sonra, bir köylü kızını iğfal etmeyi becerdiğini tumturaklı bir üslupla anlatıyor. Araya, hiç gerekmediği halde, bazı Ortaçağ şövalyelerinin destanlarını da koymuş. Bir iki çoban şiirini de eklemeden yapamamış. Anlattığına göre, Kutlug, bir çoban kızına âşık oluyor ve Farsus’la birlikte zamanın modasına uygun bir şarkı yazıyorlar. Bu şarkıyı Lebedus’un uydurduğu muhakkak. Cinsel duyguları şiddetli olan iki kaba delikanlının kurallara uygun romantik şiir yazmaları, hikâyenin ilk satırlarındaki gerçekçi gidişe uymuyor. Bütün günlerini toprakla uğraşarak geçiren iki kardeşten, aşağıdaki mısraları yazmış olmalarını nasıl bekleyebiliriz:</p>

  <p class="heading"><span class="sgc3">Çoban kızı, çoban kızı. Neden bana bakmadın?&nbsp;</span></p>

  <p class="heading"><span class="sgc3">Saçlarına neden lotus çiçeği takmadın?&nbsp;</span></p>

  <p class="heading"><span class="sgc3">Beyaz güller ayağını incitiyor, basma sen.&nbsp;</span></p>

  <p class="heading"><span class="sgc3">Gün Tanrısı âşık sana, güzel Aspersen.&nbsp;</span></p>

  <p class="heading"><span class="sgc3">Bana acı, bana acı. Acıtma saf kalbimi,&nbsp;</span></p>

  <p class="heading"><span class="sgc3">Buruşturdun, parçaladın (insaf) kalbimi... vs vs.</span></p>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">Oysa, bugüne kadar çocukları korkutmaktan başka bir işe yaramamış olan bu iki kardeşe, aşağıdaki dörtlükler daha uygun düşüyor (ninni yapılırken müstehcen kısımlar çıkarılmış):</span></p>

  <p class="heading"><span class="sgc3">Ninni yavrum bebeğime</span></p>

  <p class="heading"><span class="sgc3">Kirler dolar göbeğime</span></p>

  <p class="heading"><span class="sgc3">Dandin vurma erkeğime</span></p>

  <p class="heading"><span class="sgc3">Dandini Dandini Dasdana</span></p>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">Çıplak uzanmış Dasdana</span></p>

  <p class="heading"><span class="sgc3">Kız gelmiş anadan doğma</span></p>

  <p class="heading"><span class="sgc3">Yatacakları sırada</span></p>

  <p class="heading"><span class="sgc3">Danalar girmiş bostana</span></p>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">Dasdana’da bu hırs varken</span></p>

  <p class="heading"><span class="sgc3">Bostanda kızla yatarken</span></p>

  <p class="heading"><span class="sgc3">Bağırmış babası birden</span></p>

  <p class="heading"><span class="sgc3">“Kov bostancı danayı”</span></p>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">Dasdana kızmış köpürmüş</span></p>

  <p class="heading"><span class="sgc3">Gitmiş Hartug’u öldürmüş</span></p>

  <p class="heading"><span class="sgc3">Danayı kovarken gülmüş:</span></p>

  <p class="heading"><span class="sgc3">“Yemesin lahanayı.”</span></p>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">Bu cinayete Dandini’nin de ortak olduğu söyleniyor. Son mısradaki lahananın (çocukların lahanadan doğduğuna inanıldığına göre) vajinayla bir ilişkisi olduğunu sanıyorum.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Mısra 87 ve sonrası:</span> <span class="sgc3">Birden gözünü açtı...</span>&nbsp;</p>

  <p class="heading"><span class="sgc3">Selim, bir Atatürk çocuğuydu elbette, ama daha üç yaşın</span>da, Kemalizmin bilincine varmış olamazdı. Mustafa Kemal’in 1938 yılı Kasım ayında (Selim’in hastalandığı tarihten beş ay önce) öldüğünü duymuştu. Aylar sonra da bulundukları kasabaya gelen bir gazetede, katafalkın fotoğrafını görmüştü. Bu resimde, yarı karalık içinde yukardan aşağı inen ışık çizgilerini unutamıyordu. Gece yarısına doğru ter içinde uyanınca gözlerini karşıdaki pencereye dikiyor. Cama çarpan yağmur damlalarının aşağı inerken, tozlar arasında çizdikleri titrek izleri, fotoğraftaki ışıklı çizgilere benzetiyor.</p>

  <p class="heading"><span class="sgc3">Fransızca meselesine gelince: O yıllarda Fransız hayranlığı vardı. Taşrada yaşayanların, mektepte Cumhuriyetten önce öğrenmiş oldukları Ermenice, Rumca gibi, o vilayetin azınlığının konuştuğu diller artık yabancı dilden sayılmıyordu. Azınlık dillerini yarım yamalak bilen Numan Bey bile sofrada karısına, yemeğin tuzunu az bulduğu zaman (yemeğe daima bir kusur bulurdu)</span> <span class="sgc3">“Donnezmoi un peu de sel”</span> <span class="sgc3">diye sesleniyordu. (Numan Bey, gereksiz kibarlıktan hoşlanmadığı için,</span> <span class="sgc3">“S’il vous plaît”</span> <span class="sgc3">demezdi.)</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Mısra 101:</span> <span class="sgc3">“İzin ver Selim biraz Hegel, Fichte...</span>&nbsp;</p>

  <p class="heading"><span class="sgc3">Gustav Willibald Franz Hegel, 1774’te Stadthamburg’da &nbsp;</span>doğdu. Bu küçük kasabanın StadtHamburger über Reinenvernunft şehriyle karıştırılmaması gerekir. (Turistler karıştırır.) G.W.F. Hegel’in doğduğu kasaba, daha güneye düşüyor. Hegel, büyük Teuton kralı Gustav Willibald İlliteratus’tan tam iki bin yıl sonra, 1892’de Stadthamburg Belediye Meclisinin oybirliğiyle aldığı bir kararla adı “Fleischer Allee”den “Franz Hegel Strasse”ye çevrilen sokakta, mütevazi bir evde dünyaya geldi. Babası, Hegel’in doğduğu evin altında küçük bir dükkânı olan orta halli bir kasaptı. Ünlü adaşı Georg Wilhelm Friedrich Hegel’in aksine, Franz Hegel, iyi bir eğitim görmedi; doğru dürüst okula bile gidemedi. Daha altı yaşındayken, babasının yanında çırak olarak çalışmaya başladı. Aslen Slovakyalı bir Yahudi ailesinden gelen annesi, baba Hegel gibi kaba saba bir insan değildi. Şehir lisesinde teoloji ve dinler tarihi öğretmeniydi. Franz Hegel’in babasıyla evlenmesinin nedeni, Martha’nın biraz çirkin ve fakir olmasıydı. Uzunca boylu, sarı benizli, kansız ve hassas bir kadındı. Sık sık hastalanır ve günlerce yataktan çıkmazdı. Kocasının dükkânına hiç inmezdi. Bir kere, kocasının et mübayaasına gittiği bir gün, dükkânı beklemek için yarım saat orada kalmıştı. (Franz daha doğmamıştı.) Kocası, döndüğünde onu kasanın yanında baygın yatarken buldu. Et kokusuna, mutfakta bile dayanamazdı.</p>

  <p class="heading"><span class="sgc3">Franz’ın bütün bilgisi, annesinin ona on üç yaşına kadar öğrettiklerinden ibarettir. Zavallı kadın bu tarihte ölerek, Franz’ı hem anadan hem de kültürün bütün nimetlerinden yoksun bıraktı. Hegel, bu kısa öğrenim devresinde, okuyup yazmadan başka, kasap dükkânında müşterilere paranın üstünü verecek ve veresiye defterini tutacak kadar matematik,</span> <span class="sgc3">İncil</span> <span class="sgc3">’i okuyacak kadar dilbilgisi ve Luther ile Calvin’i ayıracak kadar din tarihi öğrendi. Babası okumayı sevmediği için, eve kitap girmezdi; annesininse, bir iki dinî kitaptan başka, oğluna bırakacak bir kitaplığı yoktu. Küçük Franz da harçlıklarından artırarak, bir iki Ortaçağ romansı almıştı. Bütün edebiyat kültürü, bu kitaplardan öteye geçmedi. Annesi öldükten sonra okumayı büsbütün bıraktı ve ticari hayatın koşuşmasına kaptırdı kendini. Yirmi sekiz yaşındayken babasını da kaybetti. İçine dönük mizacı, onu kadınlara karşı çekingen yapmıştı. Mesleğinin de kadınlara yakın gelmediğini itiraf etmek gerekiyor.</span></p>

  <p class="heading"><span class="sgc3">Franz Hegel bu renksiz ve kötü kokulu hayatını kırk yaşına kadar aynı çizgide sürdürdü: İlk bakışta önemsiz görünen ve gerçekten de aynı yaşantının sürüp gitmesine engel olmayacak o küçük olay başına gelmeseydi, eski tatsız ve felsefe dışı hayatını değiştirmeyecekti. Aslında buna olay bile denemezdi.</span></p>

  <p class="heading"><span class="sgc3">Gustav Willibald Franz Hegel, bir gün kasap dükkânında, veresiye defterini inceler ve dul Bayan Wilhelmina’ya artık veresiye et vermemek gerektiğini düşünürken kapı açıldı ve içeriye, Stadthamburg Kasap ve Sakatatçılar Derneği İkinci Başkanı ve “Et ve Hayvancılık” aylık dergisi sorumlu müdürü Josef Georg Fichte girdi. Hesaplardan başını kaldıran Hegel’in yüzü aydınlandı. Dernekte en çok, Fichte’yi severdi ve onun toplantılardaki bütün konuşmalarını zevkle hazırlardı. Fichte’nin yüzü gölgeliydi. Franz da içini çekerek: “İşler iyi gitmiyor Josef,” dedi. “Veresiye hesabının ucunu iyice kaçırmışım. Dul Bayan Wilhelmina’ya kadar gitmeliyim. Sende ne var ne yok?” Fichte: “Bana da ev kirasından borcu var onun,” dedi. “Ama benim asıl derdim bu değil. Bu dergiyle gene başım derde girecek galiba.” Franz: “Gene ne oldu?” diye sordu. “Münih’teki genel sekreter bir yazı göndermiş, Hükümetin son kararına dergi olarak karşı çıkmamızı ve bu konuda bir makale serisi yayımlamamazı istiyor.” Hegel: “Devlet de işlerimize burnunu fazla sokmaya başladı,” diye söylendi. “Napolyon savaşlarından beri gittikçe artırdığı tehditlere artık bir son vermesi gerekiyor.” İkisi de sustu. Hegel, Fichte’nin yazma konusunda çektiği sıkıntıları, birlikte hazırladıkları konuşmalardan biliyordu. Bir süre gene veresiye defterinin üzerine eğildi; hesapları tetkik ediyormuş gibi yaptı. Hatta, çekmeceden bir kâğıt çıkararak üstüne bazı sayılar yazdı. Fichte, eline bir bıçak almış, sinirli hareketlerle küçük bir et parçasını mikroskobik prizmalara ayırıyordu. Birden Hegel’in sesi, sessizliği bozdu: “Peki, merak etme. Elimden geleni yaparım; gene birlikte birşeyler hazırlarız.” Fichte, elindeki bıçağı, sevinçle tahtaya sapladı: “Sahi mi Franz? Beni yalnız bırakmayacaksın değil mi?”</span></p>

  <p class="heading"><span class="sgc3">Franz Hegel, okuduğu bir iki kitabın ve annesinden öğrendiği dilbilgisinin sayesinde, dernekte eli kalem tutar biri olarak biliniyordu. On gün süreyle, geceleri geç vakitlere kadar evde oturdu ve makaleleri hazırladı. İlk gece Fichte de yardım etmek için gelmiş, fakat bir saat birlikte çalıştıktan sonra Josef’in faydadan çok vakit kaybına sebep olduğu anlaşılınca, Hegel, çalışmalarına yalnız başına devam etmişti. Willibald Franz, bu seri makalelerde bütün bilgisiyle hayat ve kasaplık tecrübesini ortaya koymuştu. Yazılar dergide, dört sayı arka arkaya yayımlandı. Kasap ve celepler arasında oldukça ilgi de uyandırdı. Franz Hegel, meslek hayatının en parlak örneği olan yazıların sonuncusunu şöyle bitiriyordu:</span></p>

  <p class="heading"><span class="sgc3">... Her şeyin değiştiğine tanık olduğumuz bugünkü toplumumuzda, eski Alman geleneklerinin gittikçe bozulduğunu ve kararlı bir düzenin eksik olduğunu her zamandan çok duymaktayız. Yapıcı atılışların yokluğu ve bütün ilerici davranışların kısa bir süre sonra hızını kaybetmesi ve yerini ters anlayıştaki hareketlere bırakması, özellikle ülkenin en hayatî kaynaklarından biriyle uğraşan bizleri fazlasıyla üzmektedir. Tarihin o göz kamaştırıcı akışı içinde bütün aşırı akımların, sonunda ılımlı bir bileşime yol açması tek tesellimizdir. Yazıma, bize her zaman rehber olmasını dilediğim</span> <span class="sgc3">İncil</span> <span class="sgc3">’den bir sözle son veriyorum:</span></p>

  <p class="heading"><span class="sgc3">“Bundan dolayı, eğer et yediğim için kardeşim inciniyorsa, dünya durdukça bir daha et yemem. Yeter ki kardeşim incinmesin.”</span></p>

  <p class="heading2"><span class="sgc3">Tanrının mutlak rahmetinin</span></p>

  <p class="heading2"><span class="sgc3">üzerinizde olması dileğiyle,</span></p>

  <p class="heading2"><span class="sgc3">kardeşiniz</span> <span class="sgc3">G.W.F. Hegel</span></p>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">Fichte’nın itibarı korunmuştu. Genel Sekreterlik, “Et ve Hayvancılık” dergisi sorumlu müdürlüğüne ve Hegel’e birer takdirname gönderdi. Olay da birkaç ay sonra unutuldu.</span></p>

  <p class="heading"><span class="sgc3">Bir yıl kadar sonra, Georg Wilhelm Friedrich Hegel’in yakın arkadaşı ve Göttingen Üniversitesi Tarih Kürsüsü Profesörü Heinemann, kasaba arşivinden bazı bilgiler almak için Stadthamburg’a geldi. Arşivin tozlu raflarından bir kitabı çekmek isterken rafın üstüne yığılı duran birtakım dergiler başına düştü. İşte bu basit olay, bizim Hegel’in kaderini değiştirdi. Dergileri kaldırırken bir tanesinin kapağına gözü takılan Heinemann, hayretle şu satırları okudu:</span></p>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">“Kasaplık Hayvanların Kesiminde Devletin Uyarsız Tutumu Hakkında Bir Deneme”</span></p>

  <p class="heading2"><span class="sgc3">İmza:</span> <span class="sgc3">G. W. Hegel</span></p>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">Profesör gözlerine inanamıyordu. Hemen durumu inceledi ve gerçeği öğrendi. Olay, kısa bir süre sonra, kasabada duyulmuştu. Heinemann da olayı arkadaşı Hegel’e anlattı; gülüp geçtiler. Fakat, bir iki ay sonra, Heinemann, büyük filozofla, devletin mutlak fonksiyonu konusunda sert bir tartışmaya girince, Hegel’e cevap olarak yayımladığı bir makalede: “Bu konuda, Stadthamburg’daki kasap Hegel bile daha tutarlı birşeyler söylerdi” diye yazınca kıyamet koptu. Hegel, gazetelere bir açıklama göndererek, yazıda adı geçen Hegel’le hiçbir ilgisi olmadığını, bütün meselenin bir ad benzerliğinden ibaret olduğunu belirttiyse de, bu açıklama Hegel’in şöhretini artırmaya yaradı sadece. Kasabada herkes, onu artık filozof Hegel diye çağırıyordu. Hegel bütün olanlara gülmek mi kızmak mı gerektiğini bilemiyordu. Fakat sonunda üçüncü yolu seçti: ciddiye aldı. Uzun tereddütlerden sonra Heinemann’a gönderdiği bir mektupta artık felsefeyle uğraşmak istediğini ve bu konuda kendisine yardım ederse çok sevineceğini yazdı. Profesör, bu beklenmedik mektuptan heyecanlanarak Hegel’i hemen Göttingen’e çağırdı. Franz da kasap dükkânını ve evini Fichte’ye ucuz bir fiyata satarak, yerleşmek ve felsefeyle uğraşmak üzere Göttingen’e hareket etti. Yola çıkmadan önce de bir kitapçı dükkânında Kant’ın</span> <span class="sgc3">“Kritik der Reinen Vernunft”</span> <span class="sgc3">adlı eserini gördü ve hemen satın aldı. Bütün yol boyunca da, ne arabanın sarsıntısına ne de manzaranın güzelliğine aldırmadı; durmadan bu kitabı okudu. Göttingen’e vardığında, felsefeden vazgeçmek üzereydi. Fakat, Hegel’i hararetle karşılayan Heinemann onu kısa zamanda teselli etti; sonra da, üniversitedeki dostlarıyla tanıştırdı, bazı dersleri dinletti ve Profesör Hirsch’in on iki ciltlik “Felsefeye Giriş” adlı eserine başlattı. Hegel’e üniversite öğrencilerinin yaşadığı bir semtte bir pansiyon bulundu. Heinemann, rektörle bir görüşme yaparak Franz’ın Felsefe Fakültesine kabulünü de imtihansız sağladı. Franz da koruyucusunu utandırmadı. Üç yıllık üniversiteyi, sekiz yılda orta dereceyle bitirmeyi başardı. Bu başarıda Profesör Heinemann’ın payını da ihmal etmemek gerek. Bütün imtihanlara hazırlanmasında gecelerce uyumadan Franz’a ders tekrarlatan, her imtihana dinleyici olarak girip geç kalmış filozofumuzu her bakımdan destekleyen ve Latince profesörü Kirschoff ’u razı ederek bir not fazla almasını ve daha fazla yıl kaybetmemesini sağlayan bu vefalı adama Hegel çok şey borçluydu. Franz, üniversiteyi bitirdikten sonra da çalışmasını aynı hızla sürdürdü ve mezuniyetinden dokuz yıl sonra “Felsefe Doktoru” unvanını alarak felsefe fakültesinin öğretim kadrosuna katıldı. O sıralarda elli yedi yaşındaydı. Bilindiği gibi, ‘doktor’ olduktan sonra, diğer unvanlar daha çabuk kazanılır. Altmış iki yaşında doçent oldu ve altmış sekiz yaşında da profesör unvanıyla kürsü şefliğine tayin edildi.</span></p>

  <p class="heading"><span class="sgc3">Hegel profesör olduktan iki ay sonra, şiddetli baş ağrılarından yakınmaya başladı. Heinemann öleli iki yıl olmuştu. Küçük bir evde yalnız yaşıyordu. Baş ağrıları, onu beklemediği zamanlarda yakalıyordu. Bir sabah öğrencilerine ders verdiği sırada, birden kafasının boşaldığını hissetti. Öğrencilerine belli etmedi ama, dersin sonunu getirmek için olağanüstü çaba harcadı ve dayanılmaz ıstıraplar çekti. Doğru eve koştu ve yatağa yattı. Durmadan söyleniyordu: “Ne yapıyorum? Neredeyim ben?” Günlerce yataktan çıkmadı. Bir tek şey düşünebiliyordu: Stadthamburger. Yemek yiyemiyordu, uyuyamıyordu. Doktorlar, Hegel’de önemli bir hastalık bulamadılar. Bünyesi kuvvetliydi ama üniversiteye gidecek gücü bulamıyordu kendinde. Akşama kadar yatıyor, gece de sokaklarda tek başına dolaşıyordu.</span></p>

  <p class="heading"><span class="sgc3">Başına gelenlerin hep felsefeyle uğraşmak yüzünden olduğu kuşkusuna kapıldı bir gün. Yatakta Kant’ı okumaya çalışıyordu. Birden, boğazına bir şey tıkandığını hissetti ve kitabı elinden bıraktı. Bir süre sonra kendine geldi. Evet, bütün bu rahatsızlıklar, okumak ve düşünmekten ileri geliyordu. O günden sonra evde kitap görmeye dayanamaz olmuştu. Kitaplarını bir sandığa doldurarak tavan arasına çıkardı. Üniversiteye giderek, emekliye ayrılmak istediğini söyledi.</span></p>

  <p class="heading"><span class="sgc3">Doğduğu kasabadan ayrı yaşamak da ona acı veriyordu. Ne kadar yanlış bir yola sapmıştı. Neden hayatını değiştirip başaramayacağı kadar ağır bir işe girmişti? Neden Heinemann’a kanmıştı? “Kasap Hegel,” diye söyleniyordu evde, odaları hızla dolaşarak. “Kasap Hegel, nasıl oldu da felsefeye özendin? Küçük kaderini değiştirmeye kalktın? Allahın verdiği aklı, neden onun tayin ettiği yolda kullanmadın?” Aşırı dindar olmuştu. Kilise kilise dolaşarak durmadan dua ediyor ve Allah’tan özür diliyordu. Heinemann’ı, onu baştan çıkarmak için gönderilmiş bir şeytana benzetiyordu. “Seninle aynı cehennemde yanacağız Heinemann!” diye bağırıyordu odasında. Kimseyle görüşmüyordu. Profesörlüğe geçebilmek için yazdığı iki kitabının dünyada yaptığı en kötü iş, en affedilmez günah olduğu düşüncesine kapıldı sonunda. Kitapları toplamaya karar verdi. Kitapçıları dolaştı; ancak otuz iki tanesini bulabildi. Kitaplar, bütün Almanya’ya dağılmıştı. Ümitsizliğe düştü. “Hiç olmazsa, üniversiteyi kurtarmalıyım onlardan!” Üniversite kitaplığından kitaplarını çaldı ve uykusuz bir gecenin sabahında kitapçılardan toplamış olduklarıyla birlikte hepsini yaktı.</span></p>

  <p class="heading"><span class="sgc3">Bütün gününü hiçbir şey yapmadan geçirmek de onu yoruyordu. Hicivle ilgili eserler okumaya kaptırdı kendini nedense. Geceleri Juneval’den birkaç satır okuyunca biraz olsun uyuyabiliyordu. Dünyanın sonu gelmişti; her şeyle acı acı alay edilebilirdi sadece. “Kasap Hegel Felsefenin Kanını Nasıl İçti?” adlı küçük bir mizahi deneme yazdı. Denemenin sonunda Allah, onu, küçük bir çocuk gibi kulağından tutup üniversiteden atıyordu. “Haydi bakalım küçük Hegel,” diyordu Allah. “Yaptığın yaramazlık yeter. Artık uslu çocuklar gibi evine dön.” Bu son satırları yazdıktan sonra, başını kaldırdı ve ağlayarak: “Dönüyorum Allahım, dönüyorum,” diye inledi. “Kasap Hegel, etlerinin arasına dönecek. Burnunun alıştığı pis kokularla yaşayacak gene.” Deli gibi sokağa fırladı, Stadthamburg’a giden bir araba aradı hanları dolaşıp. İki gün sonra bir araba olduğunu söylediler. Bu iki gün eve hiç dönmedi. Meyhanelerde içkiye başlamıştı son aylarda sokaklarda gezdi durdu.</span></p>

  <p class="heading"><span class="sgc3">Gustav Willibald Franz Hegel, arabaya bindikten dört saat sonra, bir konak yerine yaklaşırlarken, 18 Mayıs 1844 Perşembe günü akşamüzeri saat dört buçukta beyin kanamasından öldü.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">İKİNCİ ŞARKI</span></p>

  <p class="heading1"><span class="sgc3">Mısra 134:</span> <span class="sgc3">Orta Asya’daki...</span></p>

  <p class="heading"><span class="sgc3">Selim, her şeyden önce bir matematikçiydi. Bu mısrada, kabuğunu kırarak, dünyaya yayılan atalarının (elipsin, yumurtayla benzerliği, edebiyat ve geometriyi iyi bilmesi gereken Selim’in oldukça zayıf bir buluşu gibi geldi bana) macerasıyla, kasabadan büyük şehire göç eden bir çocuğun yaşantısı da bu açıdan incelenmelidir. Matematik bilimlerde kuvveti gösteren oklar da, büyük göçün şiddetini anlatmak için kullanılmış olsa gerek. Evet, çevresi yüksek ve karanlık dağlarla kuşatılmış bu küçük elipsin içinden amansız oklar gibi fırlayan atalarımız, bütün dünyaya şiddetle saldırmışlardı. Büyük göç haritasında da görüleceği gibi, bu oklar, uzayıp kıvrılarak bütün ülkeleri demir çemberi içine almıştı. Akıncı atlarının nalları 1939 T modeli Ford gibi, her yanda tozu dumana katıyordu.</span></p>

  <p class="heading"><span class="sgc3">Batılı tarihçiler, durmadan belgelerden bahsederler. Ben de size, büyük göçten çok önce, Anadolu’ya doğru, dört bin kilometrelik bir öteleme yapan küçük bir okun yaşantısını dile getiren bir belgeyi açıklamak istiyorum; N. kasabasından Ankara’ya gelen küçük Selim gibi küçük bir okun, Düzgen Silik adlı on sekiz yaşında bir gencin binlerce yıl önce tuttuğu bir günlükten parçalar almakla yetiniyorum. İlk gençliğinin bunalımlarına aldırmadan (belki de bunalımlarının verdiği bir güçle, belki de bunalımlarına ümitsizce karşı koymak isteğiyle, belki de bunalımlarını toptan inkâr ederek) toplumsal savaşa katılan bu adsız kahraman, yaşantısını büyük bir içtenlikle kaleme almış. Belge mi istiyorsunuz sayın tarihçiler? Bizde belgeden çok ne var? İşte size belge:</span></p>

  <p class="heading"><span class="sgc3">(Bazı nedenlerle belgenin kaynağını açıklamıyorum.) Düzgen Silik’in günlüğünü vermeden önce, onun ve altı&nbsp;</span>arkadaşının, Ortu Alga Toplum Koruculuğu (Emniyet Müdürlüğü) saklantılarında (arşiv) bulunan kimlik belgelerini sunuyorum:</p>

  <p class="heading"><span class="sgc3">1 - ORKAN TALMUG: Eyleme geçmeyi ilk düşünen Orkan, uzun boylu, sıska, kemikli, kumral; (sinirli bir yapısı var) çabuk yargıya varan ve yargısından çabuk dönen, amaca erişmek için araçların her çeşidinden yararlanılmasını öğütleyen, toplumsal sorunlarla ilgili, birden çok kadınla evlenmeye karşı (antipoligamist), evsiz (bekâr), önder olmak ve üne kavuşma isteğiyle yanan (çalışma isteğiyle yanmıyor) bir kişi. Olayın geçtiği sıralarda, bir kadın sorunuyla ilgili olarak kovuşturmaya uğramış. Ayrıca, savaşın, kişi bağımsızlığına aykırı olduğunu ileri geri söyleyip durduğu için Dördüncü Kargılılar Tugayından çıkarılarak Süel (askerî) Yargı Kuruluna verilmiş. Öteki arkadaşlarının tersine, sonu kuşkulu tartışmalara katılmaz. Gökçeyazınla uğraşmaz (küçümser).</span></p>

  <p class="heading"><span class="sgc3">2 - SALGAN SAÇAK: Uzun boylu, iri yapılı, kara saçlı, gök gözlü; Orkan’ın en yakın arkadaşı, sakallı; saçlarını hiç kestirmez. Açık Gök Okulunda zorbilim ve gökçeyazın öğretirken törelere uymanın gereksizliğini ileri sürdüğü ve sevi ilişkilerinin (cinsel münasebet) doğal bir biçimde düzenlenmesini istediği gerekçesiyle öğreti belgesi elinden alınmış. Düzenli okur. Öğretinin dışında yongacılıkla (marangozluk) uğraşır. İşsizliğine aldırmadan kendisiyle ilgilenen bir kadınla evlidir. Eve sık sık esrik gider. Biraz Çince bilir.</span></p>

  <p class="heading"><span class="sgc3">3 - DURMAN ELGER: Orta boylu, tıknaz yapılı, kumral, yaşıl (yeşil) gözlü, (gözünde uzak görmezlik miyoplukvar), evli, üç çocuklu, az aksak (sol bacağındaki bir kargı yarasından), otacılıkla uğraşır, yaratıkotacılığı (baytarlık) da yapar. Bilgesevi (felsefe) ve güzelçizi (resim), uğraşları arasındadır. Yedi kişi içinde toprağı olan tek ağadır. Bir de at uşağı var.</span></p>

  <p class="heading"><span class="sgc3">4 - YILGIN METE: Kısa boylu, karal (esmer); koşunuğraş (atletizm) yapmayı sever, hiç okumaz, her gün sakalsaçkesere (berber) gider. Yakışıklı, olay sırasında, bir kıza ata binmeyi öğretirken attan düşerek sol kolunu kırmıştır. Törebilim (hukuk) eğitiminden geçmiş. Babasının durumu iyi olduğu için, bugüne değin hiç çalışmamıştır. Orkan’la birlikte barışçı tarla toplantıları düzenlemek yüzünden kovuşturmaya uğramıştır.</span></p>

  <p class="heading"><span class="sgc3">5 - GÖKÇİN KARMA: Azılı bir düzen yağısıdır. Orta boylu, kaslı, saçları dökülmeye başlamış, gökçeses (müzik) düşkünü, günbatımına (akşam) değin çadırında bağırır (şarkı söyler). Saçları dökülmeye başlayalı bıyık bıraktı. Okuduğu betikler tüm yabancı dildendir. Olaydan birkaç gün önce bütün betiklerini at uşağına armağan etmiş (uşağı da salıvermiş) ve gece gündüz demeden BiligTenüz okumaya vermiş kendini.</span></p>

  <p class="heading"><span class="sgc3">6 - KUTBAY ÇALIK: Çok uzun boylu, iri yarı, güçlü, (öküz öldürme yarışında dört kez birincilik almış) kadınlar arasında yaygın bir ünü var, karal, karagözlü, zorbilim öğretmenliği yapmış, evsiz, işsiz; yazıtbilimle (tarihle) ilgilenir. Kadın yüzünden çıkan bir kavga sonunda iki ay içerde kalmış. Başka bir eskitliği (sabıka) yok.</span></p>

  <p class="heading"><span class="sgc3">7 DÜZGEN SİLİK: Salgan’la aynı okulda çadırbilim (bugünkü dilde karşılığı yok) öğretim üyesi, kumral, uzun boylu, sıskaca, içedönük, kadınlarla ilişkisi yok, düşüncelerini kendine saklamasını iyi bildiği için, bugüne değin kovuşturmadan kaçabilmiş. Gökçeyazını sever (bu nedenle sık sık Orkan’la tartışır); ağırbaşlı bir görüntüsü var.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Düzgen Silik’in günlüğünden:</span></p>

  <p class="heading"><span class="sgc3">... Benimle gerçekten ilgilendiklerini sanmıyorum... Bütün atılışlarımı delikanlılığıma veriyorlar. Yalnız yaşamamı beğenmiyorlar. Bu yaşta öğretici olmamı çekemiyorlar. Bütün ilişkilerimde kendimi korumasını bildiğimi yüzüme vuruyorlar. Gece gündüz çadırından çıkmadığım Orkan bile, bana kuşkulu bir gözle bakıyor. Sonra... en ağırıma giden, benimle yaşantılarını paylaşmamaları. Benimle ortak serüven yaşamaktan çekiniyorlar. Yılgın’la Orkan, o kızı gölün kıyısındaki kayıkla gezdirmeye götürdükleri gün, bana sözünü bile etmediler bunun. Yılgın’dan öğrendim olayı: kız yüzünden kavga etmişler de Orkan’dan öfkesini almak istediği için anlattı. Hepsi, ayrı ayrı geliyorlar, birbirlerini kötülüyorlar bana. Her biri de, anlatmadan önce sanki kendisinden yana çıkacağıma güveniyormuş gibi görünüyor. Ben de bu sanıları gerçekleşsin diye ayrı ayrı hepsini, baş sallayarak dinliyorum. Yılgın kızla yatarken, Orkan da kayığın burnunda onları bekliyormuş. Yılgın’a göre Orkan kıskandığı için kavga çıkarmış ve Yılgın’ı dinlemeden birden suya atlamış. Ne denir? Gerçekten o gece çadırına gittiğimde, Orkan’ı, ıslak giysilerini değiştirirken buldum. Ona göre de, Yılgın, kendisini çileden çıkarmak için bilerek kızla işi uzatmış. İş, diyorlar; oysa ben bu “iş”i gözümde nasıl büyütüyorum. Sonra da gene birlikte aynı “iş”lerin peşinde koşuyorlar; gene beni işe karıştırmadan...</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">OrtuAlga Ulusal Güvenlik belgelerinden:&nbsp;</span></p>

  <p class="heading"><span class="sgc3">Türk budunu gergin bir döneme girmişti. Ulu Kağan &nbsp;</span>Çingiz’in ölümünden sonra, ülke büyük bir şaşkınlığa düşmüştü. Çingiz de son yıllarda, kadın ve içkiye vermişti bütün gününü. Ordular başkomutanı Sarkak da gece gündüz Tanrı Dalgal’a çıra yakmaktan başka bir işle uğraşmıyordu; gene de ordunun gücüyle Mazlum’u başa getirmeyi becerdi. Mazlum da, Sarkak’ın bu yardımına, onu emekliye ayırmakla karşılık verdi. Bugün bütün aydınlar kuşku içinde. Mazlum, yobazlığı nedeniyle, bütün gece eğlentilerini yasakladı. Kadın satışı aldı yürüdü...</p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Düzgen’in günlüğünden:</span></p>

  <p class="heading"><span class="sgc3">Dün gece beni kadınlı bir eğlentiye götürdüler. Seninle olmuyor, dedikleri değin var. Bana da hep terslik oluyor ayrıca. Kadınların en yaşlısı düştü payıma. Ben de yaşsız (genç) kızlardan korktum sanıyorum. Bütün gece kadının yanında somurtup oturdum. Oysa, başlangıçta, güzelce bir kıza yaklaşmak üzereydim. Nedense bu kadın çıktı yoluma. Neden benim yoluma çıktı? Bilinmez. Kadın bildi; yalnız benim yoluma çıkarsa “işin” olacağını bildi. Gökçin, elinin tersiyle itiverirdi kadını. Ben itemedim; oysa, ellerimiz, dış görünüşüyle, birbirine çok benziyor. Nasıl anladı kadın? Ama yanında somurtup oturacağımı anlamadı; işte orada yanıldı. Benimle bir yerde, yanılıyor kişi; bu yeri ben de bilemiyorum. En iyisi, düzeni değiştirmek için uğraşmak. Tartışmalarda da paylıyorlar beni; ama, orada bir kişiliğim var hiç değilse. Bir daha eğlentiye götürmezler beni. Götürmesinler. Kadın da, yaşlılığına bakmadan, bütün gece eğlendi durdu benimle. Başımdan aşağı kımız döktü: çok güldüler. Sonra hele bunu hiç açıklayamıyorum çadırıma gittiğimizde öyle bir atladı ki üstüme. Sabaha kadar sevişti benimle durmadan. Seviştik, diyemiyorum. Çünkü, şaşkınlıktan, onun saldırışlarına boyun eğdim yalnız. Sabaha karşı da, beni sevdiğini, birlikte yaşamamız gerektiğini söyledi. Kadın uyuyunca hemen kaçtım çadırdan. Sabaha dek dolaştım çadırlar arasında. Döndüğümde gitmişti. Yatağı boş bulunca üzüldüm. Belki de onunla yaşayabilirdim; kim bilir? Benimle olmuyor işte; ortada. Neyse kadın bir daha görünmedi. Öteki kızlarla iyi olmamış iş: ertesi gün anlattılar. Baştan savma davranmış kızlar. Benim kadının yakıcı saldırılarını anlattım ben de utanarak. Kıskandılar. Güzel bir gece geçirdiğimi söyledim ben de: gene düşlerini bozmamak için. Kadını gönderdim iş bitince dedim. Doğru buldular bu davranışımı; toplumsal uğraşı olan kişi, bu işlere çok önem vermezmiş. Ne yapalım, öyle olsun.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Güvenlik Kurulu belgelerinden:</span></p>

  <p class="heading"><span class="sgc3">Aydınlar arasında büyük bir temizlik yapıldı. Bu arada, Orkan, Salgan, Durman, Kutbay gibi birçok düzenyağısı işsiz kaldı. Kentin on yirmi bin arpa boyu (bir arpa boyu 1,25 cm’dir) uzağında, Gökçin’in çadırında toplanıyorlar artık. “Toplum Düzenini Toptan Değiştirme Kurulu” adlı bir örgüt kurmuşlar. Yedi üyeleri var.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Düzgen’in günlüğünden:</span></p>

  <p class="heading"><span class="sgc3">İşsiz kalmadım diye kızıyorlar bana. Ben de onlar gibi işsiz kalmak istiyordum ama, Okul Başkanı beni çağırdı: “Sana güveniyorum,” dedi. Sesimi çıkaramadım. Ne için güvendiğini söylemediğine göre kötü bir iş yapmadım demektir. Oysa, boş kalıp ben de BiligTenüz’ü okumak istiyordum. Belki kızlara da ayıracak günüm olurdu. Şimdi de Kutbay tutturmuş: toplum çayevinin önünde oturup kızları bekleyecekmişiz. Tek başına bir kız gelirmiş sonunda. Kızla tanışmak için de nasıl davranmak gerektiğini anlattı uzun uzun. Olur, dedim. Bundan sonra ne denirse olmaz diyeceğim artık. Beni deney odunu yapacaklar sonunda.</span></p>

  <p class="heading"><span class="sgc3">Artık bu konuda söz etmek istemiyorum. Gökçin’de toplanıp konuşuyoruz. Olanları hiç yan tutmadan anlatmak istiyorum. Kendi ağzımdan da anlatmayacağım, sanki biri görüp de yazmış gibi söylemeli. Bu yol anlatım daha iyi olacak. Ben, ben diye tutturuyorum; yazdıklarımı okuyunca da utanıyorum kendimden.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Güvenlik Kurulu belgelerinden:</span></p>

  <p class="heading"><span class="sgc3">Kendilerine, değiştirme kurulu adını takan bu yedi kişi, sabahlara dek içip duruyorlar. Bir iş görecekleri yok. Gözetleyicileri kaldırdık. Bir gece, çadırın ötesinde pusuya yatmış olan toplum korucusunu da çağırmışlar içeri. Utanç verici bir olay. Korucuyu işten çıkarmayı düşündük. Onlara katılır diye çekindik.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Düzgen’in günlüğünden:</span></p>

  <p class="heading"><span class="sgc3">Orkan’la Düzgen, obaya vardıkları sırada Gökçin, çadırın önünde, uşağının atına betiklerini yüklemekle uğraşıyordu. Uşak, ıssının, bu akıl almaz eylemine şaşkınlıkla bakıyordu. Gökçin uşağına öğütler veriyordu: “Bütün bu tenlere (ciltler) yararlı nenlermiş gibi bakıp durma. Bilmezliğin sinirime dokunuyor. Anlıyor musun salak?” Uşak karşı koyuyordu:</span></p>

  <p class="heading"><span class="sgc3">“Öyleyse, ıssım, neden bana veriyorsunuz bunları? Babanız duyarsa bütün suçu bana yükleyecek. Kente götürsem, çaldı sanacaklar beni. Ne olur çadıra koyalım bunları. Ben yeniden yerleştiririm.”</span></p>

  <p class="heading"><span class="sgc3">“Ahmak,” diye kükredi Gökçin. “Ben, BiligTenüz’ü okuyorum artık. Sizlere ışık getirmek için çabalıyorum. Tutucu dönek, yıkıl karşımdan!”</span></p>

  <p class="heading"><span class="sgc3">Uşağın yardımına Gökçin’in iki arkadaşı yetişti o sırada. Düzgen, biraz sola doğru çarpık bir biçimde bindiği atının üstünden neredeyse düşerek indi ve: “At uşağını bırak da bizi dinle,” diyerek koştu, Gökçin’in boynuna sarıldı. Orkan ise, yüzünde bellisiz (müphem) bir gülümsemeyle onlara baktı ilgisizce ve uşağın attan inmesine yardım etmesini bekledi. Sonra da sesini alçaltarak arkadaşlarını uyardı:</span></p>

  <p class="heading"><span class="sgc3">“Küfür (rahat) bir konuşma için çadırın önü uygun bir yer değil.”</span></p>

  <p class="heading"><span class="sgc3">Düzgen, densizliğinden utanarak, birden durgunlaştı; o dalgınlıkla içeri girerken, başını çadır gereltisinin üst ağacına çarptı. Arkadaşının sarsaklığına sinirlenen Orkan onu payladı:</span></p>

  <p class="heading"><span class="sgc3">“Eyleme geçince başımıza çok iş çıkaracaksın bu sakarlığınla.” Gökçin kötü kötü güldü. Düzgen, betiklerin yanına koştu; onları gelişigüzel karıştırmaya başladı sıkıntısını örtmek için. Sonra, Orkan’a bakmamaya çalışarak söze başladı:</span></p>

  <p class="heading"><span class="sgc3">“Eyleme geçmek gerek Gökçin!” Sustu, bekledi Orkan konuşsun diye.</span></p>

  <p class="heading"><span class="sgc3">Orkan, önce, yerdeki kımız çanağına düşünceli gözlerle baktı; çanağı eline aldı, inceledi, sonra başını ağır ağır kaldırarak, sözlerinden bir tekinin bile, kımız çanağının yuvarlaklığı, ayı postunun kılları, gereltinin kıvrımları arasından yitirilmesinden korkuyormuş gibi, gözlerini onlardan uzaklaştırarak, aşırı bir özenle, sözcükleri, çadırın deri kokan boşluğuna bıraktı:</span></p>

  <p class="heading"><span class="sgc3">“İvedicilik, toplumsal eylemin baş yağısıdır.” Düzgen, utanarak gözlerini kaçırdı. Oysa, Orkan’la bir</span>likte eyleme geçmenin zorunlu olduğunu söylemeye gelmişlerdi Gökçin’e. Böyle, birden söze başlamamalıydım, Orkan’a bırakmalıydım bunu söylemeyi, diye kendini suçladı. Nerede susulacağını bilmem ki.</p>

  <p class="heading"><span class="sgc3">Orkan, arkadaşının kaygılarını sezmiyormuş gibi, aynı sesle, Düzgen’i ve Düzgen’e benzeyenleri yargılamayı sürdürdü:</span></p>

  <p class="heading"><span class="sgc3">“Bizden önce toplumcu çaba gösterenler de, aynı nedenle acı çekmişlerdir. Salt savaş istemiyle ortaya atılmak olmaz. Çinliler arasında geçirdiğim yıllar...”</span></p>

  <p class="heading"><span class="sgc3">Düzgen atıldı: “Çinlilerden, betikdizim (matbaa) yöntemlerini öğrenmişsinizdir. Biz de onlar gibi bir günlükbetik (gazete) çıkarsak...”</span></p>

  <p class="heading"><span class="sgc3">Orkan, yüzünü buruşturdu: “Ben, eylemin kuramını saptamaya çalışırken, sen günlük uğraşların devdenizine (okyanus) dalıp gitmişsin. Çinliler beklemesini bilir. Olayların akışına kapılmazlar yerli yersiz.” Gözleri daldı; Çinlilerle geçirdiği mutlu günleri, canlı olayları düşünüyordu:</span></p>

  <p class="heading"><span class="sgc3">“İvedi davranmazlar,” dedi, yavaş bir sesle. “Sekiz yıl önce, başarısız devrim eyleminin ilk günlerinde, Kanton’da bir çayevinde betiğimi okurken, birden sokaktan gelen gürültülere kulak kabarttım. Dışarda, bir sürü Çinli, ellerinde sarı bayraklar, bağırıp çağırıyordu. Ben de yaşsızlığın verdiği bilmezliğe kapılarak, elimdeki betiği fırlatıp, onlara katılmak istedim. Kapıya yaklaşırken ayağım bir Çinli’ye takıldı. Çinli başını kaldırınca, ünlü düşünür LenStaTrocEn’in gözleriyle karşılaştım. Len, yüzüme sorguyla bakarak:</span></p>

  <p class="heading"><span class="sgc3">‘Çen fua it pin?’ dedi.”</span></p>

  <p class="heading"><span class="sgc3">Orkan’ın Kanton anılarını dinlemeye dayanamayan Gökçin atıldı:</span></p>

  <p class="heading"><span class="sgc3">“Çinliden bize ne? Türk budununun sorunlarına gelelim. Biz ne olacağız? Sen onu söyle.”</span></p>

  <p class="heading"><span class="sgc3">Düzgen, kaygılandı birden Orkan’ın yerine. Şu Gökçin’e bir türlü istediğim gibi karşılık veremez, diye düşündü. Hep sözün altında kalır; yalnız bana yeter gücü. Gene de Orkan’ı kurtarmak istedi:</span></p>

  <p class="heading"><span class="sgc3">“Böyle bir sorun, bütün kurul üyelerinin bulunacağı bir birleşimde konuşulabilir ancak,” dedi. “Gereken tanımlamaları ondan sonra yaparız.”</span></p>

  <p class="heading"><span class="sgc3">Gökçin, yeni uzatmaya başladığı OrtuAlga törelerine uygun bıyığının altından gülümsedi:</span></p>

  <p class="heading"><span class="sgc3">“Gelsinler. İyi bir eğlence olur.”</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Ortu-Alga Toplum Koruculuğu belgelerinden:</span></p>

  <p class="heading"><span class="sgc3">&nbsp;....gözetleyicinin anlattıklarına göre, eylemin ana çizgileri&nbsp;</span>üzerinde konuşmuşlar. Sesleri birbirine karıştığı için, gözetleyici, ne dediklerini pek anlayamamış. Biz de konudan anlamayan korucular gönderiyoruz; uydurma öyküler anlatıyorlar. Birine, toplumculuğun anlamı sorulunca, gözünü kırpmadan karşılık verdi: “Kişilerin toplu olarak bulunmalarıdır komutanım!” Acınacak durumdayız.</p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Düzgen’in günlüğünden:</span></p>

  <p class="heading"><span class="sgc3">Kaç gündür yazmayı unuttum gene. Oysa, o günden beri neler oldu. Günlükbetik çıkarmayı ilk ben ortaya attığımı sanıyordum. Orkan, bu onuru da elimden aldı. Gökçin’le tartışırken koynundan bir dergi taslağı çıkardı birdenbire: (Bana bundan hiç söz etmemişti.) Biçimini Kanton’da çıkan bir aylıkbetikten almış. Beni hep bir yana iter. Neyse, ben gene eski biçimde yazayım. Ben anlatıyormuşum gibi yapınca olmuyor.</span></p>

  <p class="heading"><span class="sgc3">Gökçin köpürdü: “Peki ne olacak BiligTenüz ilkeleri? Oldu olacak, tenimizi sarıya boyayalım, bir de saçımıza örgü yapalım da Çinlilere benzemeyen yanımız kalmasın.”</span></p>

  <p class="heading"><span class="sgc3">Düzgen sözü bağladı: “Bize yer göster de yatalım Gökçin; yorgunuz. Yarın ben arkadaşları toplar getiririm.” Ayak işlerine hep Düzgen koşardı.</span></p>

  <p class="heading"><span class="sgc3">Ertesi günbatımı, yedi arkadaş aynı çadırda toplandı. Gökçin, olağanüstü bir şölen düzenlemişti. Sofrada kedi sütünden başka yok yoktu. Salgan, tartışma başlamadan çok önce esrik olmuş, Gökçin’le birlikte türküler söylemeye başlamıştı. Bir süre sonra Kutbay da onlara katıldı. Orkan, hepsine içerlemekle birlikte, belki Salgan kendisini tartışmada destekler umuduyla sesini çıkarmıyordu. Kutbay’ın oturduğu köşeye baktı: koca Çalık durmadan yiyordu. Düzgen, onu toplantıya çağırdığı sırada, Kutbay çadırında bir kızla oturuyordu. Toplantıyı öğrenince, kızı da birlikte getirmek için tutturmuştu:</span></p>

  <p class="heading"><span class="sgc3">“Kendi elimle yetiştirdim bu kızı Düzgenciğim,” diye söyleniyordu. Sesi çatallı çıkıyordu, esrikti.</span></p>

  <p class="heading"><span class="sgc3">Düzgen: “Olmaz,” dedi. “Orkan, gökyüzünü başımıza geçirir sonra.”</span></p>

  <p class="heading"><span class="sgc3">Kutbay: “Ben de onun bir yumrukta canını çıkarırım. Kim karşı gelirse bana, döverim. Dövemez miyim?” diyerek kavradığı gibi havaya kaldırdı Düzgen’i. Düzgen, yavaşça kulağına fısıldadı Çalık’ın:</span></p>

  <p class="heading"><span class="sgc3">“Kıza gösteri yapmak için beni mi buldun?” Kutbay, Düzgen’i yere attı: bu sözler onu duygulandırmıştı. Ağlamaya başladı. Düzgen, belini oğuşturarak yerden kalkmaya çalışırken Kutbay söyleniyordu:</span></p>

  <p class="heading"><span class="sgc3">“Çok yaman kızdır. Bütün törelerle alay eder. Babasına moruk der. Çok ileri kafalı kızdır. Tanrıya inanmaz.” Kızı çadırda bırakıp çıktılar. Yolda Kutbay gene yalvarıyordu:</span></p>

  <p class="heading"><span class="sgc3">“Alsaydık şu kızı. Kımız da içiyor.” Düzgen onu susturdu: “Alsaydık da yedimizi birbirimize katsaydı, öyle mi?” Orkan, kötü kötü düşünüyordu. Bu altı esriğe nasıl söz&nbsp;</span>geçirecekti? Bütün büyük bireyler yalnızdır. Dayanamadı işte; Gökçin’e seslendi:</p>

  <p class="heading"><span class="sgc3">“İçirme şuna artık, Gökçin. Ayakta duracak gücü kalmadı.”</span></p>

  <p class="heading"><span class="sgc3">Gökçin sırıttı: “Sözlerimi dinleyecek gücü kalmadı demek istiyorsun.” Salgan sallanarak ayağa kalktı. Oturumu açmak istiyordu. Pis uğru, diye içinden geçirdi Orkan. Durumuna bakmadan benimle yarışmaya kalkıyor. Yılgın birden yetişti, Orkan’ı kurtardı: Salgan’ı bir yana iterek ortaya çıktı, kımız çanağını yere vurdu:</span></p>

  <p class="heading"><span class="sgc3">“Arkadaşımız ve can yoldaşımız Orkan, bu geceki toplantımızın nedenini açıklayacak.”</span></p>

  <p class="heading"><span class="sgc3">Kutbay atıldı: “Biliyoruz.”</span></p>

  <p class="heading"><span class="sgc3">“Yalnız sen değil, herkes biliyor Çalık. Ancak, onların çok iyi bildiği, senin de hiç bilmediğin bir şey var: toplulukta konuşma düzeni.” Böyle başladı söze Orkan Talmug.</span></p>

  <p class="heading"><span class="sgc3">Kutbay da karşılık verdi: “Bir vurursam çenene, ne yüzünün düzeni kalır ne de topluluğunun. Topluluğunu al da başına çal.” Yerinden fırlamak istedi, dört kişi zorla oturttu.</span></p>

  <p class="heading"><span class="sgc3">Orkan, acı acı gülümsemeye çalıştı. Yaptığından utan demek isteyen bir yüzle Kutbay’a baktı ve konuştu:</span></p>

  <p class="heading"><span class="sgc3">“Toplumumuzun yıllardır içine sürüklendiği karanlık, son günlerde...”</span></p>

  <p class="heading"><span class="sgc3">Gökçin dayanamadı: “Bunları biliyoruz Orkan. Bir önerin varsa onu söyle sen.”</span></p>

  <p class="heading"><span class="sgc3">Orkan, bu sataşmayı da tepki göstermeden karşıladı. Çalık, kendisini yatıştırmak için yanında oturan Düzgen’e eğildi:</span></p>

  <p class="heading"><span class="sgc3">“Bu uğursuzun çalımlarına hiçbirimiz dayanamayız; gene de her toplantıda başımızda buluruz onu. Miskinliğimizden yararlanıyor. Kendi kendinin başbuğu. Haha.” Orkan, sözlerinin büyüsüne yavaşça kapılarak durmadan konuşuyordu:</span></p>

  <p class="heading"><span class="sgc3">“...Bütün düşüncelerin uzlaştırılabileceği bir orta yolun bulunduğuna inanıyorum. Sağduyusu olan her kişi...” Gökçin, Salgan’ın kulağına fısıldadı:</span></p>

  <p class="heading"><span class="sgc3">“Yıllardır, kuram kuram diye tepinirdi. Baktı ki kuramı öğrenemiyor, kendisinde hiç bulunmayan bir nene, sağduyuya başvurdu.” Kutbay da Düzgen’i sıkıştırıyordu:</span></p>

  <p class="heading"><span class="sgc3">“Bu uğruda hiç sıkılmak yok. Döverim, dedim; aldırmadı bile. Dayak yiyen önder: haha.”</span></p>

  <p class="heading"><span class="sgc3">Orkan, ilginin dağılmaması için sözünü çabuk bağladı: “...Eylemin ana çizgilerinin saptanmasında bu konulara</span></p>

  <p class="heading"><span class="sgc3">gene döneceğimiz için, sözlerimi burada bitiriyorum ve yapıcı önerilerinizi bekliyorum.” Kutbay homurdandı:</span></p>

  <p class="heading"><span class="sgc3">“Bizde yapıcı öneri olsa konuşmaya bırakır mıydık seni?” Kımız çanağını yere atıp kırdı: “Bu uyuz, bizi peşinden sürükleyecek. Çünkü neden: çünkü bizde iş yok. Bu söz ebesinin önderliğine katlanacağız.” Gökçin eğildi:</span></p>

  <p class="heading"><span class="sgc3">“Sen başkan ol istersen, ben desteklerim.” “Olmaz. Kız çadırda bekler beni. Bir sürü yararsız yükü&nbsp;</span>boş yere yüklenir miyim ben? Sonra kızla tam birleşirken üstüme çullanırsınız toplum toplum diye.” Düzgen’e döndü: “Kız da on yedi yaşında. Uslu ama. Günbatımına dek toplum toplum diye kafasını düzeltmeye çalışıyorum. Ben görevimi yapıyorum. Yalnız kafasını düzeltmiyorum belli (tabii). Yoksa canından bezecek çulsuz.” Gökçin: “Güzel mi?” diye sordu.</p>

  <p class="heading"><span class="sgc3">“Bir görsen, biliyor musun Gökçin, bu kızlar nasıl çabucak yetişiyor böyle? Sen, kımızdı, toplumdu, gökçeyazındı, öğretiydi, derken, sana hiç sezdirmeden bir köşede büyüyüp duruyorlar. Sonra bir de bakıyorsun ki olgunlaşıvermiş. Nasıl böyle güzelleşti diye şaşırıp kalıyorsun. Gene, köşede bucakta kimbilir neler yetişiyor biz konuşurken? Birkaç yıl sonra, bu da nereden çıktı, bu da var mıydı? diye hangisini kovalayacağımı bilemeyeceğim. Canımlar benim!” Böyle diyerek kımız çanağına saldırdı.</span></p>

  <p class="heading"><span class="sgc3">Yılgın, durumun Orkan için de pek parlak olmadığını görüyordu. Konu dağılmıştı. Biri söze başlasa da bu sessizlik bitse. Orkan beni bekliyor gene. Çevresine baktı. Herkes içkiye dalmış. Bir yudum kımız içti. Boğazını temizledi. Biri çıkar da bir söz eder belki. Biraz beklesem. Orkan da bana bakıyor. Kurtarın beni bu sıkıntılı görevden. Kimse konuşmuyordu. Tanrı canınızı alsın. Pis uğrular: içmekten başka kaygıları yok. Konuşacak canı yoktu. Kocasından ayrılmak isteyen bir kadın, o gün us danışmaya çadırına gelmişti. Güzel kadındı; önce kucağına oturmak istememişti. Sonra, kimse görmesin diye çadıra giren çıkan belli değildi kerevetin altına girdiler. Kadın da iki Yılgın değin ağırdı. Ah bu kadınlar! İçini çekti. Bu yüzden okuyup gökçeyazınla uğraşamıyorum. Söze nasıl başlasam? Çanağı sonuna kadar dikti, sonra yukarı kaldırarak:</span></p>

  <p class="heading"><span class="sgc3">“Orkan’ın buyuracağı bir savaşta sonuna dek varım,” diye bağırdı. “Orkan ve Salgan böyle bir itişmede (mücadele) bizi usluca kullanmasını bilmelidirler, bileceklerdir de. Orkan’ın bilgisi ve Salgan’ın çalışkanlığıyla yenemeyeceğimiz güç, aşamayacağımız engel yoktur.” Gökçin mırıldandı: “Orkan’ın çalışkanlığı demeye dili varmadı.”</span></p>

  <p class="heading"><span class="sgc3">Yılgın coşmuştu: “Ben de kendi payıma düşen görevi sorgusuz yapacağım..”</span></p>

  <p class="heading"><span class="sgc3">“Kendini aştı çulsuz,” dedi yavaşça Kutbay. Sonra Yılgın’a döndü: “Senin ilk görevin, yarından tezi yok betikevine gidip bütün betikleri okumak. Ayrıca özet de çıkaracaksın.”</span></p>

  <p class="heading"><span class="sgc3">Yılgın, birden başını Kutbay’ın yöresine çevirdi. Boynundaki damarlar şişti. Gözlerini devirerek bağırdı:</span></p>

  <p class="heading"><span class="sgc3">“Ben okumam, Kutbay! Bu çürümüş toplumda, geleneklerin üstümüze yığdığı bilgi süprüntülerini öğrenemem ben. Ben, yeni bir düzenin kurulması için katkıda bulunurum ancak. Bu tür sözlerle de yıldıramazsın beni.”</span></p>

  <p class="heading"><span class="sgc3">“Peki, atının terkisindeki heybenin içi betik dolu. Onlar ne?” Yılgın Mete kızardı, kekeledi:</span></p>

  <p class="heading"><span class="sgc3">“Benim için değil onlar. Bir kız tanıdım da yeni. Kız arkadaş demek istiyorum. O istedi.”</span></p>

  <p class="heading"><span class="sgc3">Orkan araya girdi:</span></p>

  <p class="heading"><span class="sgc3">“Hepiniz, şu kızları yetiştirmeyi bıraksanız da biraz kendinizle uğraşsanız. Okumak konusunda birbirinize söyleyecek sözünüz olmamalı.”</span></p>

  <p class="heading"><span class="sgc3">Düzgen söze karıştı: “Eylem üzerine önerisi olan konuşsun. Belki, Orkan’ın bu konuda diyecekleri var. Bırakalım da söylesin.” Karşı çıkan olmadı.</span></p>

  <p class="heading"><span class="sgc3">Orkan, gözünün altına biriken çapakları sildi; elini koynuna sokarak akyapraklar (kâğıtlar) çıkardı. Kutbay içinden söylendi: “Bu çulsuzun da koynu yaprak dolu. Bilgi ağacı gibi.” Orkan, ilk dönemde çatışmayı kazanmanın sevinciyle elleri titreyerek okumaya başladı:</span></p>

  <p class="heading"><span class="sgc3">“Bu karanlık düzen içinde benim, önderliğin yükünü taşımam ancak sizlerin de...” Kutbay düşünüyordu: “Bu alık, tam bir büyüklüksapığı (megalomanyak). Nasıl da bildi böyle bir söylev vermesi gerektiğini? Önder olacağına nasıl güvendi de önceden hazırladı bu yazıyı ve şimdi utanmadan okuyor? Yavuklusu MinTaLin’e kim bilir ne çalım satmıştır, ne kurumlanmıştır bu söylevi çadırda yazarken. Kadın, Orkan’ın çevresinde saygıyla dolanıp duruyor, o da, bir dizisini (satır) bile okumadığı betikleri karıştırıyormuş gibi yaparak durmadan yazıyor. Bat, acun, bat.” Kendi kendine gülümsedi.</span></p>

  <p class="heading"><span class="sgc3">Gökçin: “Gene ne çaşıtlık kuruyorsun o çarpık kafanda?” diye sordu Çalık’a.</span></p>

  <p class="heading"><span class="sgc3">Kutbay sırıttı: “Anlamsız, ereksiz kaynaşmış bir kütleyiz.” Gökçin güldü: “İki gözün kör olsun da Bozkır’da su sat, &nbsp;</span>ters kafalı uğru,”</p>

  <p class="heading"><span class="sgc3">Herkes iyice esrik olmuştu. Birer ikişer bölüklere ayrıldılar, sonu gelmez tartışmalara giriştiler. Gökçin’le Kutbay türkü söylemeye başladı yeniden. Sonunda Gökçin’in at uşağını çağırdılar; ona sıkılmaz (müstehcen) türküler okuttular ve uşağı oynattılar. Sonra Kutbay, Gökçin’in yeni uzattığı bıyıkları kestirdi. Salgan’la Kutbay, içki yarışına girdiler. Yenileceğini anlayan Kutbay, Salgan’ın içki çanağını kırdı. Salgan, Kutbay’a saldırdı; bir süre yerlerde yuvarlandılar. Orkan da esrik olmuştu: Salgan’ı yerden kaldırdı ve birbirlerine sarılarak biçimsiz bir düzgünayak (dans) yaptılar. Gün doğarken de ölmüş ozan Hakmat’tan toplumcu yırlar okuyarak hep birlikte ağlaştılar güneşe karşı. Ve hep birlikte sızdılar.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Ulusal Güvenlik belgelerinden:</span></p>

  <p class="heading"><span class="sgc3">Yedi delikanlı, aylıkbetik çıkarmak için toplumcu zenginlerden, bir sürü para topladılar. Bu paraların dergi çıkarmaya yetmeyeceğini anlayınca paralarla birlikte bir gece yarısı kentten kaçarak Çin’e sığındılar. Sınır korucularına o gece aşağıdaki çok gizli buyruk gönderildi:</span></p>

  <p class="heading"><span class="sgc3">Sınırı geçecek yedi delikanlıya göz yumulması ve her türlü kolaylığın gösterilmesi. Bu durumun kendilerine belli edilmemesi. Sınırı geçtikten sonra geriye dönmeye çalışırlarsa içeri sokulmamaları.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Mısra 179 ve sonrası:</span> <span class="sgc3">Korkuyu...</span></p>

  <p class="heading"><span class="sgc3">Selim, bu mısralarda geçen horoz ve öğretmenden başka, attan, şimşekten, Frankeştayn ve Kurt Adamdan özellikle Kurt Adamdan köpekten, uçurumdan, karanlıktan, ağaca çıkmaktan, yalnız kalmaktan, ölüden, denizden, cenaze levazımatçılarından özellikle dükkânlarından ve takma dişten korkardı.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Mısra 193 ve sonrası:</span> <span class="sgc3">Allahım...</span></p>

  <p class="heading"><span class="sgc3">Allahım, onu neden yalnız bıraktın? Neden, yalnızlığının verdiği çaresizlikle can sıkıcı ilişkiler kurmasına izin verdin? Neden, geçirdiği her dakikanın hesabını sordun, içini ezdin? Neden, korkuyu göğsünden çekip almadın? Neden, suçluluk duygusunu üzerinden atmasına yardım etmedin? Neden, apartmanın bodrumunda saklambaç oynarlarken Ayla’yla yalnız kaldığı zaman kıza dokunacak cesareti vermedin ona? Oysa, bu çeşit küçük cesaretleri en değersiz kullarından bile esirgememişsindir. İsa’yı neden bu kadar geç tanıttın ona? Neden, günahlarının yükünü taşıyacak gücü ona da vermedin? Selim de, kendi çapında, birkaç kişiyi kandırabilirdi senin yolunda. Meyveleri gösterdin de ağaca çıkarma becerikliliğini esirgedin. Neden küçük yaştan Latince, Eski Yunanca, Fransızca, İngilizce filan öğretmedin ona? (Sen ki bütün dilleri ezbere bilirsin). Dua etmesini bile öğretmedin ona. Evde yalnız kaldığı geceler, karanlıkta yorganı başına çekti ve ter içinde, mısra 193 ile mısra 214 arasında söylediği gülünç yakarmayı uydurabildi o zor şartlar altında. Daha iyi birşeyler söyletemez miydin? Neden, onu canı kadar seven annesinin bile Selim’i; “Benim korkak oğlum” diye okşamasına göz yumdun? “Benim akıllı oğlum, güzel oğlum” dediği zaman da neden, şımarmasını önlemedin? Bir duvardan bir duvara çarpıp durdun onu. Bir uçtan bir uca itip durdun onu. Öğretmeni: “Yalan söyleme, bu resmi sen yapmadın,” dediği zaman neredeydin? Neden, bir karşılık bulmasına yardım etmedin? Oysa, o resmi Selim yapmıştı. On bir yaşında, “benim kızla konuşuyorsun,” diye Erdal’dan ilk tokadı yediği zaman, aslında kızla konuşmamıştı. Neden, babasının verdiği on liranın üstünü bir kerede yolda düşürmesini sağlamadın da, önce iki buçuk lirayı düşürdü ve koşa koşa dönüp bu parayı ararken kalan dört lirayı da kaybetti? Soruyorum: neden? Sonra, neden karakola gönderdin Selim’i parayı bulan oldu mu diye sormaya? Neden polisleri güldürdün ve Selim’i ağlattın? Polisler daha mı iyiydi Selim’den? Biliyorum, İsa daha büyük acılar çekti diyeceksin. Bu kadar ayrıntılara giremezdi, diyeceksin. Asıl, ayrıntılara girmeliydi bence. Her şeyi yaşamalıydı. İlkokula göndermeliydin İsa’yı da Selim gibi. Sonra, Selim senin oğlun değil ki. Olsaydı da bilmiyordu. Biliyorum, bunlardan daha acıklı sözler yazdı romancılar, diyeceksin. Ben daha neler duydum, diyeceksin. Demek bunu söylemekle bitiyor her şey. Sen onlara inan (ne kaybettiğini bilmiyorsun onlara inanmakla). Küçük ayrıntılara daha girme bakalım. İsa’nın ikinci gelişiyle durumu kurtaracağını sanıyorsun. Selim de ikinci kere gelirse görürsün. Yalnız, bu sefer lütfen aynı zamanda gelsinler artık. Araya gene binlerce yıllık bir uçurum koyma. Sonunda, ilk gelişlerinde yaptığın gibi ikisini de yalnız bırakma.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Mısra 262:</span> <span class="sgc3">Yazın camdan bakarım</span></p>

  <p class="heading"><span class="sgc3">Ankara, kışın çok soğuk olduğu için, camdan (dışarı) bakmak ancak yazın mümkündür. Selimlerin evi kaloriferli olmadığından ve kışın geceleri soba söndüğünden, sabah kalktığı zaman bütün camları kalın bir buz tabakasıyla kaplı bulurdu. Buzlar, soba yandıktan saatlerce sonra, ancak öğleye doğru erirdi. (Bütün duvarlar su içinde kalırdı.) Buzlar erimeye başlayınca Selim, cama yapışkanlığı kaybolan küçük buz parçalarını parmağının ucuyla camın üzerinde dolaştırırdı. Bu oyuna, kutup gemileri adını vermişti.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Mısra 263:</span> <span class="sgc3">Hayattan yok çıkarım</span></p>

  <p class="heading"><span class="sgc3">Selim’in içgüdüleri iyi gelişmemişti. Çıkarını pek bilmezdi. Oysa... çıkarlarını düşünmeyenler unutulacaklardır. Her olayda bir kenara çekilenler gerçekten de bir kenarda kalacaklardır. Yaptıkları işlerin gizli kalmasını isteyenler, bunda başarıya ulaşacaklardır. Kimse, onların varlığıyla tedirgin olmayacaktır. Bir gün öldükleri zaman, arkalarında küçük bir iz, bir anı, bir gözyaşı, bir eser bırakmadan yok olacaklardır. Gazetedeki ölüm ilanı bile, yedinci sayfada bir kenarda kalacak, kimsenin gözüne çarpmayacaktır. Hayattan çıkarı olmayanların, ölümden de çıkarı olmayacaktır. Ölüm bile onların adlarını duyurmaya yetmeyecektir. Herkesin mezarında güller ve menekşeler büyürken, onların mezarlarını otlar bürüyecektir. Mezarları bir kenarda kalmasa bile, büyük ve muhteşem anıtların arasına sıkışıp kaybolacaktır. Cennetteki muhallebicide de garson onlarla ilgilenmeyecektir. Ağız tadıyla bir keşkül yiyemeden masadan kalkacaklardır. Gene de garsona bir bahşiş bırakmak zorunda kalacaklardır. Hayattan çıkarı olmayanların hayatı, çıkmaza sürüklenecektir. Kendini beğenmişliğin cezasını daha bu dünyadan çekmeye başlayacaklardır. Sıkıntılarını kimseyle paylaşmasını bilmedikleri için, yalnız başlarına ıstırap çekeceklerdir. Duygu alışverişinden nasipleri olmayacaktır. Duygusuz, hareketsiz, tatsız bir hayat yaşadıkları sanılacaktır. Istırapları, ne yüzlerindeki çizgilerden, ne de saçlarının beyazlaşmasından anlaşılacaktır. Çektikleri acılarla, yüzlerinin buruşmasına, saçlarının beyazlaşmasına izin verilmeyecektir. Güldükleri zaman sevinçli, ağladıkları zaman kederli oldukları sanılacaktır. Hayattan çıkarları olmadığı da asla kabul edilmeyecektir. Böyle bir yanlışlığa düşülmeyecektir.</span></p>

  <p class="heading"><span class="sgc3">Aslında, hayattan çıkarları olduğu ispat edilecektir; çıkarlarını korumak için canları çıktığı halde, bunu beceremedikleri için, çıkarlarıyokmuşdabirşeybeklemiyormuşçasınagillerden göründükleri yüzlerine vurulacaktır. Onlar da bu saldırılara bir karşılık bulamayacaklardır. Kendilerini yokladıkları zaman, bütün ileri sürülenlerin gerçek olduğunu, hayatlarını boş yere harcadıklarını, ne yazık ki artık çok geç kaldıklarını onlar da açık ve seçik olarak göreceklerdir. İşte o anda dahi, delice bir harekette bulunmalarına, anlamsız bir hayatı anlamlı bir şekilde bitirmelerine göz yumulmayacaktır. Kendilerini öldüremeyeceklerdir. Onlara anlatılacaktır ki, böyle bir davranış bütün yaşantılarıyla çelişki içindedir, gerçekle bir ilgisi yoktur: kendilerini öldürürlerse, onlar hakkında varılan isabetli yargıları çürütmek için gene boş bir çaba göstermiş olurlar. Bu hiçbir şeyi değiştirmez. Onlar, bu rezilliğe de katlanarak sürünmeye devam edeceklerdir. Hayatlarıyla yanlış olanların ölümleriyle doğru olmalarına imkân var mıdır? Hayattan çıkarı olmamak, hem Tanrının hem de insanların gözünde affedilmez bir suçtur; gelişip yayılmaması için gerekli her türlü tedbir alınacaktır. Bütün tarih, bütün iktisat, bütün sosyoloji, bütün psikoloji, kısaca bütün lojiler, hayatın çıkarcılığa dayandığını göstermek için yırtınacaklardır, yırtınmalıdırlar. “Ben çıkarıma bakarım” diyeceksiniz, bunun için “Babamı bile tanımam” diyeceksiniz. Kimseyi tanımayacaksınız; hele hayattan çıkarı olmayanları hiç!</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3 sgc-1">ÜÇÜNCÜ ŞARKI</span></p>

  <p class="heading1"><span class="sgc3"><br class="calibre1" /></span></p>

  <p class="heading1"><span class="sgc3">Mısra 300:</span> <span class="sgc3">...sağa sapın. Etilerin at oynatmış olduğu...</span>&nbsp;</p>

  <p class="heading"><span class="sgc3">Türk Tarihi, bilimsel olmayan bir tasnife göre, ikiye ayrı</span>lır: yakın tarihimiz, uzak tarihimiz. Aslında, bu iki tarihimiz de bize uzak kalmaktadır. Bizim öz yapımız, bu iki dönemin de dışında kalan ve “En Uzak Tarihimiz” diyebileceğimiz bir çağda tayin edilmiştir. Her ne kadar Etiler, Sümerler, Akadlar daha eski sayılırlarsa da, onların bizim için kalıcı özellikleri yoktur. Bu nedenle, bu kavim isimleri, sinema sahiplerinin ve berberlerin ilgisini çekmekten öteye gidememiştir.</p>

  <p class="heading"><span class="sgc3">“Yedi Işık”, Orta Asya’dan Anadolu’ya gelmekle, tarihimize gerçek damgasını vurmuştur. Bazı çevrelerce “Yedi Yatır” olarak bilinen yedi gencin Çin’den göç ederek bugünkü Sivas dolaylarına yerleşmesi tarihimiz için bir dönüm noktası olmuştur. Birinci şarkıda da açıkladığımız gibi, Orta Asya’dan Çin’e kaçan Orkan ve altı arkadaşı, sonunda Çin’den de ayrılmak zorunda kalmışlar ve Anadolu’ya gelerek biraz da oraları aydınlatmaya karar vermişlerdi.</span></p>

  <p class="heading"><span class="sgc3">Sivas’ta ilk yıllar yoksulluk içinde geçmiş, fakat yazı dili öğrenildikten sonra aydınlatma bakımından büyük işler başarılmıştı. Öztürkçe’nin zorlukları yenildikten sonra yani bu dil bir yana bırakıldıktan sonra yeni ve zengin bir dille, halkı doğru yola getiren büyük bir eser hazırlanmıştı. Kısaca “İlmihal” adını alan bu muazzam eser, yetmiş yedi bölümden ibarettir. Kitaba Orkan’la Salgan başlamışlar. Onların ölümüyle, çömezleri durmadan ekler yazarak, eseri bugünkü durumuna getirmişler. Birinci bölümde “Yeni Düzen”in ilkeleri anlatılıyor. Bundan sonra “Hadisat” ve “Tatbikat” bölümleri de düzenin başına gelenleri ve uygulamalarını dile getiriyor. Kitabı bazı örnekler vererek tanıtmaya çalışacağım. Oldukça ağdalı olan dilini de mümkün olduğu kadar sadeleştirdim.</span></p>

  <p class="heading1"><span class="sgc3 sgc-1"><br /></span></p>

  <p class="heading1 sigil_not_in_toc"><span class="sgc3 sgc-1">İ</span><span class="sgc3 sgc-1">LMİHAL</span></p>

  <p class="heading1"><span class="sgc3 sgc-1">BİRİNCİ KİTAP</span></p>

  <p class="heading1"><span class="sgc3 sgc-1">HİLKAT</span></p>

  <p class="heading1"><span class="sgc3 sgc-1">BAB I</span></p>

  <p class="heading"><span class="sgc3">1 &nbsp; Bidayette cemiyyet vardı. Cemiyyet, ne halkedilmişti, ne de halkedilmemişti.</span></p>

  <p class="heading"><span class="sgc3">2 Cemiyyetin müessisleri, yedi esas müeyyidenin yedi meş’alesi, kur’unu vüstası, mütemadiyen münevver ve mütenekkiren peygamber, Ulu Orkan, Ulu Durman, Ulu Salgan, Ulu Gökçin, Ulu Yılgın, Ulu Kutbay ve Ulu Düzgen idi.</span></p>

  <p class="heading"><span class="sgc3">3 &nbsp;Cemiyyetin kâmilen müesses nizâmının esrârı ve ondan neş’et itmiş tâli müesseselerinin anahtarı, işbu yedi azizin etvârında mündemiç idi.</span> <span class="sgc3"><sup class="calibre4">1</sup></span></p>

  <p class="heading"></p>

  <p class="heading6"><span class="sgc3"><sup class="calibre4">1&nbsp;</sup></span><span class="sgc6">Eski din kitaplarında Teslis (Trinity) ile birlikte sık sık sözü edilen Yedilem&nbsp;(Septet), İlâhî Kuvvetin, yedi dünyevî unsura ayrılması demek olup, felsefede&nbsp;de “plurality” kavramıyla ifade edilen bir düzen zenginliğini göstermektedir.</span></p>

  <p class="heading"><span class="sgc3">4 &nbsp; Şöyle ki: Ulular ulusu ve beşeriyyetin fikriyâtının bânisi Orkan Yalvaç, cemiyyetin uzviyetinde dimağ yerine kaimdir. Her kim ki tefekkürle iştigal etmiştir ve edecektir, içtimaî nizamda hangi müessese vardır ki idarî vecibelerle mahmûldur, işte onun derûnunda Orkan Azizi Kebir’in mübarek mevcudiyetinin âsârı mevcuttur: Şöyle ki:</span></p>

  <p class="heading"><span class="sgc3">5 &nbsp; Devletin, Emri İlâhî ve Emri Vâki şeklinde tecelli eden bilumum hâkim kuvveti, Dâhi Orkan’ın evsafı ile makulen mütenasiptir. Onun, mür’itleri beyninde ve fevkinde olan haddi istiabisi, devletin fertler nezdindeki âlî itibarının müşabihidir. Ve emreden ve tecziye</span> <span class="sgc3">eden ve teşkil eden ve tesbit eden, kuvvet ve kudretini Ondan alır.</span></p>

  <p class="heading"><span class="sgc3">6 &nbsp; Takdiri İlâhi’nin mümkün kıldığı nevi beşerin idamei hayat edebilmesi için elzem olan muvazene unsuru ise, Müşfik Salgan’ın şahsında tebellür eder. İlâhî Uzviyetin küçük beyni mertebesinde addedilmesi iktiza eden ve tevazunun müşahhas misâli olan Ulu Salgan, Nâmütenâhi Orkan’ın kuvvet ve kudretini, cemiyyetin âlî menfaatleri için tahdit ve tesbit etmek üzere mevcuttur.</span> <span class="sgc3"><sup class="calibre4">2</sup></span> <span class="sgc3">Şöyle ki:</span></p>

  <p class="heading"></p>

  <p class="heading6"><span class="sgc3"><span class="sgc6">2 Münekkitler bu cümledeki “tevazunun” sözü ile, Salgan’ın alçakgönüllü olması&nbsp;</span><span class="sgc6">dolayısıyla, “tevazu” mu, yoksa aynı paragraftaki “tevazun”la ilgili muvazene&nbsp;</span><span class="sgc6">meselesine mi dokunulduğu konusunda ihtilaf halindedir.</span></span></p>

  <p class="heading">7 Bilcümle kanunlar, maarif, âsâyişin muhafazası ve münevverlerin velâyeti, Salgan Yalvaç’ın mihmandarlığı ile icra olunur.<br class="calibre1" /></p>

  <p class="heading"><span class="sgc3">8 Ulu Durman, ammenin asabî bünyesine tekabül edip, cemiyyetin uzuvlarına, Ulu Orkan’ın ika eylediği emirleri nakil ile mükelleftir.</span></p>

  <p class="heading"><span class="sgc3">9 Ulu Gökçin, Kaadiri Mutlak’ın mübarek bedeninde misafir olan Ruhül Mukaddesi temsil eyler. Bilcümle sanayiî nefise, darüttalimi musiki ve edebiyat ehli, ilham ve kudretini Muhteşem Gökçin’den alırlar.</span></p>

  <p class="heading"><span class="sgc3">10 İlâhi Uzviyyetin adalî kuvveti, Ulu Yılgın’ın bedeninde bilkuvve mevcuttur. Beden harekâtına ait tâlimlerin kâffesi, onun tâyin ve tasvibiyle neşvünema bulur.</span></p>

  <p class="heading"><span class="sgc3">11 İlâhi Bedenin Kürrei Arz’daki müşahhas timsalinin iskeleti, Ulu Düzgen’in vücudunda nümayandır. Medinei iptida cümle inşaat ve mimarî esaslarını onun vaz eylediği düsturlarla kuvveden fiile intikal ettirir.</span></p>

  <p class="heading"><span class="sgc3">12 Ve nihayet, cemiyyetin mevcudiyetini muhafaza ve haricî tesirlere karşı müdafaa, Ulu Kutbay’ın tensibi ile icra olunur. Kuvvei İnzibatiye ve Asakiri Türkiye, bilcümle tâbiyesini, Kutbay’ın, Zabitânı Erkânı Harbı Umumiyesi ile tedvir ve terkip eder.</span></p>

  <p class="heading"><span class="sgc3">13 Selifüzzikir ameliye, yekdiğerini münasip bir sıra ile tâkip ederek, haftanın yedi gününe mütesaviyen taksim olunur.</span> <span class="sgc3"><sup class="calibre4">3</sup></span></p>

  <p class="heading"></p>

  <p class="heading6"><span class="sgc3"><sup class="calibre4">3&nbsp;İşlerin yedi güne bölünmesi hususunda, “İlmihal”in en selahiyetli tefsircisi&nbsp;İmam-ı Kamburî, şöyle diyor:</sup></span></p>

  <p class="heading6"><span class="sgc6">Pazartesi, Heyet-i Peygamberiye toplanır ve Orkan, heyet azalarına lazım&nbsp;gelen direktifi verir. Salı günü işe başlamak uğursuz sayıldığından yalnız,&nbsp;Yılgın’ın murakabesi altında beden talimleri yaptırılır. Çarşamba günü, Salgan tarafından tatbikat tesbiti yapılır. Perşembe günüyse, hafta başından itibaren meydana gelmiş dahilî ve haricî zabıta vakaları hakkında gereken tedbirler alınır ve suçlular mahkemeye sevkedilir. Cuma tahkikat dosyası açılır&nbsp;ve maznunlara celp gönderilmesi gibi teferruatla meşguliyet oldukça vakit&nbsp;alır. Cumartesi, yarım gün mesai olduğu için Düzgen’e tahsis edilmiştir. İnşaat için lüzumlu avan projeler ve birinci keşif özetleri hazırlanır. Pazar, istirahate ayrılmıştır.</span></p>

  <p class="heading"><span class="sgc3">14 Bilcümle ef ’alin icrasından, Heyeti Peygamberiye mes’uldür. Hilkat’in itmamı ile vazifedar olanlar, ayni zamanda nazariyenin tesbiti ile mükelleftir</span></p>

  <p class="heading"><span class="sgc3"><sup class="calibre4">&nbsp;</sup></span><span class="sgc6">4 Hilkat’in Nazariyyattan mahrum edilemeyeceği, “İhtilalci bir nazariyye mevcut&nbsp;</span><span class="sgc6">olmadan ihtilalci bir tatbikatın icrası gayrı kabili tasavvurdur” düsturuyla tes</span><span class="sgc6">bit edilmiştir.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">HADİSAT</span></p>

  <p class="heading1"><span class="sgc3">...............</span></p>

  <p class="heading1"><span class="sgc3">BAB 27</span></p>

  <p class="heading"><span class="sgc3">1 Peygamberin, Anadolu’ya vâsıl olduklarında memleket, bilcümle harâbat ve cehalet ile mahmul idi. Onlar geldiler, mütalâa eylediler, şifa verdiler, nizam vaz eylediler, medeniyyet ithal eylediler.</span></p>

  <p class="heading4"><span class="sgc3">2 Çünkü onlarda, Merkezî Asya’nın bilumum hikmet, safvet, itidal, haşmet ve istikrarı mevcut idi. İlimle</span>&nbsp;meşbu idiler.</p>

  <p class="heading"><span class="sgc3">3 Ve onlar geldiklerinde itibar ile karşılanmadılar. Uzun ve meşakkatli bir azimetin âkibetinde, sûretleri perişân, libası cümle küçük mahlûkat ile mülemma idi.</span></p>

  <p class="heading"><span class="sgc3">4 Mahalli halk, bu hâli pürmelâli görüp de istihza ve muaheze ettiler; fakat Peygamberin, daha önce aniden ortaya çıkmış bütün peygamberin gibi kendilerinin dahi istiskale mazhar olacaklarını bilip de ândan yüz çevirerek, Melekûtu ianeye çağırdılar. Bu vaziyet, ahali tarafından yanlış tefsir olunup, orada hazır bulunan bilumum Sivaslılar, onlara nakden ianeye başladılar. Peygamberin’in üstü başı da böyle bir muamele ve tefsire müsait idi.</span></p>

  <p class="heading"><span class="sgc3">5 Allah da halkın bu ianesinden hoşnut kalıp, Peygamberin vasıtasıyla ilân etti: her kim bir altın verdi, bin altın alacaktır. Bunu halka naklettikleri zaman, iane için bir tehacüm başladıysa da, Allah, bu hilekâr kullarından Peygamberin’e şikâyetçi olup, mükâfat talep etmeden muin olanların bu faizden istifadelerini emretti. İmdi saat alaturka iki otuzu tecavüz ettiğinde, bu andan itibaren iane verenler makbul değildir, zira Allah’ın fahiş bir faiz vereceğini işitmişlerdir. Hemen bir hercümerc teşekkül etti. Bu kararın, iki otuzdan evvel ilânının muvafık olduğunu, imdi kararın iptalinin icap ettiğini iddia ettiler.</span> <span class="sgc3"><sup class="calibre4">5</sup></span></p>

  <p class="heading"></p>

  <p class="heading6"><span class="sgc3"><sup class="calibre4">5 Tatbikat bahsinde de tekrar edileceği gibi yeri gelmişken hemen belirtelim:&nbsp;</sup></span></p>

  <p class="heading6"><span class="sgc3"><sup class="calibre4">bütün ticari usullerin menşei “İlmihal”de mevcuttur. Burada zikredilen saat iki&nbsp;otuz da bilahare, Kayserililer tarafından benimsenmiş ve borsanın kapanış saati&nbsp;olarak tesbit edilmiştir.</sup></span></p>

  <p class="heading6"><span class="sgc3"><sup class="calibre4">İlmihal’in bu amelî tarafı, yalnız din adamları arasında değil, ticaret erbabı&nbsp;tarafından da çok beğenilmiştir. Böylece din adamları İlmihal’i, fakir fukara&nbsp;arasında yaymaya çalışırken, ticaret borsası da tüccarlara kabul ettirmekte zorluk çekmemiştir.</sup></span></p>

  <p class="heading4"><span class="sgc3">6 Bu mukabele üzerine Allah’ın âsabı bozulup da ben si</span>ze gösteririm demesiyle, Sivas ve Kayseri civarına bir fırtına göndermesi bir oldu.</p>

  <p class="heading"><span class="sgc3">7 Allah’ın bu misli gayri mütesadif gazabından korkan ehli ticaret, Peygamberin’e sığınarak imana geldiler. Fakat, bilcümle esnafın biinsaf muamelesinden mutazarrır olan ahali, bezirgâna yapılan bu muameleden hoşnut dahi kaldılar.</span></p>

  <p class="heading"><span class="sgc3">8 İmdi, Orkan Peygamber, Nurül Hak, yerden bâlâ bir yere çıkarak, etrafına toplanan halka hitaben ezcümle dedi ki:</span></p>

  <p class="heading"><span class="sgc3">9 Bizler arazinin ve ilmin bâlâ olduğu bir memleketten sizlere iman ve ziya tevzii için geldik. Bizler, adalet ve hikmet müvezzileriyiz. İmdi, bizden yalınız hayır göreceksiniz. Amma velâkin, bizler, bezirgânın değil, sizlerin mümessiliyiz. İmdi, Allah’ın nezdinde bir yer tedariki için bizlere verilen ianenin bir faidesi olamaz. Bizlerin iaşe ve ibatesi ile Hak Tealâ meşgul ve mes’uldur. Sizlerde ona muin olun.</span></p>

  <p class="heading"><span class="sgc3">10 Yalınız, bizim nafakamızla fazla meşgul olmayın. Yoksa Rab, ben Peygamberin’inin rahatı ile kâfi gayreti gösterip meşgul olmuyor muyum diye müteessir olup, hepinizin bildiği gibi, bu teessür teessüfe oradan da hiddete inkılâp ederse, sizi ben bile kurtaramam.</span></p>

  <p class="heading"><span class="sgc3">11 Halk, bu sözlerden ziyadesiyle müstefid olarak, uluların istirahat ve iskânına vakfoldu.</span></p>

  <p class="heading1"><span class="sgc3 sgc-1">TATBİKAT</span></p>

  <p class="heading1"><span class="sgc3 sgc-1">.......................</span></p>

  <p class="heading1"><span class="sgc3 sgc-1">BAB 13</span></p>

  <p class="heading"><span class="sgc3">1 Onların yaptıkları işlerin rivayeti bütün muhite yayıldığından beri Peygamberin maalesef rahat yüzü görmediler ve iyiliklerine mükâfaten memleketin her bir köşesinden türlü mezhep ve itikat sahibi kimseler tarafından, ziyaret edildiler, muhtelif hediyelere mazhar oldular. Gelenler, irşat oldular, ferahladılar, gittiler. Bu arada şehrin bezirgânı, bu ziyaretlerden dolayı ticaretin artması sebebiyle Peygamberin’e daha da minnettar kaldılar. Şehrin sekenesi kısa bir müdet sonra iki misline baliğ olduğu gibi, berber, han sahibi, aşçı, aktar ve arabacı misali erbabı ticaretin geliratı da, bu kalabalık sayesinde tezyit oldu.</span></p>

  <p class="heading"><span class="sgc3">2 Ziyaretçiler arasında bulunan Derviş Vahşeti ki Molla Rüstem’in talebesindendir ve İmamı Kamburî ve Hacı Fağfur’un müritlerindendir ve Konya civarındaki Koyun Babanın ahfadından ve Tevratı Şerif ’e bir mukaddime yazmış olan Şerife Hatun’un amca çocuklarından olur ki bu zatın iki göbek sonra anne tarafından akrabası İbni Zeyl de mâlûm olduğu üzere İstanbul muhasarasında Eyüp Sultan’ın maiyetinde bulunup muhasaranın dürdüncü günü şehit olan Niyazi ile birlikte bir müddet Bizans saraylarında Arabî muallimliği yapmıştır ve Türkler İçin Mukayeseli Arabî ve Rumî nam eserin müellifidir; Peygamberin’in nezdinde bihakkın bir itibar kazanarak itikatlarını kabul ve içtihatlarını lâfzen neşir buyurmuştur.</span></p>

  <p class="heading"><span class="sgc3">3 Derviş Vahşeti kırk dört yıl bir mağaraya çekilerek öğrendiklerini tefekkürle vakit geçirmiş, nihayet seksen iki yaşından sonra terki mağara ederek Niğde’ye yerleşmiş, evlenmiş ve mektebi tesis etmiştir.</span></p>

  <p class="heading"><span class="sgc3">4 Bu mektepten icazet alan Hüsrevi Kadim on iki sene ayı postu üzerinde yaşadıktan sonra, Manisa havalisine hicret etmiş ve zihninde tebellür eden TATBİKAT’ın muhtelif doktrinlerini bazı tebeddülât ile izah ve şerh ile bir nizamı ve nefsi tedafüi tesisine muvaffak olmuştur.</span></p>

  <p class="heading"><span class="sgc3">5 Hüsrevi Kadim’in müridi ve Gazneli Mahmut ahfadından olduğu rivayet edilen Çarpuk Emre, Niğbolu’dan üstadın şöhretini duyarak gelmiş ve Hüsrev’in kızı ile evlenerek Manisa’ya yerleşmiştir.</span></p>

  <p class="heading"><span class="sgc3">6 Ben, Süleyman Kergu, Çarpuk Emre’nin dördüncü kızının erkek torununun Muğla’da kapı komşusu, ecdadımın ve muhterem ananelerimin bana bahşettiği selâhiyete istinaden konuşuyorum:</span></p>

  <p class="heading"><span class="sgc3">TATBİKAT onu aziz sayanlara mübarek olsun. Amin.&nbsp;</span></p>

  <p class="heading"><span class="sgc3">7 İnsanları doğru yola getirme mesleğini seçmeden önce&nbsp;</span>dünyevi bir hayat sürüyor ve böyle bir mesleğin ilerde müntesibi olacağımı aklımdan geçirmiyordum. Maddi nimetlerden bilâkaydüşart istifade ediyordum. Benim için sadece, uzun süren ziyafetlerin, eşyanın tertibi ile iştigalin ve temdit edilen vücut zevklerinin bir manası vardı.</p>

  <p class="heading"><span class="sgc3">8 Sabahları ağzımda bir acılık, başımda bir ağırlık, içimde bir boşlukla uyanır ve bir gece evvelki cismanî tarzı hareketimden pişmanlık duyardım. Lâkin, güneş batmaya yakın iken derûnumda yeni iştiyakler teşekkül eder ve aynı haz bâdiresine bir kerre daha giryan olarak nefsi âcizime bir kerre daha mağlup olurdum.</span></p>

  <p class="heading"><span class="sgc3">9 Bir gece, yârı cefakâr teşrif etmedi; ol sebepten vuslat mümkin olmadı. Ol yevme kadar hayatımın bir saniyesinde dahi tefekküre mahal kalmadığı için, ne yapacağımı şaşırdım. Bir hafta kadar evvel dost meclisinde bir ahbabın hediye ettiği ve hangi cehenneme attığımı bir türlü hatırlayamadığım bir kitap aklıma ve bir müddet arandıktan sonra da ayağıma takıldı. Bu, komşularımızdan Hüdai Yeşilkalem’in elle sekiz nüsha yazarak teksir ettiği bir itikat kitabı idi. İşte İLMİHAL’e böylece sahip olmuştum. Divanda, bir göz gezdirmek maksadıyla elime aldığım kitabı, horozlar ötünceye ve son satırını bitirinceye kadar bırakamadım. Bundan evvel, “Kan Kalesi” ile “Hayber Muharebesi” hariç, hiçbir kitabın beni bu kadar sardığını hatırlamıyordum. Divandan kalktığım zaman, artık başka bir adam olmuştum.</span></p>

  <p class="heading"><span class="sgc3">10 Bütün servetimi, zevklerimi, ahbabımı, canânı, iptilâlarımı terk ile kendimi İlmihal’in yoluna vakfetmeye karar verdim. Bu uğurda dört katlı ve bahçeli çift müştemilâtlı evimi; ayrı üslupta döşenmiş dört misafir, altı oturma ve üç yatak odası ile birlikte terk ettim. Yataktan kalkınca âni nevazile mâni olan ve fevkalâde rahat sekiz hırkamı, Yemen’den, şehrin valisine rica minnet getirttiğim sekiz adet sedef kakmalı çubuğumu, yatarken giydiğim altın sırmalı on iki takkemi, yedi entarimi, duvarda asılı antika saatlerimi belediye müzesine hediye ettim. Kilerlerimde duran nadide baharat, reçel gibi maddelerle ambarlarımda mevcut cümle hububat ve bakliyatı, fukaraya mütesaviyen taksim ettim.</span></p>

  <p class="heading"><span class="sgc3">11 Bilumum libasım, iç çamaşırlar, şalvarlar bir tanesi Mısır vâlisi ve bilâhare Tunus Sultanı İkinci Abdurrahman’ın kolleksiyonundan gizlice alınmış idi yemeniler, çarıklar, uzun ve kısa çizmeler, ipek ve sırma kuşaklar, kavuklar, sarıklar akrabayı taallukâtıma tevzi edildi.</span></p>

  <p class="heading"><span class="sgc3">12 Her gün kapımın önü mahşer gibi kalabalık oluyor, tanıyan tanımayan, belki birşeyler koparabilirim ümidiyle gece yarısından sonra evin önünde nöbet tutmaya başlıyordu. Hatta bir takım açıkgözler, benden bir şey alamayacaklarını bildikleri halde, gene de sıraya giriyor ve kapının açılmasına yakın, maddi menfaat mukabilinde yerlerini başkalarına terkediyorlardı. Bu hercümerce son vermek için, yalnız salı ve cuma günleri saat iki ilâ dört buçuk arasında ihsanda bulunacağımı ilân ettim ve adamlarım vasıtasıyla sıraya girenlere duhuliye vesikası tevzi ettirerek erbabı ihtiyaç olmayanların yağmadan istifadesine mâni olmaya çalıştım. Fakat kimse hakkına razı olmuyor ve bu vaziyet, adamlarımla halk arasında lüzumsuz münakaşalara sebebiyyet veriyordu. Taksimle bizzat meşgul olmadığım halde gürültü yüzünden odamda İlmihal okuyamıyor, okusam da, “Ona ipek şalvar verdiğim halde, bana işlemeli bir cepkeni çok mu görüyorsun?” sesleri arasında, okuduğumdan bir şey anlamıyordum.</span></p>

  <p class="heading"><span class="sgc3">13 Bir gün gene, Orkan Yalvaç’ın, dünya nimetlerinin nâfileliği hakkındaki vaazını okumaya gayret ederken gürültü son haddine vardı ve ben daha, yahu ne oluyor, demeye vakit bulamadan, odanın kapısı olanca hızıyla açılarak içeriye birkaç zevat yuvarlandı. Bir tanesi, ayağına geçirdiği çizmenin öbür tekini başka bir zatın elinden çekmeye çalışıyor, diğer zat da tek çizmelinin elini ısırırken bir yandan da onun belindeki kuşağı çözmeye uğraşıyordu. Rezaletin son perdesi oynanıyordu. Ben ise, yeni itikadımın sebebiyle kuvvete müracaat edemediğim için onlardan yüz çevirdim ve gözlerimi eflâke kaldurdum: “Mucize, ya Orkan Yalvaç, mucize!” diye bütün gücümle bağırdım. “Gökten bir musibet insin. Lâkin bu gavgaa dinsin.” Yalvarıyordum: “Bu ehli sefalet sinsin. Bana yardımcı olan sensin.” Mahzun ve manzum birtakım sözlerle derdimi göklere döktüm.</span></p>

  <p class="heading"><span class="sgc3">14 İşte o anda bana mâlûm oldu ki mucizat yakındır. İmdi tövbekâr olun, dedim onlara.</span></p>

  <p class="heading"><span class="sgc3">15 Kavgacı zevatın davranmasına fırsat kalmadan, duvardan bir rafın üstünde duran ve Şam Evkaf müdürünün hediyesi olan kıymettar bir vazo mücadele edenlerin başına düşerek ikisini de mecruh kıldı. Bu sırada kapıya birikenler, “Mucize, mucize!” diye feryat ederek kaçıştılar. Ve ben dahi biraz başımı dinleyerek İlmihal’i okumaya imkân buldum.</span></p>

  <p class="heading"><span class="sgc3">16 On sekiz gün zarfında mâliki bulunduğum bütün menkul ve gayrı menkul emval, nukut ve eşyayı tevzi ettiğim gibi, bütün uşaklarıma, vekilharca, aşçıya, kilerciye, bahçıvana, kapıcılara, arabacılara, kâtiplere, tamirci ustasına, çamaşırcıya, bulaşıkçılara ve at uşağıma yol verdim. Bunların bir kısmı zaten, artık kendilerine maaş vermek imkânım kalmadığından arzularıyla çekip gitmişlerdi.</span></p>

  <p class="heading4"><span class="sgc3">17 Birkaç gün sonra da Evkaf Nezaretinden evi almaya geldiler. Üstümdeki libas ile evi bilâ metelik terkettim.&nbsp;</span></p>

  <p class="heading4"><span class="sgc3">18 Son akçalarımla daha evvel satın almış olduğum dağ evinin yolunu tuttum. Eşyam, son derece basit bir iki tahta parçasından ibaretti. Bu kadar şey de bana tefek</span>kür için yetti.</p>

  <p class="heading"><span class="sgc3">19 Ben de artık, Düzgen Yalvaç’ın istediği gibi kendi rızamla tahtel arzın, âlemi derûnuna müteveccih bir müntesibi olmuştum.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Mısra 302:</span> <span class="sgc3">Pardayan, Pitigrilli ve Fantoma</span>&nbsp;</p>

  <p class="heading">Selim Işık, ilk kültürünü, Sümer sinemasıyla Sus sinemasını birleştiren uzun ve geniş merdivenin Sus sinemasının girişine doğru bir sahanlık meydana getirmek üzere genişlediği düzlükte tezgâhını kuran esmer, her zaman iki günlük sakalla gezen ne zaman tıraş olurdu? Selim hiç rastlamamıştı tıraşlı suratına aksi suratlı taşralının sergisindeki kiralık kitaplardan edindi. Her ne kadar, “Frankeştayn”a Karşı “Kurt Adam” filmini gördükten sonra (filmin yarısında çıktığı halde gecelerce uyuyamamıştı) Sus sinemasının yakınına biraz içi burkularak yaklaştıysa da, günde beş kuruşa kiraladığı ve fazla para gitmesin diye bir günde bitirdiği seri romanların çekiciliği ağır bastı.</p>

  <p class="heading"><span class="sgc3">Ayrıca, “Mavi Kuş” filmini gördükten sonra, Sus sineması da eski korkutuculuğunu kaybetti. Maurice Maeterlinck’in bir oyunundan alınan bu filmde ölümden sonrasıyla doğumdan öncesini, aynı ülkede geçen olaylar dizisi olarak görmek, Selim’e belirsiz bir haz ve endişe vermişti. Yalnız, mavi kuşun filmde nasıl yer aldığını ve ne olduğunu hiçbir zaman hatırlayamadı. Fakat, aklında kalan büyünün etkisini bozmamak için her hatırasına yaptığı gibi mavi kuşun ne olduğunu ve oyunun aslını asla araştırmadı. Mavi Kuş, aklında, bir gemiye doldurulmuş ve doğma sıralarını bekleyen ve Rubens’in tablolarındakini hatırlatan bir sürü tatlı ve çıplak bebekle, bir orman kenarında, yeşilliklerin ortasında, eski bir evin bahçesinde, ölümden sonrasını uyuyarak geçiren ve sadece ölüm ülkesini gezmeye gelen torunlarıyla konuşmak üzere uyanan ihtiyarlar olarak kaldı. Hayal ve gerçeğin kesintisiz birbirine karıştığı bu ortam, o sıralarda tanıdığı şeyler içinde özel bir yer aldı.</span></p>

  <p class="heading"><span class="sgc3">Pardayanlar’ın on cildinde okuduğu, birbirine benzer olaylardan farklı bir yapıyı ve açıklayamadığı fakat ona güzel gelen bir anlayışı da Eugene Sue’nün “Paris Esrarı”nda buldu. Kitapta, bütün serserilere beklenmedik yumruklar yağdıran uzun boylu ve zayıf adam, hayallerinin gerçek kahramanıydı. Zevaco’yla Sue arasındaki farkı, o sıradaki yakın arkadaşlarına anlatamamanın verdiği sıkıntı, iyinin neden iyi olduğunu bilememesi, onu yıllarca rahatsız etmiştir. Güzeli anlatamamak, rüyada bağırmak isteyip de sesi çıkmayan insanın dehşetine düşürüyordu onu. Selim, başkalarına yer yer güzel gelen açıklamalarını, yüzeyde kalan ve kafasındaki güzelliği bozan bir yarım yamalaklık sayardı.</span></p>

  <p class="heading"><span class="sgc3">Bu konuda bana bir gün, orta şekerli kahvelerimizi ve Yeni Harman sigaralarımızı içerken demişti ki:</span></p>

  <p class="heading"><span class="sgc3">“Benim için anlatmak, açıklamak, ancak kelimelerin anlamını değiştirmekle mümkün olacak galiba. Ben o yıllarda kelimelerin anlamlarını doğru dürüst bilmiyordum bile. Zaten hiçbir zaman kelimelerin anlamını doğru dürüst bilemedim. Her zaman kelimelerin, cümlelerin, insanın üstüne bir mızrak gibi saldıran düşüncelerin bunaltıcı baskısını duydum. En iyisi kendinle konuşacaksın, kendine yorumlayacaksın okuduklarını. Bu bakımdan hayatımın en güzel yılları ‘PardayanPitigrilliFantoma’ dönemidir. İstediğim gibi okudum, istediğim gibi yorumladım. Kimse beni rahatsız etmedi, bey kardeşim. Düşünceleri de olayları da istediğim biçimde düşündüm. Gözlük takmanın nedenini yıllarca, göze toz toprak kaçması, gözün de böylece yorularak iyi görmemesi sandım. Bugün de öyle sanmak isterdim; bunun kimseye zararı dokunmazdı. Ben de, yalnız bana ait olan bir düşüncenin mutluluğuyla yaşardım.</span></p>

  <p class="heading"><span class="sgc3">“Birçok kelimenin anlamını bugün de bilmem. ‘Ahmet ne kadar cahil’ derler. ‘Daha, bilmem ne kelimesini duymamış.’ Başımı sallarım. Birlikte acırız Ahmet’e: Oysa, o kelimenin anlamını ben de bilmiyorum.”</span></p>

  <p class="heading"><span class="sgc3">Bana bir gün, samimi bir anında, Fantoma’yı da okumadığını itiraf etmişti. Kafiye zoruyla yazmış. Bütün isteği o mısraya Arsen Lüpen’i yerleştirebilmekmiş. Bu tek gözlüklü, zarif, çapkın ve “Harikulade Maceraları”yla Selim’i büyüleyen kibar hırsızı okurken kendini o kadar kaptırırmış ki bu arada farkına varmadan zeytin ve balla kenar tarafından dört dilim ekmek yermiş. “Otuz Tabutlu Ada”yı biraz içi titreyerek okumuştu. Kitapların sonuna eklenen küçük hikâyeler de dehşet vericiydi. Öldükten yani düelloda öldürüldükten sonra, karenin dördüncü adamı olarak oturtulduğu poker oyununda konuşmaya başlayarak katilin delirmesine sebep olan Yahudi, yaptığı kötülüklerin cezasını, en sevmediği yaratık olan örümcek biçimine girmekle çeken ve hikâyeyi anlatan ortağının yazıhanesinin duvarlarında, artık muhasebe defterine karışamamanın hırsıyla dolaşan dolandırıcı tüccar, bir gemi kazası sonunda bindikleri salda, herkes aç kalınca kurayla kolunu bacağını kestirirken, sevdiği kadının kolları ve bacakları yerine kendininkileri kestiren ve böylece sonradan bu kadınla evlenerek, kütüphanenin üstünde bir büst gibi yaşayan kaptan...</span></p>

  <p class="heading"><span class="sgc3">Selim, bu mısraların değişmesini çok istediği için bazı çalışmalar yapmış. Şarkının bu mısraları, aşağıdaki biçimlerden geçmiş:</span></p>

  <p class="heading"><span class="sgc7">Kiralamak için bir günlüğü on kuruşa,</span></p>

  <p class="heading"><span class="sgc7">Samanpazarı’na, köylülerle itişe kakışa Giderken birden sağa sapın.</span></p>

  <p class="heading"><span class="sgc7">Her türlü duyguları okşayan romanlarını,&nbsp;</span></p>

  <p class="heading"><span class="sgc7">Sus sinemasının</span></p>

  <p class="heading"><span class="sgc7">Dört basamak altında</span></p>

  <p class="heading"><span class="sgc7">Vaktiyle Etilerin at oynattığı</span></p>

  <p class="heading"><span class="sgc7">Şimdiyse sakalı uzamış bir “hemşerim”in sattığı&nbsp;</span></p>

  <p class="heading"><span class="sgc7">Kitaplardan, Pardayan, Pitigrilli, Arsen Lüpen&nbsp;</span></p>

  <p class="heading"><span class="sgc7">Macera romanlarını seven</span></p>

  <p class="heading"><span class="sgc3">(Sonrası karalanmıştır.)</span></p>

  <p class="heading"><span class="sgc3">...........</span></p>

  <p class="heading"><span class="sgc7">Günlüğü beş kuruşa heyecan çekmek için&nbsp;</span></p>

  <p class="heading"><span class="sgc7">Michel Zevaco, Maurice Leblanc ve Pitigrilli’nin&nbsp;</span></p>

  <p class="heading"><span class="sgc7">Her türlü duyguları okşayan romanlarını,&nbsp;</span></p>

  <p class="heading"><span class="sgc7">Sus sinemasındaki korku filmlerinin kahramanlarını&nbsp;</span></p>

  <p class="heading"><span class="sgc7">Teşhir eden vitrinlerin biraz ötesinde</span></p>

  <p class="heading"><span class="sgc7">Bulabilirsiniz. Kasketli, kirli satıcının sesinde&nbsp;</span></p>

  <p class="heading"><span class="sgc7">Kültürlü bir heyecan yoktur. Etilerin</span></p>

  <p class="heading"><span class="sgc7">At oynatmış olduğu yerlerde, bu gibilerin&nbsp;</span></p>

  <p class="heading"><span class="sgc7">Yeri yoktur</span></p>

  <p class="heading"><span class="sgc3">(Mısranın geri kalan kısmı okunmayacak biçimde karalanmıştır.)</span></p>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">Sayfanın altına, iki tane pis ve sakalı uzamış erkek başı çizilmiş. Altında şu satırlar var:</span></p>

  <p class="heading"><span class="sgc3">Bu tatsızlığı manzum anlatmak çok zor. Ben yazarken sıkılıyorum; okuyan da yazılıştaki tatsızlığa sıkılır herhalde.</span></p>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">Ey canını sevdiğimin lisanı</span></p>

  <p class="heading">Bazen deli edersin insanı<br class="calibre1" /></p>

  <p class="heading"><span class="sgc3"><br class="calibre1" /></span></p>

  <p class="heading"><span class="sgc3">Ya da bu pis heriften hiç söz etmesem... öyle bir mısra yazmalı ki, okuyan anlasın herifin pisliğini ve benim çaresizliğimi...</span></p>

  <p class="heading"><span class="sgc3">Bazı anlarda öyle dertleniyorum ki</span></p>

  <p class="heading"><span class="sgc3">Öfkeden kuduruyorum. Bu pis satıcının ne demek olduğunu (benim için) kimse anlayamayacak. Bize ne diyecekler. Daha beter olsun. Ben de olayım. Siz de olun (sonrası karalanmıştır.)</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Mısra 320 ve sonrası:</span> <span class="sgc3">Siz bana iyisi mi...</span></p>

  <p class="heading"><span class="sgc3">Selim, sanat kültürünü bir tıp talebesinden aldı. Büyüme</span>miş üniversite talebesi Saffet’le çocukluğunu yaşamamış ortaokul öğrencisi, bir yerde birleşiyorlardı. Selim, bu birleştikleri yerden çok memnundu. Saffet ise herhalde bu birleşmeyi sonradan pek hatırlamadı. (Tanıdığı birçok insan da Selim’i ve ortak yaşantılarını hatırlamamıştı sonradan.)</p>

  <p class="heading"><span class="sgc3">Selim, çok karışık kökleri olan kültür ağacının önemli bir dalı sayılması gereken Saffet’i hiç unutmadı. Ona iyiyi ve kötüyü, güzeli ve çirkini birlikte öğreten Saffet, bu sorumluluğunun da farkında değildi. Nâzım Hikmet’le Ercüment Ekrem arasında bir fark yoktu onun için; Selim için de olmadı. “Vatan haini bu Nâzım,” dedi Saffet; Selim de yıllarca öyle sandı. Bununla birlikte, 1940’larda, herkes yiyecek ekmek peşindeyken, onun Selim’e, A. J. Cronin’i ve Liszt’in rapsodilerini tanıtmasını küçümsememek gerekir. Kitaplar Selim’e, onları kendisine tanıtan insanlarla birlikte etki ettiği için, Cronin’le Saffet’i hayalinde eşdeğerli görüyordu. Selim, Pembe Yıllar’ı okuyordu: Saffet de İstanbul’daki sevgilisine pembe kâğıda mektuplar yazıyordu. Ne yapalım? Herkesin hocası Platon olmaz ya!</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Mısra 345:</span> <span class="sgc3">Dut ağacına çıkıyor...</span></p>

  <p class="heading"><span class="sgc3">Şarkının ilk karalamalarında şu iki mısra var:&nbsp;</span></p>

  <p class="heading"><span class="sgc7">Bahçede bir dut ağacı vardı</span></p>

  <p class="heading"><span class="sgc7">Ben çıkamazdım, kız çıkardı.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Mısra 396:</span> <span class="sgc3">Büyük bir inhiraf oldu gayede</span>&nbsp;</p>

  <p class="heading"><span class="sgc3">“Gayeden” olacak.</span></p>

  <p class="heading"><span class="sgc3">Selim, bu mısrada, ciddiye alınmamasının nedenlerini özetliyor.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Mısra 433 ve sonrası:</span></p>

  <p class="heading"><span class="sgc3">Her kılında bir mızıka bulunan Deccal’ın</span> <span class="sgc3">Tekvin ve Vahiy’in yer yer birbirine karıştığı bu kasvet&nbsp;</span>dolu mısralarda, Selim’in kaçınılmaz ve karşı konulmaz bir kadere isyanının gizlenemeyen belirtilerini ve milletinin uzlaşmaya düşkün yatıştırıcı karakterinin bezgin arayıcılığını ve içinde sınıflar arası uçurumları eriterek her sınıftan insanın ortak endişesi haline gelen dinin daha erginlik çağının başında onu nasıl yakaladığını, bir kısım cinsel sorunlarını başka yollara çekerek içindeki dünyevi ateşi nasıl küllediğini görüyoruz.</p>

  <p class="heading"><span class="sgc3">Düzensiz bir din bilgisi, Selim için utanç kaynağıydı. Bilinmeyen kuvvete karşı bazı saldırılara geçmeye eğilimi olmakla birlikte, korkusu her zaman kesin bir vuruculuktan onu alıkoymuştur. İşçi sınıfı için durum basittir. O her şeyi bütünüyle kabul eder ya da karşı çıkar. Küçük burjuva duygusallığı ve çekingenliğiyse, bu sorunu bulanık bir yere sürükler. Büyük şehirlerimizde dine bağlılığın özellikle küçük burjuva ailelerinde zayıf olması, din terbiyesinin verilmesinde gösterilen ihmal, çocukların, daha çok taşradan gelen hizmetçilerin efsaneleriyle yetişmesine sebep olmuştur. Şarkıda, köylü sınıfının dinî temsilcisi olarak karşımıza çıkan Gülsüm Abla da, yalnız cezalandırıcı sert ilkeleri ve efsanelerin masalsı heyecanını duyurabilmiştir Selim’e. Böylece korkusu artan Selim, birşeyler yapmak ihtiyacıyla, proleter aydın bir babanın dördüncü çocuğu olan Sabri’yle ilişkilerini güçlendirmek zorunluluğunu duymuştur.</span></p>

  <p class="heading"><span class="sgc3">Selim, dinin cezalandırıcı yönünden kaçarak, yıldırımların yalnız sevmediklerine yağmasını dilemiş (bak: mısra 191-214), bir yandan da bu kötü dileğinin verdiği suçluluk duygusundan kurtulamamıştır. Dini bir mevsimlik (yaz) sevebilmesi ve dileklerinin yerine gelmediğini görmesi onu başka bir çıkmaza düşürmüştür. Ayrıca, Sabri’nin kolaylıkla uyduğu cami kuralları onun için bir ıstırap kaynağı olmuştur. Bütün iyi niyetine rağmen Selim, aşağı tabakayla ilişkilerini Marie Antoinette’in davranışından öteye götürememiştir. Dine bağlılığı, günlük sorunlarına bir çözüm getirmemiş ve çocukların mahallede ona saldırmalarını engellememiş, herkes kötülüğünde ısrar etmiştir.</span></p>

  <p class="heading"><span class="sgc3">Selim ne yapabilirdi? İnsanlar doğru yoldan ayrılmıştı ve “mücazat ve mükâfat”ın gene ortaya çıkması gerekiyordu. İsa’nın ikinci gelişinin de geciktiğini görünce, birden ortaya çıktı ve insanlara şöyle buyurdu:</span></p>

  <p class="heading"><span class="sgc3">Ne yazık onlara ki çıkarlarına dokunulmadıkça doğru yola gitmezler ve Allah’ın kendilerine sunacağı nimetleri bilmezler.</span></p>

  <p class="heading"><span class="sgc3">Ne yazık onlara ki kalpleri temiz olmadığı için herkesi kötü sanırlar ve günahsıza ve günahkâra bir fark gözetmeden kötülük ederler.</span></p>

  <p class="heading4"><span class="sgc3">Ne yazık onlara ki duygulu çekingenliği korkaklık, samimiyeti yaltaklanma ve yardımı bir baskı sayarlar. Ne yazık onlara ki kendilerine açılan saf bir kalbi zaaflarından istifade edilecek, istismar edilecek bir&nbsp;</span>akılsız sayarlar.</p>

  <p class="heading"><span class="sgc3">Onların, geleceği yaratan insanlar arasında yeri yoktur.</span></p>

  <p class="heading"><span class="sgc3">Unutulacaklardır.</span></p>

  <p class="heading"><span class="sgc3">Bir gün bütün değer yargıları değişecek ve yargılananlar yargıç, eziyet edenler de suçlu sandalyesine oturacaklardır ve onlar o kadar utanacaklar, o kadar utanacaklardır ki utançlarının ve suçlarının ağırlığı yüzünden ayağa kalkamayacaklardır.</span></p>

  <p class="heading"><span class="sgc3">O zaman, akıllı ya da akılsız bütün ezilenler, yani bizim caddedeki insanların çoğu, yani öcü geliyor diye küçükken beni korkuttukları çolak ve topal Deli Rüstem ile ben ve benimle birlikte bar kızı Leylâ kendisine yüz vermedi diye intihara teşebbüs ederek beynine iki kurşun sıkan fakat ancak kafatasını delerek alay edenlerden kurtulmak için bütün hayatınca yolda kalpak giyerek dolaşmak zorunda kalan meyhaneci Hızır ve onunla birlikte ortaokulda kekemeliği ve garip mistik düşünceleriyle arkadaşlarının alay konusu olan ve şimdi havagazıyla intihar ettiği için ölmüş bulunan ve evlerindeki şecere ağacında taze yağlı boyayla yeni boyanmış yeşil, titrek bir yapraktan ibaret kalan Ercan ve Ercan’la birlikte annesi Rus babası İtalyan olan ve sınıfta ve bahçede paltosunu hiç çıkarmayan ve daima gözlüğü ve paltosuyla ilkokul birinci sınıf çocuklarıyla top oynayan ve gâvur diye ve kambur diye horlanan Altan ve Altan’la birlikte zeki ve siyah gözleriyle bana hep muhabbetle bakan ve yedi kardeşiyle ve annesiyle ve babasıyla ve teyzesiyle ve dayısıyla Evkaf apartmanının en üst katında labirent gibi karışık koridorlardaki yüzlerce odadan sadece birinde oturan ve sınıf birincisi olduğu halde ilkokuldan sonra elektrikçi çıraklığına başlayan Osman ve onunla birlikte bütün gülünçlüğüne rağmen aşağılığı sefaletinden ve sefaleti aşağılığından ileri gelen mimar Cemil (Uluer) Turan ve Mimar Cemil’le birlikte sakat olduğu için hiç yürümeyen ve hep altını kirleten ve misafirler görmesin diye ve sosyetik annesi rahatsız olmasın diye yaz kış balkonda tutulan ve hep bağıran ve altına yapan ve güzel yüzüyle ve akıllı sözüyle beni büyüleyen ve balkonda yerde kendini oradan oraya atan zavallı Ayhan ve onunla birlikte bodrum katta evdeki yedi ve bahçedeki yirmi yedi kedisiyle yaşayan ve kimseye zararı dokunmayan ve ölmüş kocasını unutamayan Rus madam ve madamla birlikte yirmi iki yaşında veremden ölerek bizleri ve ailesini elemlere boğan ve Albay Sait Beyin biricik oğlu ve liseden dört defa kovulmuş olup sanatoryumdan altı kere kaçan ve yağmurlu bir ilkbahar akşamı hastaneden son kaçışında ıslak elbiselerini çıkarmaya fırsat bulamadan kanla boğulan Ertan ve onunla birlikte basit bir kamyon şöför muaviniyken lastik karaborsasından zengin olarak genç yaşında kumar denen illete tutulan ve bu uğurda servetini ve dostlarını kaybeden ve karısı ve kızı ve oğlu tarafından terkedilen ve meteliksiz kalan ve bir gün bir kahve köşesinde kendini vuran ve eski ve samimi aile dostumuz Orhan ve Orhan Beyle birlikte, Orhan Beyle birlikte olmaktan muhakkak gurur duyacak olan ve elkapısında dünyaya gözlerini açıp ve kaderi ve mesleği hizmetçilik olan ve komşumuz Saffetlerin üçüncü hizmetçisi Kezban yargıç kürsüsünde bulunacağız.</span></p>

  <p class="heading"><span class="sgc3">Mahkemede, suçlu sandalyesinde, bilerek ya da işledikleri suçları bilmek zahmetine katlanacak kadar dahi düşünmediklerinden bilmeyerek, eziyet eden, hor gören, aşağılayan, ihmal eden, aldırmayan, unutan, kötüleyen, alay eden, ıstırabı paylaşamayan, insanlar arasına duvarlar çeken, küçümseyen, çaresiz bırakan, yalnız bırakan, terkeden, baskı yapan, istismar eden, ezen, cesaret kıran, iyilik etmeyen, değer vermeyen, kalbi temiz olmayan, doğruyu yanlış gösteren, yanlışı doğru gösteren, samimiyetsiz, insafsız, korkutan, yanına yaklaştırmayan, başkasının yaşama hakkına saygı duymayan ve kendinden memnun olabilmek için her davranışı meşru sayan onlar, yani bizim küçük kalabalığımızı hava sızdırmayan tabakalar halinde üst üste saran, nefes almamızı dahi engelleyen, yani mahallemizin bütün bileği kuvvetli ve içi boş küçük kabadayıları ve onların büyük ortakları, yani esasında sayıca üstün olanlar, yani her zavallıdan daima bir rütbe bir kademe bir sınıf yukarıda olanlar, yani şekilsiz hüviyetleriyle daima vuran ve kaçınabilenler, yani hem ezip hem de ezdiklerini kabul etmeyenler, yani bir mertebe aşağıdayken ezilen ve bir derece terfi edince ezenler, yani çırağını, birşeyler öğretmesine karşılık her zaman döven ve ona insan muamelesi etmeyen ustalar, muavininin başına vuran şöförler ve onlarla birlikte memurlarına dalkavukluk ettiren amirler, duygusuz amirlerle birlikte garsonlara paralarıyla orantılı olarak bağıran müşteriler ve kaba müşterilerle birlikte hakkını arayanlara yumruklarını gösteren görevliler ve yetkilerini kötüye kullanan görevlilerle birlikte bilgisizin bilgisizliğini suratına çarpan ve ondan bir kelime fazla bilen bilgiçler, yani öğrenmek isteyen herkese eziyet eden öğreticiler ve onlarla birlikte bilgisizlerin bilgisizliğine gülen onlardan daha bilgisizler ve cahillerle birlikte her değişik davranışa saldıran şekilsiz kalabalık ve kalabalıkla birlikte onlara alkış tutanlar ve onlarla birlikte her tartışmada en bayağı usullerle haklıyı haksız çıkaranlar ve onlarla birlikte her savaşta kazananı tutanlar ve onlarla birlikte kimseye zararı olmayan zayıfları ezerek kuvvetli olma duygusunu tatmin edenler ve onlarla birlikte her zaman ve her yerde her sınıftan ve her ideolojiden ve her düşünceden insanlar arasında daima ön safa geçerek aslan payını kendilerine ayıranlar ve ayırır ayırmaz insanlarla aralarına aşılmaz duvarlar örenler ve böylelerine her zaman haklı çıkarıcı bahaneler sebepler yasalar kurallar sınıflamalar bulup çıkaranlar yani her zaman insanları insanlardan ayıranlar ve onları birbirlerine düşman edenler ve onlara körü körüne uyan kalabalıklar ve gerçeği boğanlar ve onlarla birlikte insanı bu koca dünyada yalnız bırakarak arkadaşlık dostluk sevgiyle uzatacakları sıcak bir elleri olmayanlar yani elsiz gözsüz akılsız kalpsiz ve kansız gerçek sakatlar yani onlar onlar onlar onlar onlar onlar... karşımıza oturacaklar.</span></p>

  <p class="heading"><span class="sgc3">Ve biz onlara diyeceğiz ki:</span></p>

  <p class="heading"><span class="sgc3">Hesaplaşma günü geldi. Şimdiye kadar yalnız din kitaplarında yargılandınız. Biz fakirler, zavallılar, yarım yamalaklar, bu kitapları okuyup teselli olurken içinizden güldünüz. Ve çıkarınıza baktınız. Hatta gene sizlerden, sizin gibilerden, büyük düşünürler çıktı ve bu kitapların bizleri uyuşturmak için yazıldıklarını ileri sürdüler. Biz zavallılar, ya bu düşüncelerden habersiz kaldık, ya da bunları yazanları bizden sanarak alkışladık. Yani uyuttular alkışladık, uyandırıldık alkışladık. Her ne kadar bugün siz suçlu, biz yargıç sandalyesinde oturuyorsak da gene acınacak durumda olan bizleriz. Esasında, sizleri yargılamaya hiç niyetimiz yoktu; sizin dünyanızda, o dünyayı bizlerin sanıp yaşarken, hepinize hayrandık. Sizler olmadan yaşayabileceğimizi bilmiyorduk. Ayrıca, dünyada gereğinden çok acıma olduğuna ve bizim gibilerin ortadan kaldırılmamasının sizlerin insancıl duygularına bağlandığına inanmıştık. Bu çok masraflı dünyada bir de bizlere bakmanız katlanılması zor bir fedakârlıktı. Arada bir bize benzeyen biri çıkıyor ve artık yeter diyordu. Onunla birlikte bağırıyorduk: artık yeter! Bazen kazanıyorduk, bazen kaybediyorduk ve sonunda her zaman kaybediyorduk. Onlar da sizler gibi onlardı. Düzeni çok iyi kurmuştunuz. Hep bizim adımıza, bize benzemeyen insanlar çıkarıyorduk aramızdan. Kimse bizim tanımımızı yapmıyordu ki biz kimiz bilelim. Gerçi bazı adamlar çıktı bizi anlamak üzere; ama bizi size anlattılar, bizi bize değil. Tabii sizler de bu arada boş durmadınız. Bir takım hayır kurumları yoluyla hem kendinizi tatmin ettiniz, hem de görünüşü kurtarmaya çalıştınız. Sizlere ne kadar minnettardık. Buna&nbsp;</span>karşılık biz de elimizden geleni yapmaya çalıştık: kıtlık yıllarında, sizler bu dünyanın gelişmesi ve daha iyi yarınlara gitmesi için vazgeçilmez olduğunuzdan, durumu kurtarmak için açlıktan öldük; yeni bir düzen kurulduğu zaman, bu düzenin yerleşmesi için, eski düzene bağlı kütleler olarak biz tasfiye edildik (sizler yeni düzenin kurulması için gerekliydiniz, bizse bir şey bilmiyorduk); savaşlarda bizim öldüğümüze dair o kadar çok şey söylendi ki bu konuyu daha fazla istismar etmek istemiyoruz; bir işe, bir okula müracaat edildiği zaman fazla yer yoksa, onlar kazansın, onlar adam olsun diye biz açıkta kaldık; yani özetle, herkes birşeyler yapabilsin diye biz, bir şey yapmamak suretiyle, hep sizler için birşeyler yapmaya çalıştık. Bütün bunlar olurken birtakım adamlar da anlayamadığımız sebeplerle anlayamadığımız davalar uğruna yalnız başlarına ölüp gittiler. Böylece bugüne kadar iyi (siz) kötü (biz) geldik. Bize, sizleri, yargılamak gibi zor ve beklenmeyen bir görev ilk defa verildi; heyecanımızı mazur görün.</p>

  <p class="heading"><span class="sgc3">Aramızda hukukçu olmadığı için söz uzatılmadı, sanıkların kendilerini savunmalarına izin verilmedi. Gereği düşünüldü. Sanıkların ellerinden başarılarının alınmasına oybirliğiyle karar verildi.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Mısra 463:</span> <span class="sgc3">Yıl bin dokuz yüz kırk dokuz</span> <span class="sgc3">Yıl bin dokuz yüz kırk dokuz.&nbsp;</span></p>

  <p class="heading"><span class="sgc3">Artık kara renkli ekmek&nbsp;</span><span class="sgc3">yenmiyor. Girmeden girdiğimiz savaştan çıktık. Şeker ucuzladı. Babası Selim’e yeni bir kat elbise yaptırdı. Demokrasi diye bir söz çıktı. Saffet tıbbiyeyi bitirdi. Zengin bir kıza âşık oldu. Yalansız her gün mektup yazıyorlar birbirlerine. Ecmel Beyler taşındılar. Selim on bire geçti. Herkes, bu Amerikan arabaları da daha ne kadar yenileşecek, biçimde daha ne yenilikler bulacaklar diye soruyor. Selimlerin sokağı asfaltlandı. Kanalizasyon diye bir şey yapılıyor; eskiden yokmuş. Selim, Gorki ile tanıştı. Bu yaz İstanbul’a gidemeyecekler. Herkes, Amerikalılarla görüşebilmek için İngilizce öğreniyor. Selimlerin evinin önünden gençler omuzlarında bir adamla geçtiler. Irkçıymış. Gençlik Parkına kadar arkalarından gitti. Orada itfaiye üzerlerine su sıktı. Sabri’nin babasıyla Selim’in babası ayrı partileri tutuyorlar. Güreşimiz dünya minderlerinde söz sahibi. Bazı evlere buzdolabı alındı. Savaşta Almanları tutan yazarlar, şimdi demokrasinin vazgeçilmezliğinden bahsediyorlar. Alt kata bir mebus ailesi taşındı. Uzun boylu bir kızları var. Amerikan yardımı heyeti Ankara’ya geldi. Bülent’le Karadeniz lokantasında adamakıllı içtiler. O gece Selim Bülentlerde yattı. Anadolu’da köylü jandarmayla çatıştı. Hece vezniyle alay ediliyor. Saffet İstanbul’a gidiyor. İhtisasını orada yapacakmış; Nâzım Hikmet bir vatan hainidir diyor. Şiir kitaplarını Selim’e bıraktı. Selim’in kırk beş liraya aldığı ayakkabılar ayağını vurdu. Numan bey, tek parti devrinde kanunsuz emirleri dinleyenlerin günahı yoktur, dedi. Saffet’in ağabeyi Dumrul, Avrupa’dan döndü. Karikatürcüler yeni şiirle alay ediyorlar. Dumrul bombardımanlardan çok korktuk ve yiyecek sıkıntısı çektik, diyor. Bazı ileri fikirli gençler büyüklerin yanında sigara içiyor ve onlara sen diye hitap ediyorlar. Müzeyyen Hanım soba derdinden usandı. Dumrul, parti meselesi yüzünden babasıyla kavga etti ve evden kovuldu. Bir hafta sonra döndü. Söylediğine göre, Amerikalılar, otururken masaya ayaklarını dayıyorlarmış. Böylesi sağlığa daha uygunmuş. Namık Bey damadını pek züppe buluyor. Dumrul bir akrabasını ziyaret için gittiği hastanede hademelerin kötü muamelesine isyan etti ve kollarından tutularak zorla dışarı çıkarıldı. Selim’in anneannesi öldü. İntihar haberlerinin gazetelerde yayımlanabilmesi isteniyor. Selim’e&nbsp;</span>okulda Birleşmiş Milletler ve İnsan Hakları konusunda bir tahrir vazifesi verildi. Babası Erkan’a, yeni model arabasını kullandırıyor. Semra, Selim’e, Çehov’u okumalısın dedi. Hayat pahalılaşıyor. Dar gelirliler deniyor. Selim, anneannesinin ölümüne dair bir hikâye yazdı. Bazı derslere girmiyorlar, gidip kahvede oturuyorlar. Selim, sigaranın tadını beğenmedi. Semra, yazdığın hikâyede Çehov etkisi var, dedi. Yeni yıla arkadaşları Selim’in evinde girdiler. Sarhoş olup, bir koltuğun (şimdi öyle koltuklar yok) tahtasını kırdılar.</p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Mısra 474:</span> <span class="sgc3">Kirli şadırvanların çamurlu...</span>&nbsp;</p>

  <p class="heading"><span class="sgc3">Ankara, hele o zamanlar, çok kirliydi. Rivayete göre, ba</span>taklık bir zemin üzerine kurulan bu şehir için uygun bir yer seçilmemişti. Bazı ihtiyarlar, Paşa’ya o zaman o kadar söyledik, başka yere taşısın diye, derler. Anlaşılan dinletememişler. Selim’in döneminde bu bataklığı yer yer binalar, yollar ve kaldırımlarla kapamışlardı. Fakat şehrin ortasında bulunan ve yeni yetişmekte olan memur sınıfının bitki kültürünü artırmak amacıyla yapılan büyük bir park her yeri çamura buluyordu. Bu parkın ortasında, tıpkı kumsal bir deniz kıyısı gibi sığ başlayan ve gittikçe derinleşen, beton zeminli bir büyük havuz vardı. Selim’in denizhavuz adını verdiği bu su kütlesinin derinliği belki bir adam boyuna ulaşıyordu. Pisliği nedeniyle dibi hiçbir zaman görünmediği için derinliğini tam bilmeye imkân yoktu. O sıralarda kanalizasyon da bir ırmak gibi ana caddenin yanında, açıktan akardı. Irmakkanal, yer yer denizhavuza çok yaklaşıyor, çıkan kokunun hangisine ait olduğu anlaşılmıyordu.</p>

  <p class="heading"><span class="sgc3">Selim, kurbağa yavrusunun nasıl bir şey olduğunu, denizhavuzun kıyısında, hareketli virgüllere benzeyen milyonlarca kara yaratığı görerek öğrendi. Umumi helayı da ilk defa parkın giriş kapısının yanında gördü. İlgililer, parkın gizli köşeleri kirletilir endişesiyle giriş kapılarından dördünün yanına bu tek katlı çirkin yapıları yerleştirmişlerdi. Helaya girişin paralı oluşu yüzünden birçok serserinin bu medeni yapıdan yararlanamaması, parkın gizli köşelerini gene pislik içinde bırakmalarıyla sonuçlandı. Kurbağa yavrusu ve umumi heladan başka öğretici çok şey vardı parkta. Bütün bitkilerin yanına Latince adları yazılmıştı. Ayrıca bir de Sağlık Müzesi vardı ki Selim, frengi yüzünden erkeklik organı kopmuş alçıdan heykeli görmemek ve müzenin arkasından gelen pis kokuları duymamak için bütün serseriler, Sağlık Müzesinin arkasını, kimse gelmiyor diye, açık hava helası yapmışlardı oraya pek gitmezdi.</span></p>

  <p class="heading"><span class="sgc3">Denizhavuzun ortasında ikisi birbirine çok yakın olan üç ada vardı. Küçük adalar arasında demir bir köprü yapılmıştı. Büyük adaya ise karadan bir beton köprüyle geçiliyordu. Büyük adanın üzerinde yıllardır bitmeyen bir ‘Göl Gazinosu’ yapılıyordu. Bazıları bu gazinoya DenizPark gazinosu denmesinin daha uygun olduğunu ileri sürüyorlardı. Orta sınıf halk denizhavuzu, saati bir liraya kiralanan kayıklarla gezebiliyordu. (Adalara çıkmak yasaktı. Düdük çalan ve küfür eden bekçilerden geçilmiyordu.) Zenginler ve büyük memurlar için de Büyük Adanın yanında “Yelken Kulübü” ya da “Deniz Kulübü” gibi bir adı olan bir tesis yapılmıştı. Bu vatandaşlar da “Kayıkhane”den çıkarılan kotralarla denizhavuzu dolaşıyorlardı. Burada ayrıca, birtakım aletlerle kürek çekiyormuş gibi yapan gençler vardı.</span></p>

  <p class="heading"><span class="sgc3">Suyun renginin denizi hatırlattığı pek söylenemezdi. Havuz boşaltıldığı zaman, Türk olmadıkları söylenen bazı erler, uzun paçalı donlarla, dibindeki çamuru boş yere temizlerdi. Su dolar dolmaz denizhavuz gene eski rengini alırdı.</span></p>

  <p class="heading"><span class="sgc3">Parkın kaç kapısı olduğu hakkında çeşitli söylentiler vardı. Kimse çevresini tam dolaşmadığı için kesin bir sayı elde edilememişti. Denildiğine göre bazı kapılar, kullanılmadıkları için kapatılmış ve zamanla yabani otlar arasında kaybolmuştu. Parkta çeşitli yapılar vardı. Latince bitkilerin en sık olduğu yerde bir pisuar yapılmıştı. Üstü sundurma kaplı ve dört tarafı açık bir yapıydı bu. Ortasından yelpaze gibi açılan düşey teneke levhalar halk buraya rağbet etmediği için zamanla cinsel resimlerin teşhir edildiği panolar olarak kullanılmaya başlanmıştı. Selim, cinsel birleşme konusunda ilk ve yanlış bilgilerini buradan edindi. Cinsel ilişki resimlerinin sınıfta yalnız mutlu bir azınlığın elinde bulunması nedeniyle de uzun yıllar bu yanılmalarını düzeltmek imkânını bulamadı. Pisuardaki paslı tenekeler üzerinde kurşunkalemle çalışmak zorunda kalan bu ilkel sanatçıların hayati mesele hakkındaki bilgileri de Selim’inkinden pek fazla değildi. Resimlerin kadın ve erkek kahramanları, aralarında geçen olay hakkındaki duygu ve düşüncelerini, ağızlarının yanına çizilmiş dairelere yazılan ve okunması zor sözlerle ifade ediyorlardı. Gazetelerdeki resimli romanlara benzeyen teneke levhalardaki bu resimlerin, bütün ilkelliklerine rağmen, okuyucuyu etkilemediği, onu heyecanlandırmadığı söylenemezdi.</span></p>

  <p class="heading4"><span class="sgc3">Parkı ilginç duruma getiren başka bir özellik de park zemininin her noktada aynı seviyede olmamasıydı. Parkın esas girişiyle denizhavuz arasında yapılan uzun ve dar beton, çağlayanlar dizisinin tabanını teşkil ediyordu. Böylece denizhavuza, parkın kapısından gelen coşkun sular dökülüyordu. Çağlayanın çevresine çay bahçeleri yapılmıştı. Ayrıca bir iki gazino vardı. Yalnız, ortalıkta serserilerin dolaşması nedeniyle bu gazinolara aile kadınları getirilemiyordu. Altın dişli bazı taşra zenginleriyle, sarhoş olunca çantayla garsonların kafasına vuran kadınlar görülüyordu buralarda. İyi niyetle başlayan her teşebbüs gibi, parkı geliştirme işi de kötüye gitmeye başladı böylece. İyi niyetli insanlar bu duruma çok üzüldüler; parka gelmez oldular. Oysa park onlar için yapılmıştı. Bu arada vatandaşlar da halkın parkı daha fazla tahrip etmemesini isteyen şikâyet mektupları yağdırmaya başladılar. Yetkili makamlardan ilgi bekliyorlardı. İlgililer önce çok kızdılar. Sanki park bu duruma bir günde mi gelmişti? Daha önce akılları neredeydi? Parklar ve Bahçeler Müdürlüğü sorumluluğu kabul etmedi. Koruma görevinin Belediyeye ait olduğunu bildirdi. Belediye de sağlıkla ilgili tedbirlerin Sağlık Müdürlüğü’ne ait olduğuna karar verdi. Sağlık Müdürlüğü de önce Sağlık Müzesini kapattı. Sonra da denizhavuza tonlarca ilaç boşaltıldı. Havuzun rengi gene değişti ve yüzeyini yağlı bir parlaklık kapladı. Sandalların ve kotraların teknelerinde, suya değen kısımlarında yeşil çizgiler meydana geldi. Deniz Kulübü, Yelken Kulübü gibi bir adı olan yer kapandı. Yerine semaverli çay bahçesi açıldı. Kurbağalar öldü. (Ölülerin temizlenmesi hiçbir zaman tam bitirilemedi.) Bekçilere tabanca dağıtıldı. (Pinus pinealis altında sevişen bir çifte ateş ettiler.) Bir ban</span><span class="sgc3">ka, bankları yeniledi. Çamur... çamur öylece kaldı.&nbsp;</span></p>

  <p class="heading4"><span class="sgc3"><br class="calibre1" /></span></p>

  <p class="heading7"><span class="sgc3">Mısra 509:</span> <span class="sgc3">Gene böyle yaldızlı ve...</span></p>

  <p class="heading"><span class="sgc3">Tarih bir tahriften ibarettir. Tarih, geçmişten geleceğe uzanan ve bugün gördüğümüz bir rüyadır. Bütün rüyalar gibi tarih de yorumlanabilir; ama görülürken değil. Selim, ılık bir sonbahar gecesi, ya da rüya oldukça uzun olduğu için, birkaç ılık sonbahar gecesi, aşağıda, ana çizgileriyle yeniden yaratmaya çalıştığımız rüyayı gördü:</span></p>

  <p class="heading"><span class="sgc3">Bir Alman tayyaresiyle şehrin üzerinde uçuyoruz. Yanımda Hitler var. Bir Alman keşif tayyaresiyle uçuyoruz. Uçağın gövdesi gamalı haçlarla dolu. Spitfire kelimesi kulaklarımda çınlıyor. Olamaz, diyorum. Oturduğumuz apartmanın üstüne geldik. Ben aynı zamanda, uçağı balkondan seyrediyorum. O zamanlar, uçak kelimesini henüz zarfların üzerinde kullanıyoruz. “Almanlar geliyor baba!” diye bağırıyorum. Babam da: “Onlara yeni harp ilan ettik; elbette gelecekler,” diyor. İçerideki misafirlerin ne olacağını soruyorum. Babam: “Hitler, anlayış gösterir,” diye karşılık veriyor. Balkondan içeriye giriyorum. Odada, çeşitli seviyelerde (tavana kadar) insanlar bulunuyor. Abdülhakhamit (tek gözlüğünden tanıyorum), ayağa kalkarak bana yaklaşıyor; herkesin rolünü ezberlediğini ve provaya başlayabileceğimi söylüyor. Kalabalıktaki insanları herkes rolünü söyledikçe birer birer seçiyorum:</span></p>

  <p class="heading"><span class="sgc3">ABDÜLHAKHAMİT: Elli kadar Türk büyüğü (ve Osmanlı büyüğü sesleri) burada toplanmış bulunuyoruz (toplantı değil içtima sesleri). Sözümü kesmeyin. Ben elimden geldiği kadar Türkçeleştirilmişgibigillerden biri olarak davranmaya çalışıyorum. Lehavle.</span></p>

  <p class="heading"><span class="sgc3">SUFLÖR: Müzekkerdir: Lahavle.</span></p>

  <p class="heading"><span class="sgc3">ABDÜLKADİR: Burjuvalar, burjuvalar.&nbsp;</span></p>

  <p class="heading"><span class="sgc3">MAKSİM GORKİ: Küçük.</span></p>

  <p class="heading"><span class="sgc3">ALPASLAN: Sekiz yüz seksen yaşında olmam ve Malazgirt vaziyeti dolayısıyla ve en yaşlı üye sıfatıyla oturumu açıyorum.</span></p>

  <p class="heading"><span class="sgc3">HİTLER: Türk misafirperverliğinin bir örneğini daha gösterdiniz. Bu vesileyle, ölmüş bulunanlar için sizleri beş dakikalık saygı duruşuna çağırıyorum.</span></p>

  <p class="heading"><span class="sgc3">(Rüya zaman birimiyle dört milisaniye süren beş dakikalık saygı duruşu)</span></p>

  <p class="heading"><span class="sgc3">KALABALIK: (Gülmeyelim sesleri).</span></p>

  <p class="heading"><span class="sgc3">HİTLER: Teşekkür ederim.</span></p>

  <p class="heading"><span class="sgc3">TERCÜMAN: Danke sehr.</span></p>

  <p class="heading"><span class="sgc3">FUZULİ, BAKİ ve NEDİM: Biz Türk şiirinin üç gülüyüz, has bahçenin bülbülüyüz.</span></p>

  <p class="heading"><span class="sgc3">SUFLÖR: Düldülüyüz.</span></p>

  <p class="heading"><span class="sgc3">TÜRKBARIŞGÜCÜ: Burada toplanmaktan sosyalizmse maksadınız, onu tarihler içine sığdıramayız.</span></p>

  <p class="heading"><span class="sgc3">TÜRKMÜTEFEKKİRLERCEMİYETİGENELİDAREKURULUÜYELERİ (hep bir ağızdan): Korsanlar.</span></p>

  <p class="heading"><span class="sgc3">ABDULLAHZİYA: Türk.</span></p>

  <p class="heading"><span class="sgc3">SELİM: Hep bir ağızdan konuşmayalım.&nbsp;</span></p>

  <p class="heading"><span class="sgc3">ABDÜLHAKHAMİT: Bir teklifim var. Önce marşımızı&nbsp;</span>söyleyelim.</p>

  <p class="heading"><span class="sgc3">(Hep birlikte, “Hamsi koydum tavaya” türküsü marş şeklinde söylenir.)</span></p>

  <p class="heading"><span class="sgc3">(Alkışlar)</span></p>

  <p class="heading"><span class="sgc3">HİTLER: Aranızda bulunmaktan gurur duyuyorum. Büyükelçiye de söylemiştim. Bu münasebetle şurasını da belirteyim ki yaptığımız yeni yollarla Almanya’yı bir baştan öbür başa donattık. İşsizliği ilga ettik. Türkçe’yi yardımcı dil olarak okutuyoruz. Her şeyimiz çok sağlamdır. Biz de size hayranız.</span></p>

  <p class="heading"><span class="sgc3">OSMAN HAMDİ BEY: Bize daha çok traktör gönderiniz.&nbsp;</span></p>

  <p class="heading"><span class="sgc3">MIZRAKSARSAN: Abdülhak Hamit’i okuyarak yeni dü</span></p>

  <p class="heading"><span class="sgc3">zenler kuruyorum. İltica ettiğimden beri gerek ilgililerden ve gerek sayın halkınızdan gördüğüm yakınlık, bu ülkenin ihmal edilmiş ve toprak altında yatan milli servetlerine ve onlarla birlikte yatan aziz şehitlerine saygıda kusur etmeden ve onları incitmeden yaşamak hususunda bana güven veriyor. Geçen gün Namık Kemal’le konuşuyorduk. Ona dedim ki: “Böyle giderseniz, yakında Türkçeleştirmediğiniz bir şey kalmayacak.”</span></p>

  <p class="heading"><span class="sgc3">NAMIK KEMAL: Sataşma var. Söz istiyorum.&nbsp;</span></p>

  <p class="heading"><span class="sgc3">ALPASLAN: Sayın delege iltifat buyuruyorlar. Sözlerini&nbsp;</span>tavzih etsinler.</p>

  <p class="heading"><span class="sgc3">OSMAN HAMDİ BEY: Bize daha çok yağlıboya fırçası gönderiniz. Sözlerim yanlış anlaşılmasın.</span></p>

  <p class="heading"><span class="sgc3">ABDÜLKADİR: Sosyalizm, ülkenin gerçeklerine eğilmek üzere, ilk defa böyle bir kalabalık önünde tartışılmaktadır. Kimseden korkunuz olmasın.</span></p>

  <p class="heading"><span class="sgc3">NAMIK KEMAL: Peki, ya Kemalizm?</span></p>

  <p class="heading"><span class="sgc3">SELİM: Uzlaştırıcı bir formül teklif ediyorum. Bu toplulukta, bazı eski tüfekçilerin bulunması, bazı art niyetlileri tedirgin ediyorsa, buyursunlar gitsinler.</span></p>

  <p class="heading"><span class="sgc3">MIZRAKSARSAN: Benim hakkımda da dedikodu yapıyorlar.</span></p>

  <p class="heading"><span class="sgc3">ABDÜLHAKHAMİT: Ayıp, ayıp... Ne kadar ayıp. Bu kadar döviz sarfıyla getirilen ve bunca emeklere...</span></p>

  <p class="heading"><span class="sgc3">ABDÜLKADİR: Milletlerarası yardımlaşma fonundan getirilmiştir. Tek kuruşumuz dahi yurt dışına çıkmamıştır. Ayrıca, bunca yıldır bu uğurda savaşmış kardeşlerimizi muaheze etmeyi çirkin buluyorum.</span></p>

  <p class="heading"><span class="sgc3">BURHAN: Benim başkan olmam normaldir. Bu insanları bir araya toplamayı ilk önce Selim düşündüğüne göre...</span></p>

  <p class="heading"><span class="sgc3">BELEDİYEDEN BİR YETKİLİ: Yerlere tükürmeyin.&nbsp;</span></p>

  <p class="heading"><span class="sgc3">MECLİSİMEBUSANÜYESİ: Gizli çalışmalardan hayır gel</span></p>

  <p class="heading"><span class="sgc3">mez. Gençler şurasını iyi bilmelidirler ki bu yere kolay vasıl olmadık. Padişahımızın iradesini küçümseyenlerin sonu hüsran olacaktır. Bu sözler bana eski bir hatıramı...</span></p>

  <p class="heading"><span class="sgc3">ALPASLAN: Bir görevli geldi; aramızdan biri 1908 plakalı arabayı kapının önüne usulsüz park etmiş..</span></p>

  <p class="heading"><span class="sgc3">(Hoparlörden bir ses duyulur: 1908 numaralı arabanın sahibi erkekse lütfen dışarı gelsin. Her kafadan bir ses çıkar. Toplantıyı dinleyici locasından takip eden bir kısım işportacılar kaçışır; polis geliyor sesleri. Bir delikanlı yerinden fırlar.)</span></p>

  <p class="heading"><span class="sgc3">DELİKANLI: Şimdi haber aldığımıza göre kapıda birtakım... (Heyecanından sözünü bitiremez. Yuh sesleri. Kapı bir tekmeyle açılır ve içeriye beraberindeki zevatla birlikte devrin başbakanı girer.)</span></p>

  <p class="heading"><span class="sgc3">DEVRİNBAŞBAKANI: Benden çekinmeyin arkadaşlar. Ben de bir vatandaşınızım ve şu anda aranızda misafir olarak bulunuyorum. Gönül isterdi ki ben de sizler gibi yoldan geçen her vatandaş gibi, aranıza katılabileyim. Fakat hususi kalem müdürü, dilekçeleriyle kapıda bekleyen birtakım çilekeşlerin bulunduğunu haber verdi. (Açık duran kapıdan vatandaşlar, ellerinde dilekçeleriyle içeri dolarlar. Banka defterlerini çıkarırlar, başbakan onlara imza dağıtır. Polis de, kalabalığı dağıtır.)</span></p>

  <p class="heading"><span class="sgc3">ALPASLAN: Bu hususi bir toplantıdır. Sayın başbakan, sizi lütfen toplantıyı terke davet ediyorum. Vilayetten izin aldık. (Elini koynuna sokar ve Kutadgu Bilig’in ciltli ve tıpkıbasım bir nüshasını çıkarır. Başbakan çıkar. Alkışlar.)</span></p>

  <p class="heading"><span class="sgc3">BURHAN: Nerede kalmıştık?</span></p>

  <p class="heading"><span class="sgc3">ABDÜLHAKHAMİT: Bu çatının altına siyaset sokmayın.&nbsp;</span></p>

  <p class="heading"><span class="sgc3">BİR ÇOCUK: Sayım suyum yok.</span></p>

  <p class="heading"><span class="sgc3">(Bu çocuğu içeri kim soktu sesleri. Devrinbaşbakanı girer ve çocuğu elinden tutarak götürür.)</span></p>

  <p class="heading"><span class="sgc3">ŞÜKRÜ: Bizim de kongreye bir teklifimiz var. Anayasanın madde madde yorumlanmasını istiyoruz. O zaman görülecektir ki bizce isimleri malum olanların düşündüğünün tersine, anayasa işportacılara geniş hak ve yetkiler tanımaktadır. Paris’te doktora yaptık diye ortaya çıkanların maskesi bu sayede düşürülecek ve emekçiler kendi kaderlerine sahip çıkacaklardır. Buraya kumda oynamaya gelmediğimizi herkes kafasına iyice yerleştirmelidir.</span></p>

  <p class="heading"><span class="sgc3">SELİM: Peki, ya Dostoyevski?</span></p>

  <p class="heading"><span class="sgc3">MİSTERPARKHAYD: İngiltere’de bu konular serbestçe tartışılabilir.</span></p>

  <p class="heading"><span class="sgc3">ALPASLAN: Daha söz isteyen çok delege var. Konuşmanızı kısa kesin.</span></p>

  <p class="heading"><span class="sgc3">DELİKANLI: Ben buraya geldiğimde... (Heyecanından konuşamaz.)</span></p>

  <p class="heading"><span class="sgc3">TÜRKMÜTEFEKKİRLERCEMİYETİGENELİDAREKURULUÜYELERİNDENBİRİ: Arkadaşlarım adına size şu açıklamada bulunacağım. Biz esas itibariyle bu teşebbüse karşı değiliz. Yalnız, bilmek istediğimiz bazı hususlar var. Bir kere, tarihimize saygılı kalınacak mı, bunu bilmek istiyoruz. Saniyen, bir referandum yapılarak buradaki delegelerin umumi temayüllerinin öğrenilmesinde sayılamayacak faydalar mülahaza ediyoruz. Böyle hayırlı bir teşebbüsün karşısında olmak aklımızdan ve hayalimizden geçmez, geçmemelidir. (Bu iş reyle hallolmaz sesleri. Soldan alkışlar.) Fakat zaten sınırlı olan gücümüzü böyle olur olmaz teşebbüslere harcamak taraftarı da değiliz. Bir komisyon seçelim, her defasında bütün arkadaşları buraya çağırmak külfetinden kurtuluruz, onlar da gelmek zahmetini ihtiyar etmezler. Sonra, yurdun muhtelif bölgelerinin nabzını yoklayarak bütün temennileri bir merkezde toplarız. (Delikanlı yerinden fırlayarak kürsüye yaklaşmak ister. Genel idare kurulu üyeleri kendisini tutarlar. Maksim Gorki, konuşmacıyı kürsüden indirerek yerine geçer.)</span></p>

  <p class="heading"><span class="sgc3">MAKSİM GORKİ: Arkadaşlar, her ne kadar konulara yabancı isem de kitaplarımdan beni gayet iyi tanırsınız. Biraz önce bir arkadaş Dostoyevski’den söz açtı. (Selim, gösterilen ilgiye, başını sallayıp gülümseyerek mukabelede bulunur.) Ben de sözü oraya getirmek istiyordum. Artık, roman ve romancılarla bu işi yürütmenin modası geçti arkadaşlar. Onların başımızın üstünde yeri var.</span></p>

  <p class="heading"><span class="sgc3">ŞÜKRÜ: (Oturduğu yerden): Yok.</span></p>

  <p class="heading"><span class="sgc3">ALPASLAN: Konuşmacıya müdahale etmeyelim. Size bir ihtar veriyorum. (Dışarı at sesleri)</span></p>

  <p class="heading"><span class="sgc3">MAKSİM GORKİ: Bize nasihat vermeyiniz, yol gösteriniz.&nbsp;</span></p>

  <p class="heading"><span class="sgc3">OSMAN HAMDİ BEY: Traktörler hakkındaki sözlerim&nbsp;</span>yanlış anlaşıldı. Söz istiyorum.</p>

  <p class="heading"><span class="sgc3">MAKSİM GORKİ: İkide birde sözümü kesmeyin. Bakıyoruz, bu ülkenin iyiliğini isteyenler bir araya geliyorlar, iyi niyetlerini birleştirmek için bir araya geliyorlar, sonra birtakım tariflerde anlaşamadıkları için her biri bir tarafa gidiyor.</span></p>

  <p class="heading"><span class="sgc3">DELİKANLI: Arka sıralarda kaça kaç oynayanlar var.&nbsp;</span></p>

  <p class="heading"><span class="sgc3">BURHAN: Sağduyuya ihtiyacımız var.</span></p>

  <p class="heading"><span class="sgc3">YENİKUŞAKTANBİRGENÇ: (yerinden kalkarak): kitabımız yok.</span></p>

  <p class="heading"><span class="sgc3">MiMAROLDUĞUSONRADANANLAŞILANBİRGENÇ (oturduğu yerden): Uçak sanayiinde dönen dolapları anlatmak istiyorum. (Konuş konuş sesleri) Bildiğiniz gibi uçak üç kısımdan ibarettir: kanat kısmı, gövde kısmı ve kuyruk kısmı. Alman aleyhtarı bir filmde...</span></p>

  <p class="heading"><span class="sgc3">SUFLÖR (yavaşça): Amerikan aleyhtarı.&nbsp;</span></p>

  <p class="heading"><span class="sgc3">MİMAROLDUĞUSONRADANANLAŞILANGENÇ: Sovyet aleyhtarı</span>&nbsp;bu filmde, Naziler yeni bir bomba icat ediyorlar ve uçağın gövdesiyle birlikte...</p>

  <p class="heading"><span class="sgc3">HİTLER: Herkes sıkıldı. On dakikalık ara verilmesini teklif ediyorum.</span></p>

  <p class="heading"><span class="sgc3">(Herkes paketlerini açar, haşlanmış yumurta ve Çemberlitaş turşusu yerler.)</span></p>

  <p class="heading"><span class="sgc3">ALPASLAN: Oturumu yeniden açıyorum. Yoklama yapacağım.</span></p>

  <p class="heading"><span class="sgc3">SUFLÖR (Yalnız Alpaslan’ın duyacağı yavaş bir sesle): Aman yapmayın. Herkes gitti.</span></p>

  <p class="heading"><span class="sgc3">ALPASLAN: (Yavaşça suflöre): Nasıl olur? Ben kimseyi görmedim.</span></p>

  <p class="heading"><span class="sgc3">(Oda yavaş yavaş aydınlanır. Selim, bütün delegelerin aydınlıkta yerlerini aldıklarını görerek rahat bir nefes alır.)</span></p>

  <p class="heading"><span class="sgc3">ZİYA GÖKALP: Herkes okuma kitaplarını getirdi mi? (Selim’e dönerek) Sizin kitabınız nerede? (Selim telaşla bir kitap uzatır, hayretle bunun Türk Meşhurları Ansiklopedisi olduğunu görür.)</span></p>

  <p class="heading"><span class="sgc3">ZİYA GÖKALP (Tekrar): Bakanlık müfettişi olmam dolayısıyla bana biraz daha saygı göstermeniz gerekirdi.</span></p>

  <p class="heading"><span class="sgc3">SELİM: Ben sizin adınızı duydum sadece. Bir de tesadüfen bir şiirinizi okudum. Fakat burada göreceğimi bilseydim...</span></p>

  <p class="heading"><span class="sgc3">DELİKANLI (arkadan): Biz burada gayet iyi anlaşıyoruz.&nbsp;</span></p>

  <p class="heading"><span class="sgc3">ZİYA GÖKALP: Kitaplarınızın iki yüz elli altıncı sayfasını&nbsp;</span>açın. Alıştırma yapacağız.</p>

  <p class="heading"><span class="sgc3">SELİM: Ben üniversiteyi bitirdim. Artık bu konuda yeniden imtihan edilmesem iyi olur.</span></p>

  <p class="heading"><span class="sgc3">OSMAN HAMDİ BEY: Diplomanızda bazı yanlış harfler görüldü. Bu yanlışlığı izah etmek üzere söz istiyorum.</span></p>

  <p class="heading"><span class="sgc3">NAMIK KEMAL: Osmanlı hanedanının şu andaki durumundan bahsetmek istiyorum. Yavuzların, Kanunilerin torunları bugün gurbet ellerde fakrü zaruret içinde bulunmaktadır.</span></p>

  <p class="heading"><span class="sgc3">ARKADANSESLER: Yüzbin geliyor. Yol açın. (Bizi sattınız, alçaklar, dönekler sesleri. Yüzbin girer.)</span></p>

  <p class="heading"><span class="sgc3">YÜZBİN: Beni reddetmeden iyi düşünün. Bu parayla iki yüz tane masa ya da beş yüz tane sandalye ya da elli bin Kastel kalem alabilirsiniz.</span></p>

  <p class="heading"><span class="sgc3">DELİKANLI (arka sıralardan kalkarak öne doğru yaklaşır. Ağzında sigara, elinde, saklamaya çalıştığı iskambil kâğıtları vardır): Bu teklifi daha iyi incelemek için hesap makineleri gelsin. (Hesap makineleri gelir.) Bu arada sizlere... (dili dolaşır, susar.)</span></p>

  <p class="heading"><span class="sgc3">(Bir süre yalnız hesap makinelerinin sesi duyulur.)&nbsp;</span></p>

  <p class="heading"><span class="sgc3">YÜZBİN: Benim de ileri sürmek istediğim bazı şartlar var.&nbsp;</span></p>

  <p class="heading"><span class="sgc3">BURHAN (aceleyle): İki gruptan her biri, kendi araların</span>dan üçer kişi seçsin. Ben de başkan olarak sizleri, uzlaştırmak amacıyla yarın saat ikide Hitler’in yazıhanesinde toplayacağım.</p>

  <p class="heading"><span class="sgc3">HİTLER (ağlamaklı bir sesle): Bu benim için bir şereftir. Kahve mi içersiniz çay mı?</span></p>

  <p class="heading"><span class="sgc3">YÜZBİN: Durumu açık olarak anlatamadım galiba.&nbsp;</span></p>

  <p class="heading"><span class="sgc3">DELİKANLI (şarkı söyler): Gemilerde talim var, Kumar</span>da talihim var.</p>

  <p class="heading"><span class="sgc3">(Kapı açılır: içeri, iki resmî, bir sivil, bir de kıyafet değiştirmiş polis girer.&nbsp;</span>Yüzbini yakalayıp götürürler. Sahteymiş, kendine yüzbin süsü vermiş sesleri.)</p>

  <p class="heading"><span class="sgc3">ABDÜLKADİR: Ben bunun böyle olacağını bilmiştim. Zavallı kızın durumu ne olacak şimdi? (Aklını başına toplamak için saçlarını tarar.)</span></p>

  <p class="heading"><span class="sgc3">ARTIKMİMAROLDUĞUANLAŞILANGENÇ: Dönen dolapları izah etmek istiyorum.</span></p>

  <p class="heading"><span class="sgc3">OSMAN HAMDİ BEY: Bir yanlış anlaşılma oldu. Söz istiyorum.</span></p>

  <p class="heading"><span class="sgc3">YÜZBİN (bir an kapıda görünür.): Vatan sağ olsun.&nbsp;</span></p>

  <p class="heading"><span class="sgc3">ABDÜLHAKHAMİT: Şimdi buradaydı, gitti elden.&nbsp;</span></p>

  <p class="heading"><span class="sgc3">HİTLER (ağlar): Ben yaptım, siz yapmayın: yeni bir sava</span>şa engel olun.</p>

  <p class="heading"><span class="sgc3">FUZULİ: Bizim burada kalmamız artık gerekli değil galiba.</span></p>

  <p class="heading"><span class="sgc3">BAKİ: Ol saltanatın yeller eser şimdi yerinde.&nbsp;</span></p>

  <p class="heading"><span class="sgc3">NEDİM: Gemilerin ipleriniibrişimdenyelkenleriniatlas</span></p>

  <p class="heading"><span class="sgc3">tanlazımlıklarınıaltındankürekleriniabanozdandümenininazariyedenkıçkasarasınıaltıdokuzluk... (Susturamazlar, kendi kendine devam eder.)</span></p>

  <p class="heading"><span class="sgc3">SUFLÖR: Hep bir ağızdan marş söyleyin.&nbsp;</span></p>

  <p class="heading"><span class="sgc3">ŞÜKRÜ: Emekçilerin yedekçileri olan sizler, sizlere sesle</span></p>

  <p class="heading"><span class="sgc3">niyorum: Yalnız Dostoyevski’yle yaşanmaz.&nbsp;</span></p>

  <p class="heading"><span class="sgc3">MASKİM GORKİ: Bana sen diyemezsin.&nbsp;</span></p>

  <p class="heading"><span class="sgc3">ALPASLAN: Susun susun susun.</span></p>

  <p class="heading"><span class="sgc3">DELİKANLI (ayılmış): Aramızda polis var. Bütün söylenenleri kaydediyorlar, dosyaya geçiriyorlar. Dosyası olmayana yeni dosya açıyorlar.</span></p>

  <p class="heading"><span class="sgc3">NAMIK KEMAL: Yeni dosyalar için üç vesikalık fotoğrafla bir tercümeihal lazımmış.</span></p>

  <p class="heading"><span class="sgc3">(Herkes üçer fotoğrafla birer tercümeihal verir. Polisin önü kalabalıklaşır.)</span></p>

  <p class="heading"><span class="sgc3">POLİS: Sıraya girin, birer birer müracaat edin. İtişmeyin. KALABALIĞIN ÇIKARDIĞI GÜRÜLTÜ, GİTTİKÇE DAYANILMAZ BİR HAL ALIR. KALABALIKTA DALGALANMA BAŞLAR. BOĞULUYORUZ PENCERE AÇIN SESLERİ. PENCERE AÇIN. HİÇ OLMAZSA HAVA DEĞİŞSİN. HERKES İTİŞE KAKIŞA KAPIYA KOŞAR. YERE DÜŞENLER, EZİLENLER, KARIŞIKLIK.</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">BEŞİNCİ ŞARKI</span></p>

  <p class="heading1"><span class="sgc3">Mısra 542:</span> <span class="sgc3">.....tunç devri</span></p>

  <p class="heading"><span class="sgc3">Kaç yıl sonra başlayacağını henüz bilim adamlarımızın kesinlikle tespit edemediği tunç devri, halkımız için bir altın devri olacaktır. Bir kısım ilahiyatçılara göre bu devir, İsa’nın İkinci Gelişi’yle aynı zamana rastlayacaktır.</span></p>

  <p class="heading"><span class="sgc3">Tunç devrinde insanlarımız arasında, birinci sınıf vatandaş, ikinci sınıf vatandaş ve halk şeklinde yapılan ayrım ortadan kalkacaktır.</span></p>

  <p class="heading"><span class="sgc3">Umumi nakil vasıtalarında biletçiler, halka, bay ve bayan gibi kaba tabirlerle hitap etmeyeceklerdir.</span></p>

  <p class="heading"><span class="sgc3">Şoförler halka eziyet etmeyeceklerdir. Bozuk para bulunduracaklardır.</span></p>

  <p class="heading"><span class="sgc3">Köylüler, en kalın elbiseleriyle, güneş altında çömelerek saatlerce devlet kapısında beklemeyeceklerdir.</span></p>

  <p class="heading"><span class="sgc3">Apartman kapıcılarının saltanatı sona erecektir. Kalabalık caddelerde oyuncak satan esmer adam, kemer&nbsp;</span>satan ve olduğundan yirmi yaş fazla gösteren adam ve küçük şişelerde ne olduğu anlaşılmayan bir sıvı satan ve sarası yüzünden sık sık kaldırımlara düşen adam ve meyhanelerde fıstık satan gözlüklü genç adam ve gene meyhanelerde kasap oyunu oynayarak hayatını kazanan Koço ve artık yaşlandığı için rakı isteyince şarap getiren garson Tanaş, bu zavallı durumlarından kurtarılacaktır.</p>

  <p class="heading"><span class="sgc3">Herkes istediği mesleği seçecektir. Ressam olmak isteyenler reklamcı, yazar olmak isteyenler mühendis, mimar olmak isteyenler iktisatçı, meyhaneci olmak isteyenler hukukçu, hukukçu olmak isteyenler tezgâhtar, adam olmak isteyenler uşak ve dilediği gibi yaşamak isteyenler rezil olmayacaklardır.</span></p>

  <p class="heading"><span class="sgc3">Delilerle alay edilmeyecektir. Mahalle çocukları böylelerinin peşine takılmayacaktır.</span></p>

  <p class="heading"><span class="sgc3">Para kazanamayanlara serseri denilmeyecektir. Babalar, kızlarını her çeşit insana vereceklerdir. Sokak köpeklerinin durumu düzeltilecektir. Çocuklar, masallarla ve Allah’ın vereceği cezalarla korku</span>tulmayacaktır.</p>

  <p class="heading"><span class="sgc3">Taşradan gelenler, şehirde doğmaktan başka meziyetleri olmayanlar tarafından hor görülmeyecektir.</span></p>

  <p class="heading"><span class="sgc3">Kurnazlık ortadan kalkacaktır. Bu konuda sıkı tedbirler alınacaktır.</span></p>

  <p class="heading"><span class="sgc3">Yüreğimizi ezen bu sıkıntı, başımızdaki bu ağırlık kalkacaktır.</span></p>

  <p class="heading"><span class="sgc3">O zaman, bin yıllık saltanat başlayacaktır. Bin yıl daha sürecektir. Bin yıl daha sürecektir. Bin yıl daha sürecektir. Bin yıl daha sürecektir. Bin yıl daha, bin yıl daha...</span></p>

  <p class="heading"><span class="sgc3"><br class="calibre1" /></span></p>

  <p class="heading1"><span class="sgc3">Mısra 595</span> <span class="sgc3">: Çare yok dünyadan gideyim gayrı</span>&nbsp;</p>

  <p class="heading"><span class="sgc3">Çare.......... bulunacaktır.</span></p>

  <p class="heading"><span class="sgc3">Açıklamalar burada bitiyor. Gerek şarkılarda, gerek açıklamalarda sözü geçen insanlar, yerler, tarihî ve günlük olaylar, gösterilen kaynaklar, ileri sürülen düşünceler, yapılan benzetmeler, anlatılan şehirler, ispat edilen nazariyeler, vazedilen kanunlar tamamen hayal mahsulüdür. Uydurmadır. Bunların içinde gerçek hayattaki yerlere, insanlara ve olaylara benzeyenler varsa, tesadüften ibarettir ve kimsenin üzerine alınmaması gerekir. Yalnız, yazar, bu satırların müellifi olduğuna göre, istese de istemese de vardır ve gerçek hayatta mevcuttur. Fakat, içinde bulunduğumuz gerçek hayatta yaşayıp yaşamadığı ve başına gelenlerin gerçekten olup olmadığı hususunda bir şey söylenemez. Belki, yaşadığını sandığı hayat bir rüyadan ibarettir ve uyandığı zaman o da bütün gerçekleri görecektir; ya da herkes uyumaktadır da onun yaşadıkları gerçektir. Yazar da bir gün onlar gibi uyuduğu zaman herkesin gerçek sandığı rüyaları görecektir. Belki dün rüya görüyordu, belki bugün rüya görüyor, belki yarın rüya görecek. Belki dün yaşıyordu, belki bugün yaşıyor, belki hep yaşayacak.</span></p>
</body>
</html>
