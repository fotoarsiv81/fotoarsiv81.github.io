<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>KumveKopuk</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="h1baslik" id="calibre_toc_2">KUM VE KÖPÜK</h1>

  <p class="normal">Durmadan yürüyorum bu kıyılarda,</p>

  <p class="normal">Kum ve köpüğün arasında yürüyorum,</p>

  <p class="normal">Bir gün ayak izlerimi silecek met</p>

  <p class="normal">Ve rüzgâr köpüğü götürecek elbet,</p>

  <p class="normal">Ama denizle kıyı ebediyen kalacak arkamda.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bir defasında sisle doldurdum avucumu.</p>

  <p class="normal">Sonra elimi açtım ki sis, bir kurtçuk olmuş.</p>

  <p class="normal">Kapattım ve tekrar açtım. Bu kez küçük bir serçe duruyordu orada.</p>

  <p class="normal">Sonra tekrar kapatıp üçüncü kez açtım. Bir adam vardı elimin içinde, yüzü kederli, yükseklere bakıyor.</p>

  <p class="normal">Ve yine kapattım avucumu. Açtığımda, yalnızca sis vardı.</p>

  <p class="normal">Ama kulağıma tatlı bir müzik sesi geliyordu.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Dün bana, hayat dairesinde kararsızca dalgalanan bir zerreymişim gibi gelirdi.</p>

  <p class="normal">Oysa bugün, çok iyi biliyorum ki o dairenin ben kendisiyim. Ve düzenli zerreleriyle hayat, bütünüyle bende devinmektedir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Onlar uyanık halde bana derler ki, “Sen ve içinde yaşadığın âlem sonsuz bir denizin sonsuz sahilinde yalnızca bir kum tanesisiniz.”</p>

  <p class="normal">Ben düşümde onlara şöyle derim, “Sonu olmayan o denizin ta kendisiyim ben ve bütün âlemler benim sahilimde kum taneleridir.”</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bugüne kadar yalnızca, “Sen kimsin?” diye sorana ne cevap vereceğimi bilemedim.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Tanrı düşündü, ilk düşüncesi bir melekti.</p>

  <p class="normal">Ve Tanrı konuştu, ilk sözü bir insandı.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İnsan, binlerce yıl evvel, deniz ve rüzgârın sözcükleri kendisine hediye etmesinden önce; sık ormanlar içinde kaybolan benliğini arayan, zihni karışmış bir yaratıktı.</p>

  <p class="normal">Durum bundan ibaretken, yalnızca dünü bilen cılız seslerle eski günlerimiz hakkında nasıl yorum yapabiliriz?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Yalnızca bir kez konuştu Sfenks, “Bir kum tanesi çöldür, çöl de bir kum tanesi.” Bunu söyledi ve tekrar sustu. Bir daha da hiç konuşmadı.</p>

  <p class="normal">Sfenks’i işittim, ama anlamadım.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bir kadının yüzüne baktım ve henüz doğurmadığı çocuklarını gördüm.</p>

  <p class="normal">Bir kadın yüzüme baktı, daha o doğmadan ölmüş atalarımı bildi.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Olgunluğa ermek istiyorum. Ama ben, üzerinde akıllı canlıların yaşadığı bir krallığa dönmeden bu mümkün olur mu?</p>

  <p class="normal">Aslında yeryüzündeki her insanın yanılgısı değil mi bu?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İnci, bir kum tanesinin çevresine acının bina ettiği bir mabettir.</p>

  <p class="normal">Peki ya bedenlerimizi hangi arzu, hangi tanelerin çevresine inşa etti?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Tanrı beni bir çakıl taşı olarak bu kusursuz ve gizemli göle fırlattığı zaman, yüzeyinde sayısız halkalar meydana getirerek onun sükûnetini bozdum.</p>

  <p class="normal">Ama derinliklerine ulaştığımda, ben de o göl gibi sakinleştim.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bana sessizliği ver ki, bilinmezliklerine dalayım gecenin.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bedenim ruhuma âşık olup da evlendikleri gün, ikinci kez doğdum.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Yaşamımda kulakları keskin bir adam tanıdım, ama dilsizdi. Dilini bir savaşta yitirmişti.</p>

  <p class="normal">Bu adamın kendisini büyük sessizliğe mahkûm eden o belâ başına gelmeden önce dövüştüğü savaşları iyi biliyorum ben. Doğrusu onun ölmüş olması beni çok mutlu ediyor.</p>

  <p class="normal">Çünkü dünya ikimize yetecek kadar geniş değil.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Mısır toprağında uzun süre sessiz ve mevsimlerden habersiz uyudum.</p>

  <p class="normal">Sonra beni güneş doğurdu. Ve ayakta dikildim bir süre, günlerle birlikte şarkı söyleyip gecelerle düş kurarak Nil kıyısı boyunca yürüdüm.</p>

  <p class="normal">Şimdi bin ayakla üzerimde dolaşıyor güneş, beni Mısır toprağında yeniden uyutmak için.</p>

  <p class="normal">Ama şu mucizeye, gizeme bak.</p>

  <p class="normal">Beni derleyip toplayan güneşin kendisi olduğu halde, dağıtmaya güç yetiremiyor.</p>

  <p class="normal">Bu yüzden, sağlam adımlarla hâlâ dimdik yürüyorum Nil kıyısında.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Kavuşmanın bir çeşididir anmak.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Unutkanlık bir tür özgürlüktür.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Biz zamanı sayısız güneşlerin hareketleriyle ölçeriz; onlarsa, ceplerinde taşıdıkları küçük aletlerle ölçerler.</p>

  <p class="normal">Öyleyse söyle bana, Tanrı aşkına, onlarla aynı yerde ve aynı zamanda buluşmamız nasıl mümkün olur?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Samanyolu pencerelerinden uzayı seyreden biri için, dünya ile güneş arasındaki boşluk uzay değildir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İnsanlık, ezel<sup class="calibre2"><a href="../Text/KumveKopuk_split_007.html#footnote-127975-1" id="footnote-127975-1-backlink">[7]</a></sup> vadilerinden ebed<sup class="calibre2"><a href="../Text/KumveKopuk_split_007.html#footnote-127975-2" id="footnote-127975-2-backlink">[8]</a></sup> denizine akan bir ışık nehridir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Gökte (esir âlemi) yaşayan ruhlar insanın acılarına gıpta etmez mi?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Kutsal Kent’e giden yolda bir başka hacıya rastladım ve ona sordum: “Kutsal Kent’e giden yol mu bu gerçekten?”</p>

  <p class="normal">Bana cevap verdi: “Hadi beni izle, bir gün bir gece içinde Kutsal Kent’e varacaksın.”</p>

  <p class="normal">Hiç düşünmeksizin onun peşine takıldım. Gecelerce yürüdük. Ama bir türlü varamadık Kutsal Kent’e.</p>

  <p class="normal">Bana kızdığını fark ettiğimde öyle şaşırdım ki, çünkü yanlış yola beni götüren kendisiydi.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Ey Tanrı, tavşanı bana av yapmadan evvel beni aslanın avı yap.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Evim bana dedi ki: “Beni bırakıp gitme, çünkü senin geçmişin bende yaşıyor.”</p>

  <p class="normal">Ve yol, “Hadi düş peşime, çünkü ben senin geleceğinim,” dedi.</p>

  <p class="normal">Bense evime ve yola diyorum ki: “Benim ne geçmişim var, ne de geleceğim. Eğer burada kalırsam, bir gidiş vardır kalışımda; yok, oraya gidersem eğer, gidişimde de bir kalış olacak. Çünkü, her şeyi değiştirebilen sevgi ve ölümdür yalnızca.”</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Kuş tüyünde uyuyanların gördükleri düşlerin toprak üstünde uyuyanların düşlerinden daha güzel olmadığını bildiğim halde, hayatın adaletine olan inancım nasıl azalır?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İçinde hazzımı barındıran bir acıdan yakınmam ne garip!</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Yedi kez ruhumu kınadım:</p>

  <p class="normal">İlki– Yükseklere ulaşmada zayıflık gösterdiğini gördüğüm zaman.</p>

  <p class="normal">İkincisi– Dosdoğru gidenlerin önünde sekmeye başladığını gördüğümde.</p>

  <p class="normal">Üçüncüsü– Kolayla zor arasında seçenek sunulup da kolayı yeğlediğinde.</p>

  <p class="normal">Dördüncüsü– Bir suç işlediği, sonra da başkalarının buna benzer suçları onu teselli ettiğinde.</p>

  <p class="normal">Beşincisi– Kendi zayıflığına tahammül ettiği, üstelik bu tahammülü güçlü oluşuna bağladığında.</p>

  <p class="normal">Altıncısı– Bir yüzün çirkinliğini hor görüp, aslında onun kendi maskelerinden biri olduğunu fark edemediğinde.</p>

  <p class="normal">Ve yedincisi– Bir övgü şarkısı söyleyip de bunu bir erdem sandığında.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Ben hakikati bilmiyorum. Ama cehaletimin önünde tevazuyla eğiliyorum. Övüncüm de bundadır, kazancım da.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İnsanın hayal gücü ile idraki arasında bulunan mesafeyi aşması, yalnızca bunu ne kadar istediğine bağlıdır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Cennet hep orada duruyor, şu kapının ardında, hemen yandaki odada; ama ben kapının anahtarını yitirdim.</p>

  <p class="normal">Belki de yitirmedim, sadece farklı bir yere koydum.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Sen körsün, bense sağır ve dilsiz; o halde elini ver ki, birbirimizin farkına varalım.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İnsanın değeri ulaştıklarıyla değil, ulaşmayı arzu ettiği şeylerle bilinir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Kimimiz mürekkep gibidir, kimimiz kâğıt.</p>

  <p class="normal">Bazımızın siyahlığı olmasa, beyazlık sağırlaşırdı.</p>

  <p class="normal">Ve bazımızın beyazlığı olmasa, siyahlık kör olurdu.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bana kulak ver ki, sana seslenebileyim.</p>

  <p class="normal">Akıl bir süngerdir, kalpse bir nehir.</p>

  <p class="normal">Çoğumuzun emmeyi akmaya yeğlemesi tuhaf değil mi?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Tanımlayamadığın rahmetleri özlediğinde,</p>

  <p class="normal">Ve nedenini bilmediğin hüzünlere kapıldığında.</p>

  <p class="normal">İşte o zaman gerçekten, tam bir verimlilikle serpilecek ve daha büyük benliğine doğru alabildiğine yükseleceksin.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İnsan bir fikirle sarhoş olunca, bu fikir hakkındaki en çürük ifadeyi bile leziz bir şarap kabul eder.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Siz şarabı sarhoş olmak için içersiniz, bense başka şarapların verdiği sarhoşluktan ayılmak için.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Kadehim boşaldığında, onun boş oluşuna razıyımdır; ama yarısı dolu olduğunda, yarı doluluğunu kabullenemem.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Sana açıkladıklarında değil, açıklayamadıklarındadır insanın gerçeği.</p>

  <p class="normal">Bu yüzden, onu tanımak istediğinde söylediklerine değil, söylemediklerine kulak ver.</p>

  <p class="normal">Söylediklerimin yarısı anlamsızdır, ama diğer yarısı anlaşılsın diye söylüyorum bunları.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Ancak fırsatları değerlendirmeyi bilen, şakayı bilir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İnsanlar geveze ayıplarımı övüp, dilsiz ayıplarımı yerdiğinde hissetmeye başladım yalnızlığın acısını.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Hayat, kalbini övecek bir şarkıcı bulamadığında, aklını konuşacak bir filozof doğurur.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Gerçeği hep bilmen gerekirse de ara sıra söylemelisin.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Asıl gerçek, içimizde suskun; kulaktan dolma bilgilerse geveze.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İçimdeki hayatın sesi senin içindeki hayatın kulağına erişemez, ama ne olursa olsun, yalnızlığın ürküntüsünü hissetmemek için, konuşalım.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İki kadın konuştuğunda, hiçbir şey anlatmaz.</p>

  <p class="normal">Bir kadın konuştuğunda ise, hayatı bütünüyle anlatır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Kurbağaların sesi sığırlarınkinden daha yüksek olabilir.</p>

  <p class="normal">Ama kurbağalarla ne tarlayı sürebilirsin, ne üzüm sıkma cenderesini döndürebilirsin, ne de derilerinden ayakkabı yapabilirsin.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Gevezelere yalnızca dilsizler imrenir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Eğer kış, “Bahar yüreğimdedir,” deseydi, ona kim inanırdı.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Her tohumun içinde bir özlem gizlidir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Aç gözlerini iyice bak, bütün şekillerde kendini göreceksin.</p>

  <p class="normal">Ve kulaklarını açıp dikkatle dinle, bütün seslerde kendi sesini duyacaksın.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İki adama ihtiyacı var gerçeğin: biri onu söylemek, diğeri anlamak için.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Üstümüzü kaplasa da söcüklerin dalgaları, ebediyyen derinliğimiz suskundur.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Öğretilerin çoğu pencere camı gibidir, içinden gerçeği görürüz. Ama cam bizi soyutlayarak gerçekten ayırır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Hadi gel bir oyun oynayalım &lt;saklambaç&gt; ve birbirimizi arayalım. Eğer kalbime saklanırsan, seni bulmak benim için zor olmaz. Ama kendi benliğinin ardına saklanırsan, hiç kimse ulaşamaz sana.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Kadın, yüzünü bir tebessümle maskeleyebilir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Sevinçli kalplerle beraber şarkı söylemekten kederi onu alıkoymayan hüzünlü bir kalp ne asildir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Kadını anlamayı, dâhiliğin iç yüzünü kavramayı ya da sessizliğin sırrını çözmeyi arzulayan kimse, güzel bir düşten kahvaltıya oturmak için uyanan adama ne çok benzer.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Asla önümden geçen tören alayını dikilip seyretmeyecek ve bütün yürüyenlerle birlikte ben de yürüyeceğim.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Sana hizmet edene altından daha fazlasını borçlusun. O halde, ya kalbini ver ona ya da sen de hizmet et.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Hayır, biz boş yere yaşamadık. Kuleler inşa etmediler mi kemiklerimizden?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Titizlikte aşırıya kaçma ve işlerini artır. Çünkü şairin fikri ve akrebin kuyruğu övünçleriyle aynı toprağa geri döner.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Her ejderha onu öldürecek bir Aziz Yorgi doğurur.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Ağaçlar, toprağın göğe yazdığı şiirlerdir. Bizse onları kesiyor, hiçliğimizi ve ahmaklığımızı kaydetmek için kâğıt yapıyoruz.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Yazmak için içinde bir istek duyuyorsan –ki bu isteğin sırrını sadece azizler bilir– sende şunlar bulunmalı; bilgi, sanat ve büyü: yani kelimelerin müziğinin bilgisi, sadelik ve içtenliğin sanatı, okurlarını sevmenin büyüsü.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Kalemlerini yüreklerimizin kanına batırırlar, sonra da esin ve ilham iddiasında bulunurlar.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Ağaç hayat hikâyesini yazabilseydi, onun öyküsü, herhangi bir kavmin tarihinden farklı olmazdı.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Eğer şiir yazma gücü ile yazılmamış olanın tutkusu arasında seçim yapmam gerekseydi, tutkuyu seçerdim. Çünkü tutku şiirden üstündür.</p>

  <p class="normal">Ama sen ve bütün komşularım ve tanıdıklarım kötü olanı seçtiğime eminsinizdir her zaman.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Şiir, üzerinde yorum yapılabilir bir görüş değildir. Kanayan bir yaradan yahut gülümseyen dudaklardan yükselen bir şarkıdır o.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Şair, tahtından indirilmiş, sarayının külleri arasında oturmuş, küllerden bir şekil oluşturmaya çalışan bir kraldır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Şiir, birazı sözcükten; çoğu sevinç, acı ve hayretten oluşan bir şeydir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Şairin, kalbindeki şiirlerin annesini bulmaya çalışması boşunadır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bir defasında bir şaire dedim ki: “Senin değerini, ancak sen öldükten sonra anlayacağız.”</p>

  <p class="normal">Onun yanıtı şöyle oldu: “Evet, ölüm gerçeğin yüzündeki perdeyi kaldırır daima. Ama gerçek değerimi ölümümle anlamayı temenni ediyorsanız, bu olamaz. Çünkü dilimdekinden fazlası kalbimdedir ve elimde olandan fazlası özlemlerimde.”</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Güzelliğin türküleriyse eğer söylediğin, çölün ortasında bile olsan seni dinleyen birilerini bulursun.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Kalbi büyüleyen bir felsefedir şiir.</p>

  <p class="normal">Felsefe, fikir şarkıları söyleyen bir şiirdir.</p>

  <p class="normal">İnsanın kalbini büyüleyip aynı anda fikir şarkılarını da söyleyebilseydik, o zaman Tanrı’nın gölgesinde yaşayabilirdik.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İlham daima şiir söyler, yorumda bulunmaz.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Pek çok zaman, kendimizi uyutan ninniler söyleriz çocuklarımıza.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Sözlerimizin hepsi, fikir soframızdan düşen kırıntılardır yalnızca.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Düşünce, şiirin yolunda sürekli bir engeldir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Büyük şarkıcı, sessizliğimizin şarkılarını söyleyendir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Eğer ağzın yemekle doluysa şarkı söyleyemezsin.</p>

  <p class="normal">Ve altınla doluysa elin, kaldıramazsın şükür için.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Derler ki, bülbül aşkının şarkısını söylerken, bir dikenle bağrını delermiş.</p>

  <p class="normal">Hepimiz onun gibiyiz. Başka türlü olsa nasıl şarkı söyleyebilirdik?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Dâhilik, geç gelen baharın başında bir kuşun söylediği şarkılardır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Kanatlı ruh bile doğal gereksinimlerden bağımsız olamaz.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Deli de senin benim kadar müzisyendir. Ne var ki, onun çaldığı aletten melodi sesi gelmiyor.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Anne kalbinin sessizliğinde saklı duran şarkılar, çocuğunun dudaklarında yankılanır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Dünyada gerçeğe dönüşmeyecek hiçbir özlem mevcut değildir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Hiçbir zaman ikinci benliğimle tam olarak uyuşamadım. Bana öyle geliyor ki varlık probleminin sırrı, ikimizin arasında bir yerde.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İkinci benliğin senden dolayı sürekli hüzünlüdür. Ama o, ancak hüzünle yaşar ve gelişir. Bu yüzden, onun sevincinin kaynağı yine hüzündür.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Ruh ile tenin savaşı, yalnızca ruhu sakin, ama teni asi olanların düşüncelerindedir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Yaşamın özüne ulaştığında, her şeyde güzellik bulursun, hatta güzelliği görmezden gelen gözlerde bile.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Yalnızca güzelliği keşfetmek için yaşarız, başka her şey bir bekleyişten ibarettir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bir tohum ek, toprak sana bir çiçek verecektir.</p>

  <p class="normal">Düşünü gökle donat, sana sevgilini gönderecektir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Senin doğduğun gün şeytan öldü.</p>

  <p class="normal">Artık bir melek bulmak için cehennemden geçmen gerekmez.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Erkeğin kalbini ödünç alan kadınlar ne çoktur!</p>

  <p class="normal">Ama pek azı onu elinde tutabilir!</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bir şeye sahip olmak istiyorsan, onu kendin için istememelisin.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Erkeğin eli kadının eline dokunduğunda, ikisi birlikte sonsuzluğun yüreğine dokunurlar.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Sevgi, iki sevgili arasındaki perdedir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Her erkek iki kadın sever; biri hayalinin ürünüdür, diğeri ise henüz doğmamıştır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Kadının küçük yanlışlarını bağışlamayan erkek, onun büyük erdemlerinden faydalanamaz.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Her gün ve her gece kendini yenilemeyen aşk, bir saplantıya döner ve bu saplantı çok geçmeden bir kölelik halini alır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Âşıklar birbirlerine sarılmaktan çok aralarındakini kucaklarlar.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Aşk ve kuşku, bir arada barınamaz.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Sevgi; ışıktan bir elin, ışıktan bir sayfaya yazdığı, ışıktan bir sözdür.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Arkadaşlık, tatlı ve daimi bir sorumluluktur, egoistler için bir fırsat değil.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Arkadaşını her zaman anlamadıysan, hiçbir zaman anlamazsın.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">En güzel giysin başkasının tezgâhında dokundu.</p>

  <p class="normal">En lezzetli yemeğini başkasının sofrasında yedin.</p>

  <p class="normal">En rahat yatağın başkasının evinde yattığındır.</p>

  <p class="normal">Şimdi bana söyle, kendini başkasından nasıl ayrı sayarsın?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Senin aklın rakamlarla yaşamaktan vazgeçmedikçe ve benim kalbim sis içinde yaşamayı sürdürdükçe, hiçbir zaman anlaşamayacaklar.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Kullandığımız dili yedi kelimeye düşürünceye dek, birbirimizi anlayamayacağız.</p>

  <p class="normal">Kalbimin mühürleri parçalanmadan nasıl açılacak?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Büyük bir acı ya da büyük bir sevinç olmadan içindeki gerçek ortaya çıkmaz.</p>

  <p class="normal">Eğer kendi gerçeğin açığa çıksın istiyorsan, ya güneşin altında çıplak dans etmeli ya da kendi çarmıhını taşımalısın.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Doğa kanaat hakkındaki öğütlerimizi dinleseydi, ne bir nehir denize akar ne de bir kış bahara dönerdi.</p>

  <p class="normal">Ve doğa, tutumlulukla ilgili bütün nasihatlerimize kulak verseydi, aramızda bu havayı soluyan kaç kişi kalırdı?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Güneşe sırtını dönersen, göreceğin şey kendi gölgendir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Gündüzün güneşinin önünde özgürsün sen.</p>

  <p class="normal">Gecenin ayının ve yıldızlarının önünde özgürsün.</p>

  <p class="normal">Güneş, ay, yıldızlar olmadığında yine özgürsün.</p>

  <p class="normal">Dahası, bütünüyle varlık gözlerinden silindiğinde de özgürsün.</p>

  <p class="normal">Ama, sevdiğine kölesin, çünkü onu seversin.</p>

  <p class="normal">Bir de seveninin kölesisin, çünkü seni sever.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Hepimiz mabedin büyük kapısında bekleyen dilencileriz. Kral mabede girip çıkarken, her birimiz onun ihsanından payımızı alırız.</p>

  <p class="normal">Ama yine de birbirimizi kıskanır, böylece kralı küçük gördüğümüzü apaçık gösteririz.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İhtiyacından fazlasını yiyemezsin. Somunun yiyemediğin yarısı başkasının payıdır ve bir parça da Tanrı misafirine ayırmalısın.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Misafirler olmasa, evler mezarlara dönerdi.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Misafirperver bir kurt zavallı bir kuzuya dedi ki, “Ziyaretinizle evimizi şereflendirmek istemez misiniz?”</p>

  <p class="normal">Ve kuzu şöyle yanıt verdi, “Eğer eviniz midenizde olmasaydı, sizi ziyaretten büyük onur duyardık!”</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Konuğumu eşikte durdurup dedim ki, “Lütfen ayağını içeri girerken silme, dışarı çıkarken silersin.”</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Cömertlik; benim senden daha fazla ihtiyaç duyduğum şeyi değil, senin benden daha fazla ihtiyaç duyduğun şeyi vermendir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Veriyor, ama verirken verdiğin kimsenin utancını görmemek için yüzünü çeviriyorsan, o zaman gerçekten merhametlisindir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">En zengin ile en yoksul arasındaki fark, sadece açlık çekilen bir gün ve susuz geçirilen bir saatten ibarettir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Dünümüzün borçlarını ödemek için yarınımızdan ödünç alırız çoğu kez.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Melekler ve şeytanlar sık sık beni ziyaret eder. Ama her seferinde onlardan kurtulurum.</p>

  <p class="normal">Ziyaretçi bir melekse eğer, eski bir dua okurum, sıkılıp evimi terk eder.</p>

  <p class="normal">Bir şeytansa gelen, eski bir günah işlerim, yanımdan geçip gider.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Her halü kârda bu kötü bir zindan değil. Ama beni diğer odadaki mahkûmdan ayıran duvarı sevmiyorum.</p>

  <p class="normal">Gerçi şunu da sana itiraf etmeliyim ki, bu konuyu ne zindancıya ne de zindanın mimarına açmak niyetindeyim.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bir balık istediğin halde sana bir yılan verenlerin ellerinde yılandan başka verecek bir şeyleri olmayabilir. Bu durumda onların davranışları bir özveri ve cömertlik sayılır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Hilekârlık ara sıra başarılı olur, ama hep intihara doğru gider.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Hiç kan dökmemiş katilleri, bir şey çalmamış hırsızları ve aldatmamış yalancıları bağışladığında, gerçekten affetmeyi seven bir bağışlayıcı olursun.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İyi ile kötüyü ayıran çizginin üzerine parmağını koyabilen kişi, aslında Tanrı’nın giysisinin kenarına dokunur.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Eğer bir volkansa kalbin, nasıl ellerinde çiçekler açmasını beklersin!</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Beni aldattıklarını bilmediğimi düşünmelerine gülmek için çoğu kez insanların beni kandırıp oyuna getirmelerini arzu ediyor olmam tuhaf, değil mi?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Kendini av gibi gösteren avcıya ne diyeyim?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Elbiseni, ona kirli ellerini silene ver. Belki o gereksinim duyabilir o elbiseye; ama senin artık ihtiyacın olmaz.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Artık bir bahçıvan olamayacak olan bankerin hali ne üzücüdür!</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Doğuştan gelen kusurlarını sonradan edindiğin erdemlerinle örtmeye kalkma ne olur. Ben küçük kusurlarıma son derece bağlıyım. Çünkü onlar, bana has birer zenginliktir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Kaç defa asla işlememiş olduğum suçları yükledim omzuma, sırf kendimi benimle arkadaşlık eden kötülerden daha iyi göstermemek için.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Hayatın gizemleri, aynı zamanda hayattan daha derin gizemlerin perdeleridir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Ancak kendinle ilgili bilgin nispetinde diğerlerinin görüşlerini kabul edebilirsin.</p>

  <p class="normal">Öyleyse bana söyleyebilir misin, kim suçlu, kim masum?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Senin işlediğin suçun yarı sorumluluğunu üstlenen kişi, gerçek bir dindardır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Sadece iki kişi insanlık yasalarını tanımaz; deli ve dâhi. Onlar, insanlar arasında Tanrı’ya en yakın olanlardır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Sadece kovalandığında hızlı koşabilirsin.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Tanrım, düşmanım yok. Ama ille de bir düşmanım olacaksa, gücü benim gücüme denk olsun ki, yalnızca hak üstün gelsin.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İkiniz öldükten sonra, düşmanınla aranız düzelecek.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Pek çok insan kendimi savunayım derken, kendini öldürür.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Uzun zaman önce, çok sevdiği ve insanlar tarafından çok sevildiği için çarmıha gerilen bir adam yaşadı.</p>

  <p class="normal">Daha dün O’nu üç kez gördüğümü söylesem belki şaşırırsın.</p>

  <p class="normal">İlkinde bir fahişeyi bir polisin elinden kurtarmaya çalışıyordu; ikincisinde bir ayyaşla şarap içiyordu; üçüncüsünde ise kiliseyi propaganda aracı olarak kullanmak isteyen bir adamla kavgaya tutuşmuştu.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İyilik ve kötülük hakkında söylenenlerin hepsi doğru olsaydı, bütün hayatım suçlar silsilesinden ibaret olurdu.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Adaletin yarısı merhamettir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bana adaletsiz davranan, yalnızca kardeşine adaletsiz davrandığım kimsedir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Zindana götürülen bir adam görürsen, kalbinden şöyle geçir: “Kim bilir, sürüldüğü daha dar ve daha karanlık bir zindandan kaçıyordur belki.”</p>

  <p class="normal">Ve sarhoş bir adam gördüğünde, “Belki bu adam sarhoşluktan daha kötü bir şeyden kurtulmak için içiyordur,” de.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Kendimi savunmak, çoğu kez beni nefrete sevk etti. Ama daha güçlü olsaydım, böyle bir çareye sığınmazdım.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Gözlerindeki nefreti dudaklarındaki aptal gülümsemeyle kapatmaya çalışan kimse ne ahmaktır!</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Sadece benden aşağı olanlar beni kıskanır ya da nefret eder.</p>

  <p class="normal">Ama beni kimse kıskanmadı ve nefret etmedi. O zaman ben, kimseden üstün değilim.</p>

  <p class="normal">Yalnızca benden üstün olanlar beni över ya da hor görür.</p>

  <p class="normal">Ama kimse övmedi beni ve hor görmedi. Kimseden aşağı da değilim.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Beni anlamadığını söylemen, benim hak etmediğim bir övgü, senin de hak etmediğin bir hakarettir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Hayat bana altın verip de ben sana gümüş verdiğimde, bir de kendimi cömert sayıyorsam ne kadar adiyim.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Hayatın kalbine ulaştığında, kendini ne günahkârlardan üstün ne de peygamberlerden aşağı görürsün.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Aklı yavaş olana değil de ayağı yavaş olana, kalbi kör olana değil de gözleri kör olana acıman şaşılacak şey doğrusu.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Topalın koltuk değneğini düşmanın kafasında kırmaması, sağduyunun gereğidir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Senin kalbindekini almak için cebinden bir şey veren ne kadar kördür!</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Hayat büyük bir tören alayıdır. Yavaş yürüyen ona baktığında çok hızlı olduğunu sanır ve bu yüzden ondan uzak durur. Hızlı yürüyense onu yavaş zanneder ve o da uzak durur ondan.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Suç işlemek gerektiğinde, bir kısmımız babalarımızın ve dedelerimizin peşinden gitmek adına geriye bakarak işleriz.</p>

  <p class="normal">Diğer kısmımız ise çocuklarımızın üstün olması konusunda aşırıya kaçıp bakışlarımızı ileriye dikerek işleriz.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Herkesin kötü saydığı kimselerden kendisini ayrı tutmayan kimse gerçekten iyidir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Hepimiz mahpusuz. Ama kimimizin hücresinde pencere var, kimimizinkinde yok.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Yanlışlarımızı doğrularımızdan daha şiddetle savunmamız ne tuhaf.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Hatalarımızı birbirimize itiraf etseydik, yenilikten ne derece yoksun olduğumuzu görüp hep birlikte gülerdik.</p>

  <p class="normal">Ve hepimiz erdemlerimizi açıklasaydık, yine aynı sebepten kahkahalar atardık.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Fert, beşeri ittifaklara karşı bir suç işleyinceye dek beşeri kanunların üstündedir.</p>

  <p class="normal">Ondan sonra, ne birinden üstün ne de birinden aşağıdır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Yönetim seninle benim aramda bir anlaşmadır. Sen de, ben de çoğu kez yanlışa düşeriz.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Suç, ya bir çeşit ihtiyaçtır ya da bir çeşit hastalık.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Başkalarının hatasını görmekten daha büyük hata var mı?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Biri sana gülerse ona acıyabilirsin; ama sen ona gülersen asla kendini bağışlayamazsın.</p>

  <p class="normal">Ve biri seni incitirse bunu unutabilirsin; ama sen birini incitirsen hep hatırlarsın.</p>

  <p class="normal">Bu yüzden şuna emin ol ki; bu ikinci şahıs, senin daha duyarlı, ama başka bir bedende olan kişiliğindir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Ne kadar da ahmaksın! İnsanların senin kanatlarınla uçmasını istiyor, ama onlara bir tüy bile veremiyorsun.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bir defasında bir adam soframa oturdu, ekmeğimi yedi, şarabımı içti. Ve bana alaycı bakışlar fırlatıp gülerek gitti.</p>

  <p class="normal">Daha sonra, ekmek ve şarap istemek için yeniden geldi. Bense onu hayal kırıklığı içinde geri gönderdim. Bu kez bana melekler güldüler.</p>

  <p class="normal">Nefret, yatan bir cesettir. İçinizden kim bir mezar olmak ister?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Katil olmayışı, maktul için yeterli bir erdemdir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İnsanın kürsüsü, geveze aklı değil suskun kalbidir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Onların paraları karşılığında günlerimi satmadığım için benim bir deli olduğumu düşünüyorlar.</p>

  <p class="normal">Günlerimin satılık olduğunu sandıklarına göre, bence deli olan onlar.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Onlar bizim önümüze altın ve gümüşten oluşan zenginliklerini sererler, bizse onların önüne kalplerimizi ve ruhlarımızı sereriz. Buna rağmen onlar, hâlâ kendilerini ev sahibi, bizi ise misafir sayarlar.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Hayalsiz ve isteksiz kimselerin en büyüğü olmaktansa, gerçekleştirmek istedikleri hayalleri bulunanların en küçüğü olmayı yeğlerim.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">En çok acınması gereken insan, bütün hayalleri gümüş ve altın hülyasına dönüşen kimsedir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Hepimiz, kalplerimizin arzularının ulaşmak istediğimiz doruğuna tırmanıyoruz. Eğer yanında tırmanan senin çantanı ve keseni çalar da, ilkiyle şişmanlayıp ikincisiyle ağırlığı artarsa onu da beraberinde götürmeli ve ona acımalısın: Çünkü şişmanlık, onun için tırmanışı daha zor hale getirecek; yüklendiği ağırlık ise önündeki yolu daha da uzatacaktır.</p>

  <p class="normal">Senin zayıflık ve cılızlığına rağmen, onu yükünün altında çökmüş ve yavaşlamış görürsen, hemen yardım et ona. Çünkü bu, senin hızını artıracaktır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Hiç kimseyi onun hakkında bildiklerinin ötesinde yargılayamazsın. Oysa bildiğin ne kadar az.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Ülkelerini fethettiği kimselere öğüt verenleri dinlemek istemem.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Hakiki hür, zincire vurulu kölenin yükünü sabır ve şükürle taşıyandır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bir yıl önce komşum bana dedi ki: “Hayattan nefret ediyorum. Çünkü onda acıdan başka bir şey yok.”</p>

  <p class="normal">Ve dün mezarlıktan geçerken, onun kabrinin üstünde hayatın dans ettiğini gördüm.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Doğadaki savaş, düzeni arzulayan düzensizlikten başka bir şey değildir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Yalnızlık, bütün ölü dallarımızı kıran sessiz bir fırtınadır. Ama o, yaşayan toprağın diri kalbindeki köklerimizin canlılığını artırır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bir bataklığa denizden bahsettim, mübalağa yapan bir hayalperest sandı beni.</p>

  <p class="normal">Ve bir denize bataklıktan söz ettim, benim iftira atan bir hicvedici olduğumu düşündü.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Karıncanın çalışmasını ağustos böceğinin şarkı söylemesinden üstün tutan görüş ne kadar dardır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bu dünyada erdem denilen şeyler, başka bir dünyada önemsiz olabilir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Derin derinliklere iner ya da yüksek yüksekliklere çıkar. Ve daireler ancak geniş halkalar çizer.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Belirli ölçü ve ağırlık kavramlarımız olmasaydı, güneşin önünde olduğu gibi, ateş böceğinin önünde de hayranlık duyardık.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Hayalsiz bir aydın, bıçakları kör, terazileri bozuk bir kasaptır.</p>

  <p class="normal">Ne yapalım ki hepimiz etyemez olamayız?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Karnı aç olana şarkı söylersen, seni midesiyle dinler.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Ölüm ihtiyara bebekten daha yakın değildir, hayat da öyle.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Samimi olmak istiyorsan, güzellikte samimi ol, yoksa sus. Çünkü yakınlarımızda ölmek üzere olan bir adam var.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İnsanların cenaze töreni, belki de meleklerin düğünüdür.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Unutulmuş bir gerçek ölebilir. Ama cenaze masrafları ve kabrinin inşası için yedi bin gerçeği vasiyet olarak bırakır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Biz konuşurken yalnızca kendimizle konuşuruz. Ama çoğu kez sesimizi gerektiğinden fazla yükseltiriz ve başkaları da bizi duyar.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Açık olan, basit bir dille anlatılıncaya kadar hiç kimsenin fark etmediği şeydir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Samanyolu içimde olmasaydı, onu nasıl görecek ya da bilecektim.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Ben bir hekim olmadıkça, gök bilimci olduğuma inanmazlar.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Sedef, ancak denizin görüşüyle inci olur.</p>

  <p class="normal">Ve kömür, zamanın görüşüyle elmas olur.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Şöhret, ışığın önünde duran tutkunun siluetidir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Kök, şöhreti küçük gören bir çiçektir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İçinde güzellik olmayan ne bir din vardır ne de ilim.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Tanıdığım her büyük adamın kişiliğinde, onun büyüklüğünü açıklayan küçük şeyler olduğunu fark ettim. Bütün o büyükleri uyuşukluktan, delilikten ve intihardan alıkoyan işte bu küçük şeylerdi.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Büyük insan, ne efendi ne de uşak olandır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İnsan, davranışlarında orta yolu seçmemiştir. Bu yüzden onun suçluları da, peygamberleri de öldürdüğünü görüyoruz.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Çok ödün verende, aslında ödünsüzlük hastalığı vardır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Belki de uyuşmazlık, iki fikir arasındaki en kısa yoldur.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Ben ateşim ve kuru samanım, bir yanımı yiyip bitirir bir yanım. Dumanımdan kör olmamak için çevirdin yüzünü, öyle değil mi?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Hepimiz kutsal dağın zirvesine koşuyoruz. Geçmişi bir rehber değil de bir harita olarak kabul etsek yolumuz daha kısa olmaz mı?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bilgelik, ağlamayı küçümsediği, gülmeye karşı büyüklendiği ve kimseyi görmeyip yalnızca kendisiyle meşgul olduğunda, artık bilgelik değildir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Tamamıyla senin bildiklerinle yetinseydim, bilmediklerini nereye koyardım?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Susmayı gevezeden, hoşgörüyü fanatikten, edebi edepsizden öğrendim. Bütün bunlardan daha garibi, bu öğretmenlere hâlâ teşekkür etmemiş olmamdır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Fanatik taraftar, tamamen sağır bir konuşmacıdır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Kıskancın suskunluğu çok gürültülüdür.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bilmen gerekenlerin sonuna ulaştığında, henüz anlaman gerekenlerin eşiğine varmış olacaksın.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Abartı, tabii sınırlarını aşmış gerçekliktir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Yalnız ışığın gösterdiklerini görebiliyor ve yalnız seslerin söylediklerini duyabiliyorsan;</p>

  <p class="normal">Öyleyse aslında, ne görüyorsun, ne duyuyorsun.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Gerçek, parçalara ayrılamaz.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Gülmeyi ve acımasız biri olmayı aynı anda başaramazsın.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İnsanlar arasında kalbime en yakın olan, bir ülkesi olamayan kral ve dilenmeyi bilmeyen fakirdir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Yüzsüzlükle elde edilen başarıdansa edebiyle başarısızlık daha iyidir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Toprakta nereyi istersen kaz, bir hazine bulursun. Ama bir çiftçinin inancıyla kazman gerek.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Cins atlarının üzerinde giden yirmi avcı ve önlerindeki yirmi av köpeğinin kovaladıkları bir tilki şöyle dedi:</p>

  <p class="normal">“Kuşkusuz beni öldürecekler. Ama yaptıkları ne kadar aptalca! Çünkü ben yirmi tilkinin, sadece bir adamı avlayıp parçalamak için, yirmi eşeğe binip yanlarına yirmi kurt alacak kadar ahmaklık edeceklerini hiç sanmıyorum.”</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İnsanın koyduğu yasalara insanın ruhu değil, aklı tabi olur.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Ben bir yolcu ve aynı zamanda bir denizciyim. Her sabah yeni bir tepe keşfederim ruhumda.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bir kadın dedi ki: “Savaş nasıl kutsal olmaz, benim oğlum bir savaşta öldü?”</p>

  <p class="normal">Ben hayata: “Ölümün sesini duymak isterdim,” dedim.</p>

  <p class="normal">Ve hayat sesini biraz yükseltip bana: “İşte duyuyorsun ya,” dedi.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bana diyorlar ki: “Kendini tanırsan, insanların hepsini tanırsın.”</p>

  <p class="normal">Ben de onlara diyorum ki: “Ancak bütün insanları tanıyınca kendimi tanıyabilirim.”</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Sen iki kişisin: birincisi karanlıkta uyanık, ikincisi aydınlıkta gafil.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Münzevi, bölünmemiş küllî âlemlerin tadına varmak için zerreler âlemini terk eden kimsedir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Âlimle şair arasında yeşil bir çayır vardır. Âlim onu aşarsa bilge olur, şair aşarsa peygamber olur.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Dün akşam, başlarını sepetlerde taşıyan filozoflar gördüm. Şehrin meydanlarında dolaşıyor ve, “Bilgelik! Satılık bilgelik!” diye bağırıyorlardı.</p>

  <p class="normal">Zavallı filozoflar! Kalplerini doyurmak için kafalarını satıyorlardı.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bir filozof bir çöpçüye, “Sana acıyorum,” dedi, “çünkü işin zor ve pis.”</p>

  <p class="normal">Bunun üzerine çöpçü dedi ki, “Teşekkür ederim bayım, ama söyler misin, senin işin nedir?”</p>

  <p class="normal">Filozof övünçle yanıt verdi, “Ben insanın ahlakını ve doğasını araştırır, davranışları ve arzularıyla ilgili inceleme yaparım.”</p>

  <p class="normal">Çöpçü gülümsedi ve filozofa, “Vah vah! Zavallı adam!” diyerek işine döndü.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Gerçeğe kulak veren, onu söyleyenden daha küçük değildir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İnsan zaruri ile zaruri olmayan ihtiyaçları birbirinden ayırt edemez. Çünkü bu meleklere özgü bir niteliktir ve melekler, üstün zekâlı bilgelerdir.</p>

  <p class="normal">Meleklerin boşluktaki üstün fikirlerimiz olmadığını kim bilebilir?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Gerçek kral, tahtını dervişlerin kalplerinde kurandır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Cömertlik, verebileceğinden fazlasını vermen; kibir, ihtiyacından azını almandır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Aslında hiçbir insana hiçbir şey borçlu değilsin.</p>

  <p class="normal">Ama her şeyi bütün insanlara borçlusun.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Geçmişte yaşayanların hepsi bugün bizimle birlikte yaşıyor.</p>

  <p class="normal">Aramızda konuksever bir ev sahibi olmayı istemeyen var mı?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bana diyorlar ki, “Eldeki bir kuş, ağaçtaki on kuştan daha iyidir.”</p>

  <p class="normal">Ben de onlara, “Ağaçtaki bir kuş, eldeki on kuştan daha iyidir,” diyorum.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Varlıkta yalnızca iki unsur vardır; güzellik ve doğruluk. Sevenlerin yüreklerindeki güzellik ve toprağı sürenlerin kollarındaki doğruluk.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Büyük güzellik beni tutsak eder, ama daha da büyük olanı kendimden dahi özgürleştirir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Arzulayanın kalbinde güzellik, onu görenin gözlerindekinden daha fazla parıldar.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bana düşüncesini açan insan hoşuma gider ve düşlerini ortaya koyana saygı duyarım. Ama nedense, bana hizmet edenin önünde mahcubiyet duyarım?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Yetenekliler eskiden krallara hizmet etmekle gururlanırlardı.</p>

  <p class="normal">Bugün ise yoksullara hizmet etme iddiasındalar.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Melekler bilirler ki, çoğu pratik zekâlı insan, hayalperestlerin alınteriyle ekmek yer.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Çoğu zaman akıl bir perdedir. Eğer onu yırtabilirsen, ya isyan halinde bir deha ya da kurnaz bir zekâ bulursun.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Akıllı olan akıllı olduğumu söyler, aptal olan da aptal olduğumu. Bana ikisinin sözü de doğru gibi geliyor.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Kalplerimizin esrarına ancak kalpleri sırlarla dolu olanlar yol bulabilir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Mutluluğunu paylaşıp acına ortak olmayan kimse, Cennet’in yedi kapısından birinin anahtarını kaybedecektir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Evet, Nirvana vardır. Ve o; koyunlarını yeşil otlağa sürmene, çocuğunu uyuması için yatağa yatırmana ve şiirinin son dizesini yazmana değer.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Sevinçlerimizi ve kederlerimizi yaşayıp öğrenmeden çok zaman önce seçeriz.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Tasa, iki bahçeyi ayıran bir duvardır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Kederin ya da sevincin büyüdüğünde, dünya gözünde küçülür.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İlgi duymak, yaşamın yarısıdır; kayıtsızlık ise ölümün yarısıdır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bugünün hüzünleri arasında bize en acı geleni, dünün sevinçlerinin anısıdır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bana diyorlar ki, “Bu dünyanın hazlarıyla öteki dünyanın esenliği arasında bir seçim yapmalısın.”</p>

  <p class="normal">Ben de onlara şöyle diyorum, “Hem bu dünyanın sevinçlerini, hem öteki dünyanın esenliğini birlikte istiyorum. Çünkü yüreğimde şunu hissediyorum; büyük şair bir şiir yazdı yalnızca ve onun vezni de kafiyesi de tamdır.”</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İman, düşünce kervanlarının ona yol bulamayacağı yeşil bir vahadır kalp çölünde.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Kendi yüksekliğinin zirvesine vardığında; yalnızca arzuya arzu duyacak, açlığa acıkacak ve en büyük susuzluğa susayacaksın.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Eğer sırlarını rüzgâra açarsan, onları ağaçlara söyledi diye rüzgârı suçlama.</p>

  <p class="normal">Baharın çiçekleri, sabahleyin meleklerin sofrasında kışın anlattığı düşleridir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Kaplumbağalar, yollar hakkında tavşanlardan daha çok bilgi ve deneyime sahiptir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Omurgasız canlıların, omurgalılardan daha güvende, sedefler içinde yaşıyor olmaları garip değil mi?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İnsanların en gevezesi, en az akıllı olandır. Ve bir hatiple bir tellal arasında büyük bir fark vardır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Şükret ki, bir babanın ününün ya da bir amcanın zenginliğinin gölgesinde yaşamak zorunda değilsin.</p>

  <p class="normal">Ama bundan daha fazla, senin ünün ya da servetinin himayesinde yaşayan kimse olmadığına şükret.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bir sihirbaz topunu avucundan kaçırdığında, yardıma muhtaç zavallı biri olarak görünür bana.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Kıskanç, bilmeden beni över.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Annenin derin uykusunda uzun zamandır bir düştün.</p>

  <p class="normal">Ve uyanınca seni doğurdu.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Soyun mayası, annenin özleminde var olan bir şeydir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Babam, annem bir çocuk arzuladılar ve beni doğurdular.</p>

  <p class="normal">Ben de bir baba ve anne istedim, denizle geceyi doğurdum.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Çocuklarımızın bazıları pişmanlıklarımız, bazıları günahlarımızdır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Gece indiğinde ve onun gibi sen de karardığında yatağına git ve kendi isteğinle karanlık ol.</p>

  <p class="normal">Sabah olduğunda ve sen hâlâ karanlıkken kalk, kendi iradenle güne de ki, “Ben hâlâ karanlığım.”</p>

  <p class="normal">Ama geceye ve gündüze ayak diremek aptallıktır. Böyle söylersen, ikisi de sana güler.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Sisle kaplı dağ, bir tepe değildir; yağmur altındaki meşe, ağlayan söğüt değildir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Sanadır bu bilmece: Dip ve zirve birbirine orta noktanın her birine olduğundan daha yakındır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Saf bir ayna olarak senin önünde durduğumda, uzun süre içime baktın ve kendi yansımanı gördün.</p>

  <p class="normal">Sonra bana, “Seni seviyorum,” dedin.</p>

  <p class="normal">Oysa sen, benim içimdeki kendini sevdin.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Yakınını sevmekten hoşlanmaya başladığında, artık sevgin bir erdem olmaktan çıkar.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Her gün gelişmeyen sevgi, her geçen gün ölmektedir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Gençliğe ve gençliğin bilgisine aynı anda sahip olamazsın.</p>

  <p class="normal">Çünkü gençlik bilgiden uzak durur, bilgi ise gençliği yaşamak için vakit bulamaz.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Evinin penceresinden bakabilir, bu sırada sağ taraftan gelen bir rahibeyi ve sol taraftan gelen bir fahişeyi görebilirsin.</p>

  <p class="normal">Temiz kalpliliğin ve masumluğunla, “Biri ne soylu ve diğeri ne adi,” diyebilirsin.</p>

  <p class="normal">Ama gözlerini kapatıp bir süre dinlersen, ruhtan gelen sesi duyarsın, “Biri beni duasında arar, diğeri acısında ve her birinin ruhunda benim ruhum için bir gölgelik bulunur.”</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Nasıralı İsa her yüzyılda bir, Lübnan dağları arasında bir bahçede Hıristiyan İsa’yla buluşur. Uzun uzun konuşurlar. Her defasında Nasıralı İsa Hıristiyan İsa’ya, “Dostum, korkarım hiçbir zaman anlaşamayacağız,” diyerek kendi yoluna gider.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Tanrı tıka basa yiyenleri doyursun.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Büyük adamın iki kalbi vardır: Birisi acı çeker ve diğeri ümit eder.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bir insan ne sana ne de başkasına zararı dokunan bir yalan söylediğinde, neden içinden, “Gerçeklerinin evine hayalleri sığmadığından, hayallerini daha geniş olan boşluğa bırakıyor,” diye geçirmiyorsun?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Kapalı her kapının ardında yedi mühürle mühürlü bir sır vardır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bekleyiş zamanın toynaklarıdır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Evinin doğu duvarında yeni bir sıkıntı penceresi açılsa ne olurdu?</p>

  <p class="normal">Birlikte güldüğün kimseyi unutabilirsin, ama birlikte ağladığın birini asla unutmazsın.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Tuzda garip bir kutsal güç olduğu kesin. Çünkü o, hem gözyaşlarımızda var hem de denizde.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Çiy damlaları ve gözyaşlarıyla beraber hepimizi içecek Tanrımız, kutlu susuzluğunda.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Sen, dev özünün ancak bir zerresisin. Ekmeği arayan bir ağız ve susuz ağıza bardağı götüren kör bir elsin.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Soyunun, ülkenin ve benliğinin yobazlığından kurtulup biraz bunların üzerine çıkabilseydin, gerçekten tanrısal olurdun.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Yerinde olsaydım, cezir vakti suların çekilmesinden dolayı denize kabahat bulmazdım.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bu gemi mükemmel, kaptan da deneyimli. Problem yalnızca senin midende.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Çok isteyip de sahip olamadığımız şeyler, sahip olduklarımızdan daha çekici gelir bize.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bir bulutun üstünde otursaydın, bir ülkeyi diğerinden ayıran sınırı da göremezdin, bir tarlayı diğerinden ayıran sınır taşını da.</p>

  <p class="normal">Ama ne yazık ki sen, bir bulutun üstünde oturamazsın!</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Bundan yedi yüzyıl önce, derin bir vadiden yedi beyaz güvercin havalanıp zirvesi karla kaplı bir dağın tepesine doğru süzülerek uçtular. Bu uçuşu izleyen yedi adamdan biri dedi ki, “Yedinci güvercinin kanadının üstünde siyah bir nokta gördüm.”</p>

  <p class="normal">Bugün o vadideki insanlar, eskiden dağın karlı zirvesine doğru uçan yedi siyah güvercinden bahsediyorlar.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Sonbaharda bütün kederlerimi topladım ve bahçeme gömdüm.</p>

  <p class="normal">Nisan geri dönüp yaz mevsimi yeryüzüyle evlenmeye geldiğinde, bahçemde diğer bütün çiçeklerden farklı güzel çiçekler açtı.</p>

  <p class="normal">Bahçemdeki çiçekleri görmeye komşularım geldi ve şöyle dediler, “Sonbaharda ekin vakti geldiğinde, bahçelerimize ekmek üzere bu çiçeklerin tohumlarından bize de vermez misin?”</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Uzattığım boş elime insanların hiçbir şey koymaması sefalettir. Ama umutsuzluk, uzattığım dolu elimden kimsenin bir şey almamasıdır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Sonsuzluğu istiyorum. Çünkü, yazılmamış şiirlerim ve çizilmemiş resimlerimle buluşacağım orada.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Sanat, tabiatın sonsuzluğa attığı bir adımdır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Sanat çalışması, bir şeklin içine dökülmüş sistir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Kralların taçlarını yapan eller bile boş duran ellerden daha üstündür.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">En kutsal gözyaşlarımız, göz pınarlarımızla tanışmamış olanlardır.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Her insan, dünyada kendisinden önce yaşamış her kralın ve her kölenin torunudur.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">İçinde saklı olanı bilseydi İsa’nın dedesi, kendi kendisinden dehşete kapılmaz mıydı?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Yahuda’nın annesinin oğluna sevgisi, Meryem’in İsa’ya olan sevgisinden daha mı azdı?</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Kardeşimiz İsa’nın kitapta yazılmamış üç mucizesi vardır: İlki, O, senin ve benim gibi bir insandı; ikincisi, kıvrak zekâ ve espri gücüne sahipti; üçüncüsü, yenildiği halde bir galip olduğunu biliyordu.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Ey çarmıha gerilen, sen kalbimin üzerinde çarmıha gerildin. Ellerine çakılan çiviler kalbimin duvarlarını delip geçti.</p>

  <p class="normal">Ve yarın bir yabancı bu Golgota’dan<sup class="calibre2"><a href="../Text/KumveKopuk_split_007.html#footnote-127975-3" id="footnote-127975-3-backlink">[9]</a></sup> geçtiğinde, burada kan kaybeden iki kişinin kanının olduğunu bilmeyecek. Yalnızca bir adamın kanı sanacak onu.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Kutlu Dağ’ı duymuşsundur. Dünyadaki en yüksek dağdır.</p>

  <p class="normal">Doruğuna varsaydın, sende tek bir arzu kalırdı; aşağıya inip en derin vadide oturanlarla beraber olmak.</p>

  <p class="normal">O’na bu yüzden Kutlu Dağ denmiştir.</p>

  <p class="indentmetin"><span class="indentmetin1">***</span></p>

  <div class="clrb"></div>

  <p class="normal">Konuşmayla tutsak ettiğim düşüncelerin her birine, işlerimle özgürlüğünü geri vermem gerek.</p>

  <div class="calibre1" id="calibre_pb_8"></div>
</body>
</html>
