<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Sultanı Öldürmek</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block13">“Elçiler hüsran içinde dönmüşler Konstantinopolis’e... Gelen haber tam bir bozgun duygusu yaratmış şehirde... Yaklaşmakta olan büyük felaket daha şimdiden kara bir bulut gibi çökmüş insanların üzerine. Umutsuzluk içinde kiliselere koş</p>

  <p class="block13">muşlar, şehrin koruyucusu Meryem Ana’ya mumlar yakmış, İsa Peygamber’e kendilerini koruması için yalvarmışlar...</p>

  <p class="block13">“Hisarın yapımı ise inanılmaz bir hızla sürüyormuş. Çizimini bizzat II. Mehmed’in yaptığı söylenen kalenin mimarı Muslihiddin adında bir dönmeymiş. Ama genç padişah yönetimi sadece Muslihiddin’e bırakmayacak kadar önemsiyormuş bu yapım işini. Adeta bir seferberlik başlatmış. Beş bin civarında işçinin çalıştığı inşaatta, Halil, Saruca ve Zağanos paşalara özel görevler vermiş. ‘Her biriniz bu hisarın, bir kulesini yaptırasız.’ Evet, az sonra gezeceğiniz bu üç kuleden şu arkamdakinin inşasını Çandarlı üstlenmiş. Yukarıda, sol taraftakini Zağanos, sağ taraftakini ise Saruca Paşa yaptırmıştır. Sanırım dikkatinizi çekmiştir, hisar üçgen biçiminde denize inmektedir. Gördüğünüz gibi bir tepenin eteklerine kurulan bu yapı, böylece savunmada büyük bir üstünlük kazandırmıştır Osmanlı’yaMart ayında başlayan hisarın yapımı ağustos sonunda eksiksiz olarak tamamlanmış. Kapıları, kuleleri, surları, burçları...”</p>

  <p class="block13">“Burçlar dedin de aklıma Tursun Bey’in yazdığı beyit geldi,” diye yine lafa girdi Tahir Hakkı. “Hatırlıyor musun dizeleri?”</p>

  <p class="block13">Beni ömür boyu hapse tıkabilecek bir cinayet davasında kör ve sağır olan belleğim, beş yüz küsur yıl önce yazılmış bir dörtlüğün sözcüklerini de hatırlamamalıydı. Ama bu tutarlılık makul insanlarda aranmalıydı, benim gibi çatlaklarda değil. Evet, anında hatırladım Tursun Bey’in sözcüklerini. “Cebe ve şiş ve harbeden bezenüb Bir aceb şekil buldu burc-i hisar Sanki simurg beççe bir nice bin Gösterir aşiyan eden minkâr. ” Görkemli surların arasında Tahir Hakkı’nın alkış sesleri. “Bir de yaşlandım diyordun, bak hafızan hâlâ fil gibi...” “Şeyy, bir ricamız olacak hocam.” Şahane gözleri olan başörtülü kız bozmuştu sohbetimizi. “Bu şiirin Türkçesini söyleyebilir misiniz?”</p>

  <p class="block13">Hiç nazlanmadı bizimki, bayılırdı şiirden konuşmaya... “Tabii kızım...” Hatırlamak için bir an gözlerini kapattı... “Şöyle çevirebiliriz: Hisar burcu, kargı, ok, mızrakla bezenip bir acayip şekle büründü ki sanki binlerce Anka kuşu yuvadan gagalarını gösterirler. ” Geziye katılanlar, sanki Anka kuşlarını göreceklermiş gibi kalenin burçlarına baktılar. Çevirisinin yarattığı etkiyi memnuniyetle izleyen Tahir Hakkı anlatısını şöyle tamamladı: “Evet, Kulle-i Cedide, Yenice Hisar, Boğazkesen ya da Rumeli Hisarı.... Adına ne denirse densin, işte bu muhteşem hisar böylece yerden yükseldi. Tursun Bey’in dile getirdiği gibi, ok, yay, mızrak, gürz, topuz gibi cenk silahlarının yanı sıra, surlara irili ufaklı toplar yerleştirildi. Hisar tamamlanınca, genç padişah, kal’anın başına Firuz Ağa’yı koyup emrine de dört yüz seçkin asker verdi. Evet, karşıda Anadolu Hisarı, burada Rumeli Hisarı, artık Boğaz mühürlenmişti. İster askeri olsun, ister ticari, artık tek bir gemi bile Osmanlılarm izni olmadan bu su yolundan geçemezdi. II. Mehmed artık Edirne’ye gönül rahatlığı içinde dönebilir, bahtının kapısını açacak olan Kostantiniyye’nin fethi için hazırlıklara başlayabilirdi.” “Nikris hastalığından ölen kimseyi duymadım” II. Mehmed’i fetih hazırlıklarını tamamlaması için Edirne’deki sarayına yollayan Tahir Hakkı, geziye katılanları da kuleleri gezmeleri için yarım saatliğine serbest bırakmıştı. Surlara tırmanmayı göze alamadığından mı, yoksa benimle konuşmak için zaman yaratmak istediğinden mi, kendisi de yanımda kalmayı seçmişti. Kalabalıktakilerin hadi siz de bizimle gelin, ısrarlarına rağmen öyle keçi gibi kule tepelerinde dolaşacak halim olmadığından, olsa bile, tıpkı Tahir Hakkı gibi bu fırsattan istifade ederek, sabah yapamadığımız konuşmayı şimdi gerçekleştirmeyi umduğumdan bulunduğum mevkiyi terk etmedim. Karadeniz’den Venedik kadırgalarının geldiğini haber alıp gayretle silahlarının başına koşuşturan tüvana askerler gibi basamaklara yönelen kafile üyelerimiz uzaklaşırken, bizim ihtiyara döndüm. “Tekrar özür dilerim hocam,” diyerek girizgâh yapmaya hazırlanıyordum ki, “Gelmedi değil mi Çetin?” diye homurdandı. “O sebepten mi geç kaldın?”</p>

  <p class="block13">Az önceki o hoş sohbet tarihçi gitmiş, aksi bir adam gelmişti yerine. Daha da tuhaf olanı beni değil, işbirlikçisi sandığım o at suratlı oğlanı suçluyor olmasıydı. Dünkü konferansta yaşanan tartışmaları da göz önüne alırsak, aralarında bir anlaşmazlık olduğu muhakkaktı. Ama hangi konuda? Belki Tahir Hakkı anlatacaktı. Fakat şimdi, Çetin’i savunmak zorundaydım, göz göre göre yalan söyleyecek halim yoktu ya.</p>

  <p class="block13">“Hayır hocam, çocuğun günahını almayalım, sabah erkenden gelmiş randevu yerine. Kabahat bende, vaktinde gidemedim.”</p>

  <p class="block13">tnanamıyormuş gibiydi... “Sen hiç geç kalmazsın ki!”</p>

  <p class="block13">“Kaldık işte hocam... Akşam uyuyamadım, sabaha karşı sızmışım. Kalkamadım.”</p>

  <p class="block13">Yine kızmadı, aklı başka yerdeydi. “Nasıl geldin peki buraya?”</p>

  <p class="block13">“Çetin getirdi. Çocuk gelip evden aldı beni...” Gergin bir ifade belirdi yüzünde.</p>

  <p class="block13">“Evini nereden biliyormuş?”</p>

  <p class="block13">Hayır, o çirkin araştırma görevlisine takmıştı. Oğlanı günahım kadar sevmesem de içimde bir acıma duygusu oluştu. Çetin ağzıyla kuş tutsa Tahir Hoca’ya yaranamayacaktı. Peki, hocanın sesindeki bu ürküntüye ne demeli? Çetin’in evimi biliyor olması neden endişelendirmişti onu? Anlamak için sorusunu yanıtlamam gerekiyordu.</p>

  <p class="block13">“Daha önce gelmiş evime...” “Öyle mi? Ne zaman?”</p>

  <p class="block13">Eşinizin cenaze töreninden sonra demek istemedim. “iki yıl önce galiba...”</p>

  <p class="block13">Hayır, bir türlü sakinleşemiyordu. “Hatırlıyorsun yani...”</p>

  <p class="block13">Hatırlıyorum desem çok rahatlayacaktı, gözlerinden okunuyordu bu. İyi de neden? Yoksa Nüzhet’i, bu öfkesini kontrol edemeyen oğlanla arkadaşlarının öldürdüğüne mi inanıyordu? Ama öyleyse katil olduğundan şüphelendiği birini neden bana yollamıştı? Ne yapmaya çalışıyordu bu adam? Tavşana kaç, tazıya tut mu diyordu? Tahir Hakkı konusunda yine mi yanılmıştım? Yeter artık, çok çabuk fikir değiştiriyorum. Sadece fikir değiştirsem iyi, tüm ruhum altüst oluyordu. On dakika önce kanlı katil olduğunu düşündüğüm adamı, on dakika sonra iyilik meleği olarak görüyordum. “Gerçeği kavramada çarpıklık. Görüneni algılamada bozukluk... İşte psikolojik sorunlar böyle başlar Müştakçım.” Şaziye’nin saptaması elbette her zamanki gibi yerinde. Evet, bunların hepsi bende var. Algıda bozukluk, kavrayışta çarpıklık, değerlendirmede yanlışlık... “Ne oldu Müştak? iyi misin evladım?”</p>

  <p class="block13">Tahir Hakkı’nın uyarısıyla kurtuldum içine düştüğüm derin çukurdan.</p>

  <p class="block13">“İyiyim hocam, iyiyim... Hatırlamaya çalışıyordum sadece... Çetin haklı olabilir, muhtemelen daha önce evime gelmiştir. Ama tam olarak hatırlamıyorum.”</p>

  <p class="block13">Tedirginlik içinde mırıldandı. “Demek hatırlamıyorsun?..”</p>

  <p class="block13">Gözleri çaresizlik içinde bocalıyordu.</p>

  <p class="block13">“Çok mu önemli hocam?” diye karşı atağa geçtim. “Niye merak ediyorsunuz Çetin’in evimi bilmesinde ne sakınca var ki?”</p>

  <p class="block13">Gözlerini kaçırdı.</p>

  <p class="block13">“Yok, bir sakınca yok...”</p>

  <p class="block13">Lakırdı buraya kadar gelmişken artık kaçmasına izin veremezdim.</p>

  <p class="block13">“Hem çocuk niye yalan söylesin? Geldim diyorsa gelmiştir, öyle değil mi?”</p>

  <p class="block13">Başını hafifçe sağa yatırdı.</p>

  <p class="block13">“Tabii... Yalan söylemesi için bir neden yok da...”</p>

  <p class="block13">Yüzüme bakmadan konuşmuştu. Çünkü Çetin’in yalan söylemesi için bir değil, birkaç neden olabilirdi; hem de esaslı nedenler. Nüzhet’i öldürmüş olmak... Akın’ı yaralamış olmak... Ve ikinci cinayeti işlemek için yapılan sinsi bir hazırlık... Nüzhet’in ardından Müştak... Şanlı tarihlerine ihanet eden soysuz tarihçileri boğazlayarak, milli geçmişimize yapılan hakaretleri... İyi de ben öyle biri değilim ki...</p>

  <p class="block13">“Şu Akın...” diye böldü zihnimin çoğu zaman kontrolüm dışına çıkan akışını. “Kim saldırmış ona?”</p>

  <p class="block13">Galiba kartları açmanın zamanı gelmişti, sanırım artık Tahir Hakkı’da bunu istiyordu. Ama her zamanki gibi taşın altına önce başkalarının elini koymasını bekliyordu. Öğrencileri hakkmdaki şüpheleri ilk ben söylemeliydim. Aslında dün akşam konuşsaydık, bunu yapmakta hiç de tereddüt etmezdim, fakat şimdi... Artık emin değildim. Bilmiyordum... Kafam karışmıştı. Belki de sorun o çocuklara duyduğum şüphe değil, şu karşımdaki ihtiyara duyduğum güvensizlikti. Evet, bu işte bir terslik vardı. Sorun sadece benim ruhsal hezeyanlarımda değildi. Sevgili hocam, gözlerimin önünde, az önce bambaşka bir kişiliği oynarken şimdi çok farklı bir role bürünmüştü. Hangisi gerçekti? Çetin ve şürekasını mı savunuyordu, yoksa lisanımünasiple öğrencilerini ihbar mı ediyordu? Anlamak zordu. O yüzden ben de Çetin’i açıkça suçlamaktan kaçındım.</p>

  <p class="block13">“Akm’ı kimin ya da kimlerin darp ettiği belli değil. Konuşamadığı için saldırganın kim olduğunu anlatamadı. Ama birkaç gün içinde açıklayabilir.”</p>

  <p class="block13">Sıkıntı basıyormuş gibi derinden bir iç geçirdi. Hiç kuşku yoktu, o da saldırıda Çetin’in parmağı olduğundan kuşkulanıyordu. Eğer tahmini doğru çıkarsa kendi başının da belaya gireceğinden korkuyordu. Bana duyduğu bu yakınlık, birdenbire kapıldığı bu endişe, bu itirafımsı konuşmalar, işte bu yüzdendi.</p>

  <p class="block13">“Evet, hâkim bey, inanmazsanız, Profesör Doktor Müştak Serhazin’e sorun... Ben bu katillerin asla işbirlikçisi olmadığım gibi kaygılarımı onunla da paylaşmıştım.”</p>

  <p class="block13">Eğer önceki suç ortakların batarsa, yeni işbirlikçiler edinmelisin. Tarih de gündelik politika gibi ittifaklar sanatıdır. Mesele, ittifak kurduğun grup çökmeye başladığında, derhal onları terk ederek yeni bir grupla işbirliğine gidebilme becerisini gösterebilmektir. Böylesine karmaşık bir davada yeni ve faydalı bir ittifak, ahmaklık abidesi Müştak’tan başka kiminle kurulabilirdi ki?</p>

  <p class="block13">“Senin şüphelendiğin birileri var mı?”</p>

  <p class="block13">Dedim ya, suçlamayı illa bana yaptıracak, hayır, bu defa olmaz. Binlerini itham edecekse bunu bizzat kendisi dile getirmek zorundaydı.</p>

  <p class="block13">“Bilmiyorum ki hocam... Akşam telefonda da söyledim, siz katılmıyorsunuz ama bu işin Nüzhet’in ölümüyle ilgisi olabilir...” Mavi damarları çıkmış eliyle, kırçıl sakallarını kaşıdı. “Nüzhet’in ölümü...” Açık havada renkleri iyice açılan çakır gözleri kurnazca kısılmıştı. “Evet, dün de biraz konuştuk ama çocukların yanında rahat değil gibiydin. Çetin’le Erol’dan söz ediyorum... Biliyorsun tarihe romantik bir açıdan bakıyorlar.</p>

  <p class="block13">Fatih konusunda hassaslar... Belki o yüzden yanlarında görüşlerini açıkça dile getirmedin.”</p>

  <p class="block13">Hâlâ kenarda geziyor, aklindakini dile getirmekten ustaca kaçınıyordu. Kaçınsın bakalım, nereye kadar kaçınacaksa... “Akşam telefonda sizinle konuşmak istiyorum deyince de bu konuda bazı fikirlerin olduğunu anladım.”</p>

  <p class="block13">Kurnaz adam, şimdi de kendi sözlerimle bağlamaya çalışıyordu beni.</p>

  <p class="block13">“Evet Müştak, ne düşünüyorsun? Sence kim öldürdü Nüzhet’i?”</p>

  <p class="block13">Konuşacak kişi ben olunca lafı hiç dolandırmıyor doğrudan soruyordu. Beklediği yanıt açıktı: “Nüzhet’i, Çetin ve arkadaşları öldürdü.” Ben bu açıklamayı yapınca hayretler içinde, “Olamaz!” diye haykıracak, “o çocuklar böyle bir şey yapamaz,” diyecek, durup düşünecek güya sakinleşecek, güya aklıselime gelip, “Seni böyle düşünmeye iten nedir?” diye soracaktı. Ben de mantık çerçevesinde nedenleri sıralayacaktım. “Enteresan...” diyerek başını sallayacak, “enteresan... Senin kadar ileri gidemezdim ama benim de bazı kuşkularım var,” diyerek başlayacağı konuşmanın sonunda çocukların ipini çekecekti. Çünkü kendini kurtarmak için başka çaresi yoktu.</p>

  <p class="block13">“Niye susuyorsun Müştak?”</p>

  <p class="block13">Niye susacağım, çaresizlikten susuyordum. Tıpkı onun gibi ben de köşeye sıkışmış durumdaydım. Dün akşamki mutlaka sizinle konuşmalıyım, ısrarından sonra elbette makul ve mantıklı bir açıklama yapmak zorundaydım.</p>

  <p class="block13">“Düşünüyordum hocam...” Gözlerimiz karşılaştı; ürkek, çekingen, bir parça mahcup da olsalar sinsiliklerinden zerre kaybetmeyen bakışlar. Birbirine saygı duyan iki dostun değil, birbirini alt etmeye çalışan iki rakibin bakışları. “Ne yazık ki, ben de Nüzhet’in katilleri şunlar diyecek halde değilim.”</p>

  <p class="block13">Soğuğun bile canlandıramadığı yüzünde iyice tatsız bir ifade belirdi.</p>

  <p class="block13">“Çünkü kafamda bazı sorular var hocam... Önce ben de sizin gibi düşünüyordum. Katil Sezgin olmalıydı. Bizzat Nüzhet anlatmıştı aralarında anlaşmazlık olduğunu. Zaten Başkomiser Nevzat’a da Sezgin konusunu açan bendim. Keşke sandığımız gibi olsaydı, o zaman bu acı olay kapanmış olurdu. Ama Akın’a yapılan saldırı bu meseleye bakış açımı değiştirdi. Dün telefonda da söylediğim gibi Nüzhet’in ölümüyle Akın’m saldırıya uğraması birbirine yakın saatlerde gerçekleşmiş. Belki de aynı zamanda... Akın anlattığında kesin saati öğreneceğiz. Neyse, sanki bu iki saldırı da organize olmuş bir grup tarafından yapılmış gibi. Sanki Nüzhet’le Akın hedef seçilmiş ve aynı anda yok edilmek istenmiş. Eğer düşündüğüm gibiyse Sezgin’in katil olma ihtimali ortadan kalkıyor.”</p>

  <p class="block13">Heyecandan mı, telaştan mı, yoksa düpedüz paniklediğinden mi, hemen araya girdi.</p>

  <p class="block13">“Peki o zaman kim? Kim olabilir katiller?”</p>

  <p class="block13">Yok, o kadar kolay değil, bunu bana söylettiremeyeceksiniz. “Nüzhet ve Akm’la husumeti olan insanlar,” dedim sakince. Babamın övgü yüklü fısıltısı kulaklarımda çınladı:</p>

  <p class="block13">“Aferin Müştak, çok iyi gidiyorsun oğlum, ancak Agatha Christie’nin efsanevi dedektifi Hercule Poirot bu kadar doğru tahlil yapabilir, ancak o, bu kadar soğukkanlı olabilirdi.” Elbette aldanmadım babamın yalandan sırt sıvazlamalarına, kurnaz</p>

  <p class="block13">hocama döndüm. “Evet, ikisiyle birden çelişkisi olan insanlar.”</p>

  <p class="block13">“Bulmaca gibi konuşma Müştak,” diye azarladı Tahir Hakkı. “Kim o insanlar? Hem neden çelişkileri olsun ki Nüzhet ve Akm’la...”</p>

  <p class="block13">Sabırsızlanması iyiye işaretti. Sinirlerini biraz daha bozmakta yarar vardı.</p>

  <p class="block13">“Sizce kim hocam? Nüzhet ve Akın’m birlikte yaptıkları bir tek iş vardı.”</p>

  <p class="block13">Korkunç bir kehaneti bildiriyormuşçasma dudakları adeta kendiliğinden mırıldandı.</p>

  <p class="block13">“Nüzhet’in projesi...” Taşı gediğe koymuştum.</p>

  <p class="block13">“Aynen öyle... Nüzhet’in Akın’la başka bir ortak yanı yok.” Gözlerindeki endişeyi silmek ister gibi, “II. Murad’ın zehirlenmesi teorisi,” diye aceleyle söylendi. “Nüzhet’i bu projenin peşinde olduğu için mi öldürdüler?”</p>

  <p class="block13">Ah uyanık ihtiyar, ah, hâlâ oynamayı sürdürüyor, hâlâ yanlış yönlendirmeye çalışıyordu beni.</p>

  <p class="block13">“Artık ondan emin değilim,” dedim gülümseyerek. “Belki de Nüzhet başka bir tezin peşindeydi.”</p>

  <p class="block13">Endişe yeniden ele geçirdi çakır gözlerini. “Nasıl bir tez?”</p>

  <p class="block13">“Bilmem, bana anlatmadı, ama belki siz biliyorsunuzdur. Bu kadar sık görüştüğünüze göre size çıtlatmış olmalı...” Hiç düşünmeden kestirip attı. “Hayır, bana da anlatmadı.”</p>

  <p class="block13">Kesinlikle yalan söylüyordu. Fatih Sultan Mehmed’e atfedilen bir deyimi hatırladım: “Yapmak istediğimi sakalımın bir teli dahi bilseydi, o teli hemen koparır ve yakardım.” Koca bir imparatorluğu yöneten padişahın ağzının sıkı olması anlaşılabilirdi ama bizim Tahir Hakkı’nın ketumluğuna ne demeli?</p>

  <p class="block13">Kendisine inanmadığımı anladığından mıdır nedir, “Niye Nüzhet’in II. Murad’m zehirlenmesi üzerine çalışmadığını düşünüyorsun?” diye sordu. “Evinde bulunan şu Freud’un, baba katilliği makalesi... Dostoyevski hakkındaydı değil mi? Biliyorsun Nüzhet bayılır edebiyatla tarihi alakalandırmaya... Hakikatle hiçbir irtibatı olmamasına rağmen II. Murad’m ölümünü bir zehirlenme gibi göstererek, tezini rahatlıkla bu komplo teorisinin üzerine kurabilir.” Zoraki bir gülümseme belirdi soğuktan rengi atmış dudaklarında. “Niye anlatıyorum ki, zaten sen söyledin bunları... Öyle değil mi? Sahi, niye fikir değiştirdin Müştak?”</p>

  <p class="block13">Sizin yüzünüzden hocam, davranışlarınız o kadar kuşkulu ve tutarsız ki, II. Murad’m zehirlenmesi meselesini açtığımda heyecanlanmadınız bile. İnsan ister istemez, Nüzhet’in projesi bu değilmiş diye düşünüyor... Elbette bunları ona söyleyemezdim.</p>

  <p class="block13">“II. Murad’m ölümünü okudum yeniden... Zehirlenmeye hiç benzemiyor. Beyin kanaması ya da kalp krizi olmalı.”</p>

  <p class="block13">Alaycı bir gülüş koyverdi.</p>

  <p class="block13">“Bakıyorum tarihten sonra tababete merak sarmışsın.” “Hâşâ hocam, tarihi beceremedik bir de tıpla mı uğraşacağız.</p>

  <p class="block13">Ama yazılanları okuyunca böyle bir kanaate varıyor insan. Çünkü biliyorsunuz beslenmeleri et ağırlıklı... Saray yemekleri ağır... Padişahların çoğu da bu yüzden nikris hastası ya...”</p>

  <p class="block13">Manidar bir bakış attı.</p>

  <p class="block13">“ İyi de nikris hastalığından ölen kimseyi duymadım ben...”</p>

  <p class="block13">Bu lafı daha önce kim söylemişti? Hatırladım, dün gece rüyamda, Fatih Sultan Mehmed... Ne büyük rastlantı! Aradan yirmi dört saat geçmeden aynı cümleyi duyuyordum. Niye rastlantı olsun canım, baba da, oğul da aynı hastalıktan muz</p>

  <p class="block13">darip... Elbette rüyamdaki kişi Fatih değil, benim bilinç dışında kalmış olan hayal dünyamdı.</p>

  <p class="block13">“Ya sen?” diye üsteledi Tahir Hoca... “O hastalıktan ölen birini biliyor musun?”</p>

  <p class="block13">“Tanımıyorum, ama mesele o değil... Nikris hastalığına yol açan beslenme türü, ana damarları da tıkayabilir demek istiyorum. Kalp krizine ya da beyin kanamasına yol açabilecek damarları... Zaten fikrimi değiştiren tek neden de II. Murad’m ölüm şekli değil. Dün birileri fakültedeki odama girmiş. Bir şeyler aramışlar.”</p>

  <p class="block13">Yine endişeyle karardı yüzü, yine kırçıl sakalları titredi. “Emin misin? Temizlikçiler yanlışlıkla yapmış olmasın?” “Hayır, temizlikçiler değil... Odamın altını üstüne getirmişlerdi.</p>

  <p class="block13">Bilgisayarımda da araştırma yapmışlar...”</p>

  <p class="block13">“Niye daha önce söylemedin? Polise haber verseydik...” Kaygıları sahici gibiydi ama elbette ona inanmıyordum. “Bu olayın Nüzhet’in ölümüyle ilgili olacağını düşünmemiştim. Akın’a yapılan saldırıyı öğrendikten sonra öyle olabileceğini anladım. Polise de anlatacağım tabii... Neyse, odama girenler, sanki bir makale ya da tez bulmak istemişler. Çekmecemdeki dosyaları karıştırmışlar. Sanırım bulamadıkları için bilgisayarıma girmişler. Aradıkları II. Mehmed döneminde yaşamış altı kişinin adının geçtiği bir tez. İlki Fatih Sultan Mehmed, İkincisi sadrazam Çandarlı Halil, üçüncüsü Şahabeddin Paşa, dördüncüsü Zağanos Paşa, beşincisi II. Bayezid ve altıncı arama da Cem Sultan... II. Murad yok...” Omuz silkti...</p>

  <p class="block13">“Bunun bir anlamı yok ki. Adamlar, bilgisayarında II. Murad’ı aramayınca Nüzhet’in bu meseleyle ilgilenmediği kanıtlanmış mı oluyor?”</p>

  <p class="block13">“Elbette olmuyor. Ama odama girenlerin, cinayeti işleyen kişiler olduğunu varsayarsak -ki aklıma başka bir şey gelmiyorNüzhet’in tezine eksen aldığı II. Murad’ı merak etmiyorlar ama ailesini ve vezirlerini araştırıyorlar. Biraz tuhaf değil mi?”</p>

  <p class="block13">Bir kulp bulamadığı için tekrarladı. “Tuhaf...”</p>

  <p class="block13">Lakırdının arkasını da getiremedi. Aklı karışmış gibiydi. Gerçekten de olanlarla ilgisi yok muydu bu adamın? Hayır, buna inanamazdım. İlgisi olmasa bile sakladığı önemli bir bilgi vardı. Belki de katilleri ele verecek bir sır. Eğer öyleyse iki gündür yaşadığım bu korkunç kâbusu sona erdirmek onun elindeydi. Belki de bana anlatmak istediği buydu. Belki o da elindeki bilgilerin doğruluğundan emin olamadığından kimseyi suçlamak istemiyordu. O zaman yanlış yapıyordum, katillerin ismini ona açıklatayım derken konuşmaktan vazgeçirebilirdim. Belki de yolu ben açmalıydım. Kanaatimi dile getirmeli, Çetin ve arkadaşlarının ismini ben zikretmeliydim. Evet, ne kaybederdim. Oysa kazanabileceğim koskoca bir masumiyet vardı.</p>

  <p class="block13">“Aslında hocam...” diye söze başlamıştım ki, “Şöyle aranızda bir fotoğraf çektirebilir miyim?” diyen bir ses engel oldu bana. İznimizi bile beklemeden ortamıza dalıveren tombulca hanım, az önce Tahir Hakkı’ya genç olduğunu söyleyen üç kadından en cüretkâr olanıydı.</p>

  <p class="block13">“Ay, sizinle fotoğraf çektirebilmek için sadece bir kule gezebildim,” diye beni açıkça iteledi. “Olsun, hiç üzülmedim, başka zaman yine gezerim oraları, ama sizi bir daha nerede bulacağım?”</p>

  <p class="block13">Elinde fotoğraf makinesi, dudaklarında pısırık bir gülümsemeyle karşımıza konuşlanan ufak tefek adama seslendi.</p>

  <p class="block15">“Hadi Peyami, çeksene, daha ne bekliyorsun?” “Yine kaybeden taraf düşmüştü bize”</p>

  <p class="block13">mm “Hayvanlarla aramızdaki temel fark bizim psişemizin gelişkin olmasıdır. Düşüncelerimiz, duygularımız, sezgilerimiz, egomuz, yani bilinciyle, bilinç dışıyla bütün benliğimiz. Öteki canlıların hiçbirinde ruh dünyası böylesi bir aşamaya ulaşamamıştır ama yine de insan sıklıkla hayvanlarmkine benzer tepkiler gösterebilir.”</p>

  <p class="block13">Rumeli Hisan’mn ortasında dikilmiş, Şaziye’den duyduğum bu teorinin, gözlerimin önünde gerçekleşmesini şaşkınlıkla izliyordum. Fotoğraf çektirmek için sorgusuz sualsiz, Tahir Hakkı’yla aramıza dalan o hevesli hanımı, kafilemizin diğer elemanları takip etmiş, geziye katılan ne kadar insan varsa genç yaşlı, kadın erkek demeden poz verme yarışma girişmişlerdi. Girişsinler bir itirazım yoktu da bizim konuşma kaynayıp gitmişti arada. Hem de sonuç almaya o kadar yaklaşmışken. Daha sinir bozucu olanı, bu tuhaf gösterinin içine beni de sürüklemiş olmalarıydı. Bir kenara çekilmek için ne kadar uğraşırsam uğraşayım, bizim tatlı dilli profesörle aynı karede görünmek isteyen herkes, ne hikmetse koluma girip beni de kadrajm içine sokuyordu. Daha ne istiyorsun, insanlar sana ilgi gösteriyorlar, tadını çıkar işte denebilir. Lâkin beş yüz küsur yıl önce yapılmış bu hisarın içinde, aklımda çözülmemiş bir cinayet, çantamın içinde babamın Cold marka tabancasıyla en az otuz kez kameraya gülümsemek, takdir ediniz ki hiç de hoş bir durum değildi. Ancak bu hoş olmayan durumu mutlulukla karşılayıp fotoğraf makinelerinin o soğuk camlarına sırıtmaktan başka da elimden bir şey gelmiyordu. Umudum, yarım kalan konuşmamızı otobüste tamamlamaktı. Aynı düşüncede olduğunu sandığım Tahir Hakkı da herhalde yanıma oturmayı tercih edecek, böylece çok isteyip de birbirimize anlatamadığımız gizli düşüncelerimizi, gezinin bir sonraki etabına kadar paylaşma fırsatını bulabilecektik. Tabii benim şu salak nezaketim olmasaydı...</p>

  <p class="block13">Aslında o bitmek bilmez fotoğraf çekimleri nihayet sonlandığmda, işler yolunda görünüyordu. Hatta otobüse yürürken bir ara kalabalıktan sıyrılıp Tahir Hakkı’ya, “Birlikte oturalım hocam,” deme fırsatını bile bulmuş, onun da kulağıma eğilerek, “İyi olur,” dediğini duymuştum.</p>

  <p class="block13">Otobüse ilk binen Tahir Hakkı olmuştu; herkes hocanın önüne geçmeyi saygısızlık olarak düşündüğünden, kolayca merdivenleri tırmanmış, şoförün çaprazındaki koltuğa rahatça oturmuştu. Benim de yapmam gereken, insanları biraz iteklemek pahasına da olsa acele ederek hocanın yanma yerleşmekti ki, kimsenin buna itiraz edeceğini sanmıyordum. Otobüsün yanına gelinceye kadar da hiçbir sorun çıkmamıştı zaten. Ama ön kapıya yönelirken, gümüş saçlı, yaşlıca bir adam, dirseğime dokunmuş, “Ağzınıza sağlık çok iyi anlattınız,” demişti güçlü bir sesle. Güneş gözlüklerinin gizlediği gözlerini göremiyordum ama samimiyetle baktığını hissediyordum. Bizim hocanın yaşlarında olmalıydı. “Tahir Hakkı bu kadar iyi anlatamazdı.”</p>

  <p class="block13">“Yok canım, olur mu? Biz ondan öğrendik bunları...” Takdir eden bir gülümseme yayıldı dudaklarına.</p>

  <p class="block13">“Engin gönüllüsünüz, bu da çok iyi...” Birden elini uzattı. “Ben Bahri.”</p>

  <p class="block13">Sanki tanışıyormuşuz gibi aşina bir ifade belirmişti yüzünde.</p>

  <p class="block13">Önemsememiştim tabii...</p>

  <p class="block13">“Memnun oldum,” diyerek otobüse yönelmiştim ki, arkamda duran Jale Hanım’ı fark ettim. Hiç gereği yokken o müzmin kibarlığım nüksetmişti yine. Tahir Hakkı’yla flört etmesi dışında hiçbir özelliği olmayan bu hanıma, “Lütfen buyurun,” diyerek önüme geçmesine izin vermiştim. Üstelik arkamda edebiyle sırasını bekleyen hanımefendinin, “Olmaz Müştak Bey, siz buyurun,” diye ısrar etmesine rağmen. Sonunda ne yapsın kadıncağız, daha fazla beklemeyerek otobüsün kapısından içeri girmişti işte. “Aferin çocuğum, Serhazinlerin son şehzadesi olarak sana da böylesi yaraşır,” diyen annemin sesi, otobüsün basamaklarını tırmanan Jale Hanım’m, bizim ihtiyarın yanına oturmasıyla yitip gitmişti. Tahir Hakkı’nın, ne yaptın salak diyen bakışlarıyla karşılaşmamak için ben de basamakları hızla tırmanarak, onların hemen arkasındaki koltuğa hüsran içinde çöküvermiştim.</p>

  <p class="block13">Yakaladığı fırsatı iyi değerlendirmek niyetinde olan Jale I lanım, hiç vakit yitirmeden sohbete koyulmuştu bile.</p>

  <p class="block13">“Ay, muhteşem anlatıyorsunuz Tahir Bey... Olaylar gözümüzün önünde birer birer canlanıyor. Sanki o günleri yaşıyoruz.”</p>

  <p class="block13">Bizim ihtiyar o kadar hevesli değildi.</p>

  <p class="block13">“Teşekkür ederim Jale Hanım, mübalağa ediyorsunuz.”</p>

  <p class="block13">Sesi tatsızdı. Belli ki, onun da aklı benim gibi konuşacağımız meseledeydi ama kadına lütfen siz arkaya geçer misiniz, diyemiyordu işte. Niye desin, benim gibi bir ahmağın yanlış (kıvranışı yüzünden neden kabalaşsın?</p>

  <p class="block13">“Ama aklıma takılan bir konu var.” Tahir Hakkı’nın haletiruhiyesinden bihaber olan hanımefendi ise üsteledikçe üsteliyordu. “Hisar yapıldıktan sonra Boğaz’dan geçen gemilere no oldu?”</p>

  <p class="block13">Hemen cevaplayamadı; çünkü onun akima takılan konu, Boğazkesen Hisarı’nın marifetleri değil, Nüzhet’in boğazını kesen katillerin kimliğiydi.</p>

  <p class="block13">“Efendim...”</p>

  <p class="block13">“Bizimkiler diyorum, gemilerin geçişini nasıl engelledi?” Derin bir nefes aldı hocaların hocası. Kendini toparlaması,</p>

  <p class="block13">acilen sevimli tarih anlatıcısı rolüne dönmesi gerektiğini anlamıştı. Boğazını temizledi, kırçıl tüylerin çevrelediği dudaklarının kıyıcığma sahte bir gülüş yerleştirdi.</p>

  <p class="block13">“Evet Jale Hanımcım... Üzerine sayfalarca macera romanı yazılacak kadar enterasan bir konudur bu.”</p>

  <p class="block13">Havaya girmiş görünüyordu.</p>

  <p class="block13">“O yıl... Yani 1452’nin Sonbahar’mda, üç Venedik gemisi Boğaz’dan geçmek istemişti...”</p>

  <p class="block13">“Ama olmaz ki,” diyen biri itiraz etti.</p>

  <p class="block13">Başımı çevirince, az önce fotoğraf çektiren hanımın sitemkâr bakışlarıyla karşılaştım. “Lütfen Tahir Bey, biz duyamıyoruz... Kim bilir neler kaçırıyoruz şimdi?” Yanında sığıntı gibi oturan kocasına bir dirsek attı. “Öyle değil mi Peyami? Bir şey söylesene...”</p>

  <p class="block13">Zavallı Peyami’nin ağzını açmasına bile fırsat kalmadan artık alışmaya başladığım o akortsuz seslerle doldu otobüsün içi.</p>

  <p class="block13">“Ne? İstanbul’un fethi mi?” “Biz de duymak istiyoruz.” “Mikrofonla konuşun lütfen...”</p>

  <p class="block13">Sürücü koltuğunda sabırla gezi kafilesinin yerleşmesini bekleyen şoförümüz bile bu yoğun talep karşısında daha fazla kayıtsız kalamayarak hantal gövdesinden beklenmeyen bir çeviklikle yerinden kalktı, aracın göğsündeki mikrofonu çıkartıp, nazik bir tavırla, otobüsünün en saygın yolcusuna uzattı.</p>

  <p class="block13">“Bununla konuşabilirsiniz hocam, buyrun...”</p>

  <p class="block13">Uzatılan mikrofonu kendinden emin bir tavırla aldı Tahir Hakkı. Daha birkaç dakika önce endişe içinde kıvranan adam kaybolmuş, yerine anlatacaklarına hâkim, işini zevkle yapan, o hoşsohbet tarihçi gelmişti. Ya da öyle görünmeye çalışıyordu. Önce mikrofona üfledi; yaşlı akciğerlerinden yükselen nefes, güçlü bir uğultuya dönüşerek eflatun renkli koltukların üzerinden hafifçe süzüldü.</p>

  <p class="block13">“Duyuluyor değil mi? Tamam o zaman... Boğaz’dan izinsiz geçmeye çalışan gemilerin akıbetini anlatıyordum. Hisar’m yapımı yaz sonunda tamamlandı demiştik, mevzubahis olayların vuku bulması ise kışın başlarına rastlar.</p>

  <p class="block13">“Evet, kasım ayında Venedik bandıralı iki gemi, hisarın önlerine geldi. Muhtemelen Kırım’dan Konstantinopolis’e erzak getiriyorlardı. Onları gören hisar nöbetçileri, yelken indirmeleri için uyardı. Ama gemiler uyarıları dikkate almak niyetinde değillerdi. Hızla hisarın önünden sıvışırız diye düşünüyorlardı. Buyruklara riayet edilmediğini gören kale muhafızları, derhal ok yağmuru ve top ateşine başladılar. Üzerlerine yüzlerce okun yağdığını, yanlarına güllelerin düştüğünü gören gemiciler yaptıkları hatayı anlamışlardı. Yelkenleri toplayıp teslim olmaya karar verdiler ancak, Boğaz’m akışı onları hızlandırdı. Bunun üzerine, kamçılar şakladı, kaptanlar forsalara haykırdı: ‘Haydi, asılın, küreklere asılın!’ “Forsalar can havliyle çekmeye başladılar kürekleri. Denizin akıntısına, tutsakların gücü de eklenince gemiler hızla İleri atıldı. Böylece Venedikliler, muhafızların gözleri önünde hisardan uzaklaşarak güvenli sulara ulaştılar. Kaledekilerin yaşadığı hüsranı tahmin etmek güç değil. Ancak iki hafta sonra aynı usûlle kaçmayı deneyen bir Venedik gemisinin sonu luızin olacaktı. Gemi kaptanının ismi Antonino Erizzo’ydu. Oldukça tecrübeli, bu suları avucunun içi gibi bilen bir denizciydi. O da öteki iki gemi gibi şehre erzak getiriyordu.” Tahir Hakkı koltuğundan doğruldu, otobüsün ön camından turkuaz rengi suları gösterdi.</p>

  <p class="block13">“Bakın işte şuraya ulaştıklarında... Venedik gemisi muhlemelen karşıdaki Anadolu Hisarı’nın hizasına geldiğinde, hisar nöbetçisinin gür sesi yankılandı suların üzerinde: ‘Yelkenleri topla! Yelkenleri topla!’</p>

  <p class="block13">“Kendine güveni sonsuz olan, belki de daha önceki iki geminin sağ salim Konstantinopolis’e ulaştığını duyduğundan iyice cüretkarlaşan Antonino Erizzo ikazlara aldırmadı. Yelkenleri toplamak yerine, gemisini rüzgâra göre konumlandır(iı. Rüzgârın ve akıntının gücüyle Hisar’m önünden zarifçe süzülerek, hızla atış menzilinin dışına çıkmak niyetindeydi. Ama ne demişler, papaz her zaman pilav yemez. Kaptanın niyetini anlayan muhafızların komutanı haykırdı. ‘Ateş, ateş... Geçit vermeyin kefereye...”</p>

  <p class="block13">“Yaylar gerildi, toplar ateşlendi. Ve bahtsız Antonino lirizzo’nun kadırgası kocaman bir gülle tarafından vuruldu. Kadırga, kaşla göz arasında, tüm mürettebatı ve taşıdığı erzakla birlikte suyun dibini boyladı. Ölen öldü, denize atlayıp, canını kurtarmaya çalışan cevval gemiciler eksiksiz olarak ele geçirildi. Ve başta Antonino Erizzo olmak üzere bazı gemiciler Boğaz’ı izinsiz geçmeye kalkışacak denizcilere ders olsun diye idam edildi.”</p>

  <p class="block13">“Yargılama filan yapılmadan mı?”</p>

  <p class="block13">Jale Hanım’dı şaşkınlığını dile getiren. Tahir Hakkı’yı dinlerken, heyecandan küçük bir kız çocuğu gibi serçe parmağının tırnağını çiğneyip durmuştu.</p>

  <p class="block13">“Yargılama filan yok Jale Hanım...” diye kestirip attı Tahir Hoca. Kadının saflığı canını sıkmış gibiydi. “Hak da, hukuk da yok... Gücün, yasa olduğu bir dönemden söz ediyoruz. Kı</p>

  <p class="block13">lıcm, devletler gibi insanların da kaderini belirlediği bir dönemden...”</p>

  <p class="block13">“Günümüzde de öyle değil mi?”</p>

  <p class="block13">Genç bir hanımdı şimdi konuşan. Başımı çevirince güzel gözlü, başörtülü bir kızla karşılaştım.</p>

  <p class="block13">“Amerika, demokrasi getireceğim diye Irak’a girdi, ama bir milyon kişinin ölümüne neden oldu.”</p>

  <p class="block13">Genç kızı onaylayan öfkeli mırıltılar yükseldi arkadan. Konu, beş yüz küsur yıl öncesinden günümüze gelmek üzereydi ki, gezimizin komutanı elini kaldırdı.</p>

  <p class="block13">“Günümüzün uluslararası politikasını değil, tarihi konuşuyoruz.” Sesi buz gibi soğuktu. “Evet, biz konumuza dönelim.”</p>

  <p class="block13">Mırıltılar, homurtular anında kesildi. “Şimdi sizlere bir sorum var.”</p>

  <p class="block13">Sorusunu soramadı, çünkü gözleri artık hareket edelim mi dercesine bakan şoförle karşılaştı. Mikrofonu ağzından uzaklaştırdı.</p>

  <p class="block13">“Biraz müsaade et Kadri evladım, az sonra gideriz,” diye fısıldadı. Yeniden mikrofona döndü. “Evet, Venedikli Kaptan Antonino Erizzo’nun kadırgasının bir top güllesiyle batırıldığını söyledik. O topu yapan kişinin adını bilen var mı?”</p>

  <p class="block13">Kesif bir sessizlik çöktü koltukların üzerine... “Yok mu?”</p>

  <p class="block13">Cılız, güvensiz bir ses duyuldu: “Urban mı?”</p>

  <p class="block13">Heyecanla, sesin geldiği yöne baktı. “Kim?”</p>

  <p class="block13">En arka sıradaki beşli koltuğun ortasında, dört genç kızın arasına sıkışmış, kirli sakallı gençti konuşan ama şimdi sesi daha gür çıkıyordu.</p>

  <p class="block13">“Urban, top ustası Macar Urban.”</p>

  <p class="block13">“Aferin,” diye söylendi hoca. “Genç arkadaşıma kocaman bir alkış...”</p>

  <p class="block13">Az önceki gergin sessizlik, birbirine coşkuyla çarpan avuçların şenlikli gürültüsüne bıraktı yerini. Delikanlının yanındaki kızlar küçük çığlıklar atarak, işi sulandırmaya başlayınca sükûneti sağlama görevi yine hocaya düştü.</p>

  <p class="block13">“Tamam, tamam... Evet, bu konuda farklı görüşler olmasına rağmen birçok tarihçi, Boğazkesen’in toplarını Macar Urban’m yaptığım söyler. Bildiğiniz gibi Urban, Konstantinopolis’in kuşatmasında önemli bir rol oynayacak olan devasa topların yapımcılarından biriydi. Belki de en önemlisi... Tarihçi Dukas’m yazdığına göre, Urban önce Konstantinopolis’e gitmişti. Hatta bizzat İmparator XI. Konstantinos ile görüşmüştü. Ama bu yorgun ve yoksullaşmış kentin yöneticilerinde Macar top ustasının yüksek ücretini ödeyecek para yoktu. O da II. Mehmed’in kapısını çaldı. Teknolojiye büyük ilgi duyan genç padişah, Macar ustayı âlâ-ıvâlâ ile karşıladı, ona cömertçe ihsanlarda bulundu. Sonra da Konstantinopolis’in surlarını yıkmak için yapılmış olan dev gülleleri göstererek sordu: ‘Ey döküm ustası, bana dürüstçe söyle, bu gülleleri atacak büyüklükte toplar dökebilir misin?’</p>

  <p class="block13">Urban da açık yüreklilikle cevap verdi: ‘Eğer dilerseniz, bu gülleleri atacak kadar büyük toplar dökebilirim. Konstantinopolis’in surlarının nasıl olduğunu biliyorum. Yapacağım toptan atılacak gülleler, Babil surlarını dahi yıkabilirler. Ama menzillerinin ne kadar olacağını hesaplayamıyorum. O sebepten size garanti veremem.’</p>

  <p class="block13">“Padişah biraz düşündükten sonra, ‘Tamam,’ dedi ona güvenerek. ‘Bu topu dök. Onun menziliyle bizzat ben alakadar olacağım.’</p>

  <p class="block13">Böylece Macar döküm ustası Urban, işe koyulmuş oldu.” “Özür dilerim ama,” diyerek yine araya girdi Jale Hanım. “Urban, Hristiyan değil mi? Konstantinopolis’tekiler de Hristiyan... Neden Müslüman bir padişaha yardım ediyor?”</p>

  <p class="block13">Tahir Hakkı’nın yüzünde acı bir anlam belirdi.</p>

  <p class="block13">“Ah Jale Hanımcım, insanoğlu öyle acayip bir mahluktur ki, onun öncelik sıralamasında ekmekle, din sık sık yer değiştirir. Karnı açsa, onun için en kutsal mekân midesidir. Ancak bedeninin ihtiyaçlarını giderince, yani dünyalığını kurtarınca, öteki dünya akima gelir. Herkes için söylemiyorum ama genel kaide budur. İşte din en çok o zaman anlam kazanır. Sadece Urban Usta değil, Konstantinopolis’i kuşatan OsmanlI ordusunun içinde de binlerce Hristiyan vardı. Yağma ve talandan elde edecekleri ganimet, İsa Peygamber’in sevgisinden daha önemliydi onlar için...”</p>

  <p class="block13">Sanki çok gerekliymiş gibi müdahale ettim. “Ama hocam, mezhep farkını da unutmayalım.” Göz ucuyla şöyle bir baktı bana. Gülümseyecek sandım yapmadı, unutsak ne olacak, ne önemi var ki bunların diyen bir anlam belirdi yüzünde. Tahir Hakkı’mn sıkıldığını, hem de çok sıkıldığını işte o zaman anladım. Sanırım bu tür etkinliklerden artık pek keyif almıyordu. O sevimli tarihçi maskesinin arkasında yorulmuş, usanmış bir adam vardı. Yanılıyor muydum? Yoksa mesleği değil miydi bıktıran? Nüzhet’in öldürülmesiyle başlayan şu meşum süreç mi bezdirmişti onu? Nedeni ne olursa olsun, tadı kaçmıştı bizim ihtiyarın. Ama nedense bu halini gizlemek istiyor, o hevesli bilim adamı maskesini çıkartmayı bir türlü göze alamıyordu. Belki de onu yaşama bağlayan başka bir neden kalmadığı için.</p>

  <p class="block13">“Müştak’m da hatırlattığı gibi,” diyerek yüzünde beliren o sıkılgan ifadeyi sildi. “Konstantinopolis’in düşmesinde Katoliklerle Ortodokslar arasındaki dinsel çekişme de bizimkilerin lehine bir rol oynamıştı.”</p>

  <p class="block13">Bakışları bir kez daha Kadri adındaki şoförümüze kaydı; adam artık sürücü koltuğuna oturmuş, aracını hareket ettirmek için düpedüz sabırsızlanıyordu.</p>

  <p class="block13">“Evet arkadaşlar... Rumeli Hisan’ndaki gezimiz bu kadar. Fazla bile kaldık. Şoförümüz yola çıkmak için benim koltuğuma oturmamı bekliyor.”</p>

  <p class="block13">Bu sözleri Tahir Hakkı’nın anlatısını sonlandıracağma yoran yolculardan yine itirazlar yükseldi.</p>

  <p class="block13">“Hayır, hayır... Konuşmayı kesmeyeceğiz. II. Mehmed’in 1452’nin Ağustos sonundan 1453’ün 6 Nisan’ma, yani kuşatmanın başladığı güne kadar geçirdiği yedi aylık sürede olanları yol boyunca anlatacağız. Cağız diyorum, çünkü bendeniz Osmanlı cenahında neler olduğunu sayıp dökerken sevgili dostum Müştak da Konstantinopolis’in fethini, kuşatılmışların, yani kentin içindeki müdafilerin gözünden aktaracak.” İroniye bakın, yine kaybeden taraf düşmüştü bize. Bir anda elim ayağım buz gibi olmuştu. Düpedüz paniklemiştim. Nasıl anlatacaktım o günleri ben şimdi? Niye üzerime yıkmıştı ki bu zor işi Tahir Hakkı? Niye olacak, yenilmişlerin tarihini, ancak yenilmiş biri anlatacağı için. Bin yıllık Doğu Roma İmparatorluğu’nun hazin sonunu, hayatı hep hüsranla geçmiş Müştak Serhazin’den daha şahane kim anlatabilirdi ki? “Anlaştık mı?” Koltuğuna oturmadan önce son kez soruyordu bizim yorgun profesör. “Tamam mı?”</p>

  <p class="block13">Elbette bana değil. Nasıl olsa Müştak’m reddetme gibi bir lüksü yoktu. O emreder, biz yapardık. Zaten kalabalık da öyle anlamadı.</p>

  <p class="block13">“Tamam,” diye haykırdı otobüsteki ortak irade. “Tamam.</p>

  <p class="block13">Anlaştık.”</p>

  <p class="block13">“O zaman sözü Müştak’a veriyorum.”</p>

  <p class="block13">Elindeki mikrofonu uzatırken yine o bezgin ifade gelip oturmuştu gözlerine.</p>

  <p class="block14"><span class="text12">“Haydi, kolay gelsin Müştakçım...” Sesi bile kırık dökük çıkıyordu artık. “Sen konuşurken ben de biraz dinleneyim.”</span> <span class="text12">30</span></p>

  <p class="block13">“Latin külahı yerine, Türk sarığı görmeyi yeğlerim” Bu hikâye, her zaman hüzünlendirmiştir beni. Ne zaman Konstantinopolis kuşatmasından söz açılsa yüreğime belli belirsiz bir keder çöker, kendimi bir parça buruk hissederim. Bu ruh hali ilk kez, Nicolo Barbaro’nun kuşatma günlüklerini okuduğumda ele geçirmişti benliğimi. 1453 yılının 6 Nisan’mdan 29 Mayıs’ma kadar geçen o müthiş kuşatmanın 54 gününü bizzat yaşayan bu doktorun yazdıklarını okurken gözyaşlarımı tutamamıştım. “Duygusal bir yan var bu çocukta. Düşmanları için bile üzülür.” Düşmanları... Benim düşmanlarım mıydı Doğu Romalılar? Benim değil ama atalarımın düşmanıydı. Belki de o sebepten, şehri savunanlara acıma zayıflığı gösterdiğim için kendimden utanarak sonunu getirmeden kapatmıştım kitabın kapağını. Ama kitabın kapağını kapatmak, başlarına geleceklerin korkusuyla titreyen insanların acı dolu çığlıklarını, yalvarışlarını, yakarışlarını silememişti kulaklarımdan. Doğu Roma İmparatorluğu’nun artık çökmek üzere olduğunu çok iyi bilmeme, Osmanlılar olmasa da başka bir devletin Konstantinopolis! mutlaka ele geçireceğinden adım gibi emin olmama rağmen bu anlamsız kederden kendimi kurtaramamıştım. Anlamsız keder diyorum çünkü zulüm, o çağın mantığıydı. Osmanlılar, Haçlılar ya da Moğollar, gücü yeten yetene... Gelenekti; yenenler, yenilenlere her türlü fenalığı yapma hakkına sahipti. Üstelik ben yenenlerin torunuydum, üstelik bu çok sevdiğim şehirde yaşamamı o tarihi zafere borçluydum. “Tarihçinin duygusal olmaya hakkı yoktur Müştak. Savaşları, onları yaratan koşullar içinde değerlendirmek gerekir.” Tamamıyla doğru bir önerme ama gel de bunu yüreğime anlat. İşte bu yüzden Tahir Hakkı, Könstantinopolis’in fethini, kuşatılmışların, yani kentin içindeki müdafilerin gözünden aktarmamı söylediğinde paniklemiş, eyvah ne yapacağım şimdi diye düşünmüştüm. Fakat itiraf etmeliyim ki söze başlamak sandığım kadar güç olmadı. Yoksa ben de mi değişmeye başlamıştım? İki gündür başıma gelenler, zorluklara rahatça intibak etmemi mi sağlamıştı? Neyse, artık kendimle uğraşmayı bir kenara bırakmalı, sabırsızlıkla anlatacaklarımı bekleyen gezi kafilesini mutlu i'tmeye çalışmalıydım.</p>

  <p class="block13">“Tuhaf bir rastlantıdan söz ederek başlamak istiyorum,” dedim otobüsümüz denize paralel akan yola inerken. “Konslantinopolis, Roma İmparatorluğu’ndaki en şaşalı günlerine Konstantin adında bir hükümdarla başlamıştı. Gaius Flavius Valerius Aurelius Constantinus... Evet, daha önce sıradan bir şehir olan Byzantion, bu büyük imparatorla birlikte bir başkente dönüşmüştü. Ve bin küsur yıl sonra başka bir Konstantin’le kentin Roma dönemi sona erecekti... Konstantin Paleologos Dragases... Yani Roma’nın son imparatoru...” “Yiğit bir insanmış değil mi? Dövüşerek can vermiş.” Hemen arkamdan geliyordu bu tanıdık ses. Başımı çevirince gördüm. Şu başörtülü kızdı. Otobüsün gölgesinde iyice irileşen gözleri merakla bakıyordu.</p>

  <p class="block13">“Fatih Sultan Mehmed Han’ın, onun naaşma saygı gösterdiğini okumuştum bir yerde.”</p>

  <p class="block13">“O konuda farklı rivayetler var.” diye geçiştirdim. “Ama durun, daha Konstantin Dragases ölmedi. Konstantinopolis hâlâ Doğu Romalıların hâkimiyetinde... Uygarlık kronolojik olarak gelişmeyebilir ama tarih kronolojik olarak ilerler. Yani olayları sırasına göre anlatmakta fayda var. Böylece kafamız karışmaz.”</p>

  <p class="block13">Hanım kızımız anlayışla başını salladı. Ben de konuşmama kaldığım yerden devam edecektim ki, fotoğraf çektirme furyasını başlatan hanımefendinin sesi duyuldu.</p>

  <p class="block13">“Ama hocam sizi göremiyoruz ki, ayakta anlatsanız...” Ve otobüsteki ayarsız koro, ısrarla onu destekledi. “Evet, evet, yüzünüzü görmek istiyoruz.” “Ayakta anlatın lütfen...”</p>

  <p class="block13">Böylesi etkinliklere katılmayı bu yüzden sevmiyordum, bir süre sonra ister istemez insanların esiri oluyordunuz. Karşı durursanız, anında kaba ya da burnu büyük diye nitelerlerdi sizi, kabul ederseniz daha da fena, çünkü isteklerin sonu gelmek bilmezdi. Çaresizce şoföre seslendim.</p>

  <p class="block13">“Sizin için bir sakıncası olur mu?” Dikiz aynasından sıkıntıyla baktı.</p>

  <p class="block13">“Benim için mesele değil de hocam, fren yapmak zorunda kalırım, düşer müşersiniz maazzallah...”</p>

  <p class="block13">“Siz de dikkat edin canım,” dedi Jale Hanım... O kibar kadından hiç beklenmeyecek bir tarzda, adeta azarlarcasma konuşuyordu. “Otobüsü yavaş kullanırsınız olur biter.”</p>

  <p class="block13">Şoförün yüzü kıpkırmızı oldu, ama anında yapıştırdı cevabı. “Yoldayız hanımefendi, tamam ben yavaş süreyim de karşıdan gelen hata yaparsa ne olacak?”</p>

  <p class="block13">Öfkelenmişti, üstelik konuştukça sesi daha da sertleşeceğe benziyordu, neyse ki Tahir Hakkı daha fazlasına izin vermedi.</p>

  <p class="block13">“Hadi Kadri, hadi, tamam evladım... Zaten bu yolda istesen de hız yapamazsın. Biraz temkinli git. Müştak’ta sağlam basar zemine...”</p>

  <p class="block13">Akima hiç yatmasa da yaşlı profesöre duyduğu saygıdan olsa gerek, “Peki,” dedi sıkıntısını bastırarak. “Siz nasıl isterseniz hocam. Ama bakın söylüyorum, bir kaza bela olursa ben mesul değilim.”</p>

  <p class="block13">Oldu, oldu der gibi başını usulca sallayan Tahir Hakkı bakışlarını bana çevirdi.</p>

  <p class="block13">“Düşmezsin değil mi Müştak?”</p>

  <p class="block13">“Düşmem, düşmem...” Rahatlatmak için sürücüye döndüm. “Anlayışınıza teşekkür ederim Kadri Bey.”</p>

  <p class="block13">Tınmadı bile, ne haliniz varsa görün dercesine vites küçülterek, gergin bakışlarını yola dikti. Kumral bıyıklarının gizlediği ince dudaklarının seğirdiğini gördüm. Tatsız bir hava esmeye başlamıştı otobüsün içinde. Sanki tur sorumlusu benmişim gibi, tarih meraklısı grubumuzun canım daha fazla sıkmadan ayağa kalktım. “Hep sorumlu bir çocuk olmuş tur Müştak.” Ön camdan bana gülümseyen annemin saydam bakışlarına sırtımı döndüm hemen. Bu kadar insanın karşısmdayken bir de hayaletlerle uğraşamazdım şimdi.</p>

  <p class="block13">“Evet,” dedim olabildiğince canlı sesle. “Böyle iyi mi? Herkes görüyor mu?”</p>

  <p class="block13">Güçlü bir alkış yükseldi koltukların arasından... “iyi--İyi-”</p>

  <p class="block13">“Çok güzel...”</p>

  <p class="block13">“Şahane hocam...”</p>

  <p class="block13">Şoförün bu alkışları kendisine gösterilen bir tepki olarak algılamaması için, “Tamam, tamam abartmayalım arkadaşlar...” diye yatıştırdım herkesi. Ama Aşiyan Mezarlığı’na çıkan sapakta trafik lambası kırmızı yanınca, sinirli sürücümüzün sanki inadına yapıyormuş gibi ani bir frenle hepimizi sarsalamasım engelleyemedim yine de. Belki de isteyerek yapmamıştı, kim bilir. Gergin sürücümüze soracak halim olmadığına göre, her halükârda kendimi güvenceye almamda yarar vardı. Sol elimle önümdeki koltuğa tutunurken sırtımı da çaprazdakine dayadım. “Evet, son Roma İmparatoru XI. Konstantin’den bahsediyorduk. Konstantin, vefat eden ağabeyinin yerine tahta oturmuştu, fetihten yaklaşık dört yıl önce... Ne demiş atalarımız, tahtın da bahtın da hayırlısı evladır. Konstantin’e taht hiç de hayırlı gelmeyecekti. Tahta çıktıktan sadece üç yıl sonra karşısına dikilen II. Mehmed, onun kaderinde belirleyici bir rol oynayacaktı. Elbette o felaketlerle dolu dönemin ilk belirtisi az önce gezdiğimiz Boğazkesen Hisarı’nın yapılmasıydı. Önceleri genç padişah hakkında önemli bir yanılgıya kapılarak, Şehzade Orhan konusunda OsmanlIlara diklenen imparator, aradan bir yıl bile geçmeden yaptığı hatayı fark ederek, karşısında II. Murad’tan çok farklı bir hükümdar bulunduğunu anlayacaktı. Mehmed kararlıydı, cesurdu, ataktı, hepsinden önemlisi büyük idealleri vardı. Ve bu ideallerin önündeki ilk büyük engel Konstantin’in kentiydi. İmparator bu gerçeği anladığında korkuyla titremiş olmalı. Ama henüz o kadar da umutsuz değildi. Kentin savunması için iki önemli dayanağı vardı.”</p>

  <p class="block13">Sustum. Bütün gözler üzerime toplanmıştı. Şu arka sıradaki kıvırcık saçlı oğlan bile yanındaki kızları unutmuş, ağzı yarı açık beni izliyordu. Oysa son on yıldır takdir toplayan tek bir konuşma bile yaptığımı hatırlamıyorum. Daha önce, yani Nüzhet beni terk etmeden önce de fakültenin en popüler hocası olmasam da öğrencilerin, dersine girmekten zevk aldığı bir tarihçiydim. Hatta bu özelliğim nedeniyle bazı meslektaşlarımın kıskançlığına hedef bile olmuştum. Fakat bu dediğim önceydi, çok önce... Sonra hayatın neşesi söndü. Sonra üniversitenin keyfi kaçtı. Sonra tatsız tuzsuz bir herif oldum çıktım. Ne kimsenin bir şey anlatmak istediği, ne kimsenin bir şey dinlemek istediği bir adam. Fakat şimdi koltuklarından ucuz oda spreyi kokulan yükselen bu otobüste, birbirinden çok farklı bu kadar insanın soluğunu tutmuş beni dinlediğini görmek hakikaten şaşırtıcıydı. Yoksa eski günlerime geri mi dönüyordum? Neden olmasın? Nasıl olsa artık Nüzhet yoktu. O bitmek bilmeyen yürek acısı, o dinmek bilmeyen amansız hasret, o alev alev yanan nefret, hepsi sona ermişti. Öyle mi? Yorgan gitmiş kavga bitmiş miydi? Hiç sanmıyordum, ne giden vardı, ne de biten. Tahir Hakkı’nın kanı çekilmiş yüzüne, bir endişe kuyusunu andıran gözlerine bir kez bakmanız bile yeterliydi bunu anlamak için. Hayır, ben değişmemiştim. Herkesin bildiği, kendine bile yararı olmayan, o mıymıntı tarihçiydim. Marifet bende değil, konunun cazibesindeydi. İnsanlar yaşadıkları şehrin tarihini merak ediyorlardı. Kentlerin kraliçesinin nasıl el değiştirdiğini öğrenmek istiyorlardı. Kendimi anlamsız düşüncelerin pençer sinden kurtarıp sordum: “Neydi o iki dayanak? Konstantin’in umut bağladığı o iki</p>

  <p class="block13">direnç noktasını bilen var mı?”</p>

  <p class="block13">Kısa bir sessizlik... Kaçırılan bakışlar... Biraz daha beldesem ilgi dağılacak...</p>

  <p class="block13">“ilkini ben söyleyeyim, surlar... Evet, şehri çepeçevre saran taştan bir gerdanlığı andıran devasa surlar. Özellikle de altı kilometrelik kara surları... Haliç’ten, Marmara Deniz’ine kadar uzanan, beşinci yüzyılda, yani II. Mehmed’in şehri kuşatmasından yaklaşık bin yıl kadar önce yapılmış altı kilometrelik taştan duvar. Ki, dünyanın en güçlü orduları bile bu surların önünde çaresiz kalmış, cengâverlerinin ölü bedenlerini kentin kapılarında bırakıp dönmüşlerdi ülkelerine. Birazdan o surların önüne gideceğiz, aradan geçen yüzlerce yıla rağmen görkemini hâlâ koruyan o taştan seti gördüğünüzde ne demek istediğimi daha iyi anlayacaksınız. Evet, Konstantin öncelikle bu taştan sete güveniyordu işte... Ama önemli bir sorunu vardı. Yirmi bir kilometre uzunluğundaki surların her kapısına, her burcuna, her kulesine asker dikmek</p>

  <p class="block13">/orundaydı. Oysa ordusunda o kadar savaşçı yoktu.”</p>

  <p class="block13">Yine sustum. Yaratacakları etkiden emin olarak soru dolu gözlerimi ağır ağır dinleyicilerimin üzerinde gezdirdim. “Sizce kaç askeri vardı Konstantin’in?”</p>

  <p class="block13">“Elli bin mi?”</p>

  <p class="block13">Oturduğu koltukta dönmüş, tahminini onaylamamı bekliyordu Jale Hanım. Tahir Hakkı benden önce davrandı “Eğer öyle olsaydı, bizim Fatih’in işi çok zor olurdu.”</p>

  <p class="block13">Jale Hanım’m dudakları büküldü. “Daha mı az?”</p>

  <p class="block13">“Çok daha az,” diye söylendim. “Konstantinopolis’te yaşayanların sayısı ancak elli-altmış bin kadardı. Şehri savunan asker sayısı ise en abartılı haliyle söylesek bile on bin kişiyi geçmezdi ki, bunların ancak beş bini Konstantinopolisliydi, öteki savaşçılar dışarıdan gelmişti. Hal böyle olunca, surları savunmak için imparatorun başka cengâverlere ihtiyacı vardı.” “Sadece surları müdafaa için mi? Denizdeki muharebeyi unutma...”</p>

  <p class="block13">İhtiyar kurt, aklını kemiren Nüzhet cinayetine, bedenini saran yılların yorgunluğuna rağmen rahat duramamış, oturduğu yerden laf yetiştiriyordu. Yok, bu adamda heyecan asla ölmezdi.</p>

  <p class="block14"><span class="text12">“Haklısınız hocam...” diyerek yapmacık bir huşuyla hafifçe ona doğru eğildim. “Evet, şehrin bir yarımada üzerine kurulu olduğunu unutmamamız lazım. Üç tarafı sularla çevrili olduğundan, deniz savaşı da önem kazanıyordu. Nitekim Osmanlı donanmasını engellemek için Konstantin, Haliç’in girişine zincir çektirecekti. Neyse, biz konumuza dönelim. Konstantin’in daha fazla savaşçıya ihtiyacı vardı. Ama bu askerleri temin edebileceği bir yer yoktu. Bir zamanlar dünyanın kaderini belirleyen Doğu Roma İmparatorluğu hükmünü tümüyle yitirmiş, ayakta kalmak için başka devletlerin himayesine muhtaç hale gelmişti. Ülkesini destekleyebilecek devletlerin hepsinin Avrupa’da olduğunu bilen imparator, Hristiyan Avrupa’yı hareketlendirmek için din kartını kullanmayı seçecekti. Oldukça mantıklı bir seçim. Çünkü Müslüman OsmanlIların, Hristiyanlarm kutsal kentlerinden biri olan</span> <span class="text12">Konstantinopolis’e saldırısı, İsa Peygamber ve onun dinine açık bir saldırı olarak yorumlanabilirdi. Üstelik</span> <span class="text13">Osmanlı’nın</span> <span class="text12">bu gözü pek padişahının saldırısı hiç de bu kutsal şehirle sınırlı kalacakmış gibi görünmüyordu. Evet, imparator, bu savlarla Hristiyan dünyasını ayağa kaldırabilirdi. Ama öncelikle Papa V Nikola’yı ikna etmesi gerekiyordu. Papalığın öncülüğünde büyük bir dini cephe kurulmadan, yani bir Haçlı ordusu oluşturulmadan, hiçbir Hristiyan devlet, yüreklere korku salan</span> <span class="text13">Osmanlılarla</span> <span class="text12">çatışmayı göze alamazdı. İşte imparatorun şehri savunmadaki ikinci güvencesi Papa V Nikola’nın göndereceği bu yardımdı. Gelen inançlı savaşçılarla, surları hem tahkim edecek, hem koruyacaktı, böylece yedi yüz küsur yıldır Konstantinopolis’i ele geçirmeye çalışan Müslümanları bir kez daha hüsrana uğratacaktı...”</span></p>

  <p class="block13">“Ama...” dedi koltuktakilerden birisi... Az önce ilk fotoğrafı çektiren hanımın eşi Peyami Bey’di. “Ama BizanslIlar Ortodokstu, oysa Papa Katolik...” Aniden sustu, güvensiz gözlerle karısına baktı. Kadın, Peyami yine neler zırvalıyorsun, der gibi sıkıntıyla ofladı. Zavallı, sinik Peyami, son bir umutla bana döndü. “Öyle değil mi? Yanlış mı biliyorum yoksa?” “Doğru biliyorsunuz,” diyerek rahatlattım adamcağızı. Yaşasın pısırıkların dayanışması... Kocasını desteklediğim için bana ters ters bakan kadına aldırmadan dinleyicilere seslendim yeniden. “Evet, Peyami Bey’in de belirttiği gibi, Konstantinopolis’te yaşayanlar Ortodoks Hristiyanlardı, oysa Roma’dakiler Katolik... İmparator da biliyordu bunu. Ama ne yapsın, suya düşen yılana sarılır misali, şehri ve elbette imparatorluğunu kurtarmak için ne lazım gelirse yapmaya çalışıyordu. Böylesi yaşamsal bir meselede, sanırım din çok da önemli bir sorun teşkil etmiyordu onun için. ‘Ha Katolik, ha Ortodoks ne fark eder diye düşünüyordu belki, hepimiz Hristiyan değil miyiz?’ Ancak Konstantinopolis’te yaşayanlar hiç de aynı fikirde değillerdi. O sebepten Konstantin’in din ekseninde kurulu bu stratejisi, Konstantinopolis’in sokaklarında yine dinin etkisiyle bozulacaktı. Fakat zavallı Konstantin henüz bunun farkında değildi. Edirne Sarayı’ndan gelen ürkütücü haberlerle kuşatma gününün yaklaştığını hissediyor, genç Mehmed’i durdurmak için telaş içinde çırpmıyordu.</p>

  <p class="block13">“Daha fazla zaman kaybetmeden, seçkin adamlarından oluşan bir heyeti, papalık makamına gönderdi. Papa’mn hu</p>

  <p class="block13">zuruna varan elçiler, felaketin yakın olduğunu eğer yardım edilmezse bin yıllık Hristiyan yurdunun Müslümanların eline geçeceğini, böylece İsa Efendilerinin dininin bütün yerkürede tehlikeye düşeceğini, gözyaşları içinde naklettiler. Papa V Nikola etkilenmişti, iç çekti, üzüldü ama yardım için acele etmedi. Bir şartı vardı; Konstantinopolis Patrikliğine Katolik bir din adamının getirilmesi ve Doğu Kilisesi’nin Batı Kilisesi’yle birlik oluşturması... Kiliseler arasında yüzlerce yıldır süren kadim anlaşmazlığı, Konstantinopolis’in düştüğü zor durumdan yararlanarak, kendi mezhebinin lehine çözümlemek istiyordu. Kendi dinine açıkça küfür olmasına rağmen çaresiz imparator, Papa’nın bu isteğini bile kabul etti. İşi oldubittiye getirmek isteyen Papa, zaman yitirmeden has adamlarından Kardinal İsidor’u yanma iki yüz savaşçı katarak Konstantinopolis’e gönderdi.</p>

  <p class="block13">“Aralık ayının 12’sinde, İsidor’un da katılımıyla yapılan Ayasofya’daki ayinde iki dinin birleştiği açıklandı. Ama dindar Konstantinopolis halkı bu birleşmeye büyük tepki gösterdi. Halk sokaklara döküldü. Bir daha Ayasofya’ya ayak basmayacaklarına yeminler ederek birleşme kararma karşı çıktılar. Bu kararı benimsemeyenler sadece halktan kişiler değildi, o zamanın başbakanı sayılan Grandük Lukas Notaras da herkesin içinde bağıra çağıra şu tarihi sözleri söyledi: ‘Konstantinopolis’te Latin külahı yerine, Türk sarığı görmeyi yeğlerim.’</p>

  <p class="block13">“Yine Konstantinopolis’in başka bir önemli kişisi, eskinin devlet adamı, yeni keşiş Gennadius, bugün Zeyrek Camii dediğimiz, o zamanların Pantokrator Kilisesi’ndeki hücresinin kapısına astığı bir yazıda Latinlere duyduğu nefreti şöyle dile getiriyordu: ‘Ey yurttaşlar, ne yaptığınızı bilin. Çünkü Tanrı biliyor. Kendinizi sadece gelmesi mukadder olan kötülüğe mahkûm etmekle kalmıyor, aynı zamanda babalarınızın size emanet ettiği imanınızı da yitiriyorsunuz. Tanrı’ya karşı yapılan saygısızlığa da razı oluyorsunuz. Yazık, yargı günü geldiğinde yazık olacak sizlöre...’</p>

  <p class="block13">“Halk dehşet içindeydi. Boğazkesen Hisarı yapıldığında bile, kentin koruyucusu Hazreti Meryem’in Konstantinopolis’in düşmesine izin vermeyeceğine inananlar, Katoliklerle yapılan birleşme sonrasında umutlarını tümüyle yitirmişlerdi. Papa’nın temsilcisi İsidor’un kutsal Ayasofya’ya girmesinin din</p>

  <p class="block13">lerine en büyük hakaret olduğunu söyleyerek, artık Tanrı’mn gazabından onları kimsenin kurtaramayacağını dile getiriyorlardı. Tanrı’nın, Türklerin hükümdarı genç Mehmed’i, bu günahkâr kavmi cezalandırmak için görevlendirdiğini söyleyenler bile vardı.”</p>

  <p class="block13">“Peygamber efendimiz de öyle buyurmamış mıydı?” Bu bas bariton ses, otobüse binerken kendini tanıtan Bahri adındaki ihtiyar delikanlıdan geliyordu. İki sıra arkada, pencere kenarında oturuyordu. Gümüş rengi saçlarını eliyle geriye doğru taradı. “Bu şehri alan komutanın cennetteki yeri hazırmış.”</p>

  <p class="block13">Adamı kırmak istemedim.</p>

  <p class="block13">“O hadis biraz farklı,” diyerek gülümsedim. “Hazreti Muhammed, bir cezalandırıcıdan söz etmez, başarılı bir komutandan bahseder. Ama haklısınız, Hazreti Muhammed de Kostantiniyye’nin Müslümanlarca fethedilmesini buyurmuştur. Ve şehri fethedecek komutanı kutlu kişi saymıştır. Hatta fethetmek sözcüğünü, işgal, ele geçirme değil de açmak anlamında yorumlayan alimler bile bulunmuştur. ‘Kostantiniyye’yi aç ve bir gül bahçesine çevir,’ diyenler de vardır. Lâkin kuşatmanın arifesinde Konstantinopolis halkının demek istediği tam olarak bu değildi. Onlar dinlerinin lekelendiğini, azizlerine hakaret edildiğini, bu sebeple de kutsal şehirlerinin, kafir saydıkları Müslümanların eline geçeceğini düşünerek, acı içinde dövünüyorlardı. ”</p>

  <p class="block13">Yeniden öteki yolculara döndüm.</p>

  <p class="block13">“Şöyle bir gözünüzün önüne getirin... Korkunç bir durum olmalı. Ellerinde azizlerinin ikonaları, feryat ederek sokaklarda dolaşan insanlar. Ve tabii ardı ardına yayılan kehanetler... Evet, ne zaman kötü olaylar yaklaşsa, hemen felaket tellalları ortalığa çıkar, korkunç işaretlerden bahsetmeye başlarlar. Fetih öncesi Konstantinopolis’te de öyle olmuştu. Güneşin tutulacağını, bir daha ışığın hiç görünmeyeceğini anlatıyorlardı. Şehirde sıkça yaşanan depremler bile yaklaşmakta olan büyük kıyametin habercisi olarak dillendiriliyor, Ayasofya’daki mermer direklerin terlediğinden, azizlerin heykellerinin gözlerinin yaşardığından söz ediliyordu. ‘Tanrı bizi terk etti,’ diyorlardı çaresizce... ‘Tanrı bizi zalimlerin vicdanına bıraktı.’ Üstelik, Katoliklerle birleşme de hiçbir işe yaramamıştı. Şehir halkının kendilerini istemediğini fark ettiğinden midir, yoksa genç padişahı küçümsediğinden mi bilinmez, papalık imparatora gerekli yardımda bulunmadı. Kuşatma başladıktan sonra bile umudunu koruyan Konstanlin, Hristiyan kardeşlerinden asla ciddi bir yardım alamadı.” “Peki şu Cenovalı şövalye... Hani beş yüz kişilik askeriyle yt»hri savunan gemici... Giustiniani miydi neydi adı?”</p>

  <p class="block13">Bizim sünepe Peyami’ydi soran yine. Anlaşılan epeyce bir malumat toplamıştı Konstantinopolis kuşatmasına dair. Ama beni etkileyen, kahverengi gözlerinde inatla parıldamaya başlayan ışıktı. Sanırım sadece merakından sormuyordu, bu çıkışlar despot eşine karşı bir başkaldırı anlamına da geliyordu. Zaten oturuşunu da değiştirmiş adeta kaykılarak rahatça yayılmıştı koltuğa.</p>

  <p class="block13">“Öyle değil mi Müştak Bey? Bu Giustiniani ve askerlerinin yiğitçe savaştığını okumuştum.”</p>

  <p class="block13">Büyük bir zevkle onayladım bu ufak tefek adamı. “Tamamıyla haklısınız Peyami Bey. Giovanni Longo, Giusliniani ailesinin oğluydu. Büyük bir komutan, zeki bir asker ve yiğit bir savaşçıydı. Maiyetindeki kişilerin sayısı biraz tartışmalıdır, kimileri beş yüz, kimileri ise yedi yüz savaşçıdan söz eder. Sayıları ne olursa olsun, kentin en çaresiz anında, böyle namlı bir askerin yardıma gelmesi imparatoru mutluluğa boğmuştu. Öyle ki, Konstantin sevincinden Giustiniani’yi mareşal rütbesiyle onurlandırarak, ona Limni adasını hediye etmişti. Giustiniani de kuşatmanın son gününe kadar, hem askeri maharetiyle, hem gösterdiği kahramanlıklarla kendisine yapılan övgüleri sonuna kadar hak ettiğini kanıtlamıştı.” “Fakat hocam, Giustiniani de Katolik değil miydi?” Artık daha güvenli çıkıyordu Peyami’nin sesi. Karısı da ters ters bakmayı kesmiş, saygı duymasa da anlamak ister gibi sessizce dinliyordu kocasını. “Katolik bir komutan niye yardım etsin Ortodokslara?” “Bravo, yine güzel bir soru,” diyerek sinik kocayı yüreklendirmeyi sürdürdüm. Gevrek gevrek sırıttığını görünce ben de neşelenerek açıkladım. “Bu konuda farklı görüşler var Peyami Bey. Kimileri Giovanni Longo’nun para karşılığı savunmaya katıldığını iddia ediyor, kimileri Hristiyan dünyasında şöhret yapmak için kılıç kuşandığından dem vuruyor, kimileri ise</p>

  <p class="block13">dünyanın yalnız bıraktığı bu kente acıdığı için imparatorun yardımına koştuğunu söylüyor. Bilmek çok zor, belki hepsi birdendir. Ama şehirdeki direnişi çok güçlendirdiği muhakkak. Gelir gelmez işe koyuldu. Önce savunmacıları milletlerine göre gruplandırarak organize etti, sonra küçük topları, mancınıkları surlara yerleştirdi. Surların zayıf yerlerini tamire koyuldu. Şehre geldiği ilk günden, son güne kadar canla başla çalıştı.</p>

  <p class="block13">Ama son gün, yani Mayıs’ın 29’unda bu yaşlı şehir gibi onun da durumu tümüyle değişecekti.”</p>

  <p class="block13">Tam Giustiniani’nin maceralarını anlatmaya koyuluyordum ki, Tahir Hoca’nın elinin havalandığını gördüm.</p>

  <p class="block13">“Bu kadar yeter Müştak, birazını da surların önüne sakla.” Aslında işime geldi bu öneri, çünkü ayakta durmaktan sırtım ağrımaya başlamıştı. Konuşmamı sürdürmem için homurdananlara aldırmadan, “Evet, şimdilik bu kadar,” diyerek toparladım sözlerimi. “Kalanını Konstantinopolis surlarının önünde anlatacağım.” “Yalansız dolansız, kaçamaksız bir dövüş” “Konstantinopolislilerin en zayıf noktası Likos Deresi civarındaki surlardı, bizimkilerin ise deniz...”</p>

  <p class="block13">Dolmabahçe Sarayı’nın önündeki açıklıkta, yeşille mavi arasında harelenen billur suların hemen önündeki taş setin üzerinden konuşuyordu Tahir Hakkı, iri kış kartalları gibi gezinen kül rengi bulutların arasından korkusuzca parıldayan güneş, tepeye yaklaştığı için gölgede kalan yüzü, olduğundan daha yorgun görünüyordu.</p>

  <p class="block13">Aslında buraya gelmemize gerek yoktu; doğrudan kara surlarının önüne gitmemiz gerekirdi ki, daha önceki gezilerde hiç Dolmabahçe’ye uğramamıştık. Boğazkesen’den sonra Haliç’e geçer, kara surlarının başladığı Ayvansaray’a inerdik. Bazen de Eğrikapı ya da Edirnekapı veya Topkapı’mn oraya... Hünkârın otağı hümayununun kurulduğu yere... Çünkü kuşatmanın en kanlı safhaları o kapıların önünde yaşanmıştı. Her iki taraftan cengâverler en büyük kahramanlıklarım bu üç kapının önünde göstermişlerdi. Ve Konstantinopolis’in kaderi burada belirlenmişti. Ama otobüsümüz Beşiktaş’a yaklaşınca Tahir Hakkı, gerginliğini hâlâ koruyan şoförümüze Dolmabahçe’ye yönelmesini söylemişti. Ne afra, ne tafra, en küçük bir itiraz bile etmeden sessizce uymuştu Kadri, hocanın buyruğuna.</p>

  <p class="block13">Hiç gereği yokken güzergâhımıza, Dolmabahçe etabını koyan Tahir Hakkı, sanırım yarım kalan konuşmamızı tamam</p>

  <p class="block13">lamak için fırsat yaratmak istiyordu. Yaşlanmak bilmeyen o canlı gözlerini ele geçiren bu donukluk, hareketlerindeki o belirgin yavaşlık, hiç şüphe yok ki, aklının hâlâ Nüzhet cinayetinde olduğunu gösteriyordu. Belki de öğrencilerinin bu kanlı olaya bulaştığını bildiğinden, nasıl olur da bu pis işten kendimi kurtarırım diye tasalanıyordu. Ama öncelikle benim neler düşündüğümü anlaması gerekiyordu, ardından bu cinayetle hiçbir ilişkisi olmadığını anlatacaktı. Tabii küçük topluluğumuzun meraklı üyeleri izin verirlerse... Nitekim Bezmi Âlem Valide Sultan Camii’yle Dolmabahçe Sarayı’nın arasındaki bu geniş açıklığa yanaşan otobüsümüzden inerken de bir araya gelme fırsatını bulamamıştık. Bu defa esir alman Tahir Hakkı değil bendim. İki kez cesaretlendirme hatasını gösterdiğim Peyami peşimi bırakmamış, imparatorun Haliç’e çektirdiği zincirin, günümüzde tam olarak nerelere denk düştüğünü öğrenmek için adım adım beni izlemiş, “Güzel Bahçe nereye düşüyor? Şarap İskelesi’nin yerinde şimdi ne var?” diye soru üstüne soru yağdırmıştı. İstediği cevaplan alıncaya kadar da yakamdan düşmemişti.</p>

  <p class="block13">Ümitsiz bir yüzle beni izleyen sabırsız hocamla birkaç kez göz göze gelsek de kendini gösterme isteği uyanan bu sırnaşık adamdan bir türlü kurtulamadığım için ikimizin de can attığı konuşmayı yine ertelemek zorunda kalmıştık. Tahir Hakkı, ışıltılı denizi arkasına alarak taştan setin üzerine çıktığında, bir önlem olarak Peyami’den ve tombul karısından uzak durmaya çalıştım. Çünkü gezi başkanımızm anlatacakları bittiğinde, çay molası vereceğini, böylece 1453 yılının ilkbaharındaki Konstantinopolis kuşatmasından İstanbul’un bu soğuk günlerine, zavallı Nüzhet’in ölümüne dönebileceğimizi umuyordum. Ki, sanırım artık ikimiz de kibarlığı bir yana bırakıp kimsenin aramıza girmesine izin vermeyecektik. O sebepten olsa gerek vakit yitirmeden konuşmasına başlamıştı Tahir Hoca.</p>

  <p class="block13">“Evet, Osmanlılar için kuşatmanın en zayıf noktası denizdi,” diye vurguladı. “Belki de bunun farkında olduğu için, genç padişah denizde savaşacak orduya özel bir önem vermiş, Kaptanıderya Baltaoğlu Süleyman Bey yönetiminde Gelibolu’da Osmanlı tarihindeki en büyük donanmayı hazırlamıştı. Kimilerine göre üç yüz, kimilerine göre üç yüz elli parça gemiden oluşan bu donanma, 1453 yılı Mart ayı sonun da Çanakkale Boğazı’ndan geçerek Konstantinopolis’e doğru yola çıktı. Komutanından forsasına tüm mürettebatının neşeyle zafer şarkıları söylediği bu dev filoyu görenlerin hayretten ve hayranlıktan ağzı açık kalıyordu. Osmanlı tebaasından olanların göğsü gururla kabarırken Doğu Romalılar üzüntüyle dövünüyorlardı. Çünkü o güne dek bu büyüklükte bir donanmanın su üzerinde salmdığı vaki değildi. Dolayısıyla ne Sultan Mehmed Han ne de veziri vüzera bu donanmanın hüsrana uğrayacağını akıllarının ucundan bile geçirmiyorlardı, ilk günlerde uğramadı da... Muhtemelen Nisan ayının 12’sinde şehir sularına giren Baltaoğlu Süleyman, donanmasını şu önünde durduğum yerde, denizin üzerine yaydı. Kadırga, kayık, pergandi ve çektirmelerden oluşan gemiler o kadar çoktu ki, ahşap ve yelkenden su görünmez olmuştu. Gemilerden yayılan davul sesleri, savaşçıların naraları, cenk şarkıları denizin üzerinden sekerek bütün kıyıları tek tek dolaşıyordu. Manzarayı surların üzerinden izleyen Konstantinopolisliler panik içinde istavroz çıkarıyor, Hazreti İsa’ya, Meryem Ana’ya kendilerini kurtarmaları için yalvarıyorlardı. Donanma nihai zafer için üzerine düşeni yapadursun, Baltaoğlu, gemilerin bir kısmını yanına alıp Konstantinopolis’ten uzaklaşıp Prinkipos’a hücum etti...”</p>

  <p class="block13">Başını çevirdi, bir yerleri görmeye çalıştı.</p>

  <p class="block13">“Yok, buradan gözükmüyormuş. Prinkipos, yani Büyükada’dan bahsediyorum. Prinkipos’u zorlu bir mücadeleyle alan Baltaoğlu...”</p>

  <p class="block13">“Yahu Tahir, hani sırasıyla anlatacaktınız...” Hocanın lafını kesen, şu gümüş saçlı ihtiyardı. Üşümüş olduğundan kahverengi yün atkısıyla sıkı sıkıya sarmıştı boynunu. Grubun en arkasında yer almasına rağmen gür sesi pek de küçük sayılmayacak meydanda yankılanıyordu. “Benim kafam karıştı arkadaş, şimdi bu bizim donanma geldiğinde kuşatma başlamış mıydı, yoksa başlamamış mıydı?”</p>

  <p class="block13">Bizim hoca sinirlenecek sandım, aksine neşelenir gibi oldu; yüzünde garip bir ifadeyle baktı gümüş saçlı adama...</p>

  <p class="block13">“Maşallah Bahri, sesin sadrazam tellalı gibi gümbür gümbür de kulağın pek işitmiyor galiba... Yahu duymadın mı, 12 Nisan diyorum... Kuşatma ne zaman başladı, 6 Nisan’da. Bir gün de öncesi var. Demek ki bizimkiler 5 Nisan’da gelmişler kara surlarının önüne. Yani donanma şu arkamdaki sulara demir atarken şehir bir hafta öncesinden kuşatılmıştı. Hatta bombardıman başlamıştı bile.”</p>

  <p class="block13">Hiç alınmadı Bahri.</p>

  <p class="block13">“Ne bileyim yahu, tarihçi miyim? Çağırdın geldik, belki bir şey öğreniriz diye...”</p>

  <p class="block13">Bizimki gülümsedi. “Efendim, Bahri Bey benim çocukluk arkadaşım olur. Bakmayın böyle aksi aksi konuştuğuna, aslında çok iyi bir insandır kendileri...”</p>

  <p class="block13">“Niye aksi oluyormuşum?” Hayır, Bahri de kızmamıştı tatlı tatlı birbirine takılıyordu iki kafadar. “Doğru dürüst anlatamıyorsun, biz sorunca da...” Kafiledekilerin kendisine baktığını görünce iyice cesaretlendi. “Öyle değil mi arkadaşlar? Nereden bilelim kuşatmanın hangi gün başladığını?”</p>

  <p class="block13">“Aşkolsun,” diyerek Jale Hanım da katıldı tartışmaya. “Gelmeden birkaç satır okusaydmız bilirdiniz beyefendi.” Kış soğuğundan daha sert bir hava esti sarayın önünde. Eyvah, bu işin sonu kötü görünüyor diye kaygılanmaya başlamıştım ki, nabza göre şerbet verme ustası olan sevgili hocam, “Aslına bakarsanız Bahri haklı,” diyerek ipleri eline aldı Ama Jale Hanım’a da mavi boncuk dağıtmayı unutmadı. “Tabii, geziye gelmeden konu hakkında okuma yapanlara bilhassa teşekkür ederim, fakat herkesten bunu isteyemeyiz. Müştak’m da söylediği gibi bu tür gezilerde tarih sırasına göre gitmekte yarar var. Zaten öyle de yapıyorduk. Ama burası Dolmabahçe, eski adıyla Çifte Sütun, kuşatma açısından çok önemli olaylara sahne olduğu için yaşananları aynı mekânda anlatmayı tercih ettim. Olanı biteni gözünüzün önünde daha iyi canlandırmanız için...”</p>

  <p class="block13">“Teşekkür ederiz,” dedi Jale Hanım çekişmeyi sürdürerek. “Biz halimizden çok memnunuz...”</p>

  <p class="block13">Gümüş saçlı, afili ihtiyar, niyetini anlıyorum dercesine şöyle bir baktı kadına ama uzatmadı, gülüp geçti. Zaten bizim hoca da kuşatma günlerine dönmüştü bile.</p>

  <p class="block13">“Dediğim gibi kara ordusunun Edirne’den, Konstantinopolis’e hareketini surların önünde aktaracağım, ama şu arkamdaki deniz, Kabataş’tan Ortaköy’e kadar Osmanlı gemi: leriyle kaplandığında, Konstantinopolis karadan ve denizden tümüyle kuşatılmış, biz eskilerin deyimiyle muhasara altına alınmıştı. Şehirdekiler de kendi tedbirlerini almışlardı tabii. OsmanlIların şehre girmesini engellemek için surların zayıf yerleri tahkim edilmiş, kapıların çoğu örülmüştü. Donanmanın saldırısını önlemek için de Haliç’in girişine o ünlü zincir çekilmişti. Zincir, hemen gerisindeki on savaş gemisi tarafından korunuyordu. Haliç’te bulunan gemilerdeki mürettebatın hepsi korku içinde her an gerçekleşebilecek Osmanlı saldırısını bekliyorlardı. Bu arada, Baltaoğlu’nun gemileri Dolmabahçe’ye yanaşmadan bir gün önce başlayan top atışları fasılalarla sürüyor, Konstantinopolis göklerini kaplayan barut kokusu, surların içinde derin bir yeis, surların dışında ise büyük bir güven yaratıyordu.</p>

  <p class="block13">“Aslında olaylar Sultan Mehmed Han’ın planladığı gibi gelişiyordu, ta ki, o uğursuz 20 Nisan gününe kadar. Ama daha önce yaşananları da anlatmam lazım. Şehirde, devasa surları korumak için yeterince askerin olmadığı malumatına sahip bulunan padişah, kara surlarında dövüşen savunmacıların gücünü dağıtmak için, donanmasının Haliç’e girmesinin elzem olduğuna inanıyordu. O sebepten Baltaoğlu’na, vakit geçirmeden Haliç’e saldırı emri vermişti.</p>

  <p class="block13">“Kaptanıderya derhal harekete geçti; gözü pek savaşçıların yer aldığı gemileriyle Haliç’e yaklaştı. OsmanlIların geldiğini gören nöbetçiler zincirin gerisinde yer alan gemideki savunmacıları uyardı. Birden sakin denizin üzerinde bir kıyamet koptu. Toplar ateşlendi, oklar havada uçuşmaya başladı. Gemiler borda bordaya geldi, savaşçılar birbirlerinin üzerine atladılar, gırtlak gırtlağa, kılıç kılıca kanlı bir dövüş başladı. Yalansız dolansız, kaçamaksız bir dövüştü bu. Taraflar savaş yeteneklerini ve cesaretlerini birbirlerinin üzerinde deniyorlardı. Kazananların ödülü hayatta kalmak ve onur, kaybedenlerinki ise ölüm ve utançtı. Kazanan taraf olmak için kılıç çalıyordu her iki taraf. Savunmacılar gemilerinin serenlerine çıkmış ok ve mızrak yağdırıyorlardı bizim leventlerin üzerine. Direklere astıkları su dolu ağır fıçılarla, iplerle bağladıkları taşları boca ediyorlardı yukarıdan aşağıya. Boğazlaşma sürdükçe sürüyor, çatışma uzadıkça uzuyordu. Öyle bir an geldi ki, ne kuşatmacılar Haliç’e girebiliyor, ne savunmacılar, kuşatmacıları püskürtebiliyorlardı. Savaşın devamı halinde daha fazla askerinin şehit düşeceğini anlayan Baltaoğlu kritik bir karar vermek zorunda kalarak, güçlerini geri çekti.” Sanki savaşı kaybeden kendisiymiş gibi canı sıkılmıştı Tahir Hakkı’nın çocukluk arkadaşı Bahri de onu yalnız bırakmadı.</p>

  <p class="block13">“Adamlar kaç yıllık denizci tabii.” Tuttuğu takım mağlup olan bir taraftarın hayal kırıklığı vardı güçlü sesinde. “Yenmişler işte bizimkileri...”</p>

  <p class="block13">“Ama hemen pes etmedi azimli padişah,” diyerek arkadaşını teselliye çalıştı bizim profesör. “Genç Mehmed öyle kolay kolay morali bozulacak bir hükümdar değildi. Surların karşısında kızıl bir peygamber çiçeği gibi duran otağ-ı hümayuna çekildi. Güvendiği adamlarını da yanma alarak yenilginin nedenlerini değerlendirdi. Ortaya çıkan sonuç, Haliç’teki düşman gemilerini vurabilecek bir silaha ihtiyaç olduğuydu. Bu silah karadan havaya doğru ateşlenecek bir toptu. Yeterince yükselen gülle ya da taş aradaki mesafeyi rahatlıkla geçerek Haliç’e ulaşabilecekti. Çünkü aradaki mesafede Galata vardı. Ve Galata’da yaşayan Cenevizliler, bizimkilerle dosttu. Onlara zarar vermeden, Haliç’teki gemileri vurmanın tek yolu böylesi bir topu icat etmekti. Günümüzdeki havan topunun ilkel bir biçimi olan bu silahla, yüzlerce metre öteden denizdeki gemileri vurmak mümkün olacaktı. İlk deneme başarısız olsa da ardından gelen girişimler sonuç verdi, Haliç’teki düşman gemilerinden biri isabet aldı. Etraftaki denizcilerin şaşkın bakışları altında gemi denizin dibini boylarken mürettebatının büyük bir bölümü hayatını kaybetti. Öteki denizciler derhal demir alıp gemilerini top menzilinin dışına çektiler. Ama OsmanlIların yeni deniz saldırısına karşı tetikte durmaktan hiçbir zaman vazgeçmediler. Ne yazık ki her an yapılması beklenen bu saldırı, yaşanacak bir talihsizlik sonucu biraz daha gecikecekti.”</p>

  <p class="block13">Yeniden başını geriye çevirdi. Eliyle Salacak’la Sarayburnu arasında bir yerleri gösterdi.</p>

  <p class="block13">“Muharebenin en moral bozucu kısımlarından biri orada gerçekleşti.”</p>

  <p class="block13">Döndü, Bahri’ye bakarak söylendi.</p>

  <p class="block13">“Bu Haliç’e yapılan ilk hücumdan daha berbat bir yenilgiydi.”</p>

  <p class="block13">Üzgün bakışları, ilginç kafilemizin üzerinde gezindi. Derin bir soluk aldı, aldığı nefes ciğerlerindeki hızlı gezintinin ardından, ağzından buhar olarak yükseldi. “Papa nihayet dört gemi göndermeye karar vermişti. Güya otuz gemi de hazırlanıyordu. Ama bu otuz gemi hiçbir zaman Konstantinopolis’e ulaşamayacaktı. Neyse, tepeden tırnağa silahlanmış, en iyi cengâverİeri taşıyan bu dört gemi 20 Nisan’da, yani kuşatmanın 14. gününde, güneş yükseldikten birkaç saat sonra şehre doğru hızla yaklaşıyordu. Surların gerisinde gemileri görenler sevinç çığlıkları atmaya başladılar. Gemilerin öncü kuvvetler olduğunu, ardından büyük donanmanın yardıma geleceğini zannediyorlardı.</p>

  <p class="block13">“O zamanların Altmkapısı, bugünün Yedikule’si açıklarında gemileri fark eden Osmanlı gözcüleri, hemen padişaha haber verdiler. Derhal atma atlayan genç hükümdar, Haliç’i dolaşıp, Galata surlarının arkasından, Dolmabahçe’ye, yani aşağı yukarı bulunduğumuz bölgeye geldi. O zamanlar burası küçük bir koydu.”</p>

  <p class="block13">Eliyle İnönü Stadyumu’nu gösterdi.</p>

  <p class="block13">“Muhtemelen deniz şu karşıya kadar uzanıyordu. Adı üstünde, 17. yüzyılda doldurulduğu için buraya Dolmabahçe denildi. Evet, padişah heyecan içinde atıyla doludizgin buraya geldi, Kaptanıderya Baltaoğlu’nu çağırdı. Son derece açık konuştu. ‘Ne olursa olsun, o gemiler Haliç’e girmeyecek. Gemileri batır ya da ele geçir. Kaptanlarını tutuklayıp huzuruma getir. Eğer aksi olursa, yani o gemiler Haliç’e girerse o zaman, var sonunu sen düşün!’</p>

  <p class="block13">“Baltaoğlu derhal donanmanın başına geçti. En seçme savaşçıları doldurduğu yüz elli gemiyle denize açıldı. Gemiler ok menziline girer girmez bir kıyamet koptu suların üzerinde. Uçları alev alev yanan oklar uçuştu, küçük toplar ateşlendi. Amaç gemileri yakmak, ahşap, demir, insan, karşılarında ne varsa topyekûn imha etmekti. Bizimkiler top ateşiyle düşman gemilerinin direklerini kırmaya çalışırken ötekiler yükseklere çıkarak sirenlerden ve çanaklıklardan ok, taş ve mızrak yağdırıyorlardı. Gemilerin birbirlerine yanaşmalarıyla birlikte korkunç bir vuruşma başladı. Ölümü göze almış OsmanlI denizcileri, rakip gemileri yakmaya, ellerindeki kargı, balta ile küpeştelerini parçalamaya ve elbette onların güvertelerine çıkıp göğüs göğüse dövüşmeye çalışıyorlardı. Ama gemileri savunanlar da seçme askerlerdi. Ömürleri denizlerde cenk ederek geçmişti. Osmanlı serdengeçtilerinin azimli saldırılarına büyük bir cesaret ve yiğitlikle karşı koyuyorlar</p>

  <p class="block13">dı. Gemilerine çıkmaya çalışan korkusuz düşmanlarının ellerini kesiyor, topuzlarla, tokmaklarla kafalarını parçalıyorlardı. Onlarca denizcimiz orada sulara düşerek can verdi.</p>

  <p class="block13">“Sultan Mehmed, bu acımasız çatışmayı, kıyıda atının üzerinden takip ediyordu. Denizde cansiperane kılıç çalan leventlerinin arasına katılmamak için kendini zor tutuyordu. Heyecan içinde olan başkaları da vardı; İmparator Konstantin Dragases ve şehir halkı... Onlar da surların üzerine çıkmış, denizdeki korkunç boğazlaşmayı aynı endişe, aynı ümitle izliyordu.</p>

  <p class="block13">“Osmanlılarmkine göre oldukça yüksek olan Papalık gemileri bu avantajlarını da son derece iyi kullanıyorlardı. Savaşın ön saflarında elinde kılıcıyla bizzat savaşan Baltaoğlu ağır kayıplar vermesine rağmen asla vazgeçmiyor, şehit düşen askerlerini yenileriyle takviye ediyor, saldırıya bir an bile ara vermiyordu. Hayır, papalık gemileri o limana giremeyeceklerdi. Ancak karşı tarafın gemilerinin yelkenlerini şişiren lodos, dev dalgalar yaratarak, manevra kabiliyetimizi kısıtlıyordu. Bu kadarla kalsa yine iyiydi, ama rüzgâr şiddetini giderek artırdı. Böylece çatışmanın kaderi de belirlenmiş oldu. Donanmamızın kısa süreliğine de olsa tereddüde düştüğünü gören Italyan denizciler lodosu arkalarına alarak, Haliç’e yöneldiler. Gecenin karanlığından da yararlanarak limana yaklaştılar. Gerçekleşmesi neredeyse imkânsız olan bu olayı şaşkınlıkla izleyen savunmacılar, derhal zinciri indirerek, dört gemiyi içeri aldılar.”</p>

  <p class="block13">İnanılmaz şey! Bundan beş yüz küsur yıl önce cereyan eden bu küçük bozgunu sanki kendisi yaşamış gibi kederli çıkıyordu bizim hocanın sesi. Meraklılara fetih gezisi yaptıran bir tarihçi değil, ordusunun başında Konstantinopolis’i almaya gelen genç padişah gibi hissediyor olmalıydı kendini. Sadece Tahir Hakkı mı? Ben de dahil herkes derin bir suskunluğa bürünmüştü. Hepimiz sukutuhayal içindeydik.</p>

  <p class="block13">Asfalt yolda itiş kakış ilerleyen arabaların ya da denizden geçen motorların çıkardığı gürültüler de olmasa hiçbir ses duyulmayacaktı meydanda.</p>

  <p class="block13">Nasıl ki futbol hiçbir zaman sadece yirmi iki oyuncunun bir sahada top peşinde koşuşturması değilse tarih de hiçbir zaman sadece geçmişte yaşamış devletlerin öyküsü değildi. Tarih, toprağın nasıl sürüldüğü, ekmeğin nasıl pişirildiği, evin nasıl inşa edildiği, annelerin bebeklerinin altını nasıl bağladığı, eğitimin nasıl yapıldığı, bir erkeğin bir kadına aşkını nasıl söylediğiydi. Tarih, insanı insan yapan irili ufaklı olayların toplamıydı. Tarih korkaklıktı, cesaretti, ihanetti. Tarih düşünceydi, duyguydu, önseziydi, gururdu. Elbette bütün uluslar tarihlerindeki zaferlerle gurur duyarlardı, elbette yenilgilerden üzüntüye kapılırlardı ama geçmişleri bugünden daha parlak olan topluluklar, tarihlerindeki zaferlere daha fazla bağlılık gösterirlerdi. Sadece bizim için değil, bütün uluslar için geçerliydi bu. Doğal bir durum, ama bu psikoloji, tarih yazımına yansıyınca ciddi meseleler ortaya çıkabilirdi. Mesela bizim çağ kapatıp çağ açan diye nitelendirdiğimiz bir fethi, Batılılar rahatlıkla saldırganlık olarak niteleyebiliyor, “Hayır efendim, Ortaçağ’ı kapatan, Yeni Çağ’ı başlatan olay, Konstantinopolis’in fethi değil, Amerika kıtasının keşfidir,” diyebiliyorlardı. Sanırım, bir bilim dalı olarak tarihin en büyük handikabı da buydu; objektif olamamak. Tarafgirliğin, hakikati boğması... İyi de doğru olan hangisiydi? Bizim tezimiz mi, onlarınki mi? Kim objektif davranıyordu? Onlar mı, biz mi? İşin tuhafı birkaç yüzyıl sonra belki de ulus devletler sona erecek, bugün gerekirse uğruna ölmekten, öldürmekten çekinmediğimiz tarihi hassasiyetlerin yerini bambaşka duyarlılıklar alacaktı. Hal böyle olunca tarihin bilimsel bir disiplin olmasından söz edilebilir miydi? Birden Nüzhet’i özlediğimi fark ettim. Hayır, bu kez bir sevgili gibi değil, bir bilim insanı olarak onu özlüyordum. Çünkü onunla her şeyi tartışabilirdiniz, sınırları zorlar, resmi düşüncenin, resmi ahlakın, resmi dinin ve statükonun çizdiği bütün kırmızı çizgilerin ötesine geçebilirdik. Donanmamızın uğradığı yenilginin verdiği keder, Nüzhet’in yokluğuyla katlanarak derin bir acıya dönüşüyordu ki, benimle birlikte bütün kafilemizin mutsuzluğunu ortadan kaldıracak girişim, sadece tarih uzmanı değil aynı zamanda insan sarrafı olan hocaların hocası Tahir Hakkı’dan geldi.</p>

  <p class="block13">“Ama her olumsuz olayın bir de iyi tarafı vardır. Hatta zamanın mantığı bazen bilhassa zorluklar çıkartır insana. Bir tür sınavdır bu. Halkların ve liderlerinin kendilerini göstermeleri için bizzat tarih tarafından konulmuş bir sınav. Yenilgilerden zaferlere ulaşabilecek yolu bulabilmeleri için bir sınav... Küllerinden yeniden doğmaları için bir fırsat... O sebepten, her olumsuzlukta morali bozmamak lazım.”</p>

  <p class="block13">Çocuk dişlerini göstererek gülümsedi.</p>

  <p class="block13">“Ne demişti Shakespeare, ‘Yeter ki sonu iyi bitsin.’ İşte bu moral bozucu küçük yenilgi de çok daha büyük bir başarının yolunu açtı. Öyle ki, Konstantinopolis kuşatmasını anlatan herkes, bu mucizevi olaydan söz etmek zorunda kalacaktı.” Neden bahsettiğini tahmin etmemiz için bir süre soran gözlerle tek tek hepimizi süzdü.</p>

  <p class="block13">“Gemilerin karadan yürütülmesi yahu.”</p>

  <p class="block13">Bir müjde verir gibi sevinçli sesi çın çın ötmüştü meydanda. “Dünkü konferansımda da başka bir olay vesilesiyle bu etkiden söz etmiştim. Hatırlayan var mı?”</p>

  <p class="block13">“II. Murad’m Varna Savaşı’nı kazanması...” Elbette hocanın flörtleştiği hanımdı hatırlayan.</p>

  <p class="block13">“Babası Varna’da Haçlıları yenilgiye uğratınca II. Mehmed’in padişahlığı tartışmalı hale gelmişti. Artık genç padişah, babasından çok daha mühim bir zafer kazanmak zorundaydı.”</p>

  <p class="block13">“Müthişsiniz Jale Hanım...”</p>

  <p class="block13">Bizim ihtiyar havaya girmişti bile; yüzündeki donukluk kaybolmuş, gözleri neşeyle parıldamaya başlamıştı. Hep böyle olurdu zaten, ne zaman söz Fatih’in zaferlerinden açılsa hoca kendini kaybeder, adeta huşu içinde anlatırdı ulu hakanın başarılarını...</p>

  <p class="block13">“Evet arkadaşlar, insanların kaderiyle savaşların kaderleri birbirine benzer... Başınıza gelen berbat bir olay, belki de hayatınızın en büyük fırsatını sunacaktır size... Devlet yönetiminde ve savaşlarda bu fırsatı gören kişilerdir ki, büyük insanlar olarak tarihe geçeceklerdir, işte Fatih Sultan Mehmed de onlardan biriydi. O sebepten denizde yaşanan bu yenilgiyi bertaraf etmek için derhal kolları sıvayarak yeni bir taktik geliştirdi.”</p>

  <p class="block13">“Ama Tahir Bey...”</p>

  <p class="block13">Benim pısırık Peyami’ydi bu ateşli konuşmayı bölen. Sadece tombiş hanımı değil, herkesin ısıran gözlerle kendisine baktığını görünce zavallı iyice küçüldü, fakat sorusunu dile getirmekten de vazgeçmedi. Cesur bir yan vardı bizim bu kırtıpilde... “Özür dilerim, konuşmanızı bölmek istemezdim ama tarih kitaplarında bir yazı okumuştum. Güya bu hezimeti gören padişah çok sinirlenmiş, hatta hiddetinden atını denize sürmüş. Doğru mu?”</p>

  <p class="block13">Sözünün kesilmesine sinirlenmişti Tahir Hakkı, ama değme diplomatlara taş çıkartan bir soğukkanlılıkla duygularını gülümsemesinin ardına gizlemeyi bildi.</p>

  <p class="block13">“Evet, elbette doğru... Mehmed çok öfkelenmişti. Atını denize sürmüş, çizmelerine kadar ıslanmıştı. Son derece insani ve doğal bir tepki... Aylarca kafa yorduğu, günlerce planlar yaptığı, geceler boyunca uykusuz kalarak en ince detayına kadar tasarladığı, hepsinden önemlisi hükümdarlığının sınava çekildiği bir kuşatmanın hiç hesapta olmayan nedenlerle sekteye uğraması, genç padişahı elbette çileden çıkarmıştı. Hatta Baltaoğlu Süleyman’ı derhal huzura çağırmış, belki idam ettirmeyi bile düşünmüştü. Ancak yılgınlık nedir bilmeyen kaptanıderyanm çatışmada bir gözünü kaybetmiş olarak önünde diz çökmesi, onu daha sert kararlar almaktan vazgeçirmiş, sadece paşayı azletmekle yetinmişti. Hiddeti de çok sürmemiş, her dirayetli padişah gibi öfkesinin aklını ele geçirmesine izin vermemişti. Yenilgiye üzülecek zaman değildi, derhal ikinci hamleye geçilmeliydi. Öyle de yaptı. Kimsenin aklına gelmeyen bir metodla gemileri karadan yürüterek Haliç’e, düşmanın burnunun dibine soktu.”</p>

  <p class="block13">Peyami’nin artık sesi çıkmıyordu, karısının gölgesine sığınmış anlatılanları hayranlıkla dinliyordu.</p>

  <p class="block13">Tahir Hakkı karşıda bir yerleri gösterdi. “Muhtemelen gemiler bu yokuştan çıkarıldı.”</p>

  <p class="block13">Hepimiz dönüp stadyumun yanından aşağı inen hıncahınç araçla dolu yola baktık.</p>

  <p class="block13">“Hayır, hayır, o zamanlar bu yol yoktu,” diye uyardı hoca. “Herhalde orası denizdi. Belki de şu parkın olduğu yerden çekmişlerdir gemileri. Gerçi biraz dik ama...”</p>

  <p class="block13">Konuşma o kadar heyecan vericiydi ki, dayanamayıp ben de fikrimi söyledim.</p>

  <p class="block13">“Hocam biliyorsunuz bazı tarihçiler, gemilerin Tophane yokuşundan çıkarıldığını söylerler. Bugünkü Asmalımescit yakınlarından geçerek Kasımpaşa’ya indirildiğini iddia ederler.” Kendinden emin, gözlerini kıstı, başını usulca geri attı. “Zannetmem. Tamam, bahsedilen hat, mesafeyi kısaltıyor</p>

  <p class="block13">ama bir sakıncası vardı. Pek de güvenilecek kişiler olmayan Cenevizliler bu hummalı çalışmayı anında fark eder ve derhal BizanslIlara haber uçururlardı. Çünkü bahsedilen güzergâh, Galata Kulesi’nden, o zamanki adıyla İsa Kulesi’nden rahatlıkla görülebilirdi. Oysa bu koy, Galata’ya epeyce uzaktı. O sebepten Mehmed’in gemilerinin karadaki muhteşem yolculuğunun buradan başlamış olması daha kuvvetli bir ihtimaldir. Tabii bir de gemilerin karadan yürütülmediğini söyleyenler var. Güya Tepebaşı ya da Kasımpaşa civarında kurulan bir tersaneden indirilmiş gemiler... Ama bu görüşü destekleyen bir bulgu yok elimizde...</p>

  <p class="block13">“Neyse, biz hikâyemize dönelim... Denizdeki yenilginin ardından cevval padişah derhal harekete geçti. Önce Kaptanıderya Baltaoğlu’nun yerine Hamza Bey’i atadı, sonra donanmada görevli önemli deniz subaylarını toplayarak, buradan Kasımpaşa’ya uzanan bir yol yapmalarını buyurdu. Açılan yolun üzerine kalaslar döşenmesini, gemilerin Haliç’e kadar bu kızakların üzerinden götürüleceğini, hiçbir itiraza yer bırakmayacak açıklıkta dile getirdi. Komutanlar, askerler, ameleler derhal işe koyuldular. Şevkle, azimle başlayan çalışma, kısa sürede neticesini verdi. O zamanlar bağlık ve koruluk olan bölgede genişçe bir yol açıldı. Durmak yoktu, hünkârın emriyle gemiler altlarına dayanaklar yerleştirilerek kızaklara çekildi. Askerler, ameleler büyük bir hevesle iplere asılarak, gerektiğinde hayvanların gücünden de yararlanarak gemileri, kalasların üzerinden yürütmeye başladılar. Gemilerin mürettebatı eksiksiz olarak görev yerlerindeydi. Sanki denizdeymişçesine yelkenler açılmış, forsalar küreklerin başında yerlerini almışlardı; komutanlar direklerin etrafında koşuşturarak emirler yağdırıyor ıslık çalarak, bağırarak, gerektiğinde kırbaçlarını şaklatarak askerlerini aşka getiriyorlardı.”</p>

  <p class="block13">Asıl aşka gelen Tahir Hakkı’ydı. Sanki toprağın üzerinde adım adım ilerleyen o gemilerin kaptanıderyası kendisiymiş gibi çenesini ileri uzatmış, gözlerini uzaklarda bir noktaya dikmiş, yüzüne çarpan soğuk rüzgâra aldırmadan, olayları coşkulu bir dille tasvir etmeyi sürdürüyordu.</p>

  <p class="block15">“Görülmeye değer manzaraydı doğrusu. Onlarca gemi derya üzerinde süzülür gibi -elbette biraz daha yavaşyokuşu tırmanıyorlar, açılan yelkenleri dolduran rüzgâr gemicilerin işini kolaylaştırıyordu. En büyük zorluk elbette ki yokuşu çıkarken yaşanıyordu ama tepeye ulaşan gemiler için karada hareket etmek oldukça kolay, hatta eğlenceli bir işti. Yağlı kalasların üzerinden kayan gemiler rahatlıkla adeta kendiliğinden, o zamanki adıyla Soğuk Su koyuna, yani bugünkü Kasımpaşa’ya indiler. Orta büyüklükte altmış yedi parça gemiden ibaret olan filonun bir gecenin içinde, on iki saat gibi kısa sürede Haliç’e indirildiği söylenir. 22 Nisan Pazar günü, gün ışığı denizin üzerine düşünce, Haliç’te salman Osmanlı gemilerini gören savunmacılar gözlerine inanamadılar, iki gün önce dört papalık gemisinin, yüzlerce Osmanlı gemisinin arasından sıyrılarak Haliç’e girmesiyle beliren kurtuluş umutları, Dolmabahçe’den Kasımpaşa’ya inen gemilerin uçarı rüzgârıyla silinip gitmişti bir anda. Belki de bedbahtlar, ilk kez o sabah inandılar şehirlerinin ellerinden gideceğine...” “Al şu bıçağı, yetiş kadının ardından, sapla gırtlağına”</p>

  <p class="block13">3E Nasıl ki, Konstantinopolislilerin umudu, Beyoğlu sırtlarından Kasımpaşa’ya inen gemilerin rüzgârıyla savrulup gittiyse b<span class="text7">izim</span> kafilenin neşesi de aynı olay nedeniyle anında yerine gelivermişti. Özellikle de bizim ihtiyar, sanki gençlik aşısı olmuş gibi birden canlanmıştı. Ne Nüzhet’in ölümü kalmıştı akimda, ne öğrencilerinin katil olma ihtimali, ne de kendisinin cinayetle suçlanacağı korkusu... Kalmasın, hiç itirazım yoktu, hatta onu böyle coşku içinde, adeta yirmi yaş gençleşmiş görmek beni mutlu ederdi ama kendini tümüyle kuşatmanın büyüsüne kaptırıp yapmamız gereken şu önemli konuşmayı bir kez daha ertelemek zorunda kalırsak diye endişeleniyordum. Elbette tasalarım yersizdi. Kendini duygularının akışına ancak benim gibi uymaca akıllılar kaptırırdı. Tahir Hakkı gibi adamlar, Fatih’in soyundan geliyorlardı. Ne kadar heyecanlanırlarsa heyecanlansınlar, asla dirayetlerini kaybetmezler, asıl amaçlarından asla ayrılmazlardı.</p>

  <p class="block13">Nitekim söyleyeceklerini tamamladıktan sonra, kalabalığa yarı şaka yarı ciddi şöyle seslenmişti.</p>

  <p class="block13">“Şimdi on beş dakika mola veriyorum. Şu kafede çay, kahve içip biraz ısınabilirsiniz... Sizden tek ricam, mola sırasında Müştak’la bana ilişmemeniz. Kusura bakmayın ama burada ne fotoğraf çektireceğiz, ne de merak ettiğiniz soruları cevaplayabileceğiz. Çünkü konuşmamız gereken önemli bir mesele var.”</p>

  <p class="block13">Başta Peyami olmak üzere bizimle konuşmak için fırsat kollayanlar elbette çok üzüldüler bu habere. Kalabalıktan yayılan homurtudan, üzülenlerin hiç de azımsanmayacak kadar olduğu anlaşılıyordu.</p>

  <p class="block13">“Hiç itiraz etmeyin,” diye kestirip attı hocaların hocası babacan bir tavırla. “Daha birlikteyiz... Hem otobüste, hem de surların önünde bol bol konuşacağız, bol bol da kameralara gülümseyeceğiz.”</p>

  <p class="block13">İşte bu kadar. Dedim ya, kiminle nasıl konuşulacağını çok iyi biliyordu bizim profesör. Üstelik kimseyi kırmadan. Bizden umudu kesen meraklı kafilemiz, ilerideki kafeye yönelirken, ben de ona yaklaştım.</p>

  <p class="block13">“Valla bravo,” dedim taş setin üzerinden inmesine yardım ederken. “Meramınızı çok güzel anlattınız.”</p>

  <p class="block13">Çocuksu bir neşeyle ışıldadı çehresi.</p>

  <p class="block13">“Yahu ne yapayım Müştak. Yoksa nefes almamıza bile izin vermez bunlar... Gerçi onlar da haklı... Ne yapsınlar, fetih çok ilgilerini çekiyor.”</p>

  <p class="block13">Düşmemesi için elini tuttum, eli buz gibiydi. “Üşümüşsünüz, sıcak bir şeyler içmek ister misiniz?” Zayıf bir yanı açığa çıkmış da bundan rahatsızlık duyuyormuş gibi hızla çekti elini.</p>

  <p class="block13">“Yok, içmem...” Tedirginlikle etrafa bakındı. “Şöyle tenha bir köşeye çekilelim de şu meseleyi konuşalım...”</p>

  <p class="block13">“İsterseniz araca çıkalım, orası daha sıcaktır.”</p>

  <p class="block13">Kapısında Kadri’nin fosur fosur sigara içtiği beyaz otobüsümüze kaydı bakışları.</p>

  <p class="block13">“Boş ver, oraya gidersek bu kez de şoförden yakamızı kurtaranlayız.” Çenesiyle sarayı gösterdi. “Gel şöyle yürüyelim, hem hareket edersek biraz ısınırız.”</p>

  <p class="block13">Sırtımızı Fatih Sultan Mehmed’in yaptırdığı mütevazı Topkapı Sarayı’mn siluetine dönerek, Osmanlı padişahlarının hiç de parlak olmayan dönemlerinde, kendilerine mekân seçtiği gösterişli Dolmabahçe Sarayı’na doğru adımlamaya başladık.</p>

  <p class="block13">“Evet, Çetin’den konuşuyorduk,” diyerek sol koluma girdi. “Sen niye şüpheleniyorsun bu çocuklardan?” Asla Çetin’den kuşkulandığımı söylememiştim. Ah kurnaz ihtiyar ah, hâlâ faka bastırmaya çalışıyordu beni. Aslında bunu çok önemsememeliydim, hatta hocanın bu küçük kurnazlıkları, konuya iyi bir girizgâh olabilirdi, üstelik dile getirmesem de böyle bir kuşku duyduğum gerçekti ama inatçılığım tuttu.</p>

  <p class="block13">“Yanlış hatırlıyorsunuz, onlardan kuşkulanan ben değildim, sizdiniz.”</p>

  <p class="block13">Hayretler içinde kalmış gibiydi. “Nasıl!”</p>

  <p class="block13">Hiç umursamadan yüzüne çarpmayı sürdürdüm gerçekleri. “Hatta bana, o çocukların tarihe romantik bir açıdan baktıklarını, Fatih konusunda hassas olduklarını bile söylediniz.”</p>

  <p class="block13">Abartılı tepkisine aldırmayacağımı anlayınca sessizce çıktı kolumdan.</p>

  <p class="block13">“Öyle mi dedim?”</p>

  <p class="block13">“Evet, üstelik bunu tam da Nüzhet’in ölümünü konuşurken dile getirdiniz.”</p>

  <p class="block13">Benden böyle bir çıkış beklemiyordu. Her zamanki Müştaklığımı gösterecek, beni yönlendirmesine kibarca izin verecektim. Hayır efendim, yeryüzünde gerektiği yerde, gerektiği gibi konuşan tek kişi o değildi elbette. Artık benim de bir kişiliğim olduğunu anlayacaktı. Artık beni istediği gibi yönlendirmesine izin vermeyecektim. Ama olmadı, yapamadım. Gözlerindeki yıkımı görünce yumuşadım. Çaresizliğini yüreğimde hissettim. Annemin şefkatli sesi çalındı bir yerlerden kulaklarıma. “Hep yufka yürekli bir çocuk olmuştur bizim Müştak.” Evet, düpedüz acımaya başlamıştım, hâlâ samimiyetinden emin olamadığım bu adama.</p>

  <p class="block13">“Böyle düşünmeniz çok normal,” diye çevirdim lafı.</p>

  <p class="block13">Cesaretlenir gibi oldu, biraz daha yüreklendirilmeye ihtiyacı vardı.</p>

  <p class="block13">“Evet, aslında ben de kuşkulanıyorum onlardan. Bilhassa da Çetin’den...”</p>

  <p class="block13">Umutla ışıldadı gözleri...</p>

  <p class="block13">“Çetin değil mi?” Önemli bir sırrı açığa vururmuşçasına esrarengiz bir tını belirmişti sesinde. “Beni de kuşkulandıran o zaten... Çok çabuk öfkeleniyor. Şiddete meyilli bir çocuk...”</p>

  <p class="block13">Böyle söyleyince yine asabım bozuldu. “O zaman niye kabul ettiniz üniversiteye? Çok iyi hatırlıyorum, araştırma görevlisi olması için siz devreye girdiniz. Katta benden bile destek istemiştiniz.”</p>

  <p class="block13">Hiç savunmaya kalkışmadı.</p>

  <p class="block13">“Ah, ne bileyim aptal kafa işte... Tanımıyordum ki Çetin’i... Rüknü’yü biliyorsun, onun öğrencisiymiş. Temiz adamdır Rüknü, o kefil olunca ben de inandım.”</p>

  <p class="block13">Çetin’in suçlu olduğundan emin gibiydi. İyice canım sıkıldı.</p>

  <p class="block13">Dün geceden beri aklımı kurcalayan soruyu dile getirdim.</p>

  <p class="block13">“Peki hocam, katil olduğunu düşündüğünüz bir insanı niye bana yolladınız?”</p>

  <p class="block13">Kısılmış gözlerini anlayış beklercesine yüzüme dikti. “Katil olduğundan emin değildim ki. Sana yolladım, çünkü ondan kuşkulandığını biliyordum. Dün gece sen arayıp konuşalım deyince, konunun Çetin olduğundan emin oldum. Aklıma seninle onu buluşturmak geldi. Kısa bir yolculuk boyunca da olsa tepkilerini gözlemlemeni, onunla konuşmanı ve bir fikre sahip olmam umuyordum. O sebepten sana yolladım.”</p>

  <p class="block13">Tam da onun gibi cin fikirli birine göre davranış... “Emin olmak için...”</p>

  <p class="block13">“Emin olmak için...” diye yineledi. “Biliyorsun, senin görüşün benim için önemlidir.”</p>

  <p class="block13">Nerdeyse beni ikna etmek üzereydi, ama aklımı kurcalayan en önemli soruyu henüz sormadığımı fark ettim.</p>

  <p class="block13">“Neden Çetin’in katil olabileceğini düşünüyorsunuz?” “Çünkü...” Arkasını getirmekte zorlanıyordu. “Çünkü Nüzlıet’i öldüreceğini söylemişti.”</p>

  <p class="block13">İşte bu! Evet, demek ki yanılmamıştım, demek ki kuşkularım doğruydu, demek ki...</p>

  <p class="block13">“Ama bu, onu öldürmüş olduğunu kanıtlamaz tabii...”</p>

  <p class="block13">Son sözlerini umursamadım bile. Kamyon şoförüne bağıran Çetin’in nefretle parıldayan gözleri zihnimi kaplamıştı. Evet, bir katilin bakışlarıydı onlar... Hiç şüphe yoktu, bir caninin bakışları... Ben salak da sevdiğim kadını öldürdüm diye kendi kendimi yiyip durmuştum iki gündür.</p>

  <p class="block13">“Belki de öfke anında söylenmiş sözlerdi.”</p>

  <p class="block13">Gözlerimdeki ifadeden Çetin’i yargılayıp, hapse gönderdiğimi anlayan Tahir Hakkı, durumu hafifletmek için konuşup duruyordu. “Ne zaman söylemişti Çetin bu sözleri?” diye atıldım. “Nüzhet’le buluşacağınız gece mi?”</p>

  <p class="block13">“Hayır, hayır daha önce... Şu tartışmadan sonra...” Önce bir alaka kuramadım.</p>

  <p class="block13">“Hangi tartışma?”</p>

  <p class="block13">“Nüzhet’le yaptığımız tartışma...”</p>

  <p class="block13">“Haa, şu Nüzhet’in Türk tarihçileri suçladığı tartışma...” Şaşırmış gibi gözlerini kırptı.</p>

  <p class="block13">“Hayır, öyle bir suçlama hatırlamıyorum, Fatih üzerine konuşuyorduk. Nüzhet’in tarihçileri suçladığını kim söyledi sana?”</p>

  <p class="block13">“Çetin... Arabada anlattı. Nüzhet herkesi resmi tarihçi olmakla itham etmiş.”</p>

  <p class="block13">Kafası allak bullak olmuştu hocanın... Evet, Çetin yalan söylemişti bana. Tartışmaya neden olan gerçek konuyu saklamak istiyordu.</p>

  <p class="block13">“Yani bu yüzden mi tartıştık dedi Nüzhet’le?”</p>

  <p class="block13">O anda Tahir Hakkı’nın da asıl konuyu gizlemeye çalıştığını sezinledim.</p>

  <p class="block13">“Bir de şu baba katilliği meselesi varmış?”</p>

  <p class="block13">Güya beni dinliyordu ama aklı başka yerlerdeydi, samimiyetini ölçmenin tam zamanıydı.</p>

  <p class="block13">“Hani, II. Murad’m öldürülmüş olabileceği tezi,” diyerek küçük oyunuma başladım. Aslında bu fikri veren Çetin’di; arabada yaptığımız sohbette, bir gün önce benden duyduğu bu tezi Nüzhet’in savunduğunu söyleyerek, tartıştıkları konunun bu olduğu yalanını yumurtlamıştı. Bakalım bizim ihtiyar ne diyecekti? “II. Mehmed’e atılan bir iftira... Güya kapıkulundan vezirler, II. Murad’m daha fazla tahtta kalmasını istemediklerinden, genç şehzadenin de onayıyla padişahı zehirletmişler. Nüzhet bunu söyleyince Çetin de zıvanadan çıkmış.”</p>

  <p class="block13">Bir anlığına başını öne eğdi; galiba ne düşündüğünü anlamamdan korkuyordu. Gözleri yeniden yüzüme değdiğinde bakışları kararmıştı.</p>

  <p class="block13">“Evet,” dedi bir kez daha katil diye şüphelendiği kişinin yalanını destekleyerek. “Evet, Çetin zıvanadan çıkmıştı. Benim evdeydik. Çalışma odamda... Nüzhet, Akın, Çetin bir de ben... Tartışmanın nasıl başladığını hatırlamıyorum bile... Ama Nüzhet ileri gitti. Açıkça II. Mehmed’in baba katili olabileceğini ima etti.” Hikâyesini detaylandırırken neden yalan söylüyor diye geçirdim aklımdan. Masum biri neden gerçekleri çarpıtmak ihtiyacı hisseder ki? Yoksa bu kanlı cinayetin organizatörü karşımda dikilen bu saygın profesör müydü? Yaptığı plan suya düşünce, foyaları ortaya çıkmaya başlayınca öğrencim dediği tetikçilerini ihbar ederek yakasını mı sıyırmaya çalışıyordu? Dikkatle süzdüm kaç yıllık hocamı. O ise düşündüklerimden habersiz, beni ikna etmek için ballandıra ballandıra yalan söylemeyi sürdürüyordu.</p>

  <p class="block13">“Fatih’in baba katilliği ile suçlandığını duyan Çetin çileden çıktı. Sesini yükseltti. Hakarete varan sözler sarf etmeye başladı. Nüzhet’i milletini satmakla, Batı’nın uşağı olmakla suçladı. Akın dayanamadı, ‘Biraz terbiyeli ol, karşında bir profesör, bir kadın var,’ diye uyarmaya kalktı. Sen misin uyaran... Çetin, ‘Sana ne oluyor lan ibne!’ diye bağırdı. Evet, ağzını da bozdu. Akm ayağa kalktı, muhtemelen evi terk etmek istiyordu ama Çetin yanlış anladı ve çocuğun suratına bir tokat indirdi.”</p>

  <p class="block13">“Akın’a vurdu yani...”</p>

  <p class="block13">“Evet, ne yazık ki vurdu. Çocuk kalktığı koltuğa düştü...Ne kadar utandığımı tahmin edemezsin. Ama Çetin bir türlü yatışmak bilmiyordu, nerdeyse yeniden Akm’ın üzerine atlayacaktı. Neyse ki araya girdim de daha korkunç bir şey olmadı.”</p>

  <p class="block13">“Nüzhet ne yaptı?”</p>

  <p class="block13">“Ne yapsın dehşet içindeydi. Bir telaş toparlandı. ‘Artık bu evde kalamayız,’ dedi. Özürler diledim, gitmemesi için yalvardım. Ama dinlemedi, Akm’la birlikte ayrıldı yanımızdan...”</p>

  <p class="block13">Sözlerini sürdüremedi, titremeye başlamıştı.</p>

  <p class="block13">“ İyi misiniz hocam?” diye sormak gereği duydum. Ellerini usulca paltosunun cebine soktu.</p>

  <p class="block13">“İyiyim, iyiyim, üşüdüm birden...”</p>

  <p class="block13">Sadece soğuğun etkisi değildi bu, bulaştığı belanın boyutlarını şimdi daha iyi kavrıyordu. Isınmak için ayaklarını usulca yer vurdu.</p>

  <p class="block14"><span class="text12">“Çetin’in öfkesi Nüzhet’le Akın gittikten sonra da sürdü. ‘Bu kadına çok yüz veriyorsunuz hocam,’ diye bana bile çıkıştı. ‘Bunlar tarihçi mi, Amerikan ajanı mı belli değil. Bunlar insanı katil yapar.’ Masamın üzerinde duran, mektup açacağı olarak kullandığım, bizim Profesör Naser’in Tahran’dan getirdiği hançeri gösterdi. ‘Şeytan diyor al şu bıçağı, yetiş kadının ardından, sapla gırtlağına.’”</span> <span class="text12">“Ne!” diye söylendim kendimi kaybederek. “Tam olarak öyle mi söyledi. Sapla kadının gırtlağına mı dedi?”</span></p>

  <p class="block13">Heyecanım ona da geçmişti, gözlerini birkaç kez kırptı. “Belki de sapla boynuna demiştir, aynı kelimeler olmayabilir ama bu manada bir şeyler söyledi. Dün o Başkomiser Nevzat, cinayetin nasıl işlendiğini anlatınca şoka uğradım.” “Peki, neden Nevzat’a söylemediniz?”</p>

  <p class="block13">Ellerini cebinden çıkarıp yana açtı.</p>

  <p class="block13">“Nasıl söyleyeyim Müştak, Çetin benim öğrencim... Üstelik suçlu olduğu kesin bile değil. Benimki sadece bir kuşku, seninki de öyle... Emin miyiz katil olduğundan?”</p>

  <p class="block13">Birkaç saat önce emin değildim ama şimdi... Üstelik Çetin’in katil olması bütün sorunlarımı çözüyordu. Tabii Nüzhet’i kaybettikten sonra hayatıma nasıl devam edebilirdim sorusu hariç...</p>

  <p class="block13">“O sebepten, Çetin’i sana yolladım,” diye açıklamasını sürdürdü. “Çünkü bir karara varamıyordum. Belki sen...” Evet, ben karara vardım, Çetin suçlu demek geçti içimden. Eğer hocanın samimi olduğuna inanabilsem bunu söylemekte bir an bile tereddüt etmezdim. Gelin görün ki neler döndüğünden hâlâ emin değildim.</p>

  <p class="block13">“Ben de bir karara varamadım...” dedim asıl düşüncemi gizleyerek. “Çetin’in tarihe bakışındaki bağnazlığı biliyorum. Evet, öfkeli, gergin hatta açıkça saldırgan bir çocuk... Ama onu cinayetle suçlamak için daha fazlasına ihtiyacımız var.” Mahcup bir ifade belirdi gözlerinde.</p>

  <p class="block13">“Aslında bir şey daha var.”</p>

  <p class="block13">Ne kadar çok şey saklamıştı benden. Merakla baktığımı görünce sıraladı gizlediklerini...</p>

  <p class="block13">“Nüzhet’in öldürüldüğü akşam... Hatırlar mısın seninle de telefonda konuşmuştuk... Henüz olaydan haberdar değildik. Ben kaygılanmaya başlamıştım. Gidip Nüzhet’e bakması için Çetin’i aramıştım. Taksim’de bir seminere katılacaktı. Cep telefonu kapalıydı. Oysa seminer çoktan bitmiş olmalıydı. Acaba evine mi gitti diye sabit telefondan aradım yine cevap vermedi. Akşam defalarca ev telefonundan aradım, yine açılmadı. Ertesi gün nerede olduğunu sorunca, ‘Eve gittim,’ dedi. Evden de aradım deyince, ‘Belki telefonun sesini kısmışızdır,’ dedi. Emin olmak zor ama bana yalan söylüyor gibi geldi.” “Yani cinayet saatinde nerede olduğunu gizlemeye mi çalışıyordu?”</p>

  <p class="block13">“Olabilir, bilmiyorum... Olmayadabilir... Diyorum ya Çetin’i suçlamak için yeterli delil yok elimizde, sadece şüpheler... Bu durumda onu polise vermek acımasızlık olur.”</p>

  <p class="block13">Hayır efendim, Çetin’in öyle kolayca avucumuzun içinden kayıp gitmesine izin veremezdim.</p>

  <p class="block13">“Yine de olanları Başkomiser Nevzat’ın bilmesi gerekir.” Endişeyle kaplandı yüzü.</p>

  <p class="block13">“Evet hocam, bu işten kurtuluş yok...” diye üstüne basa basa belirttim. “Olaya ait bütün bilgiler Nevzat’ta. Belki de Çetin hakkında söyleyeceklerimiz eksik olan bir parçayı tamamlayacak, böylece fotoğrafın bütünü ortaya çıkacak. Katil Çetin değilse bile, bu bilgiler bizi gerçek faile yaklaştıracak.”</p>

  <p class="block13">“Bilmiyorum.” Yine kaçak oynamayı seçiyordu. “Bilmiyorum Müştak... Polisler acımasızdır. Hiç yoktan ateşe atmayalım çocukları...”</p>

  <p class="block13">“Çocukları... Yani Çetin bu işte yalnız değil diyorsunuz?”</p>

  <p class="block13">İyice karardı yüzü. Öğrencilerini suçlamak ağırına gidiyor olmalıydı.</p>

  <p class="block13">“Öyle değil mi? Tek başına bu işi yapması biraz zor. Tabii o yaptıysa...”</p>

  <p class="block13">Hayır, artık rol yapmıyordu ama şu tartışma konusu hakkında niye yalan söylemişti? Çetin’in katil olabileceğini açıkça dile getirdiğine göre kimi korumaya çalışıyordu? Ya da neyi saklıyordu?</p>

  <p class="block13">“Yanlış düşünüyorsunuz hocam,” diyerek üzerine gittim. “Önünde sonunda Nevzat bu işi çözer. Ona anlatmamız lazım. Eğer bu çocuklar katilse Akm’a da onlar saldırmış demektir. Onun ölmediğini öğrenince yeniden deneyeceklerdir. Sadece Akm’la kalsa iyi, belki sıra bana gelecek, size bile saldırabilirler...”</p>

  <p class="block13">İşte bu hiç akima gelmeyen bir ihtimaldi. Belki de akima gelen ama kendine konduramadığı bir ihtimal. O sebepten darbe yemiş gibi sarsıldı.</p>

  <p class="block13">“Bana mı?”</p>

  <p class="block13">Bu fırsatı kaçıramazdım.</p>

  <p class="block13">“Size... Farkında değil misiniz? Söyledikleriniz sizi bu davada çok önemli bir tanık haline getiriyor. Çetin, Nüzhet’i öl</p>

  <p class="block13">düreceğini sizin yanınızda söylemiş... Bunu mahkemede de tekrarlamak zorunda kalacaksınız.”</p>

  <p class="block13">Ürktü, tehlike altında bir tanık olmaktan mı, mahkemede bu sözleri tekrarlayacak olmaktan mı, bilmiyordum ama korku bir anda ufacık bir adama dönüştürmüştü Tahir Hakkı’yı. İradesi, benliği çökmüş, dediklerimi harfiyen yerine getirecek bir adama... Ama görünüşe aldanma demişler.</p>

  <p class="block13">“Hayır!”</p>

  <p class="block13">Hiç beklemediğim bir tepkiydi bu. ilk haykırışı yeterli gelmemiş olmalı ki, “Hayır!” diye ikinci kez gürledi. “Çetin öyle bir şey yapmaz!”</p>

  <p class="block13">Bu bağırış bana değil, öğrencisini ihbar eden kendi benliğineydi. Belki de korkaklığına ya da cinayet ortaklarına ihanet eden kendi alçaklığına... Tahir Hakkı’ya güvenemediğim için hangi seçeneğe inanmam gerektiğine karar veremiyordum. Ben de hesaplı bir sakinliğe sığındım.</p>

  <p class="block13">“Neden yapmasın? Nüzhet’i öldürdüyse hapse girmemek için pekâlâ beni de, sizi de ortadan kaldırmayı düşünebilir. Ha bir kişi, ha iki, ne fark eder... Nasıl olsa elini kana buladı.” Kati bir tavırla başını salladı.</p>

  <p class="block13">“Hayır, Çetin beni sev„.”</p>

  <p class="block13">Her insanın zayıf bir tarafı vardır, demek ki bizim hocanmki de buymuş, öğrenciler tarafından sevildiğine inanmak. Oysa beni sevenlerimden koruyun, düşmanlarımla nasıl olsa baş ederim dememiş miydi bir düşünür?</p>

  <p class="block13">“Sizi seviyor olabilir hocam,” diye ikna yoluna gittim. “Ama çaresiz kalırsa...”</p>

  <p class="block13">İnatçı bir keçi gibi burnunu yukarı dikti.</p>

  <p class="block13">“Hayır, bunu kabul edemem, Çetin bana fenalık yapmaz.</p>

  <p class="block13">Üstelik çocuğun katil olduğu bile belli değil.”</p>

  <p class="block13">Olay buraya kadar gelmişken artık teslim olamazdım.</p>

  <p class="block13">“Ya katilse... Hadi size kıyamadı diyelim. Ama daha şimdiden ikimiz de suç ortağı sayılırız. Gözümüzün yaşma bakmadan ikimizi birden atarlar içeri. Yok hocam, bunu Başkomiser Nevzat’tan gizleyemeyiz. Bildiklerimizi anlatmamız lazım ” Önümüzdeki süslü saray saatinin arkasından babam başını uzatıp, “Aferin Müştak, her zaman devletimize böyle saygılı ol,” diyecekti ki, “Sakın Müştak!” diye çıkışan Tahir Hakkı, Milli Emlak’tan mütekait Aziz Bey’in pabucunu anın da sarayın damına atıverdi. “Sakın bunu kimseye anlatma. Durduk yere, bu çocukların istikballeriyle oynamayalım...” “Ama hocam...”</p>

  <p class="block13">Bir an bile yanımdan ayırmadığım çantamı taşımaktan yorulmuş sağ kolumu dirseğimden tuttu.</p>

  <p class="block13">“Lütfen Müştak... Gel, şöyle yapalım, ben Çetin’le bir konuşayım...”</p>

  <p class="block13">Kendi ölüm fermanını mı imzalamak ' tiyordu bu adam? “Asla bunu yapmayın!” diye uyardım. “Kendinizi tehlikeye atıyorsunuz.”</p>

  <p class="block13">“Sözümü kesme. Ne yaptığımı biliyorum Müştak. Çocuk muyum ben? Açıkça sormayacağım ama onu konuşturacağım. Bu akşam eve çağırırım.”</p>

  <p class="block13">Galiba ağır ağır çıldırıyordu bizim hoca. “Evinize mi çağıracaksınız? Tek başınıza?”</p>

  <p class="block13">“Evet, ne var bunda? Daha önce de defalarca geldi evime. Hatta bir anahtarım bile var onda.” Anlayışla süzdü beni. “Biliyorum benim için kaygılanıyorsun ama boşuna. Ne Çetin, ne Erol, ne de Sibel... O kadar kötü çocuklar değiller... Belki de yanılıyoruz, belki de hiçbir ilgileri yoktur Nüzhet’in ölümüyle... Olsa bile...” Kötü ihtimalleri kovmak istercesine başını salladı. “Hayır, olmamıştır ama olsa bile, bana bir kötülük yapmazlar. Düşünsene Müştak, onlar da senin gibilersen zarar verebilir misin bana?”</p>

  <p class="block13">içindeki tabancanın güven veren ağırlığını hissetmek için sağ elimdeki çantamı tartıladım.</p>

  <p class="block13">“Tamam Çetin’le konuşun ama ben de yanınızda olayım.” Kararlılıkla bakan çakır gözlerini yüzüme dikerek tartışmamıza son verecek sözlerini söyledi.</p>

  <p class="block13">“Gerek yok, hem sen olursan rahat konuşamam...” “Osmanlı bir Türk devleti değil miydi?” Haliç’in durgun sularına paralel akan deniz surlarıyla Blahernai Sarayı’ndan gelen kara surlarının buluştuğu yere vardığımızda hâlâ tereddüt içindeydim: Tahir Hakkı için kaygılanmak mı, yoksa ondan şüphe mi duymalıydım? Eğer Çetin ve şürekası katilse, bizim ihtiyar açıkça risk alıyor demekti. Ama benim tanıdığım Tahir Hakkı hiç de öyle saf bir adam değildi. Kendi çıkarının nerede olduğunu son derece iyi bilir, konuşmasına, davranışlarına özen gösterirdi.</p>

  <p class="block13">“Biz tarihçiyiz Müştakçım, fincancı katırlarını ürkütmemekte fayda var. Yoksa kırılan züccaciyenin parasını bizden alırlar.”</p>

  <p class="block13">Bunca yıllık öğretim hayatında da tek bir katırı bile ürkütmeden, kırılan tek bir fincan için bile fatura ödemeden bugünlere gelebilmişti. Neredeyse genç cumhuriyetimizle yaşıt olan bu adam, sık sık darbelerle sekteye uğrasa da hâlâ ağır aksak yürümeye çalışan demokrasi serüvenimiz boyunca hem darbeci askerlerle, hem de onlardan sonra gelen sivil siyasetçilerle canciğer kuzu sarması olmuş, farklı kesimlerden insanların takdirini kazanmıştı. Hocayı çekemeyenler, bunu eyyam dümbelekliği olarak nitelemişlerse de benim gibi onu sevenler bu özelliğini her kesime gösterdiği mesafeli duruşa bağlamışlardı. Bence utanması gereken bizim uzlaşmacı hocamızdan çok, bilim adamlarını bu hallere düşüren devlet olmalıydı. Elbette Tahir Hakkı’ya kızanların bile takdir ettiği vesikaya dayalı tarih çalışmaları bu tartışmanın dışındaydı. O sebepten, bütün bu siyasi badirelerden ustalıkla sıyrılmış olan sevgili hocamın, üç yeni yetme tarihçinin, sonunda ağızlarına yüzlerine bulaştıracakları kanlı oyunlarına yem olacağını düşünmek pek mantıklı değildi. Fakat yaşlanıyordu, eski zekâ kıvraklığını gösteremeyebilir, kendisi bile farkına varmadan açık vererek, o acımasız Çetin’in son kurbanı olabilirdi. Öte yandan, şu tartışma konusunda, Nüzhet’in projesi hakkında, tıpkı Çetin gibi bana yalan söylemeyi sürdürmesi aklımı karıştırıyor, ona duyduğum şüpheyi derinleştiriyordu. Katil diye suçladığı o genç irisiyle aynı karanlık sırrı paylaşıyor olması hiç de hayra alamet değildi.</p>

  <p class="block13">Yer yer yıkılmasına, erimiş tuğlalarının arasından otlar, hatta küçük ağaçlar fışkırmasına rağmen hâlâ insanın üzerinde büyüleyici bir etki bırakan görkemli surların önünde toplandığımızda işte bu iki düşünce zihnimde savaşmayı sürdürüyordu.</p>

  <p class="block13">Tahir Hoca’yla şu meşhur konuşmamızı tamamlamamıza rağmen geziyi bırakamamıştım. Peşleri sıra sürüklenerek, deniz surlarıyla karadan gelen surların buluştuğu Ayvansaray’a kadar gelmiştim. Çünkü kafiledekilere fetih hakkında o kadar malumat verdikten sonra öyle ansızın çekip gitmek kabalık olacaktı, ayrıca itiraf etmek gerekirse Konstantinopolis savunması hakkında konuşurken eski günlere dönmüş, kendimi yeniden tarihçi gibi hissetmeye başlamıştım.</p>

  <p class="block13">“Letüftehanne’l Kostaniyette ve’le nimel emrü zâlike’l emr ve’le nimel ceyşü zalike’l ceyş.”</p>

  <p class="block13">Kafile başkammızm dudaklarından dökülen Arapça kelimeler, burçları yer yer karlarla kaplı surlarla Haliç’in kül rengi sularının üzerinde yankılandı. Sürüsünün hiçbir koşulda dağılmayacağından emin olan bir çobanın güveniyle bakıyordu bizlere.</p>

  <p class="block13">“Ne anlama geliyor bu Arapça sözcükler?”</p>

  <p class="block13">Hiç ummadığım birinin, hani otobüsün en arka koltuğunda dört genç kızın arasında oturan kirli sakallı delikanlının eli kalktı.</p>

  <p class="block14"><span class="text12">“Kostantiniyye mutlaka fetholunacaktır, onu fetheden kumandan ne güzel emir, onun ordusu ne güzel ordudur...” Benim gibi Tahir Hoca da şaşkındı.</span> <span class="text12">“Valla bravo evladım,” diye mırıldandı. “Arapçayı nereden öğrendin?”</span></p>

  <p class="block13">Soğuk havadan mı, mahcubiyetten mi, delikanlının yanakları al al olmuştu.</p>

  <p class="block13">“Ben Arap’ım efendim...”</p>

  <p class="block13">Kafilemiz küçük gülüşlerle dalgalandı.</p>

  <p class="block13">“Adım George... Filistinliyim... Hem Arap’ım, hem Hristiyan...”</p>

  <p class="block13">Gülüşler söndü, nedense kafilemize bir suskunluk çöktü.</p>

  <p class="block13">Filistinli George aldırmadı, yanında dikilen genç kızları gösterdi. “Arkadaşlarla Boğaziçi Üniversitesi’nde Tarih Bölümü’nde</p>

  <p class="block13">okuyoruz. Tez konumuz Fatih Sultan Mehmed... O yüzden katıldık seziye...”</p>

  <p class="block13">Konuştukça aksam kendini belli ediyordu. Elbette çocuğun ne Arap, ne de Hristiyan olması etkilemişti tecrübeli profesörü. Onun her ulustan öğrencisi olmuştu.</p>

  <p class="block13">“ İyi yaptınız...” dedi bıyık altından gülümseyerek. “Nasıl bari yardımcı olabiliyor muyuz sizlere?”</p>

  <p class="block13">“Çok yardımcı oluyorsunuz hocam.”</p>

  <p class="block13">Kızların en uzunuydu konuşan. Boynundaki atkıyla aynı kırmızılıkta olan dudakları kıpırdadıkça sağ yanağında küçük bir gamze beliriyordu. Birkaç adım ötemde duran genç kızdan tanıdık bir koku çalındı burnuma; menekşe kokusu. Nüzhet! O bildik acı, genzime doğru yükselir gibi oldu. E ı gezilere ilk katıldığımızda, Nüzhet bu genç kızın yaşındaydı. İlişkimiz başlamamıştı bile. Tahir Hakkı daha doçentti. Ağır bir deri çantası vardı. Siyah renk... Evet, ağır, elbette benimki gibi tabanca yoktu içinde ama yine de kurşun gibi ağırdı. Biliyorum, çünkü o konuşurken ben taşırdım. Ve bugünkünden daha heyecanlı anlatırdı kuşatma sırasında yaşananım ı, çok daha coşkulu... Mesela daha fazla şiir okurdu. Çoğunlukla Yahya Kemal’in fetih üzerine yazdıklarını... <span class="text7">“Son savletinle vur ki açılsın bu sûrlar</span> / <span class="text7">Fecr-i hücum içindeki tekb İr aşkına.”</span> Zaten bu gezileri de büyük şairden esinlenerek yapmaya başlamıştı. Fetih gezilerini yaptıran ilk kişiydi Yahya Kemal.</p>

  <p class="block13">“Anlatılanları okumuştuk,” diyen genç kızın sesi dağıttı zihnime üşüşen anıları. “Ama tarihteki olayların geçtikleri mekânlarda konuşmak acayip bir deneyim.”</p>

  <p class="block13">Genç kızın benzetmesi hoşuna gitmişti hocanın. “Acayip bir deneyim ha...” Küçük bir kahkaha koyverdi. “O zaman bu acayip deneyime devam edelim.”</p>

  <p class="block13">İşte yeniden sevimli tarihçi rolüne bürünmüştü. Akimda bu kadar endişe varken bunu nasıl yapıyor diye kendime soracaktım ki, aynı feraseti benim de gösterdiğimi fark ettim. Ben de en az onun kadar tasalı, onun kadar gergin olmama rağmen konuşurken, kafilemizdekilere hiçbir şey hissettirmemiştim.</p>

  <p class="block13">“Roller Müştakçım, roller sadece oyuncular için değildir. Modern toplumlarda hepimizin bir rolü vardır. İster benimseyelim ister benimsemeyelim, hepimiz dikte ettirilen rolü sonuna kadar oynamak zorundayız... Çoğu zaman mutluluğumuzu yitirmek pahasına da olsa o rolün dışına çıkamayız. Çıkarsak hem kendi düzenimiz hem de toplumun düzeni bozulur.”</p>

  <p class="block13">Hayır, babam değildi zihnimde uyanan bu konuşmanın sahibi, sırtını denize vermiş, bakışlarını eriyen karlarla ıslanmış surlara dikerek yeni tiradını atmaya hazırlanan Tahir Hakkı’ydı.</p>

  <p class="block13">“Evet sevgili arkadaşlar, yüce peygamberimiz, Hazreti Muhammed’in, Konstantinopolis hakkmdaki bu hadisi hiç şüphe yok ki, bir benzeri daha yaratılmayan bu kentin, Müslümanlar tarafından alınmasını istiyordu. Onun bu dileğinin yerine getirilmesi için şehrin defalarca kuşatıldığını da biliyoruz. Ancak, aralarında sahabelerin de bulunduğu İslam askerlerinin şu surların önünde şehit düştüğü bu kuşatmalardan hiçbir sonuç alınamamıştı. Sonuç alınacak saldırıyı başlatacak o kutlu emirin çabalarını kavramak için, gezimizin ilk etabında yaptığımız konuşmaya geri dönmemiz gerekiyor. Boğazkesen Hisarı’ndaki sohbetimizi nasıl noktalamıştık?”</p>

  <p class="block13">Gözleri yine ağır ağır kalabalığın üzerinde gezindi. Cevap alamayınca, hayal kırıklığına uğramış gibi yılgın bir sesle sordu.</p>

  <p class="block13">“Hatırlamıyorum demeyin sakın... Uzun uzun konuştuk ya...” Gezi ekibinden yine ses çıkmadı.</p>

  <p class="block13">“Yapmayın arkadaşlar... Hisar yapıldıktan sonra II. Mehmed nereye gitmişti?"</p>

  <p class="block13">“Edirne’ye...” Jale Hanım’dı konuşan. “Payitahta dönmüştü.” Kadının sesindeki gurur sezilmeyecek gibi değildi.</p>

  <p class="block13">“Evet, Edirne’ye dönmüştü. Niçin? Kuşatma hazırlıklarına başlamak için.” Çenesiyle beni gösterdi. “Müştak bize Konstantin Dragases’in savunma stratejisinde iki dayanaktan söz etmişti.”</p>

  <p class="block13">Daha sormadan bizim heveskâr Peyami atıldı. “Hristiyan devletlerin yardımı ve işte şu surlar...”</p>

  <p class="block13">“Bakın ne güzel hatırlıyorsunuz...” diye yüreklendirdi pısırık kocayı. “Ama öteki arkadaşlarda sanırım biraz çekingenlik var. Gerek yok... Öğrenmenin en iyi metodu dinlemek değil, sormaktır. Dinlerken sadece hafızanızı çalıştırırsınız, sorarsanız mantık da devreye girer. Neyse, konumuza dönelim... Evet, Doğu Roma’nın son imparatorunun şehri savunurken iki dayanağı vardı. Osmanlı devletini, bir imparatorluğa dönüştürecek olan Mehmed de işte bu iki dayanağı yıkmak üzerine kurdu stratejisini. Hristiyan devletler kuşatmaya karışmasın diye onlarla barış anlaşmaları imzaladı. Avrupa’dan gelebilecek saldırıları böylece bertaraf ettikten sonra, Turahan Bey ve oğullarını Mora üzerine yolladı. Çünkü imparatorun kardeşleri olan Mora despotları Tomas ile Dimitriyos’un, Konstantinopolis’e yardımını engellemek gerekiyordu.” Derisi yer yer dökülmüş, rengi solmuş yaşlı, devasa bir yılan gibi hafifçe kıvrılarak Edirnekapı’ya doğru tırmanan surları gösterdi.</p>

  <p class="block13">“Genç padişah artık bu geçilmez denilen uzun duvar üzerine düşünmeye başlayabilirdi. Kenti fırdolayı saran kilometrelerce uzunluktaki bu taştan seti nasıl aşacaktı? Avrupa’nın en güçlü ordusuna sahipti, ama tek başına bu savaş makinesi hiçbir işe yaramazdı. Savaşa, düğüne gider gibi neşeyle koşan cesur askerleri vardı ama önemli olan surların önünde can vermek değil, kentin içinde yeni bir hayat kurmaktı. Çünkü ona Kostantiniyye’yi fethet ve bir gül bahçesine çevir denilmişti. Velhasıl, sadece asker gücüyle surların geçilemeyeceğini çok iyi biliyordu Mehmed. O sebepten dönemin en önemli topçularını payitahtına getirtti. Bunlardan birini konuşmuştuk.”</p>

  <p class="block13">Soru dolu bakışları, George’un yüzünde durdu.</p>

  <p class="block13">“Urban,” diye mırıldandı Hristiyan asıllı sevimli Arap. “Macar Urban.” XOA. “Evet, Urban ama tek top ustası o değildi elbette. Mühendis Muslihuddin de surları patlatacak büyüklükteki topların yapımı için kolları sıvamıştı. Yine de Urban’ı küçümsemeyelim, çünkü Konstantinopolis’in surlarını yakından gördüğünden bu aşılmaz setin kalınlığını, uzunluğunu, zayıf yerlerinin nerelerde olduğunu çok iyi biliyordu. Çalışmalar, sert Edirne kışı boyunca hummalı bir şekilde sürdü. Mehmed uykuyu yitirmişti, gündüzleri fikrinde, geceleri zikrinde hep Konstantinopolis vardı. Bir kara sevdaya düşmüştü ki, kentlerin kraliçesi olan şehir kapılarını ardına kadar açarak, onu kucaklamadan huzura kavuşması imkânsızdı.”</p>

  <p class="block13">“Ama buna zorunluydu değil mi?”</p>

  <p class="block13">Jale Hanım’dı araya giren, irkilir gibi oldu Tahir Hakkı. Kadına ters ters baktı. Niye yaptığını anlayamamıştım. Sözünün kesilmesi mi canını sıkmıştı? Hayır, sinirleri bozulduğundan artık kontrolünü yitirmeye başlamıştı ki, aslında şu ana kadar fazla bile dayanmıştı.</p>

  <p class="block13">“Nasıl?”</p>

  <p class="block13">Bu nazik adamın tepkisine anlam veremeyen kadın, masumca gülümsemeye çalıştı.</p>

  <p class="block13">“Siz söylediniz ya Tahir Bey... Mehmed, Varna Savaşı’ndan daha büyük bir zafer kazanmak zorundaydı diye... Yoksa Çandarlı Halil’le arasındaki kavgayı kaybedermiş.”</p>

  <p class="block13">Hocanın her zamanki uzlaşmacılığıyla konuyu geçiştireceğini sandım. Yapmadı.</p>

  <p class="block13">“Bu konuyu konuşmadık mı?” diye adeta çıkıştı. Ortalık buza kesti. Zavallı kadıncağız, ne diyeceğini bilemeden öylece kalmıştı. İş orada kalsa yine iyi, bizimki, kalabalığa döndü. “Bu konuyu konuşmadık mı arkadaşlar?” Şimdi de bana dikmişti gözlerini. “Müştak, sen bu soruyu cevaplamadın mı?” Ne diyeceğimi bile beklemeden, şaşkınlık içinde öylece duran Jale Hanım’a çevirdi bakışlarını. “Hanımefendi, lütfen artık şu Varna Savaşı’nı geçelim...” Zavallı kadının çenesi titremeye başlamıştı. Aldırmadı bile aksi ihtiyar. “Bakın, Hisar’da da anlatmaya çalışmıştım... Fatih Sultan Mehmed olağanüstü bir kişilikti. Osmanlı adı altında bir dünya imparatorluğu kurmayı hedefliyordu. Tıpkı Roma İmparatorluğu’nun başkentini Roma şehrinden, buraya taşıyan I. Konstantin gibi...” Soğuk, nemli havayı ciğerlerine çekti. “Ama...” Bir öksürük nöbeti yarıda bıraktı cümlesini... Şanssızlık işte... Ara vermeden beş altı kez öksürdü. “Hay Allah... Gıcık yaptı...” Hocanın iki adım önünde duran Peyami’nin karısı elindeki su şişesini yetiştirdi.</p>

  <p class="block13">“Buyrun, bir yudum için iyi gelir.”</p>

  <p class="block13">Suyu içtikten sonra da öksürüğü geçmedi hocanın. Ama gülümsemeye çalıştı. “Büyük Konstantin’den söz ediyordum...” Üç kez daha öksürdükten sonra normale döndü nefesi. “Evet, sakın ola ki, onu, Konstantin Dragases’le karıştırmayın ha!” Sesi yumuşamıştı, sanırım tepkisinin aşırı kaçtığını anlamış, yaptığı hatayı tamire kalkışıyordu. “Biliyorsunuz, Konstantin Dragases Doğu Roma’nın son imparatoruydu. Yani bizim Mehmed’in bu surlarda yeneceği bahtsız hükümdar. Büyük Konstantin ise Fatih’ten bin yüz küsur yıl önce yaşamış şanlı bir hükümdardı. Roma imparatorluğunu kendi hükümdarlığında birleştirip farklı halklardan tek bir millet yaratmaya çalışan adam. İşte II. Mehmed de bunu amaçlıyordu. Farklı dinlerden, farklı dillerden, farklı halklardan oluşan bir tek Osmanlı milleti. Bir dünya devleti. Eskilerin deyimiyle cihanşümul bir imparatorluk.”</p>

  <p class="block13">Sustu... Anlatmaktan, anlaşılmamaktan bıkmış gibiydi. Belki de şu öksürük dalgası yormuştu onu. Vazgeçecek, artık hiç konuşmayacak diye kaygılandım. Elbette yapmadı. Ne de olsa o, babam gibi eski topraktı. Asla yorulmaz, asla yarıda bırakmaz, asla boyun eğmezdi. Jale Hanım’a baktı yeniden, bu kez bağışlanmasını dileyen bir gülümseme vardı dudaklarında.</p>

  <p class="block13">“O sebepten Jale Hanımcım...” Hanımcım lafını oldukça tatlı bir tonda söylemişti. “Çandarlı Halil’in engellemeleri olmasa bile hatta öyle bir sadrazam olmasa bile II. Mehmed bu şehri alacaktı. Çünkü atası Osman Gazi’nin rüyasında gördüğü o büyük imparatorluğu kurmayı akima koymuştu.”</p>

  <p class="block13">Kadıncağız sevinsin mi, üzülsün mü ne yapacağını bilemiyordu. “Evet, evet tabii,” diye mırıldandı. “Yani ben katkı olsun diye şey yapmıştım.”</p>

  <p class="block13">“Çok teşekkür ederim, çok büyük katkınız oldu. Gerçekten...” Kinayeli gözlerle süzdü kalabalıktakileri. “Özellikle de aramızda konuşmaya çekinen bu kadar çok insan varken.” Çekingen insanlar bu kez iyice ürkekleştiler, bakışlarını kaçırıp birbirlerinin arkasına gizlemeye çalıştılar yüzlerini. Neyse ki aklı başına gelmiş olan bizim ihtiyar çok gitmedi üzerlerine. “Mehmed’in Edirne’deki hummalı faaliyetlerinden söz ediyorduk... Padişah, kendi eliyle çizdiği devasa Konstantinopolis haritasının üzerine kapanmış, aylar sonra gerçekleştireceği kuşatmayı tasarlıyordu. Toplan yerleştireceği tepeleri, seyyar merdivenlerin dayanacağı surları, siperlerin kazılacağı yerleri işaretliyordu. Çünkü, savaşları kazanan asıl gücün asker ve silah değil, zekâ ve bilgi olduğunun farkındaydı. Eğer bir savaşta, her türlü ihtimal göz önünde bulundurularak hazırlanmış bir plan yoksa hem çok daha fazla asker ölür, hem de zafer iyi eğitilmemiş bir doğan gibi uçup giderdi cenk meydanından, ama dirayetli bir hükümdarın akılcı hamlelerden oluşan stratejisi hem ölümleri önler, hem de zaferi mutlak kılardı. Büyük İskender’in Makedonya’dan Hindistan’a kadar süren muazzam yürüyüşü, Sezar’m dünyayı zaptetme girişiminden çıkan ortak sonuç buydu.”</p>

  <p class="block13">Yeniden havaya girmişti, artık zorlu kış mevsimini geçip ılıkbahar aylarına gelebilir, Mehmed’in ordusunu Edirne’den kaldırıp şu surların önüne indirebilirdi ama ne gezer, bu kez de bizimkinin kadim arkadaşı, bariton sesli Bahri girdi araya.</p>

  <p class="block13">“ İyi de Tahir, Osmanlı bir Türk devleti değil miydi? Konstantin mi neyse, o Romalı imparatorun tek millet dediği şeyi nasıl örnek alıyor bizim Fatih?”</p>

  <p class="block13">Ya sabır dercesine bir iç geçirdi bizimki.</p>

  <p class="block13">“Senin tarihe bu kadar meraklı olduğunu bilsem, bütün derslerime çağırırdım yahu, iyi ki bir gezimize geldin, habire kurcalayıp duruyorsun.”</p>

  <p class="block13">Kafilemiz yeni bir kahkaha dalgasıyla sarsıldı. Gümüş saçlı ihtiyar ise ne arkadaşının sözlerini umursadı, ne de gülüşmeleri.</p>

  <p class="block13">“Sen söyledin ya sorun diye... Dinlemek sadece hafızamızı çalıştırırmış, sorarsak mantığımız devreye girermiş. Biz de soruyoruz işte.”</p>

  <p class="block13">Kıs kıs gülmeye başladı.</p>

  <p class="block13">“Tamam da niye gülüyorsun?” dedi iki elini beline yaslamış arkadaşına laf yetiştirmeye çalışan Tahir Hakkı; aslına bakarsanız makaraları koyvermemek için o da zor tutuyordu kendini.</p>

  <p class="block13">“Ne bileyim yahu, bir an orta mektepte sandım kendimi...</p>

  <p class="block13">Böyle milleti azarlayıp duruyorsun ya, şu bizim tarihçi geldi aklıma... Mehter Memduh... Hatırladın mı? Herif doğru dürüst ders anlatmaz, her aklına geldikçe paylardı bizi...”</p>

  <p class="block13">Alınmış gibi yapmacıktan suratını astı çocukluk arkadaşı. “Ee aşk olsun Bahri, biz öyle mi yapıyoruz! Duyan da elimizde değnek, medrese tedrisatı uyguladığımızı sanır şurada...”</p>

  <p class="block13">“Estağfurullah Tahir Bey,” diye bizimkini destekledi Peyami’nin tombiş karısı. “Çok güzel anlatıyorsunuz.”</p>

  <p class="block13">Yanlış anlaşılmanın verdiği telaşla elini kaldırdı Bahri. “Durun yahu, öyle demek istemedim. Yani gülüyordum ya... Sen de sorunca...”</p>

  <p class="block13">Bu kadar mavra yeterdi.</p>

  <p class="block13">“Tamam, tamam bak millet dondu soğuktan,” diye toparladı halden anlayan hocam. “Daha anlatacaklarım var.” Alınmış gibi baktı Bahri.</p>

  <p class="block13">“Soruma cevap vermeyecek misin?”</p>

  <p class="block13">Arkadaşından kurtuluş olmadığını anlayan profesörümüz çaresiz teslim oldu.</p>

  <p class="block13">“Tamam, şu Türklük meselesi... Elbette Osmanlı imparatorluğu bir Türk devletiydi. Ama imparatorluk, ırktan daha önemliydi. Mesela Karamanlar da Türk olmasına rağmen sık sık OsmanlIlarla çatışırlardı. Keza Fatih’in Akkoyunlu hükümdarı Uzun Hasan’la yaptığı savaş da iki Türk devletinin çatışmasıydı. Ayrıca Edirne’den bu surların önüne gelen ordunun içinde sadece Türklerden değil her halktan askerler vardı. O zamanlar halklar ırklarına göre değil, devletlere göre birleşiyorlardı...”</p>

  <p class="block13">İşittikleri tam olarak kafasına yatmasa da daha fazla kurcalamadı Bahri. Arkadaşının sustuğunu gören anlatıcımız da gönül rahatlığı içinden yeniden kuşatma günlerine döndü.</p>

  <p class="block13">“Ordu Edirne’den ayrılmadan önce padişah bütün komutanları başına topladı, onları şevke getirecek bir söylev verdi. Çünkü planlar, taktikler, stratejiler ne kadar mükemmel hazırlansa da onları uygulayacak kişiler olmadan hiçbir işe yaramazlardı. Kritovulos’un tafsilatıyla naklettiği bu konuşmanın aklımda kaldığı kadarını aktaracağım. Şöyle diyordu yirmi bir yaşındaki padişah, OsmanlI’nın ileri gelenlerine: ‘Ey benim kahraman komutanlarım, ey benim sadık devlet erkânım! Sahip olduğumuz bu şanlı devlet, sahip olduğumuz bu güzel memleket, büyük savaşlar ve tehlikelerle kazanıl mıştır. Bu bereketli topraklar atalarımızdan bizlere miras kalmıştır. İhtiyar olanlar o zorlu uğraşıları, o kanlı çatışmaları gördüler, yaşadılar. Gençlerimiz atalarından, babalarından duydular, işittiler. Atalarımız üzerlerine düşeni layıkıyla yaptılar. Şimdi sıra bizde. Şimdi önümüzde zorlu bir uğraş var. Kostantiniyye’nin fethi. Bu şehri kuşatan denize hâkimiz. Bu şehri kuşatan karaya da hâkimiz. Bu şehir adeta avucumuzun içindedir. Bize düşen, bu şehri bir an önce ele geçirmek, bizim de atalarımızın kahramanlıklarına layık bir nesil olduğumuzu herkese göstermektir. Ya Kostantiniyye’yi alacağız ya da bu uğurda öleceğiz. Tartışacak bir şey yok, konuşacak bir şey yok, vazgeçmek yok, geri dönüş yok.</p>

  <p class="block13">“Ben kuşatma boyunca sizlerin yanında, ordumun ön saflarında olacağım. Hak edeni, hak ettiği kadar ödüllendirecek, hak edeni hak ettiği kadar armağanlara boğacak ve elbette hak edeni hak ettiği kadar cezalandıracağım. Öyle ki, tehlikelere göğüs gererek şan ve şeref kazanmak neymiş, herkesler bilsin, öğrensin.’</p>

  <p class="block13">“Sadrazam, vezirler, kumandanlar, ulema bu tarihi söylevi can kulağıyla dinlediler. Genç padişahın azmini, cesaretini, dirayetini bir kez daha gördüler. Huzurda el pençe divan duran herkes ama herkes ona destek verdi.”</p>

  <p class="block13">Sustu; yaşlı yüzünde muzip bir ifade, öylece beklemeye başladı. Kimseden ses çıkmayınca, “Ee merak etmiyor musunuz?” diye patlattı soruyu. “Hani Çandarlı fethe karşıydı. Sadrazam, padişahın bu ateşli konuşmasına kayıtsız mı kaldı? Hadi kaldı diyelim, akıllarda soru oluşturacak, en küçücük bir itirazda bile bulunmadı mı?”</p>

  <p class="block13">Bakışları Jale Hanım’m üzerinde durdu. Artık onu üzmek gibi bir derdi olduğunu hiç sanmıyordum ama kadıncağız ister istemez toparlanmıştı.</p>

  <p class="block13">“Ya siz hanımefendi... Siz bu konuyla çok ilgilisiniz. Hiç merak etmiyor musunuz OsmanlI’nın gelmiş geçmiş en şanlı başvezirlerinden biri olan Çandarlı Halil’in tavrını?”</p>

  <p class="block13">“Şeyy, ediyorum tabii ediyorum da...”</p>

  <p class="block13">“Hepimiz ediyoruz ama şerrinden soramıyoruz ki...” Elbette bu cüreti gösterecek tek kişi vardı; dalları üzerindeki karlarla iyice ağırlaşan kestane ağacının iri gövdesine yaslanmış, pişkin pişkin sırıtan Bahri. Geniş bir gülümseme yayıldı Tahir Hakkı’nın yüzüne, arkadaşının ağzının payını verecekti ki, ondan önce Jale Hanım atıldı.</p>

  <p class="block13">“Hiç de değil, haksızlık ediyorsunuz Bahri Bey.” Hepimizin karşısında söylediği bu aşikâr yalanını sürdürmeden önce beğeniyle süzdü bizim ihtiyarı. “Tahir Bey son derece kibar bir insan. Ondan çekinmemiz için hiçbir neden yok.”</p>
</body>
</html>
