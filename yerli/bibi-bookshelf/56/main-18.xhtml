<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1"><a id="bookmark0"></a>“Kaybedilmiş bir davanın umutsuz neferleri...”</p>
<p class="calibre1"><a id="bookmark1"></a><span class="calibre7">Ah Esterciğim, Ah! (12. Gün, Akşamüzeri)</span></p>
<p class="calibre1">Yine mutsuz döndüm otele, yine hayal kırıklığına uğramış, yine ızdıraplar içinde... Yok, gelmemiştin İstanbul’a. Ne İstanbul’a ne de bana. Oysa ne kadar da inandırmıştım kendimi seni bulacağıma? Ne kadar da emindim geldiğinden. Hepsi bomboş bir hayalmiş, hepsi aptalca bir iyimserlik. Bir umuda ihtiyacım varmış, kendi uydurduğum bir yalana. Düpedüz kendimi kandırmaya...</p>
<p class="calibre1">Leon Dayı’nın yazıhanesinden çıktıktan sonra amaçsızca dolaştım sokaklarda. Ne yapacağımı bilmeden, ayaklarım beni nereye götürürse oraya. Kasımpaşa’ya indim önce, Ha-liç’in kenarına. Deniz boyunca yürüdüm, tıpkı Selanik’te olduğu gibi. Sanki yıllar önce değil de bugün ayrılmışız gibi keder doluydu içim; ızdırap ve kahır dolu. Bir banka oturdum, denize giren çocukların sesleri geliyordu bir yerlerden; alabildiğine uçarı, alabildiğine hoyrat, alabildiğine neşeli. Nefret ettim onlardan, nefret ettim onların sevinçlerinden. Kalktım, yürüdüm, kilometrelerce yürüdüm. Ama ne kadar yürürsem yürüyeyim, çıkış yoktu. Etrafı ateşle çevrili, fasit bir dairenin içinde dolanıp duruyordum. On iki gün önce evden ayrılıp, Pera Palas’a taşınmama sebep olan şartların hiçbiri değişmemişti. O gün nelerden kaygı duyuyorsam bugün de aynı tehditlerle karşı karşıyaydım. Hayat, beni tümüyle gözden çıkarmıştı, yeni bir fırsat vermeyecekti. Sen de gelmediğine göre, mutluluk ihtimali tümüyle ortadan kalkmıştı. Evet, on iki gün önceki ruh haline geri dönmüştüm. Zaten doğrusu da buydu; çünkü hakikat buydu.</p>
<p class="calibre1">Yürümekten yorulunca otele döndüm. Odama çıktım, masanın üzerindeki kâğıtlar, kalem hadi gel dercesine bana bakıyorlardı. Ama yazma isteğimi kaybetmiş gibiydim. Yazsam ne olacaktı? Ne değişecekti? Balkona çıktım, ama çok duramadım, artık bu yaşlı şehre bakmaya da katlanamıyor-dum. Bir an çekip Paris’e gitsem diye geçirdim içimden. Ama ne yararı olacaktı ki? Yeni bir hayal kırıklığı, yeni bir hissi bozgun, yeni bir ruhsal hezimet... Odama geri döndüm, <span class="calibre7">La Bohem</span>’in taş plağını koydum gramofona. Zavallı <span class="calibre7">Mimi</span>’nin öldüğü sahneyi dinledim. Gözlerim doldu ağlamaya başladım, önce sessizce, sonra hüngür hüngür, hıçkıra hıçkıra... Ağlamak iyi geldi, ağladıkça açıldım. Elbette, ne içimdeki kahır azaldı ne de o derin ızdırap son buldu. Ama kararsızlıktan kurtuldum. Bizimki tamamlanmamış bir hikâyeydi ama hiç değilse sana yazacaklarımı yarıda bırakmamalıydım. Evet, ne kadar zor olursa olsun, anlatacaklarımı bitirmeliydim. O anda senin sesini duyar gibi oldum. “Yazmalısın Şehsuvar, mutlaka yazmalısın.”</p>
<p class="calibre1">Yeniden oturdum, sessizce beni bekleyen yazı masasının başına. Evet 1914 senesi... Harb-i Umumi başlamıştı, ama önce bugünü yazmalıyım. Leon Dayı’nın yazıhanesinde yaşadıklarımı anlatmalıyım sana. Evet, hiç de zor olmamıştı adresi bulmak. Kapıyı çaldım ama açan olmadı. Bir kez daha vurdum medusa başlı pirinç tokmağı kapıya, hayır ne bir ses, ne bir seda. Demek ki gelmemiş diye düşündüm. Dönüp gidecektim ki,</p>
<p class="calibre1">“Şehsuvar!” diye seslendi biri. “Şehsuvar sen misin?” Başımı çevirince Leon Dayı’yla göz göze geldim. Çökmüştü; saçları dökülmüş, yüzü kuru bir toprak gibi kırış kırış olmuştu. Kelimenin tam anlamıyla ihtiyar bir adama dönmüştü. “Merhaba,” dedim gülümseyerek. “Az kalsın gidecektim.” Düşük kaşlarının altındaki koyu renk gözleri neden geldiğimi anlamak istercesine merakla bakıyordu ama izah etmekten geri durmadı.</p>
<p class="calibre1">“Öğleden sonra açıyorum yazıhaneyi. Sabahlan adliye işleri filan oluyor...”</p>
<p class="calibre1">Hiç sevinmemişti beni gördüğüne ama nezaketi de elden bırakmıyordu.</p>
<p class="calibre1">Usulen elimi sıktıktan sonra,</p>
<p class="calibre1">“Nasılsın Şehsuvar?” diye sordu. “Çok zaman oldu görüşmeyeli.”</p>
<p class="calibre1">Kalender bir tavırla başımı salladım.</p>
<p class="calibre1">“Çok zaman oldu Mösyö Leon, koca bir imparatorluğun yıkılışı, bir cumhuriyetin kuruluşu kadar çok...” ilk kez sıcak bir ifade belirdi yıpranmış yüzünde.</p>
<p class="calibre1">“Güzel cümle, ne de olsa yazarlık kumaşı vardı sende.” Kapıda durduğumuzu fark edince,</p>
<p class="calibre1">“Buyur içeri geçelim,” dedi ama aslında beni yazıhanesinde istemiyordu. “Sohbet ederiz biraz...”</p>
<p class="calibre1">İlk kez, bu kadar soğuk davranıyordu bana. Eğer seni bulma umudum olmasaydı, asla girmezdim içeriye. Selanik’te-kinden oldukça küçüktü yazıhanesi. Ama ahşap mobilyaların rengi aynıydı, kırmızıya çalan kahverengi.</p>
<p class="calibre1">“Fazla iş almıyorum,” diye söylendi çalışma odasına geçerken. “Eski halim yok, eski tahammülüm de kalmadı, insanlara katlanamıyorum artık.”</p>
<p class="calibre1">Maun masasının arkasındaki kahverengi koltuğa otururken, ben de karşısına yerleştim. O zaman gördüm fotoğrafını. O sana çok yakışan narçiçeği elbise vardı üzerinde, gülümsüyordun. Güzeldin, çok güzeldin ama bu fotoğraf seni anlatmıyordu. Evet, abartılı bir poz vermiştin, kendin olmaktan çıkmıştın. Ne isyankarlığın ne dünyayı umursamayan o halin, ne meydan okuyan bakışların, yani, seni sen yapan hiçbir hususiyet yoktu bu fotoğrafta. Sadece genç bir kız, neşeli, hayat dolu o genç kızlardan biri. Hayır, sen, bu değildin.</p>
<p class="calibre1">“Evet,” diyen Leon Dayı’nın sesiyle toparlandım. “Hayrola Şehsuvar, senelerden sonra neye borçluyuz bu ziyaretini?” Böyle söyleyince heveslendim, demek ki bir yanlış anlama söz konusuydu. Hemen telafi etmeye çalıştım.</p>
<p class="calibre1">“İstanbul’a geldiğinizi daha bu sabah öğrendim. Burada olduğunuzu bilseydim, çoktan uğrardım yanınıza... Benim de konuşacaklarım vardı.”</p>
<p class="calibre1">Hiç umursamadı, artık çok geç der, gibiydi.</p>
<p class="calibre1">“Hayat diyelim, insanlar kopup gidiyorlar birbirlerinden...” Çok içmekten kanlanmış gözlerinde soru dolu bir ifade belirdi. “Başın belada mı yoksa? Şu İzmir Suikastı sebebiyle diyorum. Sizinkilerin hepsini toparlıyor hükümet. Topyekûn bir hesaplaşmaya girdiler ittihatçılarla...”</p>
<p class="calibre1">Siz de bir zamanlar ittihatçıydınız, demek geçti içimden ama senin hakkında bilgi almadan Leon Dayı’yla tartışmak istemiyordum. Onu öfkelendirmek hiç işime gelmezdi.</p>
<p class="calibre1">“Benim bir alakam yok. Malta’dan döndüğümden beri uzak duruyorum siyasetten...”</p>
<p class="calibre1">Ötekiler gibi Leon Dayı da inanmadı sözlerime. “Terakkiperver Cumhuriyet Fırkası’na da katılmadın mı? Eski ittihatçıların hepsi oradaydı.”</p>
<p class="calibre1">Kati bir ifadeyle başımı salladım.</p>
<p class="calibre1">“Hayır, katılmadım. Son olarak Karakol Teşkilatı’nday-dım, işgalcilere karşı koymak için. O esnada yakalandım zaten. Bir süre Bekirağa Bölüğü’nde tuttular beni. Akabinde Malta’ya sürgüne gönderildim. İstanbul kurtulduktan sonra da hiçbir cemiyete ya da fırkaya bulaşmadım. Bulaşmayacağım da, zira siyaset, mutluluk getirmedi bana...”</p>
<p class="calibre1">Manidar bir gülümseme belirdi yüzünde.</p>
<p class="calibre1">“Siyaset değil, ittihat ve Terakki diyelim şuna. Evet, ittihatçı siyaset, ülkeyi mahvetti, hayatlarımızı parçaladı. Daha kötüsü ne olabilirdi bilmiyorum...”</p>
<p class="calibre1">Mevzuyu değiştirmek için,</p>
<p class="calibre1">“Siz, ne zaman geldiniz Selanik’ten?” diye sordum. “Son mübadelede mi?”</p>
<p class="calibre1">Acı bir olayı hatırlamış gibi gölgelendi gözleri.</p>
<p class="calibre1">“Daha önce geldik. İstanbul işgal atındayken... Tehlikeliydi ama Selanik’te yaşamanın da imkânı kalmamıştı...” Sesi umutsuzdu. “İstanbul’da ne kadar yaşarız, onu da bilmiyorum... Yanlış anlama, sitem ettiğim filan yok. Dünyanın her yanındaki Yahudiler de aynı vaziyette. Tanrı, bizi sürekli oradan oraya göç edelim diye yaratmış galiba...”</p>
<p class="calibre1">Leon Dayı anlatırken, söylediği bir kelimeye takılmıştım, “geldik” demişti, “geldim” değil. Demek ki tek başına gelmemişti. Geldik derken seni mi kastediyordu? Lakırdıyı nasıl eder de bu mevzuya bağlarım diye kıvranırken...</p>
<p class="calibre1">“Ester gelmedi,” diye kötü havadisi verdi. “İstanbul ona göre bir yer değilmiş. Zannederim hayatını mahveden olaylar silsilesinin bu şehirde başladığına inanıyor.” Duygusuz, kupkuru bir sesle konuşuyordu. “Paris’te kaldı, iyi bir çevresi var orada. Bu yıl üçüncü şiir kitabını neşretti. Çok da iltifat görüyor yazdıkları...”</p>
<p class="calibre1">“Mesut olmalı, sevdiği işi yaptığına göre.”</p>
<p class="calibre1">“Çok mesut,” dedi sözcüğün üzerine basarak. “Çok da iyi bir adamla evlendi. Bir Yahudi ressamla... Çok seviyor Ester’i... Evet, geçtiğimiz haziranda oldu düğünleri...” Şöyle bir baktı yüzüme. “Ne o, niye asıldı suratın? Yoksa hâlâ umudun mu vardı? Seni affedeceğini mi bekliyordun? Yapma Şehsuvar! Demek Ester’i hiç tanımamışsın...”</p>
<p class="calibre1">Hayır, acımasız değildi, hatta merhamete benzer bir ifade belirmişti yüzünde.</p>
<p class="calibre1">“Unut artık onu Şehsuvar,” diye söylendi. “Unut artık, Ester diye biri yok senin için...”</p>
<p class="calibre1">Evet, aynen bunları söyledi. “Kalk git, defol buradan,” deseydi daha az yaralardı beni. Hayır, nezaketini sonuna kadar muhafaza etti. Hatta ayrılırken, elimi sıkıp, “arada kahve içmeye gel,” demeyi de ihmal etmedi. Ona kızmadım zaten, sana da öfkelenmedim, sinirlenilecek biri varsa o da bendim. O yüzden çaresizce sokaklara vurdum kendimi. Kapıldığım boş umutlar, sürüklendiğim birbirinden güzel hayallerle hesaplaşmak, tekrar o acı hakikate dönmek için. Döndüm de, bak işte, masama oturmuş, hiç okumayacağını bile bile içimi döküyorum sana, yaşadıklarımı anlatıyorum birer birer, ne faydası olacaksa... Hayır, bu işi yanda bırakmayacağım, son sözümü söyleyinceye kadar yazmaya devam edeceğim sana. Ki, o günün çok da uzak olduğunu zannetmiyorum.</p>
<p class="calibre1">1914 senesine dönelim yine. Ahmed Rıza’yla çiftliğinde yaptığımız sohbetin ardından oldukça teferruatlı bir rapor kaleme aldım. Ahmed Rıza Bey’in düşüncelerini olduğu gibi aktardıktan sonra, bu fikirlerinde son derece samimi olduğunu, herhangi bir ecnebi devletle irtibatının bulunduğuna dair bir intiba edinmediğimi belirttim. Kendimce onu müdafaa etmeye çalışıyordum ama buna hiç ihtiyacı yokmuş, zira çok geçmeden Ahmed Rıza’nın söyledikleri bir bir hakikat olacaktı.</p>
<p class="calibre1">Evet, 29 Ekim günü ateşlenmişti kıyametin fitili, ama ben bir gün sonra öğrenecektim. 30 Ekim 1914 Cuma... Hiç unutmam güneşli bir sabah, Kurban Bayramı’nın ilk günü. Madam Melina’nın sesini duyduğumda hâlâ yataktaydım. Evet, uyuyordum, çünkü, gece geç saatlere kadar roman okumuştum. Tekrar edebiyat merakım nüksetmişti o sıralar. Bir gün önce, Beyazıt’a kadar uzanmış, ne zamandır görmediğim Ve-zir’e uğramış, bu sevimli kitapçının bir kahvesini içmiştim. Flaubert’in <span class="calibre7">Madam Bovary</span>’sinin Fransızca özel baskısından bir kopyasını saklamıştı benim için. Şu deri ciltli, sayfalarında çizimler olan nefis kitaplardan biri. Daha önce okumuş olmama rağmen, daha ilk sayfasından bağlamıştı roman kendine. Satırların nasıl aktığını anlamamıştım, yatağa girdiğimde şafak sökmek üzereydi.</p>
<p class="calibre1">“Şehsuvar Bey... Şehsuvar Bey oğlum...” diye kapının önünde çırpınan Madam Melina’nın sesiyle uyandım. “Arkadaşınız geldi... Fuad Bey, sizi bekliyor aşağıda...”</p>
<p class="calibre1">Fuad mı? Anında uyandım. Fuad niye gelirdi ki benim evime? En son Basri Bey’le birlikte gelmişti. Beş sene evvel, 31 Mart Ayaklanması’nda... Ne olmuştu yine? Korsakov adındaki şu Rus casus... En son Kumkapı’da kaybetmiştik izini, onun adresini mi bulmuştu acaba?</p>
<p class="calibre1">“Tamam Madam, tamam, uyandım, geliyorum,” diyerek ev sahibemi yolladıktan sonra aceleyle giyinip aşağıya indim. Mutfakta oturuyordu Fuad; bir yandan kahvesini yudumlu-yor, bir yandan da Madam Melina’yla sohbet ediyordu. İndiğimi görünce ayağa kalkarak, bana sarıldı.</p>
<p class="calibre1">“Bayramın kutlu olsun.” Kulağıma eğilerek fısıldadı. “Önemli havadisler var. Konuşmamız lazım.” Sesini yükselterek devam etti. “Böyle bir günde ne bu uyku Şehsuvar?”</p>
<p class="calibre1">Yanındaki iskemleye çökerken cevapladım:</p>
<p class="calibre1">“Hiç sorma Fuad, dün gece geç yatmışım, bugün kalkamadık işte.”</p>
<p class="calibre1">Madam Melina da bir şeyler döndüğünü hissetmişti ama bozuntuya vermedi, misafirperver ev sahibi rolüne büründü.</p>
<p class="calibre1">“Fuad Bey, kahvaltı istemedi,” diye sitem etti. “Siz bir şey söyleyin bari Şehsuvar Bey oğlum, bu eve gelip aç oturmak olur mu?”</p>
<p class="calibre1">Nazikçe gülümsedi Fuad.</p>
<p class="calibre1">“Aşk olsun Madam, söyledim ya, tokum. Yoksa yemez miyim?”</p>
<p class="calibre1">“İyi o zaman ben Şehsuvar Bey’in kahvaltısını hazırlayayım,” diyerek kalktı yaşlı kadın. Ama içi rahat etmemişti, mutfağa girmeden önce Fuad’a döndü. “Size de bir tabak koyacağım, belki fikrinizi değiştirirsiniz.”</p>
<p class="calibre1">Ne desin Fuad, uysal bir gülümsemeyle boyun eğdi. Madam Melina odadan çıkar çıkmaz,</p>
<p class="calibre1">“Harbe girdik Şehsuvar,” diye fısıldadı öfkeyle. “Allem ettiler, kallem ettiler, sonunda soktular bizi harbe.”</p>
<p class="calibre1">Şaşkınlıkla sordum.</p>
<p class="calibre1">“Harp mi ilan ettik?”</p>
<p class="calibre1">“Ne ilanı Şehsuvar, hücum ettik, hücum. Rusları bombaladık, Odessa, Sivastopol ve Novrosiski limanlarını...”</p>
<p class="calibre1">Donanma 27 Ekım’de Karadeniz’e açılmıştı. Güya tatbikat yapacaklardı. Demek ki Osmanlı Donanması’nın Alman Amirali Suşon bu tatbikatı fırsat bilerek ateş açmıştı Rus limanlarına. Evet, Ahmed Rıza’nın söyledikleri bir bir çıkıyordu. Öteki cephelerde bekledikleri zaferi elde edemeyen Almanlar, bizim, kanı da, canı da sudan ucuz askerlerimizi çatışmaya sürmek istiyorlardı. Ama hem hükümet üyelerinin çoğunluğu hem de cemiyetin önemli bir kısmı tarafsız kalmaktan yanaydı. Bir oldu bittiye ihtiyaç vardı. İşte onu da, adlarını Yavuz ve Midilli diye değiştirdikleri Goeben ve Bres-lau adındaki gemilerle yapmışlardı. Elbette Enver Paşa’nın desteği ve teşvikiyle...</p>
<p class="calibre1">“Peki şimdi ne olacak?” diye sordum kaygıyla. “Talat Bey ne diyor buna?”</p>
<p class="calibre1">Umutsuzca başını salladı.</p>
<p class="calibre1">“Ne kıymeti harbiyesi var ki. Artık bilfiil Harb-i Umu-mi’nin içindeyiz. Tüm vatana geçmiş olsun.”</p>
<p class="calibre1">Teferruatı bayram sonrası, öğrenecektik. Ruslara yapılan saldırıdan hükümetin de, meclisin de, cemiyetin de haberi yoktu. Nitekim Sadrazam Said Halim Paşa saldırı haberi üzerine istifa etmiş, ancak Cemal Paşa’nın müdahalesi üzerine vazifesinin başında kalmaya razı olmuştu.</p>
<p class="calibre1">Süleyman Askeri Bey ise bu çatışma haberini, tümüyle resmî bir ağızla izah etmişti bize.</p>
<p class="calibre1">“Önce Ruslar ateş açmış, ardından donanma karşılık vermiş.” Evet, hükümet de bu fikre sarılmıştı ama bu yalanın hiç kimseye yararı olmayacaktı. Artık bir uçurumun kıyısında değildik, o dibi görünmeyen karanlık boşluğa yuvarlanmıştık bile. Aklı başında olan herkes farkındaydı vaziyetin. Nitekim Posta ve Telgraf Nazın Oskan Efendi, Ziraat ve Ticaret Nazırı Süleymanül Büstani Efendi, Nafia Nazırı Çürüksulu Mahmud Paşa ve Maliye Nazırı Cavit Bey harp kabinesinde yer almak istemedikleri için derhal istifa ettiler.</p>
<p class="calibre1">Beni en çok hayal kırıklığına uğratan Talat Bey’in sessizliğiydi. Hiç itiraz etmeden kabullenmişti vaziyeti. Sadrazam Said Halim Paşa kadar olamamıştı. Peki bunu niye yapıyordu? Enver’den çekindiği için mi? Yoksa Harb-i Umumi’ye girmekten başka çaremiz kalmadığına inandığı için mi? Belki her ikisi birden ama Cemal Paşa’nın vaziyeti kabul etmesi de hayret vericiydi. Fantazyalarını hakikat zannetme konusunda oldukça kabiliyetli olan Enver Paşa’yı anlamak kolaydı. Ama Talat ve Cemal Paşalar hangi akla hizmetle bu korkunç neticeye razı olmuşlardı? Demek ki cemiyetin bu üç lideri de alttan alta harpten galip çıkacağımıza inanıyorlardı. Ama düpedüz kumardı bu; kazanma ihtimali çok düşük olan bir kumar. Evet, Almanya son elli yılın yükselen devletlerinden biriydi, evet kuvvetli bir ordusu vardı ama karşımızdaki İtilaf Devletleri, hem silah açısından hem asker sayısı açısından bizden çok üstündü.</p>
<p class="calibre1">Almanya için vaziyet gayet anlaşılırdı. Artık çökmek üzere de olsa Osmanlı hâlâ önemli bir toprak parçasını bayrağı altında bulunduruyor, büyük bir nüfusa hükmediyordu. Daha da mühimi, Sultan Mehmed Reşad halife olarak, Müslümanların dini lideriydi. Almanlar, Sultan Reşad’ın “kutsal cihad” çağrısıyla Hindistan’daki Müslümanların ve Arapların, İngiltere ve Fransa’ya karşı ayaklanmasını umut ediyorlardı. Nitekim, Harb-i Umumi’ye katılmamızın üzerinden üç gün geçtikten sonra Sultan Reşad, cihat ilan etti. 14 Kasım günü, Şeyhülislam Hayri Efendi’nin hazırladığı “Cihad-ı Ekber Fetvasının, Süleymaniye’den Fatih Camii’ne getirilmesinde Fuad’la ben de hazır bulunmuştuk. Ali Haydar Efendi, caminin bahçesinde fetvayı okuduktan sonra coşkuya kapılan ahali, huşu içinde tekbir getirirken, Fuad kulağıma şu sözcükleri fısıldamıştı:</p>
<p class="calibre1">“Bu akşam Kayzer Wilhem’in sarayında kutlama var. Lezzetli sülün kızartmalarının yanında Ren şaraplarının en pahalısını açacak. Maksatlarına ulaştılar nihayej:...”</p>
<p class="calibre1">OsmanlI’nın o eski şanlı günlerine döneceğine inanarak galeyana gelen asker, sivil gençlerin haykırışları arasında, “Peki, biz ne yapacağız Fuad?” diye sordum. “Bize ne olacak?” “Bize olan oldu zaten,” dedi omuz silkerek. “Yıllar önce, ben aktör olmalıydım, sen ise yazar. Ama artık çok geç, buradan geri dönüş yok. Burası yolun sonu Şehsuvar... Bizim için en</p>
<p class="calibre1">hayırlısı, acısız ve acil bir ölüm. Mümkünse harp meydanında, düşmanla dövüşürken göğüs göğüse... Süngüye de razıyım, kurşuna da, şarapnel parçasına da... Seni bilmem ama ben cepheye gitmek istiyorum. Kafkasya da olur, Irak da, Yemen de... Yeter ki şerefimle can vereceğim bir harp meydanı olsun...” Tümüyle aynı fikirdeydim. Artık Talat Bey’le konuşmaktan, aynı siyasi lakırdıları işitmekten yorulmuştum? Süleyman Askeri Bey’le^bile tartışmak istemiyordum. Nasıl olsa kader, yolumuzu çizmişti artık. Vatanın eli silah tutan erkeklerinin önemli bir ekseriyeti ölecekti bu harpte. Evet, bu netice kaçınılmazdı. Ben de Fuad gibi, daha ilk hücumda can verecek o şanslı askerlerden biri olmak istiyordum. Birkaç gün sonra bu niyetle çıktık Süleyman Askeri Bey’in huzuruna.</p>
<p class="calibre1">“Biz harbe gitmek istiyoruz efendim,” dedi Fuad sakin ama kararlı bir ses tonuyla. “Payitahtta değil, cephede çok daha fazla yararımız dokunur vatana.”</p>
<p class="calibre1">Önce sessizce ikimizi süzdü, ardından çocuksu bir masumiyetle aydınlandı Süleyman Askeri’nin çehresi.</p>
<p class="calibre1">“Merak etmeyin arkadaşlar, hep birlikte gideceğiz. Biraz sabredin, şu toz duman dağılsın, hep birlikte gideceğiz dövüşmeye... Şimdi vazifenizi sürdürün ve haber bekleyin...” Aslında hiç bekleyecek halimiz yoktu, artık sabrımızın sonuna gelmiştik. Bir an önce silaha sarılmak istiyorduk, bir an önce düşmanın karşısına dikilmek, bir an önce şehadet şerbetini içmek... Ama olmadı, hayat bu kadarını bile çok gördü bana. Oysa bütün hazırlıklarımı yapmıştım. Elimdeki üç beş kuruşu Madam Melina’ya vermiş, erzak tedarik etmesini söylemiştim. Çünkü harbe katılacağımız söylentisiyle birlikte, un, şeker, gazyağı çekilmişti pazarlardan. Yaşlı kadının zor durumda kalmasını istemiyordum. Kendi nüfuzumu da kullanarak epeyce bir erzak depolamıştık evde.</p>
<p class="calibre1">Cepheye çağrı haberi kasım ayının sonunda geldi. Ingiliz kuvvetlerinin Basra’yı işgal etmeye başlamasıyla birlikte.</p>
<p class="calibre1">Süleyman Askeri Bey bizi çağırdığında, beklediğimiz anın geldiğinden artık emindik, ikimiz de büyük bir mutluluk içinde gittik görüşmeye. O gece, harbe gitmeden önce sana uzun bir mektup yazmayı bile düşündüm. Zira cepheden geri döneceğimi hiç zannetmiyordum. Elbette bu yazdıklarım kadar kapsamlı olmayacaktı ama en azından söyleyemediklerimi yazıya dökecek, senin için hissettiklerimi açıklayacaktım. Fakat olaylar istediğim gibi gelişmedi.</p>
<p class="calibre1">Teşkilat binasına gittiğimizde, on iki kişi daha gelmişti toplantı için. Hepsi bizim fedai takımındandı; hamiyetper-ver, gözü kara ve namuslu insanlardı. Müslüman nüfusun yoğun olduğu bölgelere gidecek, İtilaf devletlerine karşı yerli ahaliyi teşkilatlandıracaklardı. Ama Süleyman Askeri Bey’in yaveri yanımıza gelerek, toplantının iki saat ertelendiğini söyledi. Bab-ı Âli’den acil bir davet gelmiş, Kumandan Bey de oraya gitmişti. Dert değildi, günlerce sabretmiştik iki saat daha bekleyebilirdik. Fuad’la aşağıdaki bir kıraathaneye oturduk. Fuad bir nargile söyledi, ben de şekerli bir kahve...</p>
<p class="calibre1">“Ya yanılıyorsak?” diye sordum kahvemi yudumladıktan sonra. “Ya biz galip gelirsek. Ingilizleri, Rusları yenersek... Öyle ya, zafer her zaman silah ve asker sayısına bağlı olmayabilir. Hava şartlarından, askerin o günkü moral durumuna kadar, akla hayale gelmeyen pek çok sebep etkili olabilir neticede.” Nargilesinin marpucunu ağzından çıkardı,</p>
<p class="calibre1">“Ne fark eder Şehsuvar,” dedi boşvermiş bir tavırla. “Bu kez kazansak bile, bu adamlar ne yapar eder yine batırır memleketi.”</p>
<p class="calibre1">Son zamanlarda kendime sık sık sorduğum o soruyu dile getirdim.</p>
<p class="calibre1">“O kadar mı kötü? Hiç mi güvenin kalmadı cemiyete?” Şöyle bir baktı yüzüme.</p>
<p class="calibre1">“Senin var mı sanki?”</p>
<p class="calibre1">Kendi fikrimi söylemek yerine,</p>
<p class="calibre1">“Millet hâlâ inanıyor bize,” diye kışkırtmaya çalıştım onu. “Baksana harp kararını dahi sevinçle karşıladılar. Hükümet lehine nümayişler hâlâ sürüyor...”</p>
<p class="calibre1">Alaycı bir gülümseme belirdi dudaklarında.</p>
<p class="calibre1">“Herkesin aynı yalana inanıyor olması, onu hakikat yapmaz. Bunlar zavallı. Başlarına gelecek felaketin farkında olmayan alık taifesi.”</p>
<p class="calibre1">Kaybedilmiş bir davanın, umutsuz bir neferi gibiydi. “Onları suçlama, ne yapsınlar, hakikat o kadar berbat ki, çaresiz yalana sarılıyorlar.”</p>
<p class="calibre1">Boynunu büktü.</p>
<p class="calibre1">“Daha önce de söylediğim gibi, şerefimizi korumak için ölmekten başka ihtimal kalmadı artık...”</p>
<p class="calibre1">Cevap vermedim, kıraathaneden kalkıncaya kadar ikimiz de sustuk.</p>
<p class="calibre1">Binaya girdiğimizde Süleyman Askeri’nin yaveri kapıda karşıladı bizi.</p>
<p class="calibre1">“Şehsuvar Bey,” dedi emreden bir sesle. “Kumandan sizi yalnız bekliyor.”</p>
<p class="calibre1">Bu da nereden çıkmıştı şimdi? Fuad’la göz göze geldik ama o hiç şaşırmış görünmüyordu.</p>
<p class="calibre1">“Her işte bir hayır vardır,” dedi o tevekküllü haliyle. “Git, bir konuş bakalım.”</p>
<p class="calibre1">Hep iğreti durduğunu düşündüğüm o ahşap masanın başında, birtakım kâğıtları imzalarken buldum Süleyman Askeri Bey’i.</p>
<p class="calibre1">“Bitmiyor,” diye söylendi. “İmzala imzala bitmiyor. Otur Şehsuvar, şöyle otur.”</p>
<p class="calibre1">Birkaç imza daha attıktan sonra kalemi bıraktı. “Biliyorum cepheye gitmek için can atıyorsun ama sana kötü bir haberim var. Az önce Bab-ı Âli’deydim. Talat Bey, senin payitahtta kalmanı istiyor.” İtiraz etmeme fırsat vermeden devam etti: “Aslına bakarsan haklı da. Bizim teşkilatın bütün mühim kadroları cepheye gidiyor. Kuşçubaşı Eşref, Atıf Bey, Nuri Bey, Yakup Cemil, Cezmi Kenan, Mehmed Akif... Aklına kim gelirse... Dile kolay Şehsuvar on cephede birden harp ediyoruz. Bazı bölgelerde, Trablusgarp’ta yaptığımız gibi, Müslüman halkı teşkilatlandırmak gerekiyor. Anlayacağın yine köylülerden asker yaratacağız. Fakat bu esnada payitahtın boş kalmaması lazım. Cephe gerisini tahkim etmeden, harpte galip gelmek mümkün değildir. Yani diyeceğim o ki, belki de size, cephede dövüşenlerden daha mühim bir vazife düşüyor.”</p>
<p class="calibre1">Öyle kati bir ifadeyle söylemişti ki bu sözleri, kabul etmemeyi göze alamadım. Dışarı çıktığımda, suratımı görür görmez anlamıştı Fuad vaziyeti.</p>
<p class="calibre1">“Hayırlısı olsun,” diye tekrarladı. “Hiç değilse gözüm arkada kalmayacak. Ne zaman Dersaadet’i düşünsem, itimat edilir birinin burada olduğunu hatırlayacağım.”</p>
<p class="calibre1">Çok sürmemişti ayrılmamız, bu konuşmanın üzerinden bir ay geçmeden, Süleyman Askeri Bey ve Fuad, Basra’ya doğru yola çıkmışlardı. İşte bu, Fuad’ı son görüşüm olmuştu, ta ki dün gece karşılaşıncaya kadar...</p>
<p class="calibre1"><a id="bookmark2"></a>“Bu topraklarda bir kötülük var...”</p>
<p class="calibre1"><span class="calibre7">tyi Geceler Ester, (12. Gün, Gece)</span></p>
<p class="calibre1">Kafam o kadar karışık, kalbim o kadar kederle doluydu ki, eğer bir daha karşılaşacağımızı bilsem Arşak’la buluşmamızı ertelerdim. Ama bırak, onunla bir daha konuşmamayı, belki bir daha hiç görüşemeyecektim bile. Yıllarca aynı sırada oturmuş, aynı koridorda dolaşmış, aynı bahçede sohbet etmiştik. Fuad nasıl ki gençlik yıllarımın ayrılmaz bir parçasıysa, Arşak da ergenlik dönemimin bir parçasıydı. Selanik’ten kopup, Dersaadet’e döndüğüm yıllarda hep yanımdaydı. Hem maddi hem de manevi desteğini hiç esirgememişti benden. Şu hayatta gönül borcum olan birkaç insandan biriydi. Hem belki de sohbet ederiz, biraz içim açılırdı. Öyle ya şahsi meselelerimi konuşabileceğim kimse de kalmamıştı etrafımda. Fuad’ın hakiki maksadını bilmiyordum, doğru söylüyorsa bile bana dostluk için değil, kendi davasının menfaati için yaklaşıyordu. Mehmed Esad da ondan farklı değildi. Evet, sadece Arşak eski bir arkadaş olduğum için alakadar oluyordu benimle.'Ne siyasi bir gaye, ne gizli kapaklı işler... Kendimi böyle ikna ederek, buluşma vaktimizin dolmasına beş dakika kala Maksim’in kapısında dikilmeye başladım. Arşak ortalıkta görünmüyordu henüz. Işıklar yakılmış, şık giyimli beyler, hanımlar arzıendam etmeye başlamışlardı.</p>
<p class="calibre1">“îçeri girseydiniz Beyefendi,” diyen bir sesle yana döndüm. Gözlerinde sevecen bir ifadeyle, iri yarı siyahi bir adam dikiliyordu karşımda. “Ayakta kalmak yorucu değil mi?” Türkçesi bozuktu ama meramını gayet güzel anlatıyordu. Müzisyenlerden biri olmalı diye düşündüm, sokaktan müşteri toplaması biraz garibime gitmişti doğrusu.</p>
<p class="calibre1">“Bir arkadaşımı bekliyorum, gelmek üzeredir,” diyecektim ki, Arşak’ın şeşi duyuldu. “Geldim, geldim. Merhaba Şehsuvar...” Eski dostumla el sıkıştık. Arşak yanımda dikilen siyahi adama baktı. “Siz, Frederick Thomas olmalısınız. Tebrik ederim valla, ününüz Paris’e kadar yayılmış durumda...” “Öyle mi?” dedi Frederick geniş ağzı kulaklarına kadar vararak. “Çok sevindim bunu duyduğuma. Biz de mütevazı bir yer açtık İstanbul’da diyorduk.”</p>
<p class="calibre1">“Şöyle söyleyeyim Mr. Frederick, İstanbul’a gideceğimi öğrenen dostlarımın neredeyse hepsi, ‘Mutlaka Maksim’e uğra-malısın,’ dedi bana.”</p>
<p class="calibre1">İri siyah gözleri mutluluk içinde ışıyordu.</p>
<p class="calibre1">“Lütfen, Paris’e dönünce o arkadaşlarınıza selam söyleyin. Aynca içeride ilk içkiler benden...”</p>
<p class="calibre1">Neler olup bittiğini tam anlayamamıştım, kapıdan girerken sordum Arşak’a:</p>
<p class="calibre1">“Maksim’in sahibi bu adam mı?”</p>
<p class="calibre1">Şaşkınlıkla baktı arkadaşım yüzüme.</p>
<p class="calibre1">“Bilmiyor musun?”</p>
<p class="calibre1">“Nerden bileyim Arşak? Maksim’in sahibinin ihtilalden kaçan bir Rus olduğunu zannediyordum. Şu Beyaz Ruslar-dan biri ama karşıma bir siyahi çıktı...”</p>
<p class="calibre1">Küçük bir kahkaha koyuverdi arkadaşım.</p>
<p class="calibre1">“Aslında haklısın, Frederick Thomas Rusya’dan gelmiş buraya. İhtilalden kaçanlarla birlikte ama adam Amerika doğumlu. Amerika’da kölelikten kurtulmak için kapağı Rusya’ya atıyor. Tam işleri yoluna koyacakken, garibim orada da ihtilale yakalanıyor. Amerikan uyruklu Beyaz bir Rus olarak İstanbul’a kaçıyor... Ama adam çok kabiliyetli, gördüğün gibi burada da işini yoluna koymuş.”</p>
<p class="calibre1">Son cümleyi söylerken bakışları mekânın içini taramaya başlamıştı bile. Beyaz örtülü masaların üzerine ustaca yerleştirilmiş tabaklar, bardaklar, garsonluk yapan Rus kızları, mekânı tatlı bir aydınlığa boğan ışıklar...</p>
<p class="calibre1">“Hayrola?” dedim merakla. “Neden bu kadar alakadar oluyorsun eğlence yerleriyle?”</p>
<p class="calibre1">Bakışlarını tavandan sarkan kristal avizelerden çekerek, bana döndü.</p>
<p class="calibre1">“Yahu hiç sorma Şehsuvar, Paris’te bu eğlence işine giriyoruz. Eğlence dediysem <span class="calibre7">Moulin Rouge</span> gibi kabareler, <span class="calibre7">Kankan </span>dansları filan gelmesin aklına. Daha mütevazı bir mekân düşünüyoruz...”</p>
<p class="calibre1">“Bedros’la birlikte mi?” Yüzündeki neşe anında kayboldu. “Sahi ağabeyin ne yapıyor?” diye ısrar ettim. “Ne zamandır görmedim onu da...”</p>
<p class="calibre1">Birden durdu Arşak.</p>
<p class="calibre1">“Bedros öldü.” Hayır, keder yoktu sesinde, bir tür sitem vardı. Belki biraz daha fazlası. “On bir yıl önce... Bütün ailemle birlikte...”</p>
<p class="calibre1">1915 senesindeki tehcirden bahsediyordu. Sarıkamış’taki ağır yenilginin ardından Alman Genelkurmayı’nın tavsiyesine uyarak, İttihat ve Terakki’nin aldığı o meşum karardan... Anadolu topraklarındaki Ermenilerin, düşman kuvvetlerle iş birliği yapma ihtimaline karşı bulundukları yerlerden sürgün edilmesinden... O sürgün sırasında hayatlarını kaybeden yaşlı, çocuk, kadın on binlerce Ermeni vatandaşımızdan... Harbin en büyük trajedilerinden birinden... Ama anlamazlığa vurdum...</p>
<p class="calibre1">“Öyle mi?” dedim hayretler içinde kalmışım gibi. “Nasıl oldu bu felaket?”</p>
<p class="calibre1">İnanmayan bir ifade belirdi yüzünde, sanki bilmiyor musun diyen, bir ifade...</p>
<p class="calibre1">“Tehcirde öldürüldüler... Sivas’tan Lübnan’a sürgün giderken...”</p>
<p class="calibre1">“Keşke haberim olsaydı.” Adeta kendiliğinden dökülmüştü bu sözcükler ağzımdan. “Belki bir yardımım...”</p>
<p class="calibre1">Kalbinin derinliklerinde saklanan acı yüzünde belirdi. “Hangisini kurtaracaktın Şehsuvar? İki yüz kişilik bir aileydik biz. Nasıl seçecektin kurtaracağın msanlan? Annemi babamı mı kurtaracaktın, altı kardeşimi mi? Yirmi üç yeğenim vardı, onları mı? Amcalarım, teyzelerim, onların çocukları... Yok Şehsuvar, hiç kimseyi kurtaramazdın...”</p>
<p class="calibre1">“İyi akşamlar,” diyen bir kadın sesiyle bölündü konuşması. Lacivert gözlü Rus bir hanım gülümseyerek bize bakıyordu. Pek genç değildi ama güzeldi. İnce uzun parmağıyla sahnenin önündeki masalardan birini gösterdi. “Buyurun sizi şuraya alalım. Mr. Thomas’ın tavsiyesidir.”</p>
<p class="calibre1">Öyle berbat bir halde yakalanmıştık ki, ben ne diyeceğimi bilemedim ama Arşak kurtuldu o kederli ruh halinden.</p>
<p class="calibre1">“Tabii, çok güzel bir yer, teşekkür ederiz. Hadi oraya geçelim Şehsuvar.”</p>
<p class="calibre1">Hiç konuşmadajı yürüdük masaya, birbirimizin yüzüne bakmadan sandalyelerimize oturduk. Dudaklarından gülümseme eksik olmayan garson,</p>
<p class="calibre1">“Birazdan geliyorum,” diyerek ayrıldı yanımızdan.</p>
<p class="calibre1">“Güzel kadın, değil mi?” Severdi cazibeli kadınlan ama şimdi aramızdaki suskunluğu bozmak için öylesine konuşuyordu arkadaşım. “Hakikaten başka bir ırk bu Ruslar azizim...”</p>
<p class="calibre1">Muhabbetle baktım Arşak’a. Kocaman bir yüreği vardı bu ufak tefek adamın.</p>
<p class="calibre1">“Nasıl öğrendin?” diye sordum bu defa ben gözlerinin içine bakarak. “Kim söyledi ailenin katledildiğini?”</p>
<p class="calibre1">Anında değişti yüzü, bakışlan masanın beyaz örtüsüne kaydı, bir süre öylece kaldı, sonra derinden bir iç geçirerek başını kaldırdı.</p>
<p class="calibre1">“Kendim öğrendim...” Gözleri nemlenir gibi olmuştu, başını usulca salladı. “Kendim öğrendim Şehsuvar. Ama aylar sonra, iş işten geçtikten çok sonra... Çanakkale’deydim ben... Seddülbahir Cephesi’nde... Senin haberin yok bundan. Gönüllü katılmıştım harbe... Bizim Mekteb-i Sultani’den arkadaşlarla... Her safhasında bulundum o cehennemin... Çanakkale Harbi hakkında kâfi malumatın vardır. Ama ne duyduysan daha fenası yaşandı orada, daha korkuncu. Ben şanslı olanlardandım... Ne tifüse yakalandım, ne dizanteriye. Bir kere vuruldum ama önemsiz bir yaraydı. Siperlerde, kanla karışmış o toz toprağın içinde yatarken, beni en fazla endişelendiren mevzu kendi canım değil, Bedros Ağabeyimin nisan ayından sonra kesilen mektuplarıydı. Evet, hiçbir haber gelmiyordu memleketten. Ama insan hep bir izah buluyor kendine. Harp zamanı dedim, kim bilir nerede kaybolmuştur mektuplar. İşin acı tarafı, ben, ailem öldüğümü zannedip üzülecek diye endişe ederken, onlar hakikaten ölmüşlerdi...” Gözlerinden yaşlar akmaya başladı. “Hepsi, Şehsuvar, hepsi yok olmuştu. Dedem Abig’den, en küçük yeğenim Vaçe’ye kadar. Hiçbirini bulamadım. Ne kendilerini ne mezarlarını...</p>
<p class="calibre1">Evet, terhis edildikten sonra öğrendim. Sivas’a, eve döndüğümde. İçinde Tann’nın tek bir kulunun dahi olmadığı bir köy gördün mü hiç? O kulakların zarını yırtacak kadar kuvvetli sessizliği işittin mi? En tatlı çocukluk hatıralarının birer kâbusa dönüştüğüne şahit oldun mu? Ben bunların hepsini yaşadım Şehsuvar. ‘Niye?’ diye sordum kendime, ‘Niye öldürdüler benim ailemi?’ Diyeceksin ki harp şartları... Diyeceksin ki, bazı Ermeni isyancılar Ruslarla birlikte oldu... Biliyorum bizimkiler de Yunanlar gibi, Bulgarlar gibi kendi devletlerini kurmak istiyorlardı, biliyorum Osmanlı kendini emniyete almak istiyordu... Tamam ama bütün bunlar, o kadar insanın ölmesini icap ettirir miydi? Bu kadar can almak, bu kadar kan dökmek, bu kadar acı, bu kadar zulüm şart mıydı?</p>
<p class="calibre1">Evet, Şehsuvar, artık bu ülkede yaşayamazdım. Bu sebepten gittim Paris’e. Aslında bir daha adım atmayı da düşünmüyordum. Ama kopup gidemiyorsun öyle... Hangi mezrada, hangi karanlık uçurumun dibinde, hangi nehrin bulanık sularında olduğunu bilmesem de ailedeki herkesin mezarı burada. O nedenle çekiyor ayaklarım beni bu topraklara. Malatya’daydım iki hafta önce, Haşan Çelebi diye bir yer... Yüksek dağlar arasında bir vadi. Güya orada öldürmüşler bizimkileri. Erkekleri toplayıp dağların tepesine götürmüşler, bıçak, balta, nacak ne varsa saldırmışlar... Cesetleri de yuvarlamışlar yalçın dağlardan aşağıya... Kurtlara, kuşlara yem olsun diye. Ama hiçbir iz bulamadım bizimkilerden... Bu topraklarda bir lanet var Şehsuvar. Sanki suyla değil, kanla beslemişiz tarlaları, sanki güneş değil, vahşi bir ışıkmış günümüzü aydınlatan, bizi emziren annelerimiz memelerinden sanki süt değil, öfke akmış... Öyle acımasız, öyle sert, öyle merhametsiz... Başka türlü bir neden bulamıyorum bu katliamlara, bu vicdansızlıklara, bu gaddarlığa... O millet, bu millet de değil benim derdim. Hepimiz OsmanlI’ydık işte, al birimizi vur ötekine... Ama adım gibi eminim, bu topraklarda bir kötülük var, her geçen gün biraz daha büyüyen, mani olunamaz bir kötülük...”</p>
<p class="calibre1">Sustu, gözlerinden sessizce akan yaşları silmeye bile kalkışmadı. Ne diyeceğimi bilemeden öylece kalakalmıştım çocukluk arkadaşımın karşısında. “Ben, bu tehcir teklifini duyduğumda itiraz ettim,” demenin de bir manası yoktu artık. Ne içten bir bakış, ne samimi bir söz, ne şefkatli bir dokunuş, hiçbir çaba telafi edemezdi acısını. Belki zaman, sadece zaman unutturabilirdi bu derin ızdırabı. Ama o güne daha çok vardı.</p>
<p class="calibre1">“Evet, efendim, işte menüleriniz.” Garson kız yeniden bitivermişti yanımızda. Ama o da anladı, masada bir tuhaflık olduğunu. Laciverdi gözlerinde belli belirsiz bir telaş belirdi. “Bunları bırakayım, karar verince bana seslenin,” diyerek uzaklaştı.</p>
<p class="calibre1">Önündeki peçeteye uzandı Arşak, gözlerini, yanaklarını kuruladı.</p>
<p class="calibre1">“Kusura bakma Şehsuvar, geceyi berbat ettim.” Buruk güldü. “Ama biz acıyla yaşamaya alışmışız, değil mi? Bir yanımız ağlarken, bir yanımız güler... Tabii ne kadar güler, orası belli değil. Çünkü ateş düştüğü yeri yakıyor.”</p>
<p class="calibre1">Dostça dokundum eline.</p>
<p class="calibre1">“Çok üzüldüm Arşak, sahiden çok üzüldüm. Keşke yapabileceğim bir şey olsa...”</p>
<p class="calibre1">Umutsuzca başını salladı.</p>
<p class="calibre1">“Yok Şehsuvar, yok aziz kardeşim, bu işin çaresi yok...”</p>
<p class="calibre1">O anda başladı Habeş Orkestrası çalmaya. Hepsi siyahilerden oluşan müzisyenler yemek saatinin başladığını ilan ediyorlardı çalgılarıyla... Bakışları müzisyenlere kayan Arşak,</p>
<p class="calibre1">“Evet, bu kadar yeter,” dedi sesini toparlayarak. “Ağlamaya gelmedik buraya. Hadi yiyeceklerimizi söyleyelim... Ne içeriz? Votka mı?”</p>
<p class="calibre1">Ne yalan söyleyeyim, acayip rahatlatmıştı beni Arşak’ın bu olgunluğu.</p>
<p class="calibre1">“Sen seç,” dedim ben de canlanarak. “Votka şart değil, Paris’te bulamıyorsundur, istersen rakı içelim...”</p>
<p class="calibre1">Abartılı bir hevesle etrafa bakındı.</p>
<p class="calibre1">“Nereye gitti bu kız?”</p>
<p class="calibre1">Sahiden de Rus hanım ortalıkta görünmüyordu.</p>
<p class="calibre1">“Mutfağa gitmiş olmalı,” diye söylenirken, Mehmed Esad’ı fark ettim. Barın orada ayakta duruyordu, yanında da mekânın sahibi bizim siyahi Thomas. Rastlantı mıydı, yoksa Arşak’la buluştuğumu görüp... Yok canım, daha neler. Hem öyle olsa bizzat Mehmed mi gelirdi? Takip memurları kâfiydi bu vazife için. İşin enteresanı pek bir samimi görünüyorlardı mekân sahibiyle, ellerindeki kadehleri tokuşturup şerefe kaldırdılar. Biraz tedirgin oldum. Mehmed Esad beni görünce, mutlaka yanıma gelecekti, belki de bizimle oturmak isteyecekti. Şu anda bu masada olmaması gereken tek kişi oydu. Arşak’la aralarında nahoş bir münakaşa çıkabilirdi. Bu ihtimal beni telaşlandırdı.</p>
<p class="calibre1">“Arşak kusura bakma,” diyerek doğruldum. “Barda bir arkadaşımı gördüm, şuna bir selam verip geleyim. Kırılır yoksa... Ha bu arada, sen de ne yiyeceğimize karar ver.” itiraz edecek oldu.</p>
<p class="calibre1">“Hiç sesini çıkarma,” diye lafı ağzında koydum. “Hatırlarsan gittiğimiz her yerde, sen seçerdin ne yiyeceğimizi... Hani hep derdin ya, ne anlar Selanikliler yemekten, mezeden diye... Hadi, şimdi de yine sen seç bakalım.”</p>
<p class="calibre1">Vakitsiz kırışmış yüzünde o çocuksu gülümseyiş belirdi yine...</p>
<p class="calibre1">“Tamam, tamam ama şunu beğenmedim, bunu beğenmedim diye mızıldanmak yok...”</p>
<p class="calibre1">Eyvallah manasında sağ elimi göğsüme götürüp, anlaşmayı kabul ettiğimi onayladım. Mehmed Esad, yaklaşmadan fark etti beni. O sırada siyahi Rus ayrılmıştı yanından.</p>
<p class="calibre1">“Vay Şehsuvar, sen de mi buradaydın yahu?”</p>
<p class="calibre1">Elini sıkarken cevapladım.</p>
<p class="calibre1">“Eski bir arkadaşla geldim.”</p>
<p class="calibre1">Bakışları kuşkuyla geldiğim yönü taradı. Öyle ya, kiminle buluşmuştum acaba? Rahatlatmak için oturduğumuz masayı gösterdim.</p>
<p class="calibre1">“Mekteb-i Sultani’den bir arkadaş. Tesadüfen karşılaştık. Maksim’i merak ediyormuş...”</p>
<p class="calibre1">Gözlerini kısarak bizim Arşak’ı süzerken sordu: “ittihatçılardan biri mi?”</p>
<p class="calibre1">“Yok canım, hiç bize katılmadı. Kendi hayat gailesinde bir adam.” Mevzuyu geçiştirmek için sordum: “Ee, sen ne yapıyorsun burada?”</p>
<p class="calibre1">“Birini görmek için geldim, fakat ortalıkta yok.” Başıyla elindeki votka kadehini gösterdi. “Şunu içip kaçacağım. Ha Şehsuvar, nasıl gidiyor, var mı bir gelişme? Biliyorum, daha yeni görüştük ama... Vakit de daralıyor... Kimseyle irtibat kurdun mu?”</p>
<p class="calibre1">Eğer Fuad’la buluşmamız beni sınamak için yapılan bir tezgâhsa, Mehmed Esad’a bu olaydan bahsetmem gerekirdi. Ama bundan emin değildim. Muallak konuştum.</p>
<p class="calibre1">“Buluştuğumuzda anlatırım,” dedim manidar bir ifade takınarak. “Yakında uğrarım sana.”</p>
<p class="calibre1">Umutlanır gibi oldu, kadehini kaldırdı.</p>
<p class="calibre1">“Hadi hayırlısı. Hissediyorum, çok iyi neticeler alacağız yakında.”</p>
<p class="calibre1">“Afiyet olsun.”</p>
<p class="calibre1">Mehmed Esad, Maksim’in çıkış kapısına yollanırken, ben de Arşak’ın yanına döndüm.</p>
<p class="calibre1">“Şahane mezeler ısmarladım, rakı da söyledim.” Az önceki kederden sıynlmamıştı, istese de sıynlamazdı ama öyle görünmeye çalışıyordu.</p>
<p class="calibre1">“Havyar da vardı ama itimat edemedim. Hakiki midir, bozulmuş mudur?”</p>
<p class="calibre1">“İyi yapmışsın, hem rakının yanında havyar mı olurmuş...” Daha sözümü bitirmemiştim ki, bizim siyahi Thomas düştü masamıza. Muhtemelen sözlerimi duymuştu, elinde kocaman votka şişesini koydu masaya.</p>
<p class="calibre1">“Biliyorum, rakı içecekmişsiniz ama önce şunu bir tadın...” Hemen arkasından gelen garsona döndü. “Onları şöyle bırak Larissa.” Garson hanım, kucağındaki tepsinin üzerinde küçük kadehleri, birkaç parça ekmeği, tereyağı ve simsiyah havyarı yerleştirdi masanın üzerine. “Bunlar benden,” diyen mekân sahibi daha fazla beklemeyerek teklifsizce çöktü boş iskemleye. Şişeye uzanıp kadehlerimize votka doldurdu. “Bu benim spesiyal şişem. Rusya’dan gelirken yanımda getirdiklerimden.” Şişeyi bırakıp kadehini aldı. “E, hadi, şerefe!” Kadehi dudaklarına götürüyordu ki durdu. “Ama hepsi bitecek, bir dikişte.”</p>
<p class="calibre1">Hep birlikte götürdük kadehleri dudaklarımıza, soğuk votka boğazımızı yakarak kanımıza karıştı. Ama kâfi gelmemişti Thomas’a, dur dememize fırsat vermeden tekrar doldurdu kadehlerimizi. Baktım Arşak dünden razı, ben mani oldum: “Biraz bekleyelim. Arka arkaya o kadar alışık değilim ben votkaya.”</p>
<p class="calibre1">Şaşırmış gibi iri iri açıldı kara gözleri.</p>
<p class="calibre1">“Nasıl olur? Siz, Mehmed Esad’ın arkadaşı değil misiniz? Az önce gördüm sizi, sıkı fıkı konuşuyordunuz. Mr. Mehmed iyi içicidir. Votka, cin, viski, ne bulursa... Hiç de etkilenmez. Ne kadar içerse içsin hep dimdik, hiç yalpalamadan kalkar masadan.”</p>
<p class="calibre1">Meraktan çok, muhabbet olsun diye sordum:</p>
<p class="calibre1">“Nerden tanıyorsunuz Mehmed Esad’ı?”</p>
<p class="calibre1">İri esmer ellerini beyaz masanın üstüne koydu.</p>
<p class="calibre1">“Epeyce eskiden tanışırız. Bana çok faydası dokundu... Rusya’dan ilk geldiğimde Şişli’de Stella Bahçesi’nde bir dans kulübü açmıştım... İşgal yıllarından bahsediyorum. Bizim bölgeye Ingilizler bakıyordu. Zabitler canımıza okuyordu. Güzel kızlar çalışıyordu mekânda. İngiliz zabitler askıntı oluyordu tabii. Kızlar yüz vermeyince de, arbede çıkıyordu. Rezillikler, kepazelikler... Kaç kere mekânı kapatacak oldular... Her seferinde Mehmed Esad girdi araya... Hatırlı tanıdıkları vardı İngiliz Karargâhı’nda... İngilizlerle şeydi...” Hatırlaya-mamıştı... “Hani sizin bir lafınız var. Kuzulu, ciğerli bir şey...” “Can ciğer kuzu sarması,” diye hatırlattı Arşak. “Yakın dostlar için kullanılır.”</p>
<p class="calibre1">“Tamam işte, aynı öyleydiler...” Eliyle kadehleri gösterdi. “E, hadi ama ısınınca tadı kaçar bu meretin...”</p>
<p class="calibre1">Kadehleri kafamıza dikerken hâlâ Mehmed Esad’ın masum olabileceğini düşünüyordum. İngilizlerle yakın olması onun işgalcilerle iş birliği yaptığı anlamına gelmeyebilirdi. Direnişçilerin yararına kullanacağı bilgi ve vesikalara ulaşmak için İngilizlerle irtibat kurmuş olabilirdi. Öte yandan Binbaşı Cezmi’nin anlattığı gemi baskınıyla, Thomas’ın farkında olmadan söyledikleri birleşince kuşku uyandıran bir vaziyet de ortaya çıkmıyor değildi. Aynca, İngiliz istihbaratının, Mehmed Esad gibi ittihatçı bir zabite kanması pek mümkün değildi. Onları nasıl ikna etmiş olabilirdi ki?</p>
<p class="calibre1">Thomas masamızdan kalktıktan sonra Arşak’la istikbalde neler yapacağını konuşurken, hatta arkadaşımın artık “Paris’te de bir evin var, ne zaman istersen gel,” diye cazip bir teklif yapmasına, ben de “Aa, tabii gelirim,” diye cevaplamama rağmen, aslında aklım tümüyle Mehmed Esad’ın casus olma ihtimaliyle meşguldü.</p>
<p class="calibre1">Otele dönüp yazı masasının başına geçtiğimde hâlâ bu mevzuyu zihnimden söküp atamamıştım’... Eğer Mehmed, casussa, Fuad’ın rolü neydi bu entrikada? Her ikisi birden hükümete karşı mı mücadele ediyorlardı? Yoksa birbirlerinin düşmanlan mıydılar? Her ikisi de birbirlerini sormuştu? Bilhassa Fuad, “Madem cemiyet bitti, niye görüşüyorsun o eski ittihatçıyla?” diyerek kuşkularını açıkça dile getirmişti.</p>
<p class="calibre1">Hatta laflarının arkasında bir ikaz vardı. Aklım iyice karışmıştı. Ya zannettiğim gibi, beni sınamıyorlarsa, ya sahiden de birbirleriyle irtibatları yoksa? İhtimaller, şüpheler, vehimler, kuruntular... Alev alev yanıyordu zihnim ama bu yolla bir neticeye ulaşmam imkânsızdı. “Doğru soru yoksa, doğru cevap da yoktur,” derdi rahmetli Basri Binbaşım. O halde doğru soruları bulmalıydım, hem kendim için hem de Fuad ile Mehmed Esad’a sormak için. Zihnim bu karmaşık mevzuyla meşgulken yazmak istemedim, uyumak için yatağa uzandım, ama ne mümkün, uykunun zerresi yoktu gözlerimde. Yastık azap vermeye başlayınca kalktım. Balkonun kapısını açtım, taze bir serinlik doldu içeriye. Dışarıda şehir, motorlarını susturmuş, ışıklarını kısmış devasa bir gemi gibi belli belirsiz kıpırdanıyordu sonbahar rüzgârında... Çok durmadım açık havada, belki aklımdaki karmaşayı bitirir umuduyla odama dönüp, oturdum yazı masasının başına.</p>
<p class="calibre1">Doğru tercihmiş, zihnimde sürüp giden ihtimaller kavgasını sona erdirmenin en iyi yolu, insan ırkının o güne dek gördüğü en kanlı harbi yazmakmış. Kafkas Cephesi, Irak Cephesi, Filistin-Suriye Cephesi, Çanakkale Cephesi, Galiçya Cephesi, Makedonya Cephesi, Romanya Cephesi, Yemen ve Hicaz Cephesi, İran Cephesi, Libya Cephesi... Kara harpleri, deniz harpleri, siper harpleri, çöl harpleri, dağ harpleri... Askerlerin sapır sapır denize döküldüğü çıkartmalar, aylarca süren kuşatmalar, ölümün muhakkak olduğu süngü dövüşleri. Açlık, soğuk ve hastalık... Tifüs, dizanteri, sıtma ve kolera. Azrail’in, insan ırkına dört bir koldan saldırısı... Kadın, erkek, çocuk, yaşlı... Binlerce, yüz binlerce, milyonlarca ölü... Mezarları bile bulunamayan insancıklar...</p>
<p class="calibre1">Elbette bu dört küsur yıllık kanlı çatışmanın bütün cephelerini, bütün yıkımlarını, bütün galibiyetlerini ya da mağlubiyetlerini yazacak değilim ama bu harbin hayatımızı nasıl etkilediğini gösteren birkaç ibretlik vakayı anlatacağım. Evet, 1914 senesinin yaz aylarında başlayan Harb-i Umumi’ye, sonbaharda katılmıştık. Daha doğrusu katılmak zorunda bırakılmıştık.</p>
<p class="calibre1">Harbin sonuna doğru, Cemal Paşa, “Neden harbe girdik?” sorusuna şöyle cevap verecekti: “Maaş ödeyebilmek için girdik! Hazine bomboştu. Orduya ekmek alacak paramız dahi yoktu. Durumumuzu bizden daha iyi bilen Almanlar ittifak karşılığı para önerdi. Biz de kabul ettik.”</p>
<p class="calibre1">Bence bu izah noksandı, hatalıydı, utanç vericiydi; çünkü gerek Cemal Paşa, gerek Enver Paşa, gerekse Talat Bey ittifak güçlerinin galibiyetiyle bütün dertlerimizden kurtulmayı amaçlıyorlardı. Bilhassa Enver Paşa, hem Müslüman dünyasını hem de Orta Asya’daki Türkleri tek bir bayrak altında toplayarak, OsmanlI’nın eski muhteşem günlerine kavuşmayı hayal ediyordu. Elbette bu yeni imparatorluğun lideri de kendisi olacaktı. Fakat hakikatle, onun ateşli hayalleri arasında kapanmaz bir uçurum vardı. Nitekim, harbe girdiğimizin daha ilk aylarında ardı ardına ağır mağlubiyetler ayaklarımızın suya ermesini sağlayacaktı ama artık çok geçti.</p>
<p class="calibre1">Kaderin tecellisi mi diyelim, kendisinin böyle bir harp tecrübesinin olmaması mı, ilk hezimet Enver Paşa’nın komuta ettiği Sarıkamış Harekâtı’nda yaşanacaktı. 1915 senesinin 19 Aralık günü, “Saadet, şan ve şeref ileride; alçaklık, sefalet ve ölüm geridedir!” taarruz emriyle 3. Ordu’yu harekete geçiren Enver Paşa mükemmel bir planla Rusları kuşatmayı amaçlıyordu. Fakat hava şartlarını hesaplamaktan dahi aciz olduğu için on binlerce askerimizin, Allahuekber Dağları’nda tek kurşun atmadan donarak ölmesine sebep olacaktı. İşin rezil tarafı hezimete uğrayacaklarını anlayan Enver Paşa, derhal harp bölgesini terk ederek 15 Ocak’ta payitahta geri dönecekti. Ama mağlubiyetten kimse söz etmeyecek, dahası bu konuda hiçbir gazetenin hakikati yazmasına da izin vermeyecekti. Yaşanılan felaketi bizzat Talat Bey’den duymuştum.</p>
<p class="calibre1">“Facia Şehsuvar,” diyordu eliyle dizlerine vurarak. “Hakiki bir facia, binlerce vatan evladı, binlerce Mehmetçik dağlarda zayi oldu.” Ardından ikaz etmeyi de unutmamıştı. “Aman Şehsuvar, milletin maneviyatını bozmaya lüzum yok, ahali bu feci neticeyi ne kadar geç öğrenirse o kadar iyi.”</p>
<p class="calibre1">Bu korkunç hezimetten çok kısa bir süre sonra ikinci büyük mağlubiyetimizi alacaktık. Bu kez, bizzat Cemal Paşa’nın kumanda ettiği 4. Ordu, 2 Şubat’ı 3 Şubat’a bağlayan gece Süveyş Kanalı’m ele geçirmek isterken îngilizlerin yoğun mit-ralyöz ateşi karşısında bozguna uğrayacaktı. Altı yüze yakın asker kaybetmiştik, elbette Sarıkamış’taki felaketin yanında önemsiz sayılabilirdi ama kendini Mısır Fatihi olarak gören Cemal Paşa için bu yenilgi büyük bir yıkım olacaktı. Her iki paşa da benzer tepkileri gösterdiler mağlubiyete. Enver Paşa o büyük yıkımdan Ermeni çetelerini mesul tuttu. “Eğer onlar olmasaydı, bu felaketi yaşamazdık,” dedi. İşte Arşak’ın bütün ailesinin ölümüne sebep olan Ermeni tehcirinin ilk fikirleri böyle oluştu. Cemal Paşa ise Suriye-Filistin bölgesinde acımasız bir siyaset gütmeye başladı. İstiklal peşinde olan Arap milliyetçilerini idam ettirdi, bölge aşiretlerinden seçilmiş iki bine yakın insanı Anadolu ve Rumeli’ne sürgüne yolladı...</p>
<p class="calibre1">Evet, işte böyle iki büyük bozgunla başlamıştı Harb-i Umumi. Ama baharla birlikte mühim bir zafer kazanacaktık. Çanakkale Cephesi’nden söz ediyorum... Sıradan askerlerin yarattığı hakiki bir destandan... Bu kanlı muharebede İngiliz ve Fransız donanmaları boğazdan geçemeyecek, itilaf kuvvetlerinin yaptığı sayısız kara harekâtı hiçbir netice vermeyecekti. Açlığa ve hastalıklara rağmen, insanüstü bir gayretle direnen askerlerimiz düşmanların azmini kırarak, 9 Ocak 1915’te geri çekilmelerini sağlayacaktı. Ancak bu cephede de Enver Paşa’yla, Anafartalar’da gösterdiği muvaffakiyet sebebiyle miralay rütbesine yükseltilen Mustafa Kemal arasında bir tatsızlık yaşanacaktı. Cepheyi ziyaret eden Enver Paşa, Ana-fartalar bölgesine uğramayınca Mustafa Kemal istifasını vermişti. Ancak Ordu Kumandanı Liman Von Sanders istifayı kabul etmemiş, Enver Paşa’dan rica ederek Mustafa Kemal’in gönlünü almasını istemişti.</p>
<p class="calibre1">Elbette bu küçük tatsızlığı öğrenmekte gecikmeyecektik. Talat Bey’in tepkisi yine enteresan olacaktı. “Enver Paşa’yı anlamıyorum. Takıntı haline getirdi şu Mustafa Kemal’i. Tamam 31 Mart Ayaklanmâsı’nda cevval davrandı. Mustafa Kemal, ondan önce vardı İstanbul’a. Tamam Balkan Harbi’nde yine karşı karşıya geldiler... Ama Enver Paşa gibi bir asker, astını kıskanmamalı... Evet, kabiliyetli bir zabit Mustafa Kemal ama öteki Hürriyet Kahramanı... Destanlaşmış bir isim. Yanlış yapıyor bence Enver, kendi kıymetini düşürüyor insanların gözünde...”</p>
<p class="calibre1">Talat Bey’in sık sık fikir değiştirdiğine alıştığımdan, asla kendi görüşümü açıklamayacaktım. Ama artık burada yazabilirim. Bugünün Reisicumhur’u, o zamanın Miralay Mustafa Kemal’ini fazla tanıdığımı söyleyemem, o sebepten yorum yapamayacağım ama Enver Paşa’dan pek hazzetmediğimi an-lamışsındır artık. Neyse biz kanlı mevzumuza dönelim yine...</p>
<p class="calibre1">Harb-i Umumi’deki ikinci büyük muvaffakiyetimiz ise yaklaşık bir yıl sonra Dicle Nehri’nin kıyısındaki Kut’ül Am-mare’de gerçekleşecekti. İngiliz kuvvetleri Kut’ül Ammare kasabasına yerleşmişlerdi. Mareşal Von der Goltz kumandasında olan 6. Ordu, onları amansız bir çemberin içine alarak, dışarıyla tüm irtibatlarını koparmıştı. Açlıktan atlarını kesip yemek zorunda kalan Ingilizlerin arasındaki Hintli askerler, bu binek hayvanının etini yemedikleri için açlık ve hastalıktan kırılmaya başlamışlardı. Aslında harp şartları o kadar ağırdı ki, sadece kuşatılanlar değil kuşatanlar da tehlike altındaydı. Nitekim Osmanlı birliklerinin kumandanı Mareşal Von der Goltz da kuşatma sırasında tifüsten ölecekti. Alman kumandanın ölmesi üzerine, Enver Paşa’nın kendisinden bir yaş küçük amcası Halil Paşa’nın idaresindeki ordumuz, İngiliz General Charles Townshend’a diz çöktürecekti. Esir alman General Townshend payitahta getirilecekti.</p>
<p class="calibre1">Bu iki zafer haricinde, kayda değer bir galibiyet alamadığımız o büyük harpte, beni en çok etkileyen olaylardan biri, Süleyman Askeri Bey’in ölümüdür. Olayı Fuad’ın yazdığı son mektupta öğrenmiştim. Önceden de söylediğim gibi, Süleyman Askeri Bey bizim Fuad’la birlikte cepheye gitmişti. Vazife bölgeleri Basra’ydı. 1915 senesinin Nisan sonuna kadar Fuad düzenli olarak yazdı bana. İlk karşılaştıkları zaman pek de hazzetmediği Süleyman Askeri’den artık büyük bir hayranlıkla, büyük bir sitayişle bahsediyordu. Ne yazık ki, son mektubunda bu cesur kumandana dair acı bir haber veriyordu.</p>
<p class="calibre1">Üzgündü, satırlarına akseden ızdırap hissedilmeyecek gibi değildi. Süleyman Askeri Bey için kötü kader, 20 Ocak 1915’te bir keşif sırasında, karşılaştıkları İngiliz birlikleriyle çıkan çatışmada bacaklarından yaralanmasıyla başlamıştı. Derhal Bağdat Hastanesi’ne kaldırılmıştı, ancak aklı cephede kalan Süleyman Askeri, tam olarak şifa bulmamış olmasına rağmen, doktorların ikazına aldırmayarak yeniden düşman karşısına çıkmıştı. Evet, yaralı olarak, evet sedye üzerinde... O haliyle 9000 kişilik bir kuvvete kumanda etmişti. Günlerce, haftalarca, düşman birliklerine baskınlar vererek ilerlemeyi sürdürmüştü. İngiliz ordusuyla mukadder olan karşılaşma, nihayet 12 Nisan 1915’te Bercisiyye Ormanı etrafında gerçekleşecekti. Büyük bir çatışma çıkmıştı. Korkunç bir boğazlaşma. Başlarda bizimkiler galipken, Ingilizlerin kuvvetlerini takviye etmeleriyle, durum değişmiş, ne yazık ki birliğimizin yarısından çoğu şehit düşmüştü. Hiç beklenilmeyen, oldukça ağır bir hezimetti. Ama mağlup olduklarını anlayan Süleyman Askeri, kaçmamış, askerlerine geri çekilme emrini vermişti. Birliği kendini koruyarak ricat ederken, o silahında kalan son mermiyi başına sıkarak intihar etmişti.</p>
<p class="calibre1">Fuad’ın mektubunu gözyaşları içinde okumuştum. Ve aklıma Enver Paşa gelmişti... Sarıkamış’ta mağlup olacağımızı anlayınca, emrindeki orduyu bir başka kumandana bırakarak payitahta dönen namıdiğer “Hürriyet Kahramanı” Enver Paşa...</p>
</body>
</html>
