<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1"><a id="bookmark0"></a>“Aşk hikâyesi diyorlar buna, değil, asla değil; bu bir arkadaşlık hikâyesi.”</p>
<p class="calibre1"><a id="bookmark1"></a><span class="calibre7">Günaydın Ester, (13. Gün, Sabah)</span></p>
<p class="calibre1">Bu sabah yine berbat bir halde kalktım yataktan. Ağzımın içinde tuhaf bir his. Damaklarımda bir basınç, adeta bir sancı. Yine dişlerimi sıkmış olmalıydım uyurken. Bir sürü rüya görmüştüm zaten... Renkler, sesler, silüetler... Sokaklar, meydanlar, insan yüzleri... Bölük pörçük, ipe sapa gelmez olaylar... Hiçbirini tam olarak hatırlamıyordum. Hem ruhen bezgin, hem bedenen yorgundum, o kadar bitkin hissediyordum ki kendimi, hiç çıkmasam şu yataktan diye geçirmiştim içimden. Hep bu ılık yorganın altında yatsam, hep bu odada kalsam, kimse bana dokunmasa, ben kimseden korunmak mecburiyetinde olmasam, bütün belalardan uzak dursam... Elbette olmayacak hayallerdi bunlar, elbette bırakmayacaktı peşimi hayat. Çaresiz kalktım, ayaklarımı sürükleyerek banyoya gittim, yıkandım, temizlendim, kurulandım.</p>
<p class="calibre1">Kahvaltı salonu her zamankinden daha sakindi, daha sessiz. Laf olsun diye sordum geveze başgarsona:</p>
<p class="calibre1">“Ne oluyor İhsan? Otel boşalmış gibi...”</p>
<p class="calibre1">“Orient Ekspres’in yolcuları gittiler Şehsuvar Bey,” dedi ciddi bir tavırla. “Ama yakında yine gelirler.” Böyle söylemesine rağmen durumdan pek şikâyetçi olduğunu zannetmiyordum. Nitekim etrafa şöyle bir göz attıktan sonra ekledi: “Böylece biz de biraz nefes alırız.” Ama yanlış anlamış olabileceğimi düşünerek hemen ekledi: “Sözüm size değil elbette? Siz, bizden sayılırsınız...” Bakışları, yarım kalmış ekmeğime, tabağımda öylece duran peynir dilimine takıldı. “Bu sabah pek bir şey yememişsiniz, size güzel bir omlet yaptırayım mı? Yanında da taze sıkılmış portakal suyu...”</p>
<p class="calibre1">Başka zaman olsa, sadece bu iyi niyetli adamın hatırı için</p>
<p class="calibre1">bile kabul ederdim cömert teklifini ama hakikaten bu sabah ✓</p>
<p class="calibre1">hiç iştahım yoktu.</p>
<p class="calibre1">“Çok teşekkür ederim, sen bana bir kahve yaptır kâfi. Yanında da bir bardak su ama soğuk olsun... Akşam rakıyı fazla kaçırmışız gene...”</p>
<p class="calibre1">Anlayışla gülümsedi İhsan.</p>
<p class="calibre1">“Baş üstüne efendim,” diyerek uzaklaşırken ben de, kahvaltı tabağımın yanında duran gazetelere uzandım. En üstte <span class="calibre7">îkdam</span> gazetesi vardı, önce onu aldım. Bir köşe yazarı hâlâ Musul meselesini tartışıyordu. Ingilizlerin 1918 senesinde hukuksuzluk yaptığını, haklarımızı gasp ettiğini iddia ediyordu. Doğruydu ama geçtiğimiz haziran ayında imzaladığımız Ankara Antlaşması’ndan sonra artık ne yapılabilirdi? Bir başka köşe yazarı, bu yıl kabul edilen Medeni Kanun’la, kadınlara sağlanan haklardan bahsediyordu. Bu hürriyetlerin bir kısmı Avrupa ülkelerinde dahi yok diyordu. O da doğruydu, kadınlarımızın çoğu bu durumdan bihaber olsa da çok önemli haklardı bunlar... Ön sayfada ise İstanbul Valisi Süleyman Bey’in fotoğrafı yer alıyordu. Haberin başlığı şöyleydi: “Şehrimiz, Reisicumhur Hazretlerini Karşılamaya Hazırdır.” Altındaki yazıyı okumak için gazeteyi önüme çekerken duydum aşina olduğum o sesi:</p>
<p class="calibre1">“Mustafa Kemal sekiz yıl sonra İstanbul’a dönüyor demek.” Başımı kaldırınca Fuad’ın cüretkâr gülümsemesiyle karşılaştım. Başucumda durmuş, okuduğum gazeteye bakıyordu. İrkildim, sabahın bu saatinde görmeyi umduğum son kişi eski arkadaşım olurdu. Fuad ise son derece sakindi.</p>
<p class="calibre1">“Günaydın Şehsuvar... Ne o, şaşırmış gibisin? Unuttun mu, sen çağırdın beni.” Yalandan sitem etti: “Yoksa yanlış mı hatırlıyorum?”</p>
<p class="calibre1">“Yok, yok, doğru hatırlıyorsun,” diyerek ayağa kalktım. “Seni öyle birdenbire karşımda görünce...” Arkadaşıma sarıldım. “Hoş geldin, hoş geldin Fuad...” O da bana sarıldı, dahası, dostça vurdu sırtıma. Karşımdaki iskemleyi gösterdim. "Geç, geç şöyle otur. Karnın aç mı, şahane kahvaltı hazırlıyorlar burada.”</p>
<p class="calibre1">Hiç acele etmeden iskemleye yerleşti, elindeki deri çantayı da dizlerinin üzerine koydu.</p>
<p class="calibre1">“Sağ olasın, kamım tok ama bir çayını içerim.”</p>
<p class="calibre1">Hayretle söylendim:</p>
<p class="calibre1">“Çay!”</p>
<p class="calibre1">Neredeyse mahcup bir tavırla izah etti:</p>
<p class="calibre1">“Yahu hiç sorma, cephede çaya alıştırdılar bizi. Kahveden vazgeçmedim ama arada bir çay içmek de fena olmuyor.” Dizlerinin üzerindeki çantayı açtı, içinden bir plak çıkarttı. Üzerindeki <span class="calibre7">Tosça</span> yazısı çarptı gözüme. Evet, Puccini’nin ünlü operası <span class="calibre7">Tosça...</span> Plağı uzattı. “Senin için.” Eğlenceli bir ifade belirmişti yüzünde. “Trablusgarp’taki çadırda az kafa şişirmemiştin bu operalarla...”</p>
<p class="calibre1">“Teşekkür ederim,” diyerek aldım plağı. “Severim, hem de çok severim. Üstelik odamda bir de gramofon var. Hemen dinleyeceğim...”</p>
<p class="calibre1">“Yalan söylemeyeceğim, ben dinlemedim. Dinlemeyi de istemem ama operanın hikâyesini okudum. Aşk hikâyesi diyorlar buna, değil, asla değil, bu bir arkadaşlık hikâyesi... Arkadaşını hükümete teslim etmemek için ölümü göze alan bir adamın hikâyesi.”</p>
<p class="calibre1">Bakışları sevecen, sesi sıcaktı; eski günlerdeki gibi... Sanki 1918 senesinin sonbaharında o, Harb-i Umumi’ye katılmak için Basra’ya gitmemiş, sanki aradan onca yıl geçmemiş gibi samimi görünüyordu.</p>
<p class="calibre1">Ama hakikaten öyle miydi, bundan hiç emin değildim. Ih-san’a çay siparişimizi de verdikten sonra, aramızdaki buzların erimiş olmasını umut ederek sordum:</p>
<p class="calibre1">“Ee, anlat bakalım, ne oldu, ne bitti? Başından neler geçti? En son 1915 senesinin Mayıs ayında yazmıştın bana. Süleyman Askeri Bey’in şehit olduğunu haber vermiştin. Ondan sonrası yok...”    <span class="calibre7">'</span></p>
<p class="calibre1">Neşesi gölgelendi.</p>
<p class="calibre1">“Süleyman Bey tanıdığım en yiğit askerlerden biriydi. Ömrühayatımda iki kişinin ölümüne çok üzüldüm; biri bizim Basri Bey’di, öteki ise Süleyman Askeri. Ama bugün başımıza gelenleri görünce, iyi ki cephede ölmüşler diyorum, iyi ki bugünkü kepazelikleri görmemişler... Arkadaşlarımızdan bahsediyorum Şehsuvar, arkadaşımız olmasa bile bizimle aynı tarafta vuruşanlardan bahsediyorum. Biliyorsun birçok fedainin akıbeti fena oldu... Büyük kahramanlıklar yaşandı, büyük çileler çekildi. Çok acı hikâyeler var...”</p>
<p class="calibre1">Gergin başlayan konuşmamız, iki eski dava adamının hatıralarla kederlenen duygusal sohbetine dönüşmüştü.</p>
<p class="calibre1">“Haklısın Fuad, cesaret ve fedakârlık hususunda kimse laf söyleyemez bize ama maziye şöyle bir baktığım zaman...” “Bırak maziyi artık,” diyerek kesti sözümü. “Yaşanmış olanlar yaşandı, biz bugünü konuşalım.”</p>
<p class="calibre1">Hayır, eski dostum değil, beni kendi gayesi için kullanmaya çalışan bir ittihatçı vardı karşımda. Nitekim, ellerini masanın üzerine koyarak sertçe gözlerime baktı.</p>
<p class="calibre1">“Ne yapıyorsun Şehsuvar?” Hakikaten merak mı ediyordu yoksa, ikazda mı bulunuyordu belli değildi. Bakışları etrafı dolaştı, yeniden yüzünde durdu. “Evet, ne yapıyorsun bu otelde?”</p>
<p class="calibre1">Şaşkınlıkla mırıldandım:</p>
<p class="calibre1">“Anlattım ya vakit geçiriyorum...”</p>
<p class="calibre1">Uzanıp bileğimi yakaladı, usulca sıktı.</p>
<p class="calibre1">“Anlatmadın. Vakit geçirdiğini filan da zannetmiyorum. Bana hakikati söyle! Neyin peşindesin Şehsuvar?” Gülümsemeye çalıştım, beceremedim.</p>
<p class="calibre1">“Hiç, hiç,” diyebildim sadece...</p>
<p class="calibre1">Bakışlarını bir an olsun yüzümden çekmemişti.</p>
<p class="calibre1">“Yapma Şehsuvar, bana karşı dürüst ol. Aradan çok sene geçmiş olabilir, hâlâ en iyi arkadaşım sensin. Emin ol, şu dünyada hâlâ senin de en iyi arkadaşın benim.” Sanki halime üzülürmüş gibiydi. “Ne demek istediğimi anlıyor musun? Senin zarar görmeni istemem. Söyle bana maksadın ne?” Ağzımı açmama fırsat vermeden, başıyla masanın üzerinde duran <span class="calibre7">İkdam</span> gazetesini gösterdi. “Yoksa bunun mu peşindesin?” Ne demek istediğini anlamamıştım. Uzanıp gazeteyi aldı, az önce okuduğum haberi gösterdi. “Yoksa sen de bizim gibi Mustafa Kemal’in mi peşindesin?”</p>
<p class="calibre1">Neredeyse hayretten ağzım açık kalacaktı.</p>
<p class="calibre1">“Ne! Ne diyorsun Fuad! Ne Mustafa Kemal’i?”</p>
<p class="calibre1">Arkadaşım cevap vermek yerine dudaklarında müstehzi bir gülümsemeyle bakmayı sürdürünce, gözlerim ister istemez bir kez daha gazeteye kaydı. Ve o haber başlığı çarptı gözüme: “Şehrimiz, Reisicumhur Hazretlerini Karşılamaya Hazırdır.”</p>
<p class="calibre1">İşte o anda çaktı şimşek, o anda çözdüm muammayı. Evet, birdenbire, bütün resim olanca çıplaklığıyla serilivermişti gözlerimin önüne. Nasıl olmuş da görememiştim burnumun ucundaki hakikati? Nasıl olmuş da teferruatlara takılıp olayların etrafında dolanıp durmuştum... Halbuki olan biten belliydi. Mehmed Esad’ın bu otele gelmesi, sivil polislerin takipten vazgeçmesi, Cezmi Kenan’ın öldürülmesi, Fuad’ın beni kaçırması... Evet, aslında çok basitti. Sadece Mehmed Esad’ın değil Fuad’ın da hakiki niyetini anlamıştım ama kendimi tuttum, salağı oynamayı sürdürdüm.</p>
<p class="calibre1">“Nasıl yani?” diye abartılı bir sesle söylendim. “Gazi Pa-şa’yı mı vuracaksınız? İzmir’de yapamadığınızı İstanbul’da mı yapacaksınız?”</p>
<p class="calibre1">Kurnazca bir ifade belirmişti Fuad’ın yüzünde.</p>
<p class="calibre1">“Kendini niye ayrı tutuyorsun? Sadece biz değil, sen de bu işin içindesin. Hadi Şehsuvar, bırak numarayı. Beşiktaş’ta gül gibi evin dururken bu pahalı otele taşınmanın bir sebebi olmalı...”</p>
<p class="calibre1">Hiç tereddüde kapılmadan açıkladım:</p>
<p class="calibre1">“Elbette bir sebebi var. Eski bir ittihatçı olarak canımdan korkuyorum. Evet, ben sizin kuvvetinize sahip değilim. Benim bir teşkilatım yok, olmasını da istemiyorum zaten. Tek derdim, yakalanırsam yahut öldürülürsem, milletin bunu bilmesi. O sebepten Pera Palas’ta kalıyorum...”</p>
<p class="calibre1">Mavi gözlerindeki şüphe bulutlarının dağıldığını gördüm ama Fuad öyle kolay kolay teslim olmazdı.</p>
<p class="calibre1">“Ya Mehmed Esad? Onunla bu kadar sıkı fıkı olmanın sebebi ne?” Daha ağzımı açmadan ikaz etti: “Sakın eski arkadaşım teranelerine filan sarılma. Ondan günahın kadar hoşlanmadığını sen de, ben de çok iyi biliyoruz. İşin aslı o da senden hoşlanmaz. Bu kadar sık görüşmenizin bir sebebi olmalı...” Bir kez daha gazetedeki haberi gösterdi. “Böyle mühim bir sebep... Hu, yanılıyor muyum?”</p>
<p class="calibre1">Belki de artık kartları açık oynamak gerekirdi; yavaşça arkama yaslandım, sakince sordum:</p>
<p class="calibre1">“Mehmed Esad hâlâ cemiyet adına çalışıyorsa, bunu en iyi senin bilmen gerekmez mi? Hâlâ İttihat Terakki’nin idarecisi olduğuna göre, onun da ne dolaplar çevirdiğinin farkında olmalısın.”</p>
<p class="calibre1">Öylece durdu karşımda, bir açıklama yapacak diye düşünmeye başlamıştım ki,</p>
<p class="calibre1">“Mehmed Esad’ı ne kadar tanıyorsun?” diye mırıldandı. “Bu karşılaşmanızdan evvel, en son ne zaman görmüştün onu?” Sahiden anlamak istiyordu, belki de bana itimat etmek istiyordu.</p>
<p class="calibre1">“işgalden önceydi...” Hatırlamaya çalıştım. “Evet, sen, Süleyman Askeri’yle birlikte Basra’ya gittikten sonra... 1914 senesinin sonlan olmalı. Cemiyetin Merkez-i Umumisi’nde karşılaşmıştık... Pembe Köşk’te... Cepheye gideceğini söylemişti. Bir daha da görmedim...”</p>
<p class="calibre1">“Yani işgal sırasında hiç karşılaşmadınız mı?” diye eşeledi. “O da Karakol Teşkilatı’nda çalışmış...”</p>
<p class="calibre1">“Hayır, ne karşılaştım ne de adını duydum. Zaten işgalin ikinci yılında yakalanmıştım ben. Ingilizler Malta’ya yolladılar bizi.”</p>
<p class="calibre1">“Ingilizler,” diye söylendi dişlerinin arasından. “Evet Ingi-lizler...” Ciddileşmişti. “Mehmed Esad’ın İngilizlerle ilişkisi olduğunu duydun mu? işgal sırasında diyorum...”</p>
<p class="calibre1">Cezmi Kenan’ın anlattığı olayı hatırladım, söylese miydim acaba? Yok, sabırlı olmalıydım, önce Fuad bildiklerini anlatmalıydı, eteğimdeki bütün taşları birden dökmenin âlemi yoktu.</p>
<p class="calibre1">“O zamanlar duymadım. Yani ne Karakol Teşkilatı’nda çalışırken, ne Bekir Ağa Bölüğü’nde tutukluyken ne de Mal-ta’da sürgündeyken... Mehmed Esad’a kimse hain gözüyle bakmıyordu...” Birden o delice fikir aklıma geldi. “Neden kendisine sormuyorsun?” diye atıldım. “Buluşturayım sizi, yüz yüze görüşün... Hem o da eski ittihatçı arkadaşlarla görüşmek istediğini söylüyordu.”</p>
<p class="calibre1">Oturduğu iskemlede huzursuzca kıpırdadı.</p>
<p class="calibre1">“Öyle mi? Niye buluşmak istiyormuş ittihatçılarla?”</p>
<p class="calibre1">Evet, tam düşündüğüm gibiydi, eski arkadaşımın tepkileri haklı olduğuma işaret ediyordu.</p>
<p class="calibre1">“Valla, o kadarını bilmiyorum ama seni bile sordu.”</p>
<p class="calibre1">Yüzü bir bıçak gibi gerildi.</p>
<p class="calibre1">“Beni mi sordu? Nasıl yani?”</p>
<p class="calibre1">Önemsiz bir meseleden bahsediyormuşum gibi açıkladım:</p>
<p class="calibre1">“Öylesine yani. ‘Şu senin Fuad diye bir arkadaşın vardı. Hani gözü kara bir zabit. O ne yapıyor şu sıralar?’ dedi.” Güya eski arkadaşımın heyecanını yeni fark ediyormuş gibi şaşkınlıkla söyledim. “Neler oluyor Fuad? Mehmed Esad’la aranızda bir mesele mi var? Niye bu kadar mühim bu adam? Altı üstü eski bir zabit. Şimdi de ticaret yapıyor sadece... Ama söylediğim gibi istersen yüz yüze görüş. Hemen şurada zaten, Avrupa Pasajı’nda. Ne dersin, çayımızı, kahvemizi içip gidelim mi?”</p>
<p class="calibre1">Bakışları yüzümde kalmıştı; hayır endişe yoktu mavi gözlerinde, bir muammayı çözmeye çalışan bir adamın temkin-liliği vardı sadece.</p>
<p class="calibre1">“Yok, şimdi gitmeyelim.” Bakışlarını kaçırmıştı. “Ama...” diye fısıldadı düşünceli bir sesle. “Ama...” Mavi gözleri yeniden yüzümde durduğunda kararını vermişti. “Ama yarın, Mehmed Esad’ı Ferah Tiyatrosu’na getir. Orada buluşalım, daha rahat konuşuruz...”</p>
<p class="calibre1">Hiç şaşırtmamıştı beni bu teklif.</p>
<p class="calibre1">“Olur, benim için sakıncası yok. Ama Mehmed Esad’ın da evet demesi lazım. Takdir edersin ki onun yerine söz veremem.” Sinsi, adeta vahşi bir gülümseme geçti dudaklarından. “Merak etme,” dedi kendinden emin bir sesle. “Çok sevinecek bu davete...”</p>
<p class="calibre1">Evet Esterciğim, bunları konuştuk bir zamanlar canımı bile gözü kapalı teslim edebileceğim ama artık kim olduğunu bilmediğim Fuad’la. Çayını içtikten sonra ayrıldı otelden ama gitmeden önce sıkı sıkı tembihlemeyi unutmadı.</p>
<p class="calibre1">“Yarın öğleden önce bekliyorum sizi, saat tam on birde... Tamam mı? Çok enteresan bir sohbet olacak. En az Mehmed Esad’la senin yaptığın kadar enterasan bir sohbet...” Sözlerindeki imayı anlamazlıktan geldim.</p>
<p class="calibre1">“Tamam, Mehmed kabul ederse, yarın on birde şendeyiz.” Fuad gider gitmez oteldeki çalışanlardan biriyle Mehmed Esad’a bir not gönderdim. “Bazı olaylar cereyan etti, buluşmalıyız. Bu akşam saat on yedide sana geteceğim. Hürmetler.” Sonra odama çıktım. Gümüş çerçeveli aynada kendime baktım. Son derece zinde görünüyordum, adeta mutlu... Rahmetli Basri Bey haklıydı galiba, benim kanımda vardı bu iş... Hayır, hayır, bu hakikat değildi. Fiyakalı bir laftı ama yalandı. Artık kendimi kandırmanın anlamı yoktu, sadece görüntüde öyleydim, artık bu entrikalardan bıkmıştım, hiçbir karanlık planın parçası olmak istemiyordum. Ne parçası ne de hedefi. Ama önce, istemeden sürüklendiğim bu beladan kurtulmam lazımdı. Tabii kurtulabilirsem. Öyle ya da böyle yolun sonuna geldiğimizi hissediyordum. Düğüm yarın çözülecekti. Yarın, saat on birde Ferah Tiyatrosu’nda... Ama ondan önce sana yazdıklarımı bitirmeliydim. Çünkü yarın çözülecek düğümün neticesinde, o tiyatrodan hür bir adam olarak da çıkabilirdim, ölü bir adam olarak da... O sebepten, yeniden masama döndüm, Harb-i Umumi’nin son senelerini yazmaya devam ettim.</p>
<p class="calibre1">Harbin patlak verdiği 1914’ten 1918’e kadar, dört sene boyunca payitahttan hiç ayrılmamıştım. Aslında ayrılmamıştım değil, ayrılamamıştım. Buna Talat Bey müsaade etmemişti. Göze çarpmayan ama olan biten hakkında kendisini bilgilendirmemi isteyen bir gölge olarak hep yanında tutmuştu beni. Sadece düşman ajanlarına karşı değil, kendi dava arkadaşlarına karşı da... Evet, Teşkilat-ı Mahsusa’da vazife yapıyordum. İstanbul’dan Bakü’ye, Kırım’dan Bağdat’a kadar, cephede ve cephe gerisindeki mücahitlerimizden haber alıyor, onlara lüzum eden desteği sağlamaya çalışıyordum. Ama vazifem bununla sınırlı değildi. Aynı zamanda Enver Paşa ile Cemal Pa-şa’nın faaliyetlerini takip etmek, kuşkulu bir hadiseye şahit olursam anında Talat Paşa’ya rapor etmek gibi daha mahrem bir vazifem de vardı. Evet, her ne kadar memleketin idaresinde Talat Paşa, Enver Paşa ve Cemal Paşa’nın adı geçiyorsa da, devletin kaderini sırtlanmış bu üç devlet adamının arasında kardeşlikten daha sıkı bir bağ varsa da, aslında kimse birbirine itimat etmiyordu. Bilhassa mağlubiyetlerin artması neticesinde, üç paşalar grubunda çatlak sesler yükselmeye başlamıştı. 1916 senesindeki mağlubiyetlerden Enver’i mesul tutan Cemal Paşa’nın bir darbe planladığı dedikodusu bize kadar ulaşmıştı. O vakitler dahiliye nazırı olan Talat Bey’in. dedikodu dahi olsa böyle bir teşebbüse katiyetle karşı çıkacağını belli etmesi neticesinde, üç paşalar yeniden “Hepimiz birimiz için, birimiz hepimiz için” şiarına geri dönmüşlerdi.</p>
<p class="calibre1">Aslına bakarsan Talat Paşa, siyasi hayatı boyunca hiç değilse bir mevzuda tutarlılığını korumuştu: İdareimaslahatta. Rahat bir insan olması, iyimserliğini en çetin şartlar altında dahi yitirmemesi, umudunu hep koruması ona böyle bir misyon kazandırmıştı. Her daim bir orta yol bulmuş, meseleleri çözmese de, kervan yolda düzülür mantığıyla tarafları bir arada tutarak, siyasetin devamını sağlamıştı. Kimi ittihatçı arkadaşlar, bu metodu günü kurtarma anlayışı sayarak tenkit etseler de Talat Paşa, hep cemiyetin denge unsuru olarak kalmıştı. Benim gizli vazifem de, onun bu kaynaştıran, teskin eden, birliği muhafaza eden siyasetini sürdürmesine yardımcı olmaktı. Ama işim son derece zordu. Çünkü adım “Talat’ın adamı”na çıkmıştı. Ve Teşkilat-ı Mahsusa’nın başındakiler hep Enver Pa-şa’nın en yakınındakilerden müteşekkildi. Mesela son başkan vekili Hüsamettin Bey, yıllardır onun yanında yer almış, en güvenilir adamlarından biriydi. Eğer bir açık verir de, Harbiye Nazın aleyhine bilgi topladığım anlaşılırsa, bırak benim vaziyetimin ne olacağını, Bab-ı Âli birbirine girerdi.</p>
<p class="calibre1">Ama payitahtta karşılaştığımız tek mesele paşaların kendi iç çekişmelerinden ibaret değildi. Ne yazık ki, harpten biteviye kötü haberler geliyordu, ittifak kuvvetleri mağlubiyet üzerine mağlubiyet alıyordu. Milletin hali ise kelimenin tam anlamıyla korkunçtu. Açlık, sefalet, hastalık. Ve bütün bunların üzerine tüy diken, yolsuzluk iddiaları... Evet, Kara Kemal’in milli bir iktisat yaratma siyaseti ne yazık ki uygulamada levazım işlerine bakan İsmail Hakkı Paşa gibi adamla-nn basiretsizlikleriyle sekteye uğruyor, cemiyet ağır ithamlar altında kalıyordu. Bu kadar menfi olayın üzerine, müttefikimiz Almanların her geçen gün artan talepleri de eklenince, Sadrazam Sait Halim Paşa isyan etmeye başlamıştı, isyanında haksız da sayılmazdı. Osmanlı karargâhında Alman istihbaratçılar cirit atıyordu. Güya iş birliği altında, aldığımız her nefesi dinliyor, attığımız her adımı biliyorlardı. Sait Halim Paşa haklı olmasına rağmen, boş boğazlık göstererek, bu tepkisini bir devlet adamından çok, mesuliyeti olmayan bir vatandaş gibi ulu orta her yerde dile getirmeye başlamıştı.</p>
<p class="calibre1">“Artık bu harbe bir son vermeliyiz,” diyordu. “Ermeni tehciri sırasında zalimlik yapanların mahkeme öryine çıkarılması gerekir,” diyordu. “Vagon zenginlerine fırsat vermemeliyiz, millet kuru ekmeğe muhtaçken bu alçakların semirmelerine mani olmalıyız,” diyordu. “Almanların her dediğine boyun eğmemeliyiz,” diyordu.</p>
<p class="calibre1">Elbette bu lakırdılar, günü gününe Teşkilat-ı Mahsusa’ya rapor olarak geliyordu. Elbette Enver Paşa bunları duyuyordu. Bunların içinde onu en çok öfkelendiren ise hiç kuşkusuz, barış isteğiydi.</p>
<p class="calibre1">“Yahu bu nasıl başbakan?” diye gürlemişti benim yanımda Talat Paşa’ya. “Ordumuz cephelerde kahramanca çarpışırken, şehit olurken, bu adam düşman kuvvetlerinin temsilcisi gibi konuşuyor. Askerin maneviyatını bozuyor.”</p>
<p class="calibre1">Talat Paşa her zamanki gibi dava arkadaşını teskin etmeye çalışmış, “Merâk etme, yakında halledilir bu mesele,” demişti. Halledilmesi de zorunluydu. Aksi takdirde, hükümetin başbakanıyla, harbiye bakanı birbirine girecekti. Nitekim iki hafta sonra toplanan Merkez-i Umumi’de, Kara Kemal’in teklifiyle, Sait Halim Paşa vazifeden alındı ve olması gerektiği gibi Talat Paşa sadrazam ilan edildi. Bu değişikliğe en çok sevinen haliyle Enver Paşa olmuştu. Ama şaşılacak iş, Talat Paşa vaziyetten hiç memnun değildi.</p>
<p class="calibre1">“Sadrazamlığınız kutlu olsun efendim,” dediğimde,</p>
<p class="calibre1">“Sağ ol Şehsuvar, sağ ol ama kutlanacak bir durum yok,” diye yakınmıştı. “Çok zor bir vazife bu, çok ağır bir yük...” Cepheden bahsettiğini zannetmiştim.</p>
<p class="calibre1">“Üzülmeyin, harpte henüz son söz söylenmedi, talih her an bizim lehimize dönebilir.”</p>
<p class="calibre1">Acı acı gülmüştü.</p>
<p class="calibre1">“Şu benim aptalca iyimserliğim sana geçti demek...” Sonra gönlümü almak istercesine dostça dokunmuştu elime. “Cephede de işimiz zor, lâkin beni düşündüren o değil. Cepheyi işin ehli paşalarımız düşünsün.” Paşalarımız derken sesi manidar çıkmıştı. “Ben millete nasıl yiyecek bulurum diye dertleniyorum Şehsuvar... Nasıl yakacak bulurum, nasıl ilaç bulurum? Millet aç, hasta ve donuyor... Böyle giderse, sivil kayıplarımız harpteki kayıplarımızı aşacak...”</p>
<p class="calibre1">Talat Paşa’nın endişeli hallerine daha önceden de şahit olmuştum ama bu kadar çaresiz oluşunu ilk kez görüyordum.</p>
<p class="calibre1">Ülkede buhran böyle katmerlenirken, 1917 senesinde harbin kaderini belirleyecek iki büyük gelişme oldu. îlki, bizim aleyhimizeydi; Nisan ayında Amerikalılar, îngilizlerin safında harbe katıldılar. Doğrudan bizimle harp etmeyeceklerdi ama itilaf devletlerine taptaze bir kan gelmişti. Zaten bozuk olan maneviyatımız biraz daha sarsılmıştı. Elbette bu mühim gelişmeler ahalinin üzerinde de çok büyük tesir yaratıyor, Teşkilat-ı Mahsusa milletin isyana kalkışmasından endişe ediyordu. Fakat bu korkumuz boşunaydı, tarihi boyunca devleti idare edenlere biat eden bu millet, belli ki isyan etmeyi çoktan unutmuştu. O vakitler saygı duyuyordum milletimizin bu hususiyetine. Ama bugün düşündüğümde keşke ayaklansalarmış, keşke kanlı bir ihtilalle hepimizi ortadan kaldırsalarmış demekten kendimi alamıyorum.</p>
<p class="calibre1">Ama bizde vuku bulmayan ihtilal, o senenin kasım ayında Rusya’da patlak verdi. Evet, senin Leon Dayı’nın sosyalist yoldaşları, Rus Çarı II. Nikolay’ı devirerek, kısmi de olsa barışın yolunu açtılar. Çarın yıkılması sadece Ruslara ve dünya amelelerine değil, bize de büyük umut vermişti. İhtilal, Allah’ın bir lütfuydu. En zorda olduğumuz anlarda Hızır gibi yetişmişti yardımımıza. Hiç beklemediğimiz halde, doğumuzdaki kuvvetli düşmandan kurtulmuştuk bir anda. Ruslar, Doğu Anadolu’dan çekiliyor, Kars, Ardahan ve Batum bize bırakılıyordu. Talat Bey’in eski neşesi yerine gelmeye başlamış, uzun süredir toplantılarda işitilmeyen galibiyet kelimesi Cemiyetin Merkez-i Umumisi’nde tekrar telaffuz edilir olmuştu. Neden olmasın, hâlâ muzaffer olma ihtimalimiz vardı. Enver Paşa’ya sorarsanız o ihtimal hiç azalmamıştı, bu kanlı boğuşmadan zaferle çıkacak taraf zaten bizdik. Ama büyük umutlarla başlayan 1918 senesi, büyük bir yıkımla son bulacaktı. Fakat dur, yaklaşan felaketin ayak seslerini yazmadan önce saraydaki yaprak dökümünü anlatmalıyım sana.</p>
<p class="calibre1">Evet 1918, sadece millet için değil, Osmanlı Hanedanı için de acı olaylarla dolu bir seneydi. Şubat ayının onuncu günü öğleden sonra bir haber aldık. Sabık padişah Abdülhamit Han’ın durumu ağırlaşmıştı. Kimse benden böyle bir istekte bulunmamasına rağmen, o pazar gecesi kalkıp Beylerbeyi Sa-rayı’na gittim. Evet, 1912 senesinde Selanik düşmeden evvel Abdülhamit de yurda getirilmiş, Beylerbeyi Sarayı’na yerleştirilmişti. Orada suya sabuna dokunmadan bir ömür sürüyordu. Hastalığının ilerlediği haberini alınca, neden yanma gitme lüzumu hissettiğimi bilmiyorum. Belki bundan on yıl önce onu sürgüne götürürken yaptığımız sohbetin neticesi, belki bana armağan ettiği kitabın üzerimde bıraktığı tesir. Belki de kuvvetli bir hasma duyulan saygı. Ama yıllar önce birisi çıkıp, gün gelecek babanın ölümüne neden olan sultanın cenazesine gideceksin deseydi, adama her türlü hakareti ederdim. Beylerbeyi Sarayı’nda, hususi doktoru Atıf Hüseyin</p>
<p class="calibre1">Bey’i buldum. Üzgündü, sultanın öldüğünü söyledi. On gün evvel rahatsızlanmıştı ama birkaç gün sonra iyileştiğini söylemiş, hatta bir gün evvel kendini son derece zinde hissettiğini belirterek doktorunu göndermişti. Ama dün akşam durumu tekrar kötülemiş ve ne yazık ki bugün öğleden sonra kalp yetmezliği neticesinde hayata gözlerini yummuştu. Cenazeyi görmek istemedim, istesem de göstermezlerdi zaten.</p>
<p class="calibre1">Pazartesi günü bir çatanaya konan naaşı Topkapı Sara-yı’na getirildi. Bu kadim sarayda teçhiz ve tekfini yapıldı, îkindi namazını müteakip, sultanlara özgü bir törenle büyükbabası II. Mahmud’un türbesinde toprağa verildi. Nedense bu cenaze beni derinden sarsmıştı. Hayır, biten sadece kudretli bir Osmanlı Sultam’mn hayatı değildi, aslında bir devir sona eriyordu. Elbette henüz harp neticelenmemişti, ama yaklaşmakta olan felaketi idrak etmek için müneccim olmak gerekmezdi. Abdülhamit’in ölümü de bu korkunç neticenin alametlerinden biriydi.</p>
<p class="calibre1">O sene, hanedanın tek kaybı Abdülhamit değildi. Aradan daha beş ay geçmeden, bu kez tahtta oturan padişahımız Mehmed Reşad hakka kavuşacaktı. Zaten sağlığı pek de iyi olmayan sultan, cepheden gelen kötü haberleri işittikçe, milletin perişan halini gördükçe, vatanın istikbalini düşündükçe günden güne içine kapanıyordu. Cemiyetin istediklerinin dışına çıkamayan Sultan Reşad, derin bir bezginliğe kapılarak, devletin işlerinden adeta el ayak çekmişti. Mecbur olduğu törenlere bile gitmekten imtina ediyor, huzuru bozacak her hadiseden kaçınıyordu. Zaten ölümüne neden olacak olay da böyle bir törende vuku buldu. Topkapı Sarayı’ndaki Hırka-i Saadet ziyaretinde düşmesinin üzerinden dokuz gün geçtikten sonra hayata gözlerini yumdu.</p>
<p class="calibre1">îki padişahın ölümü, hem saray ahalisi hem millet üzerinde bir uğursuzluk etkisi yaratmıştı. Fakat memleketi idare edenler üzerinde böyle bir tesirden söz edilemezdi. Sultan Reşad’ın ölümü elbette hem Talat Paşa’yı hem de Enver Pa-şa’yı biraz düşündürmüştü. Çünkü yeni sultanımız Vahded-din, İttihat ve Terakki’den hiç hazzetmeyen bir padişahtı. Yetkileri her ne kadar sınırlandırılmış olsa da, cemiyet düşmanı bir sultanın böylesi zor bir dönemde tahtta olması sıkıntı yaratabilirdi. Nitekim, tahta çıktığı ilk günlerde yaşanan bir olay da bu intibayı pekiştirmişti. Şöyle ki; Vahdeddin, cülus töreni için Topkapı Sarayı’nda Bâbüsaade önünden Bağdat Köşkü’ne yürürken birden durmuş ve maiyetine sormuştu: “Bastonum nerede?” Herkesin suratı kıpkırmızı olmuştu. Hakikatin ortaya çıkması çok sürmedi. Baston Çengelköy’deki yalıda unutulmuştu. Bastonunu uğurlu sayan yeni padişahın dudaklarından. “Bu bir felaket!” cümlesi dökülmüştü. Padişahın yanında bulunan Enver Paşa’nın bu cümleyi ciddiye aldığını hiç zannetmiyorum. Çünkü o sıralar, bizzat hükümete ve kendi dava arkadaşlanna kurulacak bir komplonun hazırlıklarıyla meşguldü.</p>
<p class="calibre1">Bu entrikadan, Talat Paşa’nın beni evine gizlice çağırmasıyla haberdar oldum. Davet notunda, “Lütfen dikkat et, eve girişini kimse görmesin,” ibaresi de yer alıyordu. Kahvelerimizin gelmesini beklemeden,</p>
<p class="calibre1">“Seni buraya acilen çağırdım,” dedi telaşla. “Çünkü bugüne kadar yaptıklarından çok daha mahrem, çok daha mühim bir vazifeyi yerine getirmeni istiyorum. Hem de en kısa zaman müddetinde...” İşaret parmağını sallayarak tekrarladı. “Kulağıma dedikodular geliyor. Güya Enver Paşa, lüzum ederse Bab-ı Âli’yi basıp, hükümet üyelerini tutuklamak için hem Anadolu yakasında hem de İstanbul yakasında hazır kuvvetler bulunduruyormuş. Bunun ne derece hakikat olduğunu öğrenmeni rica ediyorum. Fakat bir an önce. Çünkü bu işte zaman çok mühim Şehsuvar. Anlıyor musun zaman çok mühim...”</p>
<p class="calibre1">Olayların teferruatını bilmediğim için merak edip sordum: “îyi de Enver Paşa bunu niye yapsın? Sizin sadrazam olmanızı isteyen kişilerin başında kendisi geliyordu.”</p>
<p class="calibre1">“Ah Şehsuvar, ah,” diye söylendi. “Hakikat hissini yitiren insanın aklına her türlü hinlik gelir. Enver Paşa, bizim hükümetin İngilizlerle, Alınanlardan bağımsız bir barış anlaşması yapacağımızı zannediyor. Öyle bir çabamız olursa, bu kuvvetlerle idareye el koyacak... Lütfen, bu işin aslını öğren. Lâkin çok dikkatli olmalısın, hiç kimse bu işi etüt ettiğini bilmemeli...”    ^</p>
<p class="calibre1">Öyle de yaptım. Kısa bir araştırmanın neticesinde, Talat Paşa’nın kulağına gelenlerin hepsinin doğru olduğunu öğrenmiştim. Enver Paşa ve arkadaşları, birkaç saat içinde hükümete el koyabilecek bir askerî kuvveti hazır tutuyorlardı. Raporumu okuyan Talat Paşa küplere bindi.</p>
<p class="calibre1">“Bunca yıllık hukukumuz var, adam hâlâ bize itimat etmiyor, hâlâ komitacılık peşinde.”</p>
<p class="calibre1">Elbette bu zor durumdan da kendini sıyırmasını bilecekti Enver Paşa.</p>
<p class="calibre1">“Evet,” demişti. “Kuvvet bulunduruyorum ama hükümeti yıkmak için değil, aksine Yakup Cemil gibi sergüzeştler Bab-ı Âli’yi basmaya kalkarsa mani olmak için...”</p>
<p class="calibre1">Hakikatin farkında olmasına rağmen bunu da sineye çekti Talat Paşa. Hatta lafı açılınca, “Almanları müdafaa etmek için yapmıyor, hâlâ harpten galibiyetle ayrılacağımıza inanıyor,” diyerek Enver Paşa’yı mazur göstermeye bile kalktı. Ama tarihin öyle kuvvetli bir hafızası vardı ki, bütün hataların, bütün noksanlıkların, bütün basiretsizliklerin kaydını muntazaman tutmaktaydı. Ve bu hafızanın dayandığı mantık, Enver Paşa’nınki gibi hayallerin değil, hakikatlerin üzerinde yükseliyordu. Hiç kimseye iltimas geçmezdi, elindeki iktidar ne kadar kudretli, ne kadar ceberrut olursa olsun kimseyi ka-yırmazdı. Kifayetsiz olanlar, kusurlu davrananlar, eninde sonunda bunun bedelini öderdi. Ama sadece onlar değil, onlara göz yumanlar da bu neticenin tesirlerinden kendilerini koruyamazlardı. Nitekim ödeşme vakti çok da gecikmeyecekti. Ama o vaktin geldiğini bile, Enver Paşa’ya yine bizim Büyük Efendi söyleyecekti.</p>
<p class="calibre1">1918 senesinin sonbaharı, belki de Osmanlı vatanı için en kederli güz mevsimi olacaktı. Artık Harb-i Umumi’nin kaderi belli olmuş, mağlubiyetimiz katileşmişti. Artık gerisi teferruattı. Artık malum olanın ilanı kalmıştı geriye. Harpte ortak tavır alanların, sulhün gerçekleşmesi için de birlikte davranmasını sağlamak maksadıyla Talat Paşa Berlin’e gitmişti. Aslında neleri kurtarabiliriz diye çırpınıyorduk. Uğradığımız mağlubiyetin ne kadar onurlu olduğu tartışılırdı ama hiç değilse haysiyetimizin yerlerde sürünmediği bir anlaşmayla bu işi neticelendirmek iyi olurdu. Fakat, artık elimize o da geçmeyecekti. Talat Paşa Berlin’e ulaştığında, Almanlar bizden bağımsız hareket etmeye çoktan karar vermişlerdi.</p>
<p class="calibre1">Büyük Efendi’nin Berlin’den dönüşünü hatırlıyorum. Sirkeci Garı’nda onu karşılayanlar arasında ben de vardım. Yorgun olmasına rağmen herkese gülümsemeye çalışıyor, hatta bazı gazetecilerle şakalaşmaktan geri durmuyordu. Ama onu yakından tanıyan biri olarak, bir şeylerin ters gittiğini hemen anlamıştım. Hayır, bu gülümsemeler, bu nüktedan tavırlar, bu abartılı neşe hakikat değildi, istasyondan ayrılırken başıyla beni yanına çağırdı.</p>
<p class="calibre1">“Sen de bizim arabaya bin Şehsuvar,” dedi boşvermiş bir tavırla. “Seninle konuşacaklarım var.”</p>
<p class="calibre1">Şaşırmıştım, çünkü yakınlığımızı hep saklamaya çalışırdı, en azından ilan etmekten çekinirdi. Arabasına binince anladım. Biz bize kalınca, o iri bedeni adeta bir enkaz gibi çöküvermişti. Kara gözlerinde derin bir hezimetin solgun parıltıları okunuyordu. Araba saraya doğru giderken, derinden bir iç geçirerek,</p>
<p class="calibre1">“Selanik’ten payitahta geldiğimiz günü hatırlıyor musun?” diye sordu. “Ne kadar sıkıntılı bir dönemdi. Sait Pa-şa’yla görüşmeye gitmiştik. Bab-ı Âli’den sağ çıkacağımız bile şüpheliydi. Ama umutluyduk...” Gözleri nemlenir gibi oldu. “Hem de çok umutluyduk... Üstelik haklı bir umuttu bizimkisi. Hakikate dönüşebilecek bir umut. O umudu, hakikat yapamadık aziz kardeşim...” Derinden bir iç geçirdi. “Bu iş bitti Şehsuvar, bu kez katiyetle bitti. Harbi kaybettik, bugün yarın iktidarı da kaybedeceğiz, kendi canım için kaygı duymuyorum ama inşallah vatanı da tümden kaybetmeyiz.”</p>
<p class="calibre1">Öyle mutsuz, öyle yıkılmış bir hali vardı ki, Berlin’de neler olduğunu soramadım bile.</p>
<p class="calibre1">“Elbette kaybetmeyiz Talat Paşa,” diyebildim sadece. Ama kendi söylediklerime ben bile inanmıyordum. O da zaten şöyle bir gülümseyip geçti. Sonra tabakasını çıkarıp bir sigara yaktı, dumanını nemli sonbahar rüzgârına doğru savurdu.</p>
<p class="calibre1">“inşallah öyle olur,” dedi kirli yeşil denize bakarken, “inşallah haklı çıkarsın...” Dışarıda renksiz, kokusuz bir yağmur, sinsice şehri ıslatıyordu.</p>
<p class="calibre1"><a id="bookmark2"></a>“Öyle kahpece bir ölüm istemiyorum.”</p>
<p class="calibre1"><span class="calibre4">3E</span></p>
<p class="calibre1"><span class="calibre7">İyi Geceler Ester, (14. Gün, Gece)</span></p>
<p class="calibre1">Bu akşam kendime bir ziyafet çektim. Evet, aşağıda Pera Palas’ın restoranında. Menüyü de kendim seçtim. Levrek filetosu, sebzeli dana rostosu, hindili Ali paşa pilavı, sigara böreği, zeytinyağlı enginar, kaymaklı ekmek kadayıfı ve kahve... Üstelik otel müdürü Reşit kardeşimi de davet ettim. Ama masaya oturmadan önce onu kati bir dille uyardım: “Bu akşam yemekler benden, aksi takdirde, seninle dostluğumuz bozulur.” Kararlı olduğumu anlayınca, hiç itiraz etmedi. Ama sormaktan da geri durmadı:</p>
<p class="calibre1">“Hayrola Şehsuvar ağabey, neyi kutluyoruz?”</p>
<p class="calibre1">Az kalsın veda yemeğim diyecektim ama kendimi tuttum, yalan söyledim:</p>
<p class="calibre1">“Doğum günüm Reşit, bugün benim doğum günüm. Evet, biliyorum bu doğum günü zımbırtısı ecnebi icadıdır, ben de böyle işlerden pek hazzetmem ama bu defa içimden geldi...” İnandı garibim.</p>
<p class="calibre1">“O zaman, şaraplar benden,” diye hevesle atıldı. “Böyle vakitler için sakladığım hususi iki şişe var.”</p>
<p class="calibre1">Uydurduğum yalan bozulmasın diye kabul ettim... iyi ki de etmişim, enfes bir şaraptı... Ama dur, dur, yine aceleye getirdim yazıyı, yine acemice davrandım. Evet, tekrar kaldığımız yere dönelim. Son yazdıklarımı, otelin postanesinden sana yolladıktan sonra Orient Bar’a geçtim. Çünkü orada Mehmed Esad’la buluşacaktım. Hatırlarsan, ona bir mesaj yollayarak, “Bazı olaylar cereyan etti, buluşmalıyız. Bu akşam saat on yedide sana geleceğim,” demiştim. Mesajı yolladığım otel hizmetlisi cevaben bana bir not getirdi. Şöyle yazıyordu: “Kıymetli kardeşim Şehsuvar. Ne yazık ki bizim dükkân, bu görüşme için müsait değil, aynı saatte ben otelin Orient Bar’a geleyim. Hürmetler...” Daha önce iki kez gittiğim dükkân neden müsait değilmiş diye fazla kafa yormadım. Hem otelde buluşmak benim için daha iyiydi.</p>
<p class="calibre1">Orient Bar’a yürürken, lobideki koltuklardan birine çökmüş Ruşeym’i gördüm. Mehmed Esad’ın sadık adamı, siyah mermerden yapılmış bir heykel gibi gözünü bir noktaya dikmiş, kıpırtısızca efendisini bekliyordu. O kadar dalgın görünüyordu ki, fark etmeyeceğini zannetmiştim ama önünden geçerken ayağa kalkıp, saygıyla selamladı beni. Ben de gülümseyerek karşılık verdim.</p>
<p class="calibre1">Loş bir aydınlığa açılan kapıdan içeri girdiğimde, Mehmed Esad caddeye bakan geniş pencerenin önündeki masaya kurulmuş konyağını yudumluyordu. Günün bu saatinde oldukça sakin olan barda, kendi içine dönmüş, tıpkı adamı Ruşeym gibi düşüncelere dalıp gitmişti. Masasının başına gelinceye kadar fark etmedi beni. Ama görür görmez, anında sıyrıldı dalgınlığından, geniş bir gülümsemeyle doğruldu. “Ah, merhaba Şehsuvar... Gel dostum, gel kardeşim...” Elini sıkarken sordum:</p>
<p class="calibre1">“Çok mu oldu geleli? Keşke haber verseydin, odamdaydım...” “Yok yahu, yok yeni geldim sayılır,” dedi kalender bir sesle. “Hem hiç şikâyetçi değilim.” Bardağındaki bal rengi içkiyi gösterdi. “Halis Fransız konyağının tadını çıkarıyordum.” “Afiyet olsun.” Oturmadan önce barmene seslendim: “Aynısından bir tane de bana...”</p>
<p class="calibre1">Başımı çevirince, Mehmed Esad’ın beni süzdüğünü fark ettim; tıpkı Fuad gibi sorularla doluydu gözleri. Endişeli değil, anlamak isteyen bakışlar. Ama Fuad*dan daha temkinliydi, daha kurnaz.</p>
<p class="calibre1">“Ee, nasılsın bakalım görüşmeyeli diyeceğim ama daha dün görüştük...”</p>
<p class="calibre1">Aslında lisanımünasiple, neymiş şu mesajında yazdığın olaylar, demek istiyordu. Lafı dolandırmanın manası yoktu.</p>
<p class="calibre1">“Valla Mehmed, bazen yirmi dört saatte bile, insanın hayatını değiştirecek olaylar olabiliyor. Tabii anlatacaklarım ne kadar mühim, ne kadar değil, ona sen karar vereceksin...” Artık hislerini saklamaktan vazgeçmişti.</p>
<p class="calibre1">“Hayırdır inşallah, neler oldu Şehsuvar, anlat yahu...” “Fuad’ı buldum,” diye mırıldandım. “Hani geçen gün soruyordun ya, şu eski arkadaşımı.”</p>
<p class="calibre1">Gerginliği azalır gibi oldu.</p>
<p class="calibre1">“İyi, çok güzel fıavadis... Konuştunuz mu? Ne yapıyormuş?” Yalan da söyleyebilirdim ama bu defa bilgi saklamayı tercih ettim.</p>
<p class="calibre1">“Aslında söyledikleri muallaktı, emin olamadım. Bu işlerin içindesin Mehmed, ne konuştuğumuzu anlatayım, belki sen daha iyi anlarsın...”</p>
<p class="calibre1">Ellerini göğsünde kavuşturdu.</p>
<p class="calibre1">“Tamam dinliyorum, neler anlattı? Pişmanlık mı duyuyordu yaptıklarından?”</p>
<p class="calibre1">Omuzlarımı silktim.</p>
<p class="calibre1">“Yok yahu, ne pişmanlığı... Hiç değişmemiş... Kafa eski kafa. Yani ittihatçılığa devam... Fakat haletiruhiyesi biraz karışık gibi geldi bana.”</p>
<p class="calibre1">Tıpkı Fuad’ın bu sabah yaptığı gibi gözlerini yüzüme dikmiş, pürdikkat beni dinliyordu ama daha sakindi, daha temkinli.</p>
<p class="calibre1">“Nasıl yani?”</p>
<p class="calibre1">“Öfkeliydi, çok öfkeli ama yine de kendinden emin değil gibiydi. Hem ölümü göze alabilecek kadar kararlı, hem biz ne yapıyoruz diyebilecek kadar şüphede... Evet, her iki hissi birden yaşıyor gibiydi. ”</p>
<p class="calibre1">Barmenin masamıza yaklaştığını fark edince sustum. Genç adam kadehimi, masaya koyup uzaklaşırken, kaldığım yerden sözlerimi sürdürdüm:</p>
<p class="calibre1">“Bana kalırsa Fuad çaresizlik içinde. Bir yanda hatıraları, onun şahsiyetini belirleyen manevi değerleri, bir yanda ise henüz tam olarak tahlil edemediği bu ağır mağlubiyet. Aslında yeni hükümetin, bizim fikir ve ideallerimizi savunduğunu anlasa, rahatlayacak...”</p>
<p class="calibre1">Sessizce dinliyordu Mehmed. Uzanıp kadehimi aldım.</p>
<p class="calibre1">“Eh, hadi içelim bari... Eski günlere...”</p>
<p class="calibre1">Kadehimi onunkine dokundururken,</p>
<p class="calibre1">“Dostluğa,” dedi Mehmed. “Hiç eskimeyen dostluğa.” Dostluk kelimesinin üzerine basa basa mı söylemişti, yoksa benim hüsnükuruntum muydu emin olamadım. Fransız konyağı boğazımı yakarak mideme inerken,</p>
<p class="calibre1">“Hükümet hakkında ne düşünüyor?” diye sordu.</p>
<p class="calibre1">Suratımı buruşturarak, başımı salladım.</p>
<p class="calibre1">“Hükümet hakkında çok konuşmadık ama Mustafa Kemal’den hiç hazzetmiyor. İzmir Suikastı’nı düzenleyenlere de çok kızgın. ‘Acemi herifler, ellerine yüzlerine bulaştırdılar işi,’ diyor. Galiba çıbanın başı olarak Reisicumhur’u görüyor. Mesela İsmet Paşa hakkında hiç olumsuz konuşmadı.”</p>
<p class="calibre1">Mehmed Esad’ın gözlerinin derinliklerine yayılan rahatlamayı fark etmemek mümkün değildi. Elini cebine sokup sigara paketini çıkarttı.</p>
<p class="calibre1">“Peki tek başına mıymış Fuad? Onunla beraber hareket eden kimse var mıymış?”</p>
<p class="calibre1">Hâlâ elimde duran kadehi usulca salladım ama yeniden dudaklarıma götürmeden önce arkadaşımın sorusunu cevaplamaktan geri durmadım.</p>
<p class="calibre1">“Küçük bir grubu var galiba. Kaç kişi olduklarını bilmiyorum, anladığım kadarıyla kendi başlarına kalmışlar... Yani başka ittihatçılarla bir irtibatları olduğunu sanmıyorum. Fakat yeni üyeler bulmanın peşindeler, daha da mühimi sıkı bir teşkilat kurmayı düşünüyorlar. Benim de kendilerine katılmamı istedi. Kara Kemal’in intikamını almalıymışız filan...” “Sen ne dedin?”</p>
<p class="calibre1">“Sana söylediklerimin aynısını. Artık bu işleri bıraktığımı, yatağımda ölmek istediğimi... Hayal kırıklığına uğradı tabii. O zaman senden bahsettim... Zaten maziden tanıyor seni. Elbette artık hükümet için çalıştığını açıklamadım. Tıpkı onun gibi senin de kafanın karışık olduğunu anlattım. İsterse, ikinizi buluşturabileceğimi söyledim. Aslında reddedeceğini zannediyordum fakat kabul etti. Tek şartı görüşmede benim de olmam. Zavallı beni bir tür emniyet supabı olarak görüyor...”</p>
<p class="calibre1">Yeniden kadehe uzandım, konyağımdan bir yudum daha aldım. Mehmed de sigarasını yakmış, düşünceli bir tavırla dumanını ardı ardına ciğerlerine çekmeye başlamıştı.</p>
<p class="calibre1">“Nasıl karşılaştınız Fuad’la? Seni bulması rastlantı değildi herhalde...”</p>
<p class="calibre1">Mehmed öyle kolayca istenileni yapacak biri değildi, elbette başına bir iş gelmeyeceğinden emin olmak isteyecekti. Benim vazifem ise onu kuşkularından kurtarmaktı.</p>
<p class="calibre1">“Rastlantı olur mu?” diye söylendim. “Bu sabah beni görmeye geldi. Evet, buraya... Biliyorsun, Pera Palas’ın müdürü Reşit Bey de Selanikli. Ondan duymuş otelde kaldığımı. Çok olmuştu görüşmeyeli, tam on iki sene...” Duraksadım. “Sahi kuzum, sizin haberiniz yok mu Fuad’dan? Devletin istihbarat teşkilatı, Fuad gibi şaibeli adamları izlemiyor mu?”</p>
<p class="calibre1">Bakışlarını kaçırdı, sigarasının külünü tablaya silkelerken izah etmeyi denedi:</p>
<p class="calibre1">“Aslında takip ediyorduk ama Fuad çok akıllı bir adam, epeydir izini kaybettirmişti. îyi oldu senin sayende yeniden bağ kurmuş olduk...” Sigarasından derin bir nefes daha çekti. “Peki senin intiban ne, Fuad samimi mi? Başka bir gayesi olmasın?”</p>
<p class="calibre1">Çaresizce baktım.</p>
<p class="calibre1">“Ona sen karar vereceksin Mehmed. Biliyorsun, ben paslandım, yıllardır bu işlerle uğraşmıyorum. Vaziyeti bütün açıklığıyla anlattım sana. Ona göre tertibatını alacaksın.” Sıkıntıyla soludu.</p>
<p class="calibre1">“Anladım, anladım... Peki, eskiden, yani Harb-i Umu-mi’den önce, cemiyetle arası nasıldı Fuad’ın?”</p>
<p class="calibre1">“Berbattı,” dedim kati bir ifadeyle. “Evet, kelimenin tam manasıyla berbattı. Zaten o sebepten cepheye gitmek istemişti. Şerefli bir ölümle, bu çileli hayata son vermek için...” Neredeyse neşeli bir sesle söylendi.</p>
<p class="calibre1">“Ama sağ döndü öyle mi?”</p>
<p class="calibre1">“Öyle,” diye onayladım. “Belki de onun için bu kadar mutsuz, onun için bu kadar öfkeli...”</p>
<p class="calibre1">Kendi kendine mırıldandı:</p>
<p class="calibre1">“Tıpkı Resneli Niyazi gibi, tıpkı Yakup Cemil gibi... Yazık oldu o insanlara...”</p>
<p class="calibre1">“Çokyazık oldu. Boş yere ölüp gittiler. Hele Yakup Cemil... Ölümü korkunçtu, aynı zamanda çok da ibret verici.”</p>
<p class="calibre1">Yüzü kederle kaplanmıştı. Sahiden üzülüyor muydu, yoksa öyle mi görünmek istiyordu, anlamak güçtü ama konunun, ilgisini çektiği bir hakikatti.</p>
<p class="calibre1">“Kurşuna dizmişler değil mi?”</p>
<p class="calibre1">Sanki Fuad’ı unutmuş gibiydi. Ne de olsa konuştuğumuz, hepimizin ortak mazisiydi. Aslına bakarsan, mevzunun değişmesi benim de hoşuma gitmişti, demek ki son tereddütleri de kalkıyordu Mehmed’in.</p>
<p class="calibre1">“Evet kurşuna dizdiler... Kâğıthane Köprüsü’nün orada...” Gözleri kısıldı, bıyıkları hafifçe titredi.</p>
<p class="calibre1">“Yanında miydin yoksa?”</p>
<p class="calibre1">Kadehimdeki son konyağı da kafaya diktikten sonra giderdim merakını:</p>
<p class="calibre1">“Yanındaydım. Olayın bütün safhalarını bire bir yaşadım. O zamanlar Teşkilat-ı Mahsusa’nın idarecilerinden biriydim. Yakup Cemil daha tutuklanır tutuklanmaz gitmiştim yanma. Hatırlar mısın bilmem? 1916 senesinin Temmuz’uydu. Be-kirağa Bölüğü’ne getirmişlerdi... Silahları hâlâ üzerindeydi, kimse cesaret edip tabancalarını alamamıştı. Yakup Cemil de çok gergindi. Uyumuyor, zehirlenmek kaygısıyla yemek dahi yemiyordu. ‘Öyle kahpece bir ölüm istemiyorum. Olacaksa adam gibi olsun bu iş, nasıl yaşadıysak öyle ölelim,’ diyordu. Uykusuz geçen iki gecenin sonunda bitkin düşünce, askerler üzerine atlayıp silahlarını aldılar. Suçu, darbeye teşebbüs ve nazırları öldürmek için suikast planlamaktı. Bu maksadını bizzat kendi ağzından duyanlar olmuştu. ‘Yeni bir Bab-ı Âli baskını düzenleyerek, Enver Paşa’yı vurup yerine Mustafa Kemal’i geçirmeyi düşünüyorum,’ dediğini iddia edenler bile vardı.”</p>
<p class="calibre1">Sanki Yakup Cemil ölmemiş gibi sitemle söylendi Mehmed: “Biraz geç kalmış. Enver Bey iktidarı ele geçirmeden yapması lazımdı o işi, paşalık unvanına ulaşmadan evvel...” Cemiyetin efsane silahşorunu savunmaya çalıştım: “Olayların böyle neticeleneceğini nereden bilsin? O da herkes gibi Harb-i Umumi’den galip ayrılacağımıza inanıyordu. Aslında cephede yararlılıklar da göstermişti. îpten kazıktan kurtulmuş mahpushane kaçkınlarından iki bin kişilik bir birliğin başında Kafkasya Cephesi’ne gitmişti. Bana kalırsa, onu bizzat Enver Paşa göndermişti oraya. Yakup Cemil’le başa çıkamayacağını anlayınca, payitahttan uzaklaştırmak istemişti. Dediğim gibi bizim serdengeçti, cephede kısmi muvaffakiyet de sağladı. Batum ve Ardahan’ın düşmandan temizlenmesinde mühim bir rol oynadı. Ama rahat durmadı, kumandanlarıyla dalaştı, daha da fenası askerlerine çok sert davranmaya başladı. Söylentiler bize kadar geliyordu. Bunlardan en korkuncu, yine bir hezimetin ardından 16 askerini kurşuna dizdirmesiydi. Haberde hakikat payı olmalı ki, 3. Ordu Kumandanı Mahmud Kamil Paşa, olanlara daha fazla tahammül edemeyerek, onu Bitlis’e gönderdi. Ama Yakup Cemil orada da rahat durmadı, sadece askerlere eziyet etmekle kalmadı, Amele Taburlan’na gençlerini vermek istemeyen Ermenilere de zulmetti. Bu arada Enver Paşa’ya mektuplar yazarak, harpte yapılması gerekenler hakkında tavsiyelerde bulunmayı sürdürüyordu. Neticede önce Bağdat’a gönderildi ama orada da fevri hareketleriyle askerlerin ölümüne sebep olunca, kumandanı, ‘Enver Paşa, seni payitahta istiyor. Orada vatana daha fazla faydan dokunur,’ diye yalan söyleyerek. Yakup Cemil’i İstanbul’a gönderdi.</p>
<p class="calibre1">Payitahta gelen Yakup Cemil hakikati anlamakta gecikmedi. Enver Paşa, artık ona samimi davranmıyordu. Yine de eski günlerin hatırına mı, yoksa bu deli dolu fedaiyi susturmak amacıyla mı bilinmez, Harbiye Nezareti onu binbaşılık rütbesiyle ödüllendirdi. Elbette Yakup Cemil bu rütbeyi küçümsedi. Onun gözü daha yükseklerdeydi. Neden paşa ya da ordu kumandanı olmuyordu? Teşkilat-ı Mahsusa’ya gelen raporlar arasında, Yakup Cemil’in bizzat Enver Paşa’yı tehdit ettiği bilgileri yer alıyordu. İş bununla kalsa, belki yine paçayı kurtarırdı. Fakat, yeni bir Bab-ı Âli baskını peşinde olduğu haberleri artmaya başlamıştı. Harpteki hezimetten tümüyle Enver Paşa’yı sorumlu tuttuğunu saklamayan Yakup Cemil, hükümete el koyduktan sonra barışı sağlayacağını da hiç çekinmeden ulu orta her yerde anlatıyordu. Farkına varmasa da böylece kendi ölüm hükmünü imzalamış oluyordu ki, 1916 senesinin 13 Temmuz’unda bu sebeplerle tutuklandı.</p>
<p class="calibre1">Bekirağa Bölüğü’nden silahları alındıktan sonra yargılandı, arkadaşlarının bir kısmı sürgüne gönderildi, bir kısmı beraat etti. Yakup Cemil ise idam cezasına çarptırıldı. Talat Paşa idam kararını imzalarken yanındaydım.</p>
<p class="calibre1">‘Bu şart mı?’ diye sordum Büyük Efendi’ye. ‘Sürgün ya da hapis cezası kâfi olmaz mı?’</p>
<p class="calibre1">Talat Paşa iri kara gözlerini yüzüme dikerek kararlı bir sesle mırıldandı:</p>
<p class="calibre1">‘Lüzumsuz merhametin yol açtığı felaketlerde acı çeken masumların çığlıklarını duymak istemiyorum artık.’</p>
<p class="calibre1">Ardından nazırlık mührünü, mektubun altına bastı. Bir sonbahar günü infaz edildi Yakup Cemil. Korkunun zerresi yoktu gözlerinde. Beni görünce, kaşlarının altından şöyle bir baktı.</p>
<p class="calibre1">‘Nihayet intikamınızı alacaksınız ha...’ diye söylendi. ‘Nihayet ereceksiniz muradınıza.’</p>
<p class="calibre1">Üzüntüyle başımı salladım.</p>
<p class="calibre1">‘Bu, benim ferdî meselem değil, siyaset sadece siyaset...’ Lafım hoşuna gitmiş olmalı ki, kalender bir gülümsemeyle tekrarladı:</p>
<p class="calibre1">‘Öyle be Şehsuvar kardeş, siyaset, hepsi kahrolası siyaset...’ Sonra karşısında dikilen askerlere döndü. Ellerindeki tüfeklerini ona doğrultmuş olan bu genç adamlar, kendi erleriymiş gibi</p>
<p class="calibre1">‘Ee, ne duruyorsunuz,” diye gürledi. “Hadi, hadi bakalım, elleriniz titremesin, iyi nişan alın. Şeriatın kestiği parmak acımaz, hükümet korkusu olmazsa muvaffak olamayız!’</p>
<p class="calibre1">O anda idam mangasının zabiti düdüğü çaldı, aynı anda on dört tüfek birden patladı. Ama biliyorsun dayanıklı adamdı Yakup, hemen ölmedi, bir süre can çekişti toprağın üzerinde...” Mehmed’in dikkatini dağıtmak için bu mevzuya girmiştim ama konuştukça, yaşananları hatırladıkça ben de etkilenmiştim. Bu infaz sanki dün olmuş gibi bütün detaylar gözümün önündeydi. Kurşunlarla delik deşik edilmiş, kanlar içinde bir beden... Gitgide kireç gibi beyazlaşan, genişçe bir yüz... Kurşun sıktıkları adamın ölüme gittiğine hâlâ inanamayan askerler.</p>
<p class="calibre1">“Cesur adamdı,” dedi Mehmed takdir dolu bir sesle. “Doğru bir adam mıydı çok tartışılır ama katiyetle cesur bir adamdı. îşte bu sebepten, Fuad gibileri kazanmalıyız diyorum. Resneli Niyazi, Yakup Cemil gibi harcanıp gitmelerine engel olmak için...”</p>
<p class="calibre1">“Ama önce onu ikna etmen gerekecek,” diye taşı gediğine koydum. “Sana daha evvel de söylediğim gibi, o işi ben yapamam. Bir yolunu bulup senin anlatman lazım...”</p>
<p class="calibre1">Sigarasından son bir nefes alıp, kül tablasında ezdi.</p>
<p class="calibre1">“Hiç merak etme, o meseleyi ben hallederim...” Kendinden emin bir bakış attı bana. “Sen de başlarda uzak duruyordun hatırlasana ama bak sonunda ikna oldun. Fuad’ı bana getirmen kâfi.”</p>
<p class="calibre1">Kaşlarımı yukarı kaldırarak, ellerimi çaresizce yana açtım. “Ben de onu anlatmaya çalışıyorum, Fuad, sana gelmez. Çünkü, ben de dahil kimseye güvenmiyor. Niye bu sabah baskın verir gibi otelime geldiğini zannediyorsun! Korkuyor, tıpkı benim eski ruh halim gibi. Başına bir iş gelmesinden kaygılanıyor...”</p>
<p class="calibre1">Mehmed’in hiç hoşuna gitmemişti bu durum.</p>
<p class="calibre1">“Nasıl buluşacağız peki?” diye adeta azarladı. “Görüşmeyecek mi bizimle?”</p>
<p class="calibre1">“Görüşecek ama onun istediği yerde... Yarın buluşabiliriz, tabii sana uyarsa... Ferah Tiyatrosu’nu biliyorsun... Orası tadilatta... Anladığım kadarıyla, tadilatı yapanlarla irtibatı var Fuad’ın... Sabah on birde bizi bekliyor. Sen gelmezsen, ben tek başıma gideceğim... Ona da öyle söyledim. ‘Ben gelirim, ama Mehmed Esad için söz veremem,’ dedim.”</p>
<p class="calibre1">Gözleri yüzümde bir süre öylece kaldı.</p>
<p class="calibre1">“Dert değil,” dedi sonra boşvermiş bir sesle. “Yarın birlikte gideriz, sabah ben seni alırım otelden...”</p>
<p class="calibre1">Hislerimi belli etmemek için barmene döndüm,</p>
<p class="calibre1">“Bize iki konyak daha,” diye seslendim.</p>
<p class="calibre1">“Yok, yok, teşekkür ederim,” diye itiraz etti Mehmed. “Ben kalkacağım Şehsuvar... Başka birine sözüm var...”</p>
<p class="calibre1">Evet, Mehmed Esad’ı böyle uğurladım. Kendimi eski bir arkadaşa tuzak kurmuş gibi hissetmiyordum, çünkü yarın neler olacağından tam emin değildim. En az Fuad’la Mehmed kadar ben de tehlike altındaydım. Belki de yanılıyordum, belki de hiçbir mesele çıkmayacak, dostça bir anlaşma sağlanacaktı Ferah Tiyatrosu’nda. Ama tahminlerim doğru çıkarsa, o vakit hakiki bir patırtıya hazır olmam gerekiyordu. îşte bu yüzden, akşam yemeğini bir ziyafete çevirmeyi düşündüm. Reşit’in bana katılması da iyi oldu, başıma bir iş gelirse, bunun bir nevi teşekkür yemeği olduğunu anlayacaktı. Geç saatlere kadar oturduk. Selanik’i konuştuk, sokaklarını, caddelerini, meydanlarını. Denizin, İstanbul’dan daha değişik koktuğunu. Çocukluğumuzu, evde yapılan yemekleri, okulumuzu, mezarları orada kalan ailelerimizi... Restoranda bizden başka kimsenin kalmamasını fırsat bilen Reşit dayanamayıp, bir de türkü patlattı sonunda.</p>
<p class="calibre1">“Selanik Selanik viran olasın Taşını toprağacını seller alasın Sen de benim gibi yarsız kalasın Aman ölüm zalim ölüm üç gün ara ver Al başımdan bu sevdayı götür yare ver”</p>
<p class="calibre1">İşte yine odamdayım, koca iki şişe şarabı devirmemize rağmen en küçük bir ağırlık yok kafamda, olsa da fark etmez, sana yazmak zorundayım. Bu benim son mektubum olabilir, son fırsatım. Hikâyemi tamamlamalı, son sözümü söylemeliyim. Evet, bunun için hiç zorlanmayacağım. Çünkü 1906 senesinde kaderimin yol ayrımında beni bambaşka bir mecraya sürükleyen o cemiyetin bitişini anlatacağım sana. Yirmi senelik bir serüvenin hazin finalini. Büyük umutlarla tutuşturulan isyan ateşinin ağır ağır sönüşünü... Tarih için küçücük bir an, bizim için koca bir ömür. Kimilerimiz için zindan, işkence, sürgün hatta ölüm. Kimilerimiz için dev zaferler, kimilerimiz için utanç verici mağlubiyetler. Kimilerimiz için destansı kahramanlıklar, kimilerimiz için rezil ihanetler, kepazelikler... Unutulmaz aşklar, büyük fedakârlıklar, derin ız-dıraplar. Ve netice, paramparça olmuş bir cihan, paramparça olmuş bir vatan, paramparça olmuş hayatlar...</p>
<p class="calibre1">2 Kasım 1918... Adeta yaz sonundan kalma ılık bir gece. Evdeydim, akşam yemeğini bitirmiş, Madam Melina’nın yapacağı kahveyi bekliyordum, bahçede yaprakları çoktan dökülmüş erik ağacının altındaki tahta masada. Günün yorgunluğu çökmüştü üzerime. Bütün gün cemiyetin kongresin-deydim. Rahmetli Cezmi Kenan’la birlikte gitmiştik Pembe Köşk’teki son kongreye. Hazindi, tek kelimeyle hazin. İnsanlar gibi teşkilatların da ruhu olduğunu o gün anladım. Hepimizin coşkusuyla ya da yıkımıyla hususiyet kazanan bir ruh. Bundan seneler önce Selanik’te, bütün millet, nasıl ki aynı coşkuyu, aynı hürriyeti, aynı ortak sevinci hissettikse, bugün tam aksi duygular esir almıştı bizi. Aynı hayal kırıklığını, aynı hezimeti, aynı derin ızdırabı hissediyorduk. İttihat ve Terakki’nin birçok kongresine katılmıştım. Cemiyetimizin düşmanı hükümetlerin bütün kuvvetiyle üzerimize geldiği o baskı devirlerinde bile böyle bir bozgun havası yoktu üzerimizde. Bunu anlamak için kürsüde konuşan Talat Paşa’ya şöyle bir bakmak kâfiydi. Güya metin görünmeye çalışıyor, güya imam hiç sarsılmamış gibi dimdik duruyordu. Ama cemiyetin son günlerini anlatırken, sesi titremeye başlamış, gözyaşlarını tutamamıştı. Belki de bu sebepten konuşmasını daha fazla uzatmamış, “İttihat ve Terakki’nin Merkez-i Umumisi’nden istifa ediyoruz, idareyi yüce kongreye bırakıyoruz,” diyerek bitirmişti sözlerini. On altı gün önce kurulan Ahmet İzzet Paşa hükümetiyle, sadaretten uzaklaşmıştı, şimdi cemiyetin liderliğinden de kendi rızasıyla ayrılıyordu. Derin bir ızdırap kaplamıştı yüreğimf ama yanımda oturan, Cezmi Kenan, öfkeyle gürlemişti:</p>
<p class="calibre1">“Hata yapıyorlar. İstifa etmemeleri lazım, hükümeti de bırakmamalılardı. Vahdeddin’in istediği de bu. Şimdi işgal kuvvetleriyle birlikte hepimizin canına okuyacaklar... Böyle olmaz, lüzum ederse tekrar silaha sarılmalıyız... ”</p>
<p class="calibre1">Keşke o kadar kolay olsaydı, keşke tekrar silaha sarılmakla halledebilseydik meseleleri ama artık o günler çok gerilerde kalmıştı. Artık çok daha kötü bir vaziyetin içindeydik. Kongrede bulunan cemiyet üyelerinin çoğu gibi, benim aklımı da kurcalayan soru aynıydı: “Şimdi ne olacak?” Talat Paşa’nın ardından başkaları da söz aldı elbette. Hem de ne konuşmalar, havada uçuşan fikirler, ateşli tartışmalar, mangalda kül bırakmamalar... Ama kimse, hem de hiç kimse, “Şimdi ne olacak?” sorusunun cevabını veremiyordu. Oysa Harb-i Umumi’de yenilmiştik. Silahlarımız susmuş, bayraklarımız yere düşmüştü. Vatan ve millet düşmanın insafına bırakılmıştı. Tehlike kapıdaydı. İşgal kuvvetlerinin payitahta gelmesi an meselesiydi.</p>
<p class="calibre1">Moral olarak yıkılmış bir halde dönmüştüm Beşiktaş’a. Ama evde güzel bir sürpriz bekliyordu beni. Madam Meli-na’nın uzaktan akrabası olan balıkçı Niko iki kofana getirmişti. Her gün yediğimiz kara vesika ekmeğinden sonra hakiki bir şölendi bu. İki derya kuzusunu mangal ateşinde büyük bir maharetle pişirmişti sevgili ev sahibem, yanına da komşumuz Hacı llyas’ın bostanından gelen roka, yeşil soğanla yapılan salatayı eklemiş, bir de kara günler için saklanan okunmuş şarabı görünce ferahlar gibi olmuştu gönlüm. Ne demişler, bir günün beyliği beylik. Kamımız doyup o tatlı rehavet üzerimize çökerken, açık pencereden içeri dolan ılık gecenin çağrısına daha fazla direnemeyerek bahçeye atmıştım kendimi. Nohutla yapılan sahte kahvelerimizi bahçede erik ağacının altındaki tahta masada içecektim ki, kapının önünde duran bir otomobil sesiyle dikkat kesildim. Kimdi acaba akşamın bu vaktinde gelen münasebetsiz? Başımı uzatıp ahşap kapının önünü görmeye çalışırken, bir gölge süzüldü bahçeye. Korkuyla doğruldum. Gölge karanlıktan kurtulunca Talat Bey’in yaveri Ömer Bey’in solgun yüzü çıktı ortaya.</p>
<p class="calibre1">“Hayrola Ömer Bey?” diye mırıldandım. “Kötü bir havadis yok inşallah.”</p>
<p class="calibre1">“Yok, yok... Talat Paşa, sizi görmek istiyor.”</p>
<p class="calibre1">Ne demek istediğini tam anlamamıştım.</p>
<p class="calibre1">“Yarın mı?”</p>
<p class="calibre1">Kati bir ifadeyle başını salladı.</p>
<p class="calibre1">“Hayır Şehsuvar Bey. Şimdi, derhal gitmemiz gerek.” Lüzumsuz bir meraka kapıldım.</p>
<p class="calibre1">“Ayasofya’ya mı gideceğiz?”</p>
<p class="calibre1">“Hayır, Talat Paşa evde değil, Arnavutköy’e gideceğiz... İhsan Namık Bey’in evine...”</p>
<p class="calibre1">Büyük Efendi’nin itimat ettiği, hamiyetperver kişilerdendi İhsan Namık. İyi de gecenin bu vaktinde onun evinde ne işi vardı? Acaba işgal kuvvetleri mi geliyordu? Bu sabah Cezmi Kenan’ın kongrede söylediği gibi bir milli mukavemet hareketi mi başlatacaktık? Mühim olaylar vuku buluyordu ama muhtemelen Ömer de olan bitenden bihaberdi ya da teferruata girmek istemiyordu.</p>
<p class="calibre1">“Hadi gidelim o zaman,” diyerek toparlanıyordum ki, Madam Melina’yı fark ettim; elinde tepsiyle merdivenlerden inmeye başlamıştı bile. Yanma yaklaştım, fincanı kapıp aceleyle ardı ardına iki yudum aldım.</p>
<p class="calibre1">“Kusura bakmayın gitmem lazım Madam Melina,” dedim fincanı tekrar tepsiye koyarken. “Dönünce yenisini yaparsınız artık.”</p>
<p class="calibre1">Telaşla seslendi arkamdan zavallı kadıncağız:</p>
<p class="calibre1">“Kötü bir şey yok, değil mi?”</p>
<p class="calibre1">“Merak etmeyin,” dedim cümle kapısına yönelirken. “Birazdan dönerim.”    "</p>
<p class="calibre1">Otomobile binince, Ömer Bey, şoförün omzuna dokundu. “Hadi Şakir gidelim ama gelirken yaptığımız gibi gözün arkada olsun. Şüpheli bir vaziyet hissedersen, haber ver.” Neler oluyor, dercesine baktığımı görünce,</p>
<p class="calibre1">“Tedbir,” diye mırıldandı. “Sadece tedbir.”</p>
<p class="calibre1">Allahtan kimse peşimize takılmadı da kısa yolculuğumuz sakin geçti. Otomobilde hiç konuşmadık Ömer Bey’le ama Amavutköy’e varıncaya kadar zihnimde birbirinden karamsar fikirler uçuşup durdu. İhsan Namık Bey’in yalısından içeri adım atar atmaz anladım olup biteni. Giriş katında bir masada oturuyorlardı. Yemek çoktan bitmiş olmalıydı. Hazin bir hali vardı odanın. Neden öyleydi, önce anlayamamıştım. Oysa Talat Paşa, genç kayınbiraderi Hayreti’yle yan yana oturmuş sohbet ecliyor, ev sahibi Ihsan Namık Bey ortalıkta dört dönüyordu. Yani hayat normal akışında gibiydi. Odanın köşesinde duran valizleri görünce anladım. Odadaki herkesin bakışlarına, davranışlarına sinen o kederin sebebini. Gidiyordu, evet, ansızın verilmiş bir kararla, bizi bir başımıza bırakıp gidiyordu Büyük Efendi. Önce tepki duydum. Sormadan, etmeden, fikrimizi almadan nasıl giderdi? Ama Talat Paşa’nın yüzündeki o mahcup ifadeyi görünce, değişmeye başladı kanaatim...</p>
<p class="calibre1">“Kusura bakma Şehsuvar,” diyerek ayağa kalkmıştı Büyük Efendi. “Gecenin bu vakti ta buralara kadar getirdik seni. Lüzumlu olmasa çağırmazdım. Gel, otur şöyle yanıma.”</p>
<p class="calibre1">Gösterdiği iskemleye çökerken, Hayreti’yi başımla selamladım. Büyük Efendi lafı dolandırmadı:</p>
<p class="calibre1">“Biz gidiyoruz Şehsuvar... Cemiyetin önemli idarecileri... Evet bu gece... Evet, ayrılıyoruz payitahttan... Başka çaremiz kalmadı. Gidiyoruz ama bu bir kaçış değil...”</p>
<p class="calibre1">Aslında sormamam icap ederdi ama olaylar o kadar süratli gelişmiş ve ben öylesine şaşkındım ki, o umut dolu sözcükler adeta kendiliğinden döküldü dudaklarımdan: “Anadolu’ya mı geçiyorsunuz?”</p>
<p class="calibre1">Duraksadı, hayır yurtdışına gidiyorlardı. Ne düşündüğümü anlamıştı, mahcubiyeti biraz daha arttı.</p>
<p class="calibre1">“Sonra o da olur inşallah,” dedi bakışlarını kaçırarak. “Ama evvela vaziyetin nasıl bir hal alacağını görmemiz lazım. Neler olacak, neler bitecek bir anlayalım. Sen de takdir edersin ki, şartlar ortaya çıkmadan yeni bir strateji belirlemek doğru olmaz. En mühimi işgal meselesi. Eğer korkulan olmazsa, derhal geri döneceğiz. Kendi vatanımızın mahkemelerinden çekinecek değiliz...”</p>
<p class="calibre1">Anlatılanları sessizce dinlemem, hiç soru sormamam Talat Paşa’yı biraz rahatlatmış olmalı ki,</p>
<p class="calibre1">“Seni çağırmamın iki sebebi var,” diye devam etti konuşmasına. “İlki, onca sene birlikte çalıştık, vatan toprağından ayrıldığımı, başkalarından değil, benden öğrenmeni istedim. İkincisi ise senden bir ricam var. Zevcem Hayriye Hanım’a, aile efradına elinden geldiğince göz kulak olmanı istiyorum. Hayriye Hanım cesurdur, beceriklidir, lâkin önümüzde kötü günler var, eğer olur da sana ihtiyaç duyarlarsa...”</p>
<p class="calibre1">Daha fazla söyletmedim:</p>
<p class="calibre1">“Hiç merak etmeyin efendim, kendi ailemmiş gibi alakadar olurum onlarla...”</p>
<p class="calibre1">Minnettar gülümsedi.</p>
<p class="calibre1">“Biliyorum Şehsuvar, sen her zaman vefalı bir dost oldun.” Derinden bir iç geçirdi. Bakışları pencerenin dışına, usulca kıpırdanan karanlık denize takıldı. “Neler gördük biz, neler atlattık. Elbet bu günler de geçer, geriye sadece hatıralar kalır.” Bakışları tekrar bana döndü. “Seninle ilgili hep iyi şeyler hatırlayacağım Şehsuvar. Umarım sen de beni öyle hatırlarsın...”</p>
<p class="calibre1">Boğazımın düğümlendiğini hissettim.</p>
<p class="calibre1">“Elbette öyle hatırlayacağım efendim,” dedim kendimi tutarak. “Başka türlüsü mümkün mü?”</p>
<p class="calibre1">Zannederim onun da gözleri dolmuştu, bakışlarını kaçırarak birden ayağa kalktı.</p>
<p class="calibre1">“Ee, hadi seni daha fazla tutmayalım... Sokaklar tekin değil, daha fazla geç kalma.”</p>
<p class="calibre1">Ben de doğruldum ama,</p>
<p class="calibre1">“İhtiyacınız varsa kalayım,” diye teklif ettim. “Emniyetinizi almak için diyorum.”</p>
<p class="calibre1">Aşina olduğum rahat gülümseme yayıldı yüzüne.</p>
<p class="calibre1">“O mesele halledildi.” Geniş kollarını açtı. “Gel bir sarılayım sana aziz kardeşim, kim bilir bir daha ne zaman görüşürüz.” Hiçbir zaman görüşmeyecektik, belki o da tahmin ediyordu bunu, o yüzden sımsıkı sarıldı bana. O anda anladım ki, sadece bir teşkilat lideri değildi Talat Paşa benim için. Onu, ölmüş babamın yerine koymuştum. Ona da tıpkı babama hissettiğim gibi saygıyla karışık bir sevgi beslemiştim... Kaderin cilvesine bakın ki, şu an o da tıpkı babam gibi sürgüne gidiyordu.</p>
<p class="calibre1">Talat Paşa ayrılıyoruz dediğinde kendi adıma endişeye kapılmadım, ki aslında kapılmam lüzum ederdi. Çünkü İttihat ve Terakki’nin mimli adamlarından biriydim. Vahdeddin’in polisleri ve işgal kuvvetlerinin peşime düşmemesi imkânsızdı. Öyle de oldu; iki sene boyunca işgalcilere karşı dövüştükten sonra Ingiliz işgal kuvvetleri tarafından tutuklanacak, işkence görecek, iki sene Malta’da sürgün kalacaktım.</p>
<p class="calibre1">Büyük Efendi’yle vedalaşırken elbette çok üzüldüm ama liderlerimiz kendi canlarını kurtarmak için bizi bırakıp kaçıyor diye düşünmedim. Hakikat de bu değildi zaten. Nitekim üçünün de akıbeti korkunç olacaktı. Evet, ittihat ve Terakki’nin güçlü liderleri, Enver Paşa, Cemal Paşa ve Talat Paşa, Istinye Limanı’ndaki Alman denizaltısına binerek gizlice ülkeden ayrılışlarının üzerinden daha dört yıl geçmeden gittikleri ülkelerde vurularak öldürüleceklerdi.</p>
<p class="calibre1">O gece Amavutköy’den eve dönerken, başka bir hakikâti fark ettim; Talat Bey’in gidişi de tıpkı Abdülhamit’in ölümü gibi bir simgeydi. Artık bizim devrimizin kapandığını gösteren bir simge. Evet, bu sabah başlayan son kongremiz değil ama bizzat tarihin kendisi, hakkımızda kati kararını vermiş ve acımasız mührünü basmıştı. Bu meşum geceden sonra ittihat ve Terakki Cemiyeti hükümsüzdü.</p>
<p class="calibre1"><a id="bookmark3"></a>“Yaşadıklarımız hepimizi birer katile çevirdi.”</p>
<p class="calibre1">3E</p>
<p class="calibre1"><span class="calibre7">tyi Geceler Ester, (15. Gün, Gece)</span></p>
<p class="calibre1">Epeyce geç de olsa yine bu masanın başına oturdum ama yazmaya başlamadan önce Fuad’ın armağan ettiği plağı gramofona koydum. Floria Tosça kederli şarkısını söylerken, ben de yazmaya koyuldum. Bu iyi bir durum mudur bilmiyorum ama evet, Esterciğim hâlâ hayattayım. Bütün tehlikelerden kurtuldum, bütün badireleri atlattım. Mucize kabilinden de olsa hâlâ yaşıyorum...</p>
<p class="calibre1">Halbuki bu sabah, Mehmed Esad’ın otomobiline binerken, yeniden otele dönebileceğimden hiç emin değildim. Dün gece, seninle vedalaşıp kalemimi bıraktıktan sonra tekrar tekrar düşünmüştüm. Mehmed Esad’la ilk buluşmamızdan, Fuad’ın beni kaçırışına kadar olan birbirinden enteresan olaylar zincirini tek tek gözden geçirmiştim. Bütün rastlantılar, bütün konuşmalar, bütün teferruat, zihnimde beliren bütün ihtimaller ne yazık ki aynı neticeye çıkıyordu. Yarın bu muamma tümüyle çözülecekti ama çözülecek muamma bize neler getirecekti, işte orası meçhuldü. O kadar ki, bir an Beşiktaş’taki evime gitmeyi, hâlâ kutsal bir emanet gibi sakladığım babamın Revolver’ini yanıma almayı bile düşündüm. Kendimi savunmak için değil ama bana bu tuzağı kuranları da yanımda götürmek için. Sonra vazgeçtim; birkaç kişinin daha ölmesinin kime ne yaran olacaktı ki? Netice ortadaydı... Tarih hükmünü çoktan vermiş, cemiyetimiz büyük bir bozguna uğramış, darmadağın olmuştuk. Gayet tabii, bunun şahsi bir bedeli de olacaktı.</p>
<p class="calibre1">Aslına bakarsan, Ferah Tiyatrosu’nda başıma gelebilecek musibetleri, çok daha önceden hak etmiştim. 1906’da başlayıp bugüne kadar geçen o fırtınalı dönem içinde hayatını kaybeden milyonlarca insandan ne ayrıcalığım vardı ki benim? Kaldı ki onların çoğu masumdu, bu insanlık trajedisinde, bu vahşette îıiçbir sorumlulukları yoktu. Oysa ben, daha ilk senelerinden itibaren kanlı olayların en ön saflarında bulmuştum kendimi. O kan denizi kâfi değilmiş gibi, insanların canlarını almak için gönüllü olmuştum. Dünyada ilahi adalet diye bir şey varsa, o kadar masum ölürken benim yaşamam zaten kabul edilemezdi.</p>
<p class="calibre1">Evet, işte böyle hazırlamıştım kendimi, bu sabah karşılaşabileceğim akıbetlerin en kötüsüne ama olmadı. Sağ salim çıktım Ferah Tiyatrosu’ndaki o meşum buluşmadan.</p>
<p class="calibre1">Evet, bu sabah tam dokuz buçukta geldi otomobil kapının önüne. Arabada bir şoför vardı, yanındaki koltukta o sfenks suratıyla Ruşeym oturuyordu, arkaya ise eski ittihatçı, yeni istihbaratçı Mehmed Esad yerleşmişti. Her zamanki gibi oldukça şık giyinmişti, tıraştan sonra sürdüğü esansın kokusu olduğu gibi arabanın içini doldurmuştu. Neşeli görünmeye çalışıyordu ama değildi. Büyük bir voli vurmaya hazırlanan bir düzenbazın hırsı içindeydi, fakat muvaffak olamama ihtimali bu hevesini gölgeliyordu. Yol boyunca yaptığımız sohbet derinleştikçe tedirginliği iyice su yüzüne çıkmaya başladı. Mesela, durduk yere, lafı Cezmi’nin ölümüne getirdi. Kimseden bir malumat almış mıydım? Yeni bir havadis var mıydı?</p>
<p class="calibre1">“Senin daha iyi bilmen icap etmez mi Mehmed?” diye adeta tersledim. “Takibatı sizinkiler yürütüyor. Onlara sorsan daha fazla malumat alırdın.”</p>
<p class="calibre1">Eliyle dizime vurdu usulca.</p>
<p class="calibre1">“Dur sinirlenme yahu, onlara da sordum. Pek bir netice elde edememişler... Şu hırsızlık meselesi üzerinde duruyorlar....”</p>
<p class="calibre1">“Yoksa Fuad’dan mı şüpheleniyorsun?” diye kurcaladım.</p>
<p class="calibre1">“Fuad mı?”</p>
<p class="calibre1">Hayır, aklındaki bu değildi.</p>
<p class="calibre1">“Tabii, o da olabilir... Hatta belki, sonunda itiraf da eder... Neyse canım ama belki de eve giren hırsızlar öldürmüştür Cezmi’yi...”</p>
<p class="calibre1">O anda anladım kaygısının sebebini. Mesele Fuad değil, bendim. Cezmi, benimle görüştükten sonra öldürülmüştü, ya kendisinin de akıbeti aynı olursa diye endişeleniyordu... Sahiden de berbat bir istihbaratçı olurdu bu Mehmed’den. Çünkü bu türden tedirginliklere kapılmak için artık çok geçti. Bakışlarım ön koltukta hiç kıpırdamadan oturan Ru-şeym’e kaydı. Elbette bu esrarlı adamını da aynı endişeyle almıştı yanına. Siyahi adamın üzerindeki uzun redingotu o anda fark ettim. Daha önce karşılaştığımızda bu giysi yoktu üzerinde. Taşıdığı silahı saklamak için sırtına geçirmiş olmalıydı. Ne diyebilirdim ki, son derece mantıklıydı. Mehmed’in üzerindeki siyah ceketin sol tarafındaki kabarıklık da gözümden kaçmamıştı, elbette o da silahıyla gelmişti buluşmaya.</p>
<p class="calibre1">Ferah Tiyatrosu’nun önünde indik otomobilden ama içeri nasıl gireceğimiz tam bir muammaydı. Kapının önünde, sıra sıra kalaslar, metal levhalar, balya balya halılar, takım taklavat, inşaat malzemeleri... Çaresizce etrafa bakınırken,</p>
<p class="calibre1">“Merhaba Şehsuvar Bey,” diyen bir sesle irkildim. Başımı çevirince Çolak Cafer’in tuhaf bir parıltıyla bakan çakır gözleriyle karşılaştım.</p>
<p class="calibre1">“Buyurun.” Başıyla yandaki dar sokağı gösterdi. “Buyurun, kulis kapısından girelim.” Mehmed Esad’ı sadece başıyla selamlamakla yetinmişti. Sokağa girerken benimle konuşmayı sürdürdü. “Tadilata bir hafta ara verildi. Paris’ten gelecek perdeler bekleniyormuş.” Bakışları bir an Mehmed’e kaydı. “Yani kimse sizi rahatsız etmeyecek.”</p>
<p class="calibre1">“İyi,” diye mırıldandım. “O patırtı gürültünün arasında sohbet etmek hiç hoş olmazdı.”</p>
<p class="calibre1">“Fuad Bey geldi mi?”</p>
<p class="calibre1">Mehmed Esad’dı soran. Sesi, buyurgan, adeta kabaydı. Kendisini pek iplemeyen Cafer’e, asıl misafirin kendisi olduğu mesajını veriyordu.</p>
<p class="calibre1">Hiç alınmadı Cafer, sigaradan sararmış dişlerini göstererek gülümsedi.</p>
<p class="calibre1">“Evet efendim, içeride sizi bekliyor.”</p>
<p class="calibre1">Kulis hercümerç içindeydi; her yana saçılmış koltuk parçaları, eski kumaşlar, rengârenk halatlar, envaiçeşit giysiler, kılıçlar, kalkanlar, tahtadan yapılmış bir at bile vardı. Neyse ki, bütün o dağınıklığın içinden, düşmeden, bir yerlere çarpmadan çıkmayı başardık. Evet, tıpkı geçen gelişimde olduğu gibi yine sahnedeydi Fuad. Vaziyet ciddi olmasa kahkahalarla gülebilirdim. Cemiyeti yeniden teşkilatlandırmak isteyen, suikastlar düzenlemekle uğraşan eski bir komitacı tiyatro aşkına karşı koyamıyor, en mühim buluşmaları bile sahnede ayarlıyordu. Ama bu kez ne başında siyah kukuletası vardı, ne de yanında iki arkadaşı... Etrafı dört iskemleyle çevrili, tahta bir masanın başında oturmuş, önündeki kâğıt tomarına bakıyordu. Ahşap zemindeki ayak seslerimizi duymuş olacak ki, başını kaldırdı, bizi görünce gülümseyerek doğruldu.</p>
<p class="calibre1">“Oo, merhaba, merhaba arkadaşlar...” Önce Mehmed Esad’a yöneldi. Elini sıktı. “Hoş geldin. Nasılsın bakalım görüşmeyeli?”</p>
<p class="calibre1">Mehmed’in gergin yüzü, aydınlık bir gülümsemeyle gevşedi.</p>
<p class="calibre1">“Demek hatırladın beni...”</p>
<p class="calibre1">“Niye hatırlamayayım? Kaç defa karşılaştık Cemiyetin Merkez-i Umumisi’nde. Hatta birkaç kez sohbet etmişliğimiz bile vardır...” Tepeden tırnağa şöyle bir süzdü karşısındaki adamı. “Fakat değişmişsin, hepimiz gibi sen de bir parça yaşlanmışsın...”</p>
<p class="calibre1">Tedirginliğinden kurtulan Mehmed’in dili de anında çö-zülüvermişti.</p>
<p class="calibre1">“Ama sen hiç değişmemişsin, seneler evvel gördüğüm o genç mülazımla aynısın.”</p>
<p class="calibre1">“Sahi mi?” Kendine şöyle bir baktı. “Nasıl mümkün olabilir ki bu? Seneler dokunmadan mı geçti bize? Hiç örselemeden, hiç yaralamadan, hiç incitmeden...”</p>
<p class="calibre1">Sesindeki serzeniş, hissedilmeyecek gibi değildi ama arsızlığa vurdu Mehmed.</p>
<p class="calibre1">“Ee, biz eski tüfeğiz Fuad kardeş, kolay kolay yıkılmayız. Mayamız da, naturamız da sağlamdır. Hayat öyle kolay kolay teslim alamaz bizi.”</p>
<p class="calibre1">Bitkin bir tavırla başımı salladım.</p>
<p class="calibre1">“Valla, kendi adına konuş Mehmed, ben epeyce yorgun hissediyorum kendimi. Hem bedenen, hem zihnen...” Mehmed’in suratı asılacak gibi olunca, derhal çark edip nabza göre şerbet vermeyi seçtim: “Ama sizin gibi dinç kalmış arkadaşları görmek, moral veriyor bana.”</p>
<p class="calibre1">Kocaman bir kahkaha patlattı Fuad.</p>
<p class="calibre1">“Talat Paşa’nın yanında yetiştiğin nasıl da belli. Hem Meh-med’i hem beni kırmadın, hem de kendi vaziyetini gayet güzel izah ettin.”</p>
<p class="calibre1">Ne demek istemişti şimdi bu? Alınganlık gösterecek halim yoktu ama artık hiçbir lafın altında da kalmak istemiyordum.</p>
<p class="calibre1">“Rahmetli sadece benim liderim değildi Fuad, ikinizin de çok iyi hatırlayacağı gibi hepimizin Büyük Efendisi’ydi.” Eski arkadaşımın öncekinden daha abartılı bir kahkahasıyla çınladı boş tiyatronun içi.</p>
<p class="calibre1">“Elbette hepimizin Büyük Efendisi’ydi. Bundan gocunan yok ki?” Soran bakışları Mehmed’in yüzünde durmuştu. “Hu, var mı?”</p>
<p class="calibre1">Omuz silkti öteki.</p>
<p class="calibre1">“Yok canım, niye gocunalım? Hepimizin ortak tarihi, ortak mazisi... Talat Paşa da hepimizin reisiydi. Tabii Enver Pa-şa’yı saymazsak...”</p>
<p class="calibre1">“Cemal’i de unutma,” diye hatırlattı Fuad. “Gerçi üçü de rahmetli oldu ya...” Masadaki boş iki iskemleyi gösterdi. “Ee, hadi ayakta dikilmeyin, geçin şöyle...”</p>
<p class="calibre1">Ben, eski arkadaşımın karşısına oturdum, Mehmed ise yanımdaki iskemleye yerleşti. Bakışlarım öteki iskemleye takılmıştı. Fuad’ın keskin gözlerinden kaçmadı.</p>
<p class="calibre1">“Onun sahibi Cafer ama daha sahneye çıkmasına çok var.” Sahi nereye gitmişti o, etrafa bakındım ama sırra kadem basmıştı bizim çolak.</p>
<p class="calibre1">“Öyle değil mi?” diye izahatını sürdürdü Fuad. “Burası bir tiyatro sahnesi olduğuna göre, her dekorun bir anlamı olmalı. Eğer masada dördüncü bir iskemle varsa, mutlaka birinin oturması içindir.”</p>
<p class="calibre1">Benim gibi Mehmed de ne demek istediğini anlamamıştı, sanki karşımızdaki boş koltukların arasından biri çıkıp gelecekmiş gibi salona baktı.</p>
<p class="calibre1">“Henüz değil,” diyerek alnını kırıştırdı Fuad. “Henüz değil. Hayatta olduğu gibi, tiyatroda da herkesin sahneye çıkacağı zaman bellidir.”</p>
<p class="calibre1">Sesine tuhaf bir tını yerleştirmişti, tıpkı bir aktör gibi rol kesmeye başlamıştı ki, fena da oynamıyordu.</p>
<p class="calibre1">“Piyes icabı diyorum... Ne o, şaşırdınız mı? Evet burada bir oyun oynanıyor. Adı da...” Güya, unutmuş gibi önündeki kâğıda bir göz attı. “Evet, adı da, Hain Kim?” İkimizin de irkildiğini fark edince neşeyle fısıldadı. “Ama merak etmeyin sadece bir tiyatro gösterisi bu. Aramızda bir hain olması mümkün mü? Hayır, sadece heyecanlı bir piyes bu.”</p>
<p class="calibre1">Oturduğum iskemlede huzursuzca kıpırdandım. İşin tadı kaçmaya başlamıştı. Göz ucuyla Mehmed’e baktım ama oldukça sakin görünüyordu.</p>
<p class="calibre1">“Bayılırım piyeslere,” diye mırıldandı hatta. “Abdülhak Hamit üstadın <span class="calibre7">Firtfen</span> piyesini izleme fırsatını bulmuştum Te-pebaşı Tiyatrosu’nda... Büyük mutluluktu benim için...”</p>
<p class="calibre1">Ben de kendimi sanatsever zannederdim, meğer ne cevherler varmış içimizde. Fuad’ın tiyatro tutkusunu biliyordum da, nobranın teki zannettiğim Mehmed Esad’ın sanata duyduğu bu alaka hayret vericiydi.</p>
<p class="calibre1">“Şimdi biraz sohbet etmemiz gerekiyor...” Çok eğleniyor olmalıydı Fuad; ışıl ışıl yanan mavi gözlerini bana çevirmişti. “Önce senden başlayalım azizim. Evet, şöyle sormam lüzum ediyor: Bugüne kadar nerelerdeydin Şehsuvar? Ne yaptın, kimlere hizmet ettin? Hadi anlat bize...”</p>
<p class="calibre1">istediği role bürünebilirdi ama kedinin fareyle oynadığı gibi benimle dalga geçmesine müsaade edemezdim.</p>
<p class="calibre1">“Ne yapıyorsun Fuad? Maksadın ne, açıkça söylesene?” işaret parmağını usulca dudaklarına götürdü.</p>
<p class="calibre1">“Yapma Şehsuvar, sanatı ikimizden de daha iyi bilirsin. Sanat, doğrudan ifade etmez, ima yoluyla anlatır.”</p>
<p class="calibre1">Hayır, asla geri adım atmayacaktım.</p>
<p class="calibre1">“Biz buraya piyes sahnelemeye gelmedik. Lütfen asıl mev-zuya girelim artık...”</p>
<p class="calibre1">Gözlerini kısarak, yapmacık bir şüpheyle süzdü beni. “Böyle yaparsan izleyiciler, içimizdeki hainin sen olduğunu düşünecek.” Masanın üzerinden bana doğru eğildi. “Öyle misin yoksa?”</p>
<p class="calibre1">“Yeter ama böyle devam edersen kalkar giderim.” Mehmed sakin bir hareketle koluma dokundu.</p>
<p class="calibre1">“Hiçbir yere gitmiyorsun.” Ardından gülümseyerek Fu-ad’a baktı. “Şehsuvar’ı hoş gör, rolüne henüz ısınamadı. îlk benden başlasan...”</p>
<p class="calibre1">Alıngan bir ifadeyle bir süre beni süzen Fuad,</p>
<p class="calibre1">“Tamam,” diyerek gönüllü arkadaşımıza döndü. “Tamam, şenle başlayalım. Söyle bakalım kuzum, harpte ne yaptın? Kimin komutasındaydın?”</p>
<p class="calibre1">Adeta göğsünü gererek cevapladı Mehmed: “Süveyş’teydim... Harpte, Cemal Paşa’nın komutasında... Kanal Harekâtı’na katıldım. Hem ilkine hem İkincisine... Ne yazık ki ikisi de hezimetle sonuçlandı.”</p>
<p class="calibre1">Önündeki kâğıda baktı Fuad.</p>
<p class="calibre1">“Sonra İstanbul’a dönmüşsün...” diye dalgın mırıldandı. “1916 senesinin Eylül ayında...”</p>
<p class="calibre1">Şaşırmıştı Mehmed ama oyunu sürdürdü.</p>
<p class="calibre1">“Evet,” dedi küçük bir öksürükle boğazını temizleyerek. “İkinci harekâtta yaralanmıştım.”</p>
<p class="calibre1">“Lâkin iyileştikten sonra da cepheye geri dönmemişsin, payitahtta kalmışsın.”</p>
<p class="calibre1">Fuad’ın, kendisi hakkında bu kadar malumat sahibi olması canını sıkmıştı.</p>
<p class="calibre1">“Çünkü artık harp edecek halde değildim.” Sesi daha sert çıkıyordu. “Cephe gerisinde vazife aldım. Teşkilat-ı Mahsusa’da...”</p>
<p class="calibre1">Abartılı bir tepkiyle söylendi Fuad:</p>
<p class="calibre1">“Öyle mi? O zaman Şehsuvar’la da karşılaşmışsınızdır sık sık... Yoksa birlikte mi çalıştınız o zaman?”</p>
<p class="calibre1">Kati bir tavırla başımı salladım.</p>
<p class="calibre1">“Hayır, Mehmed’i en son 1914’te görmüştüm...”</p>
<p class="calibre1">Sıkılmış gibi oflayarak savunmaya geçti Mehmed. “Teşkilat-ı Mahsusa’da herkes bilmezdi, bizimki daha mahrem bir gruptu...”</p>
<p class="calibre1">Anlaşılan artık o da bıkmaya başlamıştı bu tuhaf muhabbetten. Ama bizim sıkıntılı halimiz umurunda değildi Fu-ad’ın.</p>
<p class="calibre1">“Mahrem grup,” diye tekrarladı sesine esrarengiz bir hava vererek. “İngilizce biliyor musun Mehmed?”</p>
<p class="calibre1">Hiç tereddüt etmedi öteki:</p>
<p class="calibre1">“Hayır, bir parça Fransızca biliyorum ama o kadar kötü konuşuyorum ki, ecnebi kadınları ayartmaya bile kâfi gelmiyor.” Mavi gözler tekrar bana kilitlendi.</p>
<p class="calibre1">“Ya sen aziz kardeşim, sen İngilizce konuşabiliyor musun?” Onu cevaplamak yerine,</p>
<p class="calibre1">“Niye soruyorsun bunları?” dedim anlamaya çalışan bir tavırla. “Nereye varmak istiyorsun, açıkça sor söyleyeyim.” Ciddileşti, artık oyuna bir son verecek diye düşünmeye başlamıştım ki, şeytani bir gülümsemeyle,</p>
<p class="calibre1">“Sessiz John,” diye fısıldadı. Suratına korkuyormuş gibi bir ifade yerleştirmişti. “Sessiz John’u duydun mu? Kendileri meşhur bir casustu. Daha doğrusu bir efsane. îşgal yıllarında diyorum. Elbette siz daha iyi bilirsiniz, çünkü neredeyse bütün tutuklamalarda onun adı geçiyordu, bütün baskınlarda onun gölgesi vardı. Ve hiçbir zaman yakalanamadı. Hakiki kimliği anlaşılamadı...” Sağ eliyle usulca masanın üzerine vurdu. “Bu kadar malumat kâfi. Şimdi sorumuza dönelim. Evet, Şehsuvar, söyle bakalıırf, İngilizce konuşabiliyor musun?”</p>
<p class="calibre1">“Evet, konuşabiliyorum, mükemmel olmasa da derdimi anlatabilirim. Malta’da geçirdiğim sürgün senelerinde öğrenmiştim... Ne var bunda?”</p>
<p class="calibre1">Ellerini havaya kaldırdı.</p>
<p class="calibre1">“Sakın yanlış anlama, seni suçlamıyorum ama Ingilizler adına casusluk yapan birinin onların dilini konuşmasında büyük fayda var, değil mi?”</p>
<p class="calibre1">Benim yerime Mehmed onayladı:</p>
<p class="calibre1">“Elbette, başka türlü nasıl anlaşacaklar. Şifreli yazışmalar, raporlar, hatta buluşmalarda nasıl konuşacaklar?”</p>
<p class="calibre1">Buraya gelirken, ikisinden de fena halde şüphelendiğim eski dava arkadaşlarım birlik olmuş beni itham ediyorlardı. İtham etmek ne kelime, birazdan Sessiz John adındaki Ingi-lizler adına çalışan melun ajanın ben olduğumu ilan ederlerse şaşmamak lazımdı. Başıma bir bela geleceğinden emindim ama bu kadar alçakçasım beklemiyordum doğrusu.</p>
<p class="calibre1">“Yeter artık,” diye ayağa kalktım. “Daha fazla kaldıramayacağım bu saçma sapan oyunu.”</p>
<p class="calibre1">Anında çekti silahını Fuad, namluyu yüzüme doğrulttu. “Otur lütfen Şehsuvar. Piyesin akışını bozuyorsun.”</p>
<p class="calibre1">Şaka mı yapıyordu, yoksa ciddi miydi belli olmuyordu. Nitekim silahının namlusunu indirdi. Yalvarırcasına mırıldanmaya başladı:</p>
<p class="calibre1">“Hadi ama Şehsuvar, birazcık eğleniyoruz şurada.”</p>
<p class="calibre1">“La havle,” diye homurdanarak çöktüm iskemleye. Silahını önüne bırakmıştı,</p>
<p class="calibre1">“Niye panikledin anlamıyorum?” diye sitem etti. “Sana casus diyen mi oldu? Sadece bir soru sorduk. Öyle değil mi Mehmed? Kimseyi suçladık mı şu masada?”</p>
<p class="calibre1">Pişkin pişkin sırıttı öteki.</p>
<p class="calibre1">“Hayır canım, ne suçlaması altı üstü bir piyes...”</p>
<p class="calibre1">“Aynen öyle,” dedi nüktedan bir tavırla Fuad. “Evet, şimdi şu boş koltuğun sahibini çağıracağız. Evet, dördüncü oyuncunun sahneye çıkma vakti.” Başını çevirerek kulise doğru bağırdı. “Cafer, kuzum Cafer, hadi, seyirciler seni bekliyor.”</p>
<p class="calibre1">Sağ kolundaki boşluğun verdiği hazin görüntüyle Çolak Cafer göründü sahnede. Cezmi meselesini mi konuşacağız diye geçirdim içimden. Yoksa o cinayeti de bana mı yıkacaklardı? Cafer biraz tedirgin görünüyordu, lüzumundan daha hızlı yaklaştı yanımıza.</p>
<p class="calibre1">“Sakin ol,” diye yatıştırdı Fuad. “Çok heyecanlısın biliyorum ama kendini tutmayı öğren. Ve sakın rolünün dışına çıkma. Yoksa piyes berbat olur.” Eliyle boş iskemleyi gösterdi. “Evet, yerine oturabilirsin.”</p>
<p class="calibre1">Zavallı adam sessizce söyleneni yaptı, Mehmed Esad’ın tam karşısındaki iskemleye çöktü.</p>
<p class="calibre1">“Bennett’i hatırlar mısınız?” Kupkuru bir sesle sormuştu Fuad. “Yüzbaşı Godolphin Bennett... işgal yıllarının Ingiliz istihbarat yüzbaşısı.” O rahatsız edici gülümseme belirdi yine yüzünde. “Captain mıydı yüzbaşının İngilizcesi Şehsuvar?” Bıkkın bir sesle onayladım:</p>
<p class="calibre1">“Evet, evet Captain...”</p>
<p class="calibre1">“Tamam, kızma canım, altı üstü bir kelime sorduk. Evet, Captain Bennett başarılı bir zabitti ama Ingilizlerin hep yaptığı gibi, aslında bir Doğulunun hakkını yiyordu. Çünkü bu casusluk faaliyetindeki hakiki muvaffakiyet bizden birine aitti. Evet, Sessiz John’dan bahsediyorum... O efsanevi adamın Captain Bennett’e yazdığı raporlar olmasa, Ingiliz zabit hayatta bu işleri başaramazdı.”</p>
<p class="calibre1">“Böyle bir adamın varlığına inanıyor musun gerçekten?” diye araya girdim. “Ne gören var ne bilen... Karakol Teşkilatı, bunun Ingilizlerin bir uydurması olduğunu düşünüyordu.” “Muhteşem!” Eliyle beni göstererek adeta haykırdı, “işte doğaçlama diye buna denir. Öyle değil mi^Mehmed? Bak, iyi ki gitmesine müsaade etmemişiz Şehsuvar’ın.” Cafer’e bakarak başını salladı. “Evet, burada sen giriyorsun devreye. Artık söyleyebilirsin repliğini.”</p>
<p class="calibre1">Cafer sahneye ilk kez çıkan acemi bir aktör gibi ne yapacağını bilemedi... Fuad cesaretlendirmek istedi.</p>
<p class="calibre1">“E hadi, hiç zor değil... Bana anlattıklarını onlara da söyle. 1919’un Kasım ayında Kroker Otel’in bodrumunda yaşadıklarını. Hadi, çekinme anlat, çok sevecekler...”</p>
<p class="calibre1">“Evet,” dedi Cafer yutkunarak, ardından gözlerini bana dikti. “Evet, anlatayım... Beni yakalamışlardı... Poyrazköy yakınlarındaki bir kayıkhanede... Hiç beklemediğimiz bir anda... Gecenin bir vakti, İngilizlerle birlikte Osmanlı polisi sarmıştı etrafımızı... Silah sevk ediyorduk İnebolu’ya... Daha önceki üç sevkiyat başarılı olmuştu. Ama sonuncusunda...” Dayanamayıp yine sözü aldı Fuad:</p>
<p class="calibre1">“Sonuncusunda baskın yediler. Çatışmada altı arkadaşı öldürülmüş, Cafer’i de sorgulamak için Kroker Otel’e götürmüşler. Öyle mi?”</p>
<p class="calibre1">Çakır gözleri öfkeyle parıldadı.</p>
<p class="calibre1">“Öyle Fuad Bey. O işkence merkezine götürdüler.” Sesi artık daha cesur çıkıyordu. “İsim istiyorlardı, adres istiyorlardı. Karakol Teşkilatı’nı kim idare ediyor, nereden idare ediyor, hepsini öğrenmek istiyorlardı. Söylemeyince dövdüler, bayılana kadar dövdüler. Bayılınca su döküp ayılttılar, yine dövdüler. Yüzüm gözüm kan içinde kalmıştı. Değil arkadaşlarım, annem mezarından çıkıp gelse tanıyamazdı beni... Kaba dayaktan netice alamayacaklarını anlayınca, sağ elimden tavana astılar. Evet, tek elimden... Saatlerce öyle asılı kaldım. Beni orada unutmuşlardı. Askıdan indirdiklerinde kolum tutmuyordu. Tekrar sorguladılar, yine konuşmadım. Bir daha askıya astılar, aynı kolumdan. Geceler gündüzlere karışmıştı, ne kadar saat geçti bilmiyorum. Bir süre sonra kendimi kaybetmiştim. Sonra sesler duydum... Bodrumun soğuk duvarlarında yankılanan sesler... ‘Adamın kolu kötü,’ diyordu biri. ‘Doktora gitmezse, kangren olur.’ Evet, Türkçe konuşuyorlardı. Benim baygın olduğumu zannettiklerinden hiç sakınmıyorlardı. Ama birden sustular, iki kişi girmişti içeriye, gözümü aralayıp baktım. Biri o İngiliz zabitti, öteki ise bir Türk... Canım çok yanıyordu ama tilki uykusuna devam ettim... Beni şaşırtan İngiliz zabitin de Türkçe konuşuyor olmasıydı. Fakat bundan daha mühimi, yanındaki kişiye John diye hitap etmesiydi.”</p>
<p class="calibre1">“Sessiz John mu?” diye üstüne bastı Fuad. “Duydun mu, Sessiz John mu diyordu?”</p>
<p class="calibre1">“Yok, John, sadece John...”</p>
<p class="calibre1">Üçümüz de pürdikkat Cafer’i dinliyorduk.</p>
<p class="calibre1">“Peki adamın suratını görebildin mi bari?” diye üsteledi Fuad. “Neye benziyordu?”</p>
<p class="calibre1">Cafer bakışlarını Mehmed Esad’a çeviriyordu ki, o anda patladı silah, zavallı adam göğsünü tutarak masanın üzerine yığılıverdi.</p>
<p class="calibre1">“At o silahı elinden.” Bakışlarım kendiliğinden Mehmed Esad’a çevrildi. Namlusundan duman tüten tabancasını eski arkadaşıma doğrultmuştu. “Bir aptallık yapma Fuad.” Gafil avlanan eski arkadaşımın mavi gözlerinde derin bir pişmanlık okunuyordu ama Luger tabancasını almayı başarmıştı.</p>
<p class="calibre1">“At o silahı diyorum sana...” diye bir kez daha bağırdı Mehmed.</p>
<p class="calibre1">Elinde silahıyla öylece kalan Fuad tereddüt ediyordu. Daha fazla bekleyemezdim, bütün dikkatini silaha yoğunlaştırmasını fırsat bilip, atıldım Mehmed’in üzerine. Ama sinsi adam benden erken davranmış, anında basmıştı tetiğe. Aynı anda iki silah birden patladı ama bir tek ah sesi duyuldu. Hayır, vurulan Mehmed değil, Fuad’dı. Eski arkadaşımın oturduğu iskemleyle birlikte geriye savrulduğunu görünce, bütün gücümle ittim Mehmed’i. Böylece biz de düştük yere. Tekrar ateş etmemesi için, iki elimle bileğinden yakalamıştım, düştüğümüz yerde cebelleşmeye başladık. Zannettiğimden çok daha kuvvetliydi hasmım. Ne ben elinden silahı alabiliyordum ne de o beni alt edebiliyordu. Tiyatronun tozlu sahnesinde debelenip duruyorduk, ta ki, enseme sert bir cisim dürtülünceye kadar. Sevinçle sırıttı Mehmed.</p>
<p class="calibre1">“Ruşeym, nihayet gelebildin.”</p>
<p class="calibre1">Evet, elinde Fuad’ın Luger tabancasıyla hemen arkamızda dikiliyordu siyahi adam. Artık direnmenin manası yoktu. Bıraktım Mehmed’in bileğini... İkimiz de doğrulduk. Anlamak isteyen bir ifade belirdi Mehmed’in toza bulanmış suratında.</p>
<p class="calibre1">“Neden? Neden bana saldırdın Şehsuvar?”</p>
<p class="calibre1">Sorusuna karşılık vermek yerine,</p>
<p class="calibre1"><span class="calibre2">s</span></p>
<p class="calibre1">“Sen neden Cafer’i vurdun?” diye tersledim.</p>
<p class="calibre1">Cevap yerde inlemekte olan Fuad’dan geldi:</p>
<p class="calibre1">“Anlamadın mı hâlâ, Sessiz John kendisi olduğu için...”</p>
<p class="calibre1">Sağ omzundan vurulmuştu, muhtemelen ölümcül bir yara değildi ama kötü kanıyordu.</p>
<p class="calibre1">“Maalesef doğru,” dedi Mehmed yumuşak bir sesle. “Sessiz John bendim. Evet, Yüzbaşı Bennett takmıştı bu lakabı bana. Vaftizci Yahya’dan ilham alarak. Sen bilirsin Şehsuvar, Ingi-lizler Vaftizci Yahya’ya, Vaftizci John diyorlar... Ama yukarıda Allah var, Ingilizleri hiçbir zaman sevmedim. Herkes bir tarafı tutuyordu, ben de kendi tarafımı tuttum. Evet, cemiyetten de sizden de çoktan ümit kesmiştim, ki yanılmadığım da ortada. Ben de artık kendi çıkarıma çalışmaya karar verdim. Süveyş’te ölebilirdim, orada vurulan binlerce askerden biri de bendim. Tümüyle şans eseri kurtuldum. Kaldırıldığım hastanede gözlerimi açtığımda, işte o zaman kendi kendime bir söz verdim. Artık hiçbir teşkilat, hiçbir ideal için canımı tehlikeye atmayacaktım. Casus olmak için şahsi bir gayretim de olmadı, Captain Bennett’le tesadüfen karşılaştık. İlginç bir adamdı, Doğu kültürüne meraklıydı. Böyle başlayan mu-habbettimiz, gitgide kârlı bir iş birliğine dönüştü... Hiç öyle nefretle bakmayın bana. Siz, benden daha iyi değilsiniz. Ne kadar suçlarsanız suçlayın, ne kadar ayıplarsanız ayıplayın, şu hakikati değiştiremezsiniz: Hepimiz katiliz. Evet, yaşadıklarımız hepimizi birer katile çevirdi...”</p>
<p class="calibre1">Küçümseyen bir ifadeyle baktı Fuad’a.</p>
<p class="calibre1">“Senin gibi akılsızlar da hâlâ cemiyetin artık paramparça olmuş sancağını dik tutmaya çalışıyor. O iş bitti. Eski ittihatçıların devri bir daha hiç gelmemek üzere kapandı, şimdi yeni ittihatçıların devri. Evet, Talat, Enver ve Cemal öldü ama fikirleri yeni cumhuriyette sürüyor...” Omuz silkti. “Sürsün, umurumda değil, ben aldığım paraya bakarım...” Adeta mahcup bir ifade belirmişti yüzünde. “Evet, sana yalan söyledim Şehsuvar, bunun için kusura bakma. Ben, cumhuriyet için filan çalışmıyorum, aksine hükümeti sarsacak etkili bir suikast hazırlamanın peşindeyim. Elbette seni öldürmek istemezdim, çünkü Selanik’te hayatımı kurtarmış olmanı unutmuş değilim ama takdir edersin ki bu vaziyette başka çarem yok. Üstelik bunun sorumlusu da ben değilim.”</p>
<p class="calibre1">Elindeki silahın namlusunu Fuad’a çevirdi.</p>
<p class="calibre1">“Hâlâ o ittihatçı çeteye sadık kalmaya çalışan bu salak. Evet, Fuad kardeş, eğer işi berbat etmeseydin, hep birlikte Mustafa Kemal’i tarih sahnesinden silebilirdik. O beceriksiz ittihatçıların İzmir’de yapamadığını, önümüzdeki sene İstanbul’da yapabilirdik. Bu maksatla buluşmak istiyordum zaten sizinle, bu maksadı hakikat kılmak için topluyordum eski ittihatçı kadroları. Fakat bunu artık sizsiz yapmak mecburiyetindeyim ...”</p>
<p class="calibre1">“Benim ittihatçı olduğumu nereden çıkardın?” Sol kolunun üzerinde sürünerek Mehmed’e yaklaşmıştı Fuad. Meydan okurcasına tekrarladı. “Kim söyledi sana ittihatçı olduğu mu?” Kendisini vuran adamı etkilemeyi başarmıştı.</p>
<p class="calibre1">“Değil misin? Ne için buluştun o zaman benimle?”</p>
<p class="calibre1">Çektiği acıya aldırmadan soğuk soğuk gülümsedi Fuad. “Önümüzdeki sene, Reisicumhur’umuza düzenleyeceğin suikasta mani olmak için.”</p>
<p class="calibre1">Gözlerini açtı kapadı Mehmed.</p>
<p class="calibre1">“Neler saçmalıyorsun Fuad, senin o dangalakça piyesin sona erdi. Artık benim oyunum başladı.”</p>
<p class="calibre1">Dudaklarında alaycı bir ifade belirdi eski arkadaşımın. “Hiç sanmıyorum Mehmed, hâlâ benim piyesim devam ediyor. Ama bu oyunun baş aktörü ne sensin ne de ben.” Mavi gözlerini bana çevirdi. “Evet, o. İkimizin de sevgili arkadaşı Şehsuvar. Üstelik senin sahnen burada bitiyor. Matrak olan şu ki, senin sahnedeki rolün bitince, hayattaki rolün de bitecek.” Başını usulca çevirip, elinde hâlâ Luger’i tutan Mı-sırlı’ya seslendi: “Vur şunu Ruşeym.”</p>
<p class="calibre1">Daha biz ne olduğunu anlayamadan, ardı ardına üç kez bastı tetiğe Ruşeym. Mehmed kıpırdamaya fırsat bulamadı. Suratında büyük bir hayretle boş bir torba gibi yıkıldı Ru-şeym’in önüne. Ağzını açtı, birkaç kelime söyledi ama ne dediğini anlayamadık, ardından kıpkırmızı kan boşandı tahta zemine. Ben de en az Mehmed kadar şaşkındım, ne yapacağımı bilemeden öylece dikiliyordum.</p>
<p class="calibre1">“Durmayın öyle alık alık,” diye bağıran Fuad’ın ikazıyla kendime geldim. “Hadi, bizi hastaneye yetiştirin.”</p>
<p class="calibre1">Öyle de yaptık ama benimle birlikte yaralıları arabaya taşıyan Ruşeym’e hep şüpheyle baktım. Fuad’ın hükümet için çalıştığını anlamıştım, Mehmed’in “Sessiz John” olduğunu elbette bilmiyordum ama bana yalan söylediğinden emindim. Fakat Ruşeym kelimenin tam manasıyla bir sürpriz olmuştu benim için. Cerrahpaşa Hastanesi’nde ameliyathaneden çıkan doktordan, yaralıların her ikisinin de yaşayacağı haberini alıncaya kadar da uzak durdum ondan. Müjdeyi alınca, Ruşeym geldi yanıma. Hararetle sıktı elimi. Ben o kadar sıcak davranamadım ona. Kimin hesabına çalışırsa çalışsın hainleri sevmezdim. Ama kendini saklama kabiliyetine hayran kalmadım desem yalan olur. Demek bir heykel kadar sessiz olan bu adam cumhuriyetin istihbarat teşkilatında vazife yapıyormuş.</p>
<p class="calibre1">Bu arada istihbarat teşkilatının üyeleri de, hastaneye do-luşmuşlardı. Hatta daha önce beni takip edenlerden, hani şu kahverengi kasketli, siyah deri ceketli olanı, koluma girip, “Sen benim yanımda kal,” diye bir tutuklama hamlesinde bile bulunmuştu. Ama kendine gelen Fuad’ın direktifiyle olacak, sonunda gitmeme izin verdiler. Böylece otelime dönebildim, böylece tekrar sana yazabilme fırsatına kavuştum...</p>
<p class="calibre1">Ah, Esterciğim, elbette sana söylemek istediklerim henüz sona ermedi, elbette bu son mektubum olmayacak ama artık gözlerimi açık tutmakta zorlanıyorum, takatim tükeniyor... Yatağa gitmem lazım... Bu gecelik bu kadar...</p>
<p class="calibre1"><a id="bookmark4"></a>“Seni kaybettiğim anda vatanımı da yitirmeye başlamışım.”</p>
<p class="calibre1">âlg</p>
<p class="calibre1"><span class="calibre7">Merhaba Ester, (16. Gün, Akşam)</span></p>
<p class="calibre1">Evet, merhaba diye başlıyorum, oysa bu sana son mektubum, son seslenişim. Hayır, artık bir cevap da beklemiyorum, hayatına tesir etmek de istemiyorum. Sadece beni anlamanı umuyorum. Evet, bu kâğıtların üzerine son satırı yazdıktan, son noktayı koyduktan sonra sana bir daha mektup yollamayacağım. Fakat, asla hoşça kal da demeyeceğim. Hoşça kal sevinç, hoşça kal mutluluk, hatta hoşça kal umut diyebilirim ama asla hoşça kal Ester sözcükleri dökülmeyecek kalemimden. Yeniden kavuşma ihtimalimiz olduğu için değil, bu yarıda kalmış aşkı, bu hiç bitmeyecek hasreti, bu derin ızdırabı yorgun bedenimle birlikte toprağa götüreceğim için. Evet, artık eminim, bir daha bu masanın başına oturmayacağım; kâfi miktarda yazdım, kâfi miktarda anlattım, kâfi miktarda içimi döktüm sana. Artık söyleyeceğim her kelime, yazacağım her söz, hayatı kıymetsizleştirecek, yaşananları sıradan hale getirecek, sana duyduğum hasretin kutsiyetini bozacak. Neyse, “Romancının şairaneliği berbat bir haldir,” demişti meşhur tenkitçilerimizden biri. Ben de sadede geleyim artık...</p>
<p class="calibre1">Bu sabah ağrılar içinde açtım gözümü. Dün Ferah Tiyatro-su’nda, Mehmed Esad’la giriştiğimiz arbedenin eseri. Banyodaki aynada bedenime baktım, her yanım çürük içinde. Eh delikanlı değiliz artık, kavga edecek vaktimiz çoktan geçti. Ama kafamda o kadar çok soru vardı ki, giyinip, aceleyle çıktım Pera Palas’tan... Evet, Cerrahpaşa’ya gidiyordum, evet, hastaneye... Artık en küçük bir itimadım kalmayan, sevgili arkadaşım Fuad’ı görmeye.</p>
<p class="calibre1">Sol omzu sargılar içinde olmasına rağmen, Fuad neşe içinde karşıladı beni. En küçük bir suçluluk hissi yoktu yorgun yüzünde. Ne suçluluk, ne mahcubiyet...</p>
<p class="calibre1">“Oo Şehsuvar, erkencisin,” diyerek takıldı hatta. “Geleceğinden emindim ama bu kadar çabuk beklemiyordum doğrusu.”</p>
<p class="calibre1">Hâlâ yatağının başında oturan, muhtemelen de geceyi yanında geçiren, şu siyah deri ceketli hafiyeye döndü.</p>
<p class="calibre1">“Hadi sen kapının önüne çık, biraz dışarıda bekle Yasin.”</p>
<p class="calibre1">Derhal toparlandı Yasin, çıkmadan önce başını usulca eğerek beni selamlamayı da ihmal etmedi. Boşalan iskemleyi gösterdi Fuad.</p>
<p class="calibre1">“Gel Şehsuvar, gel, şöyle otur.”</p>
<p class="calibre1">isteğini yerine getirdim. Ağzımı açmama bile fırsat vermeden sordu:</p>
<p class="calibre1">“Ne zaman anladın? Benim Milli Emniyet mensubu olduğumu diyorum, ne zaman bunun farkına vardın?”</p>
<p class="calibre1">Kendince öfkemi söndürmek istiyordu ama yanılıyordu, ona kızmamıştım. Aslına bakarsan epeydir bu hissi unutmuştum. O sebepten sakince cevapladım:</p>
<p class="calibre1">“Beni kaçırdığınız gece kuşkulanmıştım ilk. Ferah Tiyat-rosu’nun sahnesindeki o kepazelik sırasında... Kendini hâlâ ittihatçı hisseden hiç kimse, bizim için kutsal sayılan o yemin törenini bir parodiye çevirmezdi. Ama senin tiyatro tutkunu bildiğim için, böyle bir densizlik yapabileceğin ihtimali kafamı karıştırmıştı.”</p>
<p class="calibre1">Sessizce güldü Fuad.</p>
<p class="calibre1">“Evet, o nedenle emin olamadım. Çolak Cafer’in elinde Cezmi Kenan’ın tabakasını görünce kuşkularım iyice arttı.”</p>
<p class="calibre1">Solgun yüzü buruştu.</p>
<p class="calibre1">“Ah Cafer, ah!” diye söylendi. “Aptal herif, demek almış tabakayı...” Bakışlarını kaçırdı, ilk kez utanıyordu. “Cezmi Kenan’ı öldürmek niyetinde değildik. Araştırma yapacaktık sadece. Çolak Cafer evde bir cephane olduğunu söylüyordu.</p>
<p class="calibre1">Silahların yerini öğrenmek istiyorduk. Ama Cezmi Kenan üstüne geldi. Dahası silahına davrandı... Bilirsin Cezmi Binba-şı’yı, biz onu öldürmeseydik, o bizi öldürecekti.”</p>
<p class="calibre1">Kendi kendime o kadar sık söylemiştim ki bu yalanı, artık böylesi bir gerekçeye inanmam mümkün değildi. Ama Fuad’la tartışacak, onu itham edecek halim de yoktu. Hem etsem ne olacaktı?</p>
<p class="calibre1">“Orasını bilmiyorum Fuad. Binbaşı Cezmi’nin öldürülmesine çok üzüldüm tabii. Böyle kalleşçe bir ölümü hak etmiyordu. Keşke cephede harp ederken ölseydi. Daha fazla bir şey söylemek istemiyorum. Bu cinayet, seninle vicdanın arasında kalmış bir meseledir. Neyse, sorduğun soruya dönecek olursak, senin Milli Emniyet’e çalıştığından emin olduğum an, Pera Palas’a gelip, o taş plağı bana armağan ettiğin andı.” Gölgelenen mavi gözleri yeniden ışıdı.</p>
<p class="calibre1">“Şu opera...”</p>
<p class="calibre1"><span class="calibre7">“Tosça</span> operası... Ama daha mühimi o plağı verdikten sonra söylediklerindi. ‘Operanın konusunu okudum. Aşk hikâyesi diyorlar ama bence bu bir arkadaşlık hikâyesi... Arkadaşını hükümete teslim etmemek için ölümü göze alan bir adamın hikâyesi.’ Evet, işte o sözü söylediğin zaman anladım, senin İttihat ve Terakki için değil, devlet adına çalıştığını.” Durdum, eski yoldaşımın yüzüne baktım. “Hayatımı kurtardığını biliyorum. Eğer Milli Emniyet’te olmasaydın, çoktan zindanı boylamış olurdum, belki de darağacını. Ama itiraf etmem gerekirse, bunun için sana minnet duymuyorum. Çünkü artık hayatın pek de bir kıymeti yok benim için...”</p>
<p class="calibre1">Alaycı bir ifade belirdi yüzünde.</p>
<p class="calibre1">“O halde niye geldin? Neden benimle konuşuyorsun?” “Seni merak ettim. Ne de olsa eski arkadaşımsın...” İnanmayan gözlerle süzüyordu beni.</p>
<p class="calibre1">“Tamam, bazı soruların cevaplarını öğrenmek istedim...” Ha şöyle, dürüst olalım der gibi baktı.</p>
<p class="calibre1">“Neymiş o sorular?”</p>
<p class="calibre1">“İttihatçılıktan, Kuvvacılığa nasıl geçtin?»Evvela bunu öğrenmek istiyorum. Çünkü Basra’ya harbe giderken, kafanda kuşkular olsa da hâlâ Teşkilat-ı Mahsusa’nın üyesiydin.” Yatakta doğrulmaya çalıştı, beceremedi.</p>
<p class="calibre1">“Yardım etsene,” diye beni yanına çağırdı. “Evet, şu yastığı sırtıma koyarsan iyi olacak. Tamam, şimdi de biraz kaldır beni. Dikkat, dikkat, hâlâ ağrıyor omzum...”</p>
<p class="calibre1">Fuad’ı kaldırdıktan sonra yerime geçtim.</p>
<p class="calibre1">“Teşekkür ederim,” dedi yaralı arkadaşım. “Şimdi merakını giderelim senin. Evet, Süleyman Askeri öldükten sonra Halil Paşa’nın Bağdat’taki birliklerine katıldım. Ne yazık ki bir süre sonra Bağdat da Ingilizlerin eline geçecekti. Biz de 7. Ordu’yla birleşmek için Halep’e çekildik. Orada Mustafa Kemal Paşa ile karşılaştım. Salih Fansa’nın köşkünde kalıyordu. Vazifesinden istifa etmişti; hepimiz gibi üzgündü, öfkeliydi, çaresizdi. Sarılıktan yeni kurtulduğu için oldukça da halsizdi. Ama benim gibi bir grup zabitin isteğini kırmayarak, bizimle sohbet etti. Trablusgarp’ta karşılaştığımız o günden hatırlıyordu beni. Hatta seni de sordu. ‘Basri Bey’in yanında genç bir adam daha vardı. Hani sivil olan, o arkadaşınız ne yapıyor?’ diye, işte Halep’teki o köşkte filizlenen ahbaplığımız, Kurtuluş Harbi’nin başlamasıyla, hakiki bir silah arkadaşlığına dönüştü. Evet, Milli Müdafaa Hareketi’ne katıldım. Yunanlarla yapılan muharebelerde bulundum, Büyük Taar-ruz’da ön saflardaydım... İzmir’e giren ilk Türk birliklerinin arasında ben de vardım. Cumhuriyetin ilan edilişinin akabinde de İstanbul’da bu mühim vazife tevdi edildi bana. Şüphesiz ki bu tercihi yapmalarında uzun yıllar Teşkilat-ı Mahsusa’da çalışmamın etkisi olmuştu.”</p>
<p class="calibre1">Alıngan bir ifade takınarak sordum:</p>
<p class="calibre1">“Yani beni takip ettiren şendin?”</p>
<p class="calibre1">Masumca boynunu büktü.</p>
<p class="calibre1">“Başka çarem var mıydı? Yıllardır görüşmemiştik, ne düşündüğünü bilmem imkânsızdı. Üstelik ittihatçılar gizliden gizliye teşkilatlanıyorlardı. Büyük ekseriyetinin Gazi Paşa’dan hazzetmediğini biliyorduk. Ne hazzetmesi, ellerinden gelse bir an bile yaşamasına izin vermezlerdi. Nitekim İzmir Suikastı’nda bu alçakça niyetlerini açıkça gösterdiler.”</p>
<p class="calibre1">“Yapma Fuad,” diye kestim sözünü. “Öyle bir suikast olmadı, sadece teşebbüs safhasında kaldı. Ama sizi tebrik etmek gerekir doğrusu, bu aptalca teşebbüsten çok iyi faydalandınız. Evet, başarılı bir istihbarat operasyonuydu.” itiraz etmeye hazırlanıyordu ki, onu dinlemedim.</p>
<p class="calibre1">“Hayır, hayır, tenkit etmiyorum, iktidar mücadelesinin tabiatında var bu. Ama ben İzmir Suikastı teşebbüsünün hiçbir safhasında yer almadım. Tıpkı darağacında öldürdüğünüz birçok ittihatçı gibi...”</p>
<p class="calibre1">Suçlu bir çocuk gibi başını salladı.</p>
<p class="calibre1">“Senin o işe bulaşmadığını biliyoruz Şehsuvar...” îşte bunu duyunca patladım:</p>
<p class="calibre1">“O zaman, ne diye beni takip ettiniz?”</p>
<p class="calibre1">Aniden öksürmeye başladı, ardı ardına kesik kesik öksürdü. Eliyle yandaki sehpanın üzerinde duran sürahiyi gösterdi. “Su, su yetiştir.”</p>
<p class="calibre1">Bir bardak doldurup uzattım. Telaşla içti, derin derin nefes aldıktan sonra,</p>
<p class="calibre1">“Yaradan değil, sigaradan,” diye izah etti. “Bırakamadım gitti şu mereti.”</p>
<p class="calibre1">Bardağı elinden alıp, sehpanın üzerine koydum.</p>
<p class="calibre1">“Seni takip etmemizin nedeni, seni tanımak içindi. Evet, cumhuriyet hükümetine karşı bir teşkilatlanmanın içinde olacağını zannetmiyorduk. Gerek Malta’daki sürgün günlerinde, gerek İstanbul’a dönüşünden sonraki davranışların hakkında epeyce malumatımız vardı. Bizzat Kâzım Karabekir Paşa’nın teklifine rağmen Terakkiperver Cumhuriyet Fırkası’na üye olmadığını biliyoruz. O çok sevdiğin Doktor Adnan Bey’in ısrarlarına kulak asmadın. Kara Kemal’le temkinli bir münasebet sürdürdün...”</p>
<p class="calibre1">Hayretler içinde dinliyordum eski arkadaşımın sözlerini. “Peki o halde, neden bırakmadınız peşimi?”</p>
<p class="calibre1">Mavi gözlerini iri iri açtı.</p>
<p class="calibre1">“Hâlâ anlamadın mı? Seni teşkilatımıza almak istiyorduk. Evet, Milli Emniyet’e. Eski günlerdeki gibi birlikte çalışacaktık. O sebepten sınadık, tecrübe ettik...”</p>
<p class="calibre1">“Nasıl yani? Bütün bu olanlar, bir nevi imtihan mıydı?” Büyük bir güvenle mırıldandı:</p>
<p class="calibre1">“Aynen öyleydi. Mehmed Esad denen o alçağı çoktan beri biliyorduk. Tutuklamıyorduk, çünkü yurtdışı münasebetlerini tespit etmeye çalışıyorduk. Evet, parayı kim verirse, onların hesabına çalışan ucuz bir ajan haline gelmişti Mehmed Esad. Muhtemelen Ingilizlerin parasıyla idare edilen Beyrut’taki bir avukatlık bürosundan alıyordu maaşını. Güya önümüzdeki sene, İstanbul’a geldiğinde Mustafa Kemal Paşa’ya suikast düzenleyecekti. Seninle irtibat kurmasının sebebi de buydu. Eski ittihatçıları bulup ona getirmen için. Ama, Mehmed Esad avucumuzun içindeydi; nefes alışma kadar her hareketini, her davranışını takip ediyorduk...”</p>
<p class="calibre1">O sessiz, esmer adam canlandı gözümde.</p>
<p class="calibre1">“Rüşeym?” diye sordum. “Onu nasıl devşirdiniz?” “Kendisi geldi. Evet, iki yıl önce bize başvurdu. Hayır, Mehmed Esad kötü davrandığı için değil. Ingilizler, Arap halkına ihanet ettiği için. Biliyorsun, Arap milliyetçilerini bize karşı kışkırtırken, bağımsız bir devlet sözü vermişti Ingilizler. Ama Osmanlı çekilince, bu vaatlerini unuttular... Rüşeym’in neden konuşamadığını biliyor musun? Çünkü Ingilizler dilini kesmişlerdi. Mehmed Esad’ın Ingilizler adına casusluk yapmasını daha fazla içine sindirememişti bu şerefli adam...” Sustu, muzip bir ifade geçti yüzünden. “Kabul et, Rüşeym iyi hamleydi.”</p>
<p class="calibre1">Takdir eden bir bakış attım.</p>
<p class="calibre1">“Kesinlikle, çok iyi hamleydi.” Bir an sustum. “Aslına bakarsan, hepsi çok iyi düşünülmüş, çok zekice bir plandı. Ama hiçbir işe yaramayacak.”</p>
<p class="calibre1">Sözlerimin anlamını kavraması için yine sustum.</p>
<p class="calibre1">“Ne?” diye çıkıştı. “Ne demek hiçbir işe yaramayacak.” “Çünkü artık ben bu işlerde yokum Fuad. Bıktım, usandım, bezdim... Kötü bir haletiruhiye içindeyim. Yapamam Fuad. Sana söz versem bile yapamam. Yaparım diye kendimi kandırsam bile yapamam. Kabiliyetimi kaybettim, ihtiyarlamaktan bahsetmiyorum, hevesimi kaybetmekten söz ediyorum. Belki benim için kefil oldun, belki bana haddinden fazla kıymet verdin ama yanıldın aziz dostum, ben artık o senin tanıdığın eski Şehsuvar Sami değilim. Ben ruhu yorgun, bedeni yorgun, bozguna uğramış, iflah olmaz bir adamım artık. Teklif ettiğin vazifeyi yapamam...”</p>
<p class="calibre1">Öylece kalakalmıştı Fuad. Ciddi miydim, yoksa bir tür oyun mu oynuyordum kestirmeye çalışıyordu. Sonunda inandı ciddi olduğuma ama yine ikna olmadı.</p>
<p class="calibre1">“Sen hep böyle söylersin... Teşkilat-ı Mahsusa’da da böy-leydin. Buhran geçirir, tereddüde düşer ama sonunda hep dönerdin aramıza. Yine öyle olacak... Tamam, şimdi git, biraz düşün, kendine gel. Ama bak göreceksin, yine döneceksin aramıza... Seni iyi tanıyorum Şehsuvar. Evet, yıllarca görmedim ama çok iyi tanıyorum. Sen bu tehlikeli mesleğin tadını aldın. Entrikanın, heyecanın lezzetine vardın. Daha da mühimi, iktidarın bir parçası olmayı sevdin. Evet, bunları biliyorum, çünkü ben de senin gibiyim...”</p>
<p class="calibre1">“Kusura bakma,” diye doğruldum. “Artık senin gibi değilim. Hoşça kal Fuad, sana muvaffakiyetler dilerim.” Arkamdan seslendi:</p>
<p class="calibre1">“Dur, daha konuşmamız bitmedi.”</p>
<p class="calibre1">Umursamadan kapıya yürüdüm.</p>
<p class="calibre1">“Dur, şu mektuplarını al hiç değilse...”</p>
<p class="calibre1">Öylece kaldım odanın ortasında. Tabii ya, bunu nasıl akıl edememiştim? Sana yolladığım her mektuba el koymuşlardı. Hışımla geriye döndüm. Af bekleyen bir çocuk gibi yatağında büzülmüştü.</p>
<p class="calibre1">“Sadece ben okudum, başka kimseye göstermedim. Sadece ben... Hem sana söylemesem ruhun bile duymazdı. Mektupları okuduktan sonra Ester’e yollardım. Ama bilmeni istedim...”</p>
<p class="calibre1">Hayır, mazeretlerini duymak istemiyordum.</p>
<p class="calibre1">“Nerde mektuplarım? Nerde onlar?” diye bağırdım.</p>
<p class="calibre1">Sesim o kadar gür çıkmıştı ki, kapının önündeki Yasin, eli belinde hızla içeri daldı.</p>
<p class="calibre1">“Tamam, tamam Yasin,” diye durdurdu adamını Fuad. “Asayiş berkemal...” Şaşkın şaşkın yüzümüze bakan Yasin daha ne olup bittiğini anlamadan sordu arkadaşım: “Suavi buralarda mı?”</p>
<p class="calibre1">“Evet, efendim, bakkala indi.” Çekingen bir bakış attı bana. “Sigara istemiştiniz ya.”</p>
<p class="calibre1">“îyi, birazdan burada olur yani. Şimdi sen, Şehsuvar Bey’le müdüriyete git, benim dolabı aç. Orada sarı bir kutunun içinde mektuplar var. Kutuyu Şehsuvar Bey’e ver. Anladın mı? Kutuyu diyorum olduğu gibi...”</p>
<p class="calibre1">Fuad’ı o hastane odasında bırakıp Yasin’le çıktık dışarı. Elimizle koymuş gibi bulduk sarı kutuyu. Hemen açıp, içine baktım. Evet, on beş gündür yazdıklarımın hepsi oradaydı...</p>
<p class="calibre1">Sonra otele geldim işte... Sarı kutuyu açtım, mektupları masanın üzerine yaydım. Sahi ne yapacaktım şimdi ben bunları? Ne yapacaktım elbette postaya verecektim. îyi de neden? Sen Paris’te bir hayat kurmuştun kendine. Kafanı karıştırmanın, mutluluğunu bozmanın ne manası vardı? Ama öte yandan bunları bilmek senin hakkındı. Sana mutsuzluk getirse bile benim düşündüklerimi, hissettiklerimi öğrenmeliydin... Yine de hemen karar veremedim ne yapacağıma. Mektupları toplayıp, sarı kutuya doldurdum. Ve işte yeniden yazmaya başladım sana.</p>
<p class="calibre1">Evet, son mektubumun son satırları bunlar... Belki sen de merak ediyorsundur eski arkadaşımın bana teklif ettiği bu cazip vazifeyi kabul edip etmeyeceğimi. Belki sen de Fuad gibi düşünüyorsundur. Yapmam, kabul etmem dememe rağmen bir süre sonra geri döneceğimi zannediyorsundur. Böyle düşündüğün için seni suçlayamam. Çünkü mazide pek çok kez bu tutarsızlığı gösterdim. Ama bu defa farklı. Bu defa geri dönüş yok. Eyet, mazide bütün o kirli, kanlı, karanlık işleri yapmamı mazur gösterecek bir sebebim vardı. Artık yok. Ne bir ideal, ne bir hayal ne de bir vatan... Evet, sıhhatim yerinde olmasına rağmen ağır ağır öldüğümü hissediyorum... îlk mektubumu yazarken şöyle demiştim: Ölüm, şehirlerimizi kaybetmeyle başlar, vatanımızı kaybetmekle neticelenir... Sahi neydi vatan? Bir toprak parçası mı, uçsuz bucaksız denizler, derin göller, yalçın dağlar, verimli ovalar, yemyeşil ormanlar, kalabalık şehirler, tenha köyler mi? Şimdi farkına varıyorum ki, benim için bir tek vatan varmış, o da sensin... Seni kaybettiğim anda vatanımı da yitirmeye başlamışım. Evet, ağır ağır ölüyorum... Annemi, arkadaşlarımı kucaklayan toprak beni de çağırıyor. Evet, hissediyorum... Diyeceksin ki belki Fuad’ın teklifini kabul etsen, yeniden duyarsın yaşama hevesini, hayata tekrar başlama şansın olur... Hayır, bunu katiyen yapmayacağım; çünkü yaşadığım o yirmi yıllık fırtınalı hayat bana şu hakikati öğretti: “Devletin derinlikleri, toprağın derinliklerinden daha karanlıktır.”</p>
<p class="calibre1">Tarihî romanlara duyulan alaka artıyor. İttihat ve Terakki Cemiyeti’nin son yirmi yılını anlatan yeni bir roman kitapçı raflarını süslüyor. 1926 yılının 2 Kasım gecesi şakağına bir kurşun sıkarak intihar eden eski İttihat ve Terakki idarecilerinden Şehsuvar Sami Bey’in yazdığı “Elveda Güzel Vatanım” nihayet Yeni Asır Yayınevi’nce neşredildi. İlk olarak 1931 yılında Paris’te Gallimard Yayınevi’nden Fransızca olarak piyasaya sürülen romanın önsözünde, ünlü Fransız şair Ester Dauphin şöyle yazmıştı:</p>
<p class="calibre1"><span class="calibre7">“Hepimiz öleceğiz, herkes ölür. Bazen rüzgârda savurulacak hatıralar kalır geriye, bazen de unutulmaz eserler. Elinizdeki bu roman, bir zamanlar çok sevdiğim bir adam tarafından kaleme alındı. Delice bir aşka, görkemli bir ideale, kaybedilmiş bir vatana adanmış, fırtınalı bir hayattı onunkisi. Doğru muydu bilmiyorum ama büyük bir samimiyetle yaşanmıştı, işte o hayattan sadece bu satırlar kaldı geriye... Tortusu genzi yakan bir roman... ”</span></p>
</body>
</html>
