<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>dokuzuncu_hariciye_kogusu_2-6</title>
  <link href="../Styles/dokuzuncuhariciyekogusu.css" rel="stylesheet" type="text/css" />
  <meta content="urn:uuid:1f89f18c-228a-41b2-9825-80d666a33d66" name="Adept.expected.resource" />
</head>

<body id="dokuzuncu_hariciye_kogusu_2" xml:lang="tr-TR">
  <div>
    <p class="Ana-Baslik" id="toc_marker-3"><span class="Ana-Baslik char-style-override-2">Zavallı Yorik</span></p>

    <p class="Metin-Ana-Baslik-Alti"><span class="Metin-Baslik-Alti char-style-override-8">“Hani senin o güzel kelimelerin, çılgınlıkların, şar­kıların, davetlileri kahkahalarla boğan şakaların?”</span></p>

    <p class="Paragraf-Ana-Baslik-Sonrasi"><span class="char-style-override-1">G</span><span class="char-style-override-7">ayet yüksek bir kapı. Kırmızı bir fener üstünde şu kelimeler: “Yaralılara ilk yardım.”</span></p>

    <p class="Temel-Paragraf"><span class="char-style-override-6">Bu vaat karşısında bana her vakit gelen ürperme ile içeri girdim. Taşlık. Yüksek tavan. Bütün sesler büyüyor: Ayak sesleri, insan sesleri ve uğultular. Taşlara sürünen kumlu ayakkabıların çıtırdısı kestane fişekleri gibi ve açılıp kapanan kapıların gürültüsü top gibi patlıyor.</span></p>

    <p class="Temel-Paragraf"><span class="char-style-override-6">Hızla girip çıkanlar, ağır ağır ve aranarak yürüyenler, bir köşede bekleyen askerî elbiseli fakülte talebesi, beyaz gömlekli asistanlar, doktorlar, yanımdan geçerken bıraktıkları meslekî koku ile kendilerini tanıtan eczacılar, duvarlardaki cetvelleri okuyan hastalar. Gayet vahim işler etrafındaki sessiz faaliyet. Burası bir resmî daireye, bir mektebe, bir hastahaneye, bir hamama, bir mağazaya, bir kışlaya ve bir mabede aynı zamanda benzer.</span></p>

    <p class="Temel-Paragraf"><span class="char-style-override-6">Benim doktoru buldum. Operatörü beklemek lâzım. Teşrih sınıfında ders veriyormuş. Bana kaç defa lâbo­ra­tu­varları, sınıfları, ameliyathaneleri gezdiren doktor, hastalığa ait herşeye karşı tecessüsümü biliyor. Teşrihhaneyi görmemiştim. Bu sefer beni oraya götürdü.</span></p>

    <p class="Temel-Paragraf"><span class="char-style-override-6">Büyük bir odaya girdik. Duvarları boydan boya kaplayan camlı dolaplar, içinde iskeletler, ortada sıra sıra masalar. Üstlerinde örtülere bürünmüş, insan şeklinde bir şeyler.</span></p>

    <p class="Temel-Paragraf"><span class="char-style-override-6">Masalardan birine yaklaştık.</span></p>

    <p class="Temel-Paragraf"><span class="char-style-override-6">Doktor örtülerden birini kaldırdı.</span></p>

    <p class="Temel-Paragraf"><span class="char-style-override-6">&nbsp;</span></p>

    <p class="Temel-Paragraf"><span class="char-style-override-6">Bir ölü. Çırçıplak, sapsarı, upuzun bir vücut. Sivri yerleri morarmış, kaburgaları siyahlanarak fırlamış. Adaleler düşük. Kollar ve bacaklar incelmiş. Bir bacağı uzamış, öte­ki hafifçe yana kıvrık ve dizi yukarı kalkık. Başı yana dönük ve masanın kenarına doğru biraz kaymış. Ucu sivri ve etrafı mor bir daire ile çevrili burun uzamış, şakakları çökmüş ve traşı gelmiş. Alnı çok buruşuk. Yüzün­de de şiddetli nefret ve azap: Hâlâ yaşıyormuş gibi, işkence çekiyormuş gibi, hâlâ içinde büyük duygular var­mış gibi.</span></p>

    <p class="Temel-Paragraf"><span class="char-style-override-6">Gözlerim öteki masalara gitti. Her örtünün altında böyle bir tane var.</span></p>

    <p class="Temel-Paragraf"><span class="char-style-override-6">Doktor: “Bu taze bir kadavra, yeni gelmiş.” dedi. “Taze” ve “Kadavra” kelimelerinin garip tezadı beni ürpertti.</span></p>

    <p class="Temel-Paragraf"><span class="char-style-override-6">Doktor anlatıyordu:</span></p>

    <p class="Temel-Paragraf"><span class="char-style-override-6">- Bu zavallı, dünyada hiçbir şeyleri olmayan insanlardan... Bunların öldükten sonra bir mezarları bile yoktur. Fakat bu, teşrih için iyi bir kadavra. Tepeden tırnağa ka­dar adaleleri sayılıyor. Hem yağsız, yavan bir ceset, teş­rih bıçağını yormaz.</span></p>

    <p class="Temel-Paragraf"><span class="char-style-override-6">Ve doktor birçok fennî tafsilât veriyor.</span></p>

    <p class="Temel-Paragraf"><span class="char-style-override-6">Artık onu dinleyemez oldum. Bir iki ay evvel okuduğum “Hamlet”in mezarlık sahnesini hatırladım. Orada, Kralın soytarısı “Yorik”in kafatasını eline alan Prens’in sözlerini, bir musiki parçası gibi içimden mırıldandım:</span></p>

    <p class="Temel-Paragraf"><span class="char-style-override-6">“Heyhat! Zavallı Yorik! Ben onu tanıdım Horatio. Soy­tarıların en neş’elisiydi: Velût bir muhayyele. Bin defa beni kollarında gezdirdi; fakat şimdi manzarası hayalimi dehşetle nasıl dolduruyor! Kalbim nasıl...”</span></p>

    <p class="Temel-Paragraf"><span class="char-style-override-6">Doktor beni dürttü. Elini örtüye sararak parmağını ölü­nün ağzına götürdü, siyahlanmış dudağını biraz sıyırdı:</span></p>

    <p class="Temel-Paragraf"><span class="char-style-override-6">- Bak! dedi. Dişler! Biliyor musun? İnsan öldükten sonra dişlerine bir şey olmaz, son nefesinde nasılsa öyle kalır. Burada, her ölünün ağzında, hayatında dişlerine ne kadar itina ettiğini anlayabiliriz... Bak, şurada bir çürük diş...</span></p>

    <p class="Temel-Paragraf"><span class="char-style-override-6">Bir tiksinme hareketi yaptım, derhal ölüyü rahat bıraktı.</span></p>

    <p class="Temel-Paragraf"><span class="char-style-override-6">Odadan çıktık, hafif hafif yürüyoruz. Ne ağır koku! Bir posta vapurunu batırabiliriz. Ve ne sessizlik! Ayak seslerimiz bile hiç akis yapmıyor gibi çınlayıp sönüyor. Kendime gömülüyorum.</span></p>

    <p class="Temel-Paragraf"><span class="char-style-override-6">“Bin defa beni kollarında gezdirdi. Horatio! Bu soytarıların en alaycısıydı. Bin defa beni kollarında gezdirdi. Velût bir muhayyele. Kimbilir kaç defa öptüğüm dudakları şuracığa asılıydı. Zavallı Yorik!”</span></p>

    <p class="Temel-Paragraf"><span class="char-style-override-6">- Buradan çıkıp teşrih dershanesine girelim, isterseniz... Tahammülünüz varsa...</span></p>

    <p class="Temel-Paragraf"><span class="char-style-override-6">Yok diyemedim.</span></p>

    <p class="Temel-Paragraf"><span class="char-style-override-6">Nasıl olsa operatörü beklemeye ve vakit geçirmeye de mecburduk.</span></p>

    <p class="Temel-Paragraf"><span class="char-style-override-6">“Zavallı Yorik! Hani senin...”</span></p>

    <p class="Temel-Paragraf"><span class="char-style-override-6">“Hani senin o güzel kelimelerin, çılgınlıkların, şarkıların, davetlileri kahkahalarla boğan şakaların? Hatta şimdi...”</span></p>

    <p class="Temel-Paragraf"><span class="char-style-override-6">Doktor sordu:</span></p>

    <p class="Temel-Paragraf"><span class="char-style-override-6">- Size burası dokundu mu yoksa?</span></p>

    <p class="Temel-Paragraf"><span class="char-style-override-6">- Bir piyesten bazı parçalar hatırlıyorum.</span></p>

    <p class="Temel-Paragraf"><span class="char-style-override-6">- Biz o kadar alışkınız ki.</span></p>

    <p class="Temel-Paragraf"><span class="char-style-override-6">“Hattâ şimdi, şu ağzının yanındaki buruşukla gülmeye sen bile muktedir değilsin. Ne yanak kalmış, ne ağız. Haydi, git, şimdi güzel kadınlarımızdan birine, tuvaleti arasında görün; ve ona de ki, yüzüne bir parmak kalınlığında boya süredursun, günün birinde şu cazip şekle is­tihale etmekten kurtulamayacaktır. Bu fikre onu güldür.”</span></p>

    <p class="Temel-Paragraf"><span class="char-style-override-6">Teşrih dershanesine girdik. Amfiteatr. Operatör, elinde âletler, önünde mermer masa, üstünde bir ölü. Kolu kesiliyor.</span></p>

    <p class="Temel-Paragraf"><span class="char-style-override-6">- Efendiler!... Amputation ameliyatlarında herşeyden evvel dikkat edilecek nokta...</span></p>

    <p class="Temel-Paragraf"><span class="char-style-override-6">&nbsp;</span></p>

    <ul>
      <li class="Yildiz"><span class="Yildiz char-style-override-9">*</span><span class="Yildiz char-style-override-7">&nbsp;</span></li>
    </ul>

    <p class="Temel-Paragraf"><span class="char-style-override-6">&nbsp;</span></p>

    <p class="Temel-Paragraf"><span class="char-style-override-6">“- Rica ederim, Horatio, bana bir şey söyle.”</span></p>

    <p class="Temel-Paragraf"><span class="char-style-override-6">“- Ne söyleyeyim efendimiz?”</span></p>

    <p class="Alt-Baslik"><span class="Alt-Baslik char-style-override-2">İlk Lokma</span></p>

    <p class="Metin-Alt-Baslik-Alti"><span class="Metin-Baslik-Alti char-style-override-8">Halbuki mesele çok basit: İnsan hastalanır ve ölür.</span></p>

    <p class="Temel-Paragraf"><span class="char-style-override-6">Dersden çıkınca fakülteyi çabuk terketmeye mecbur olan operatör, o gün bana bakmadı, yalnız doktora dedi ki:</span></p>

    <p class="Temel-Paragraf"><span class="char-style-override-6">- Mithat Bey! Bu çocuğa anlatınız, mutlaka koltuk değneği kullanmalıdır, hâlis “arthrite”dir bu, şakaya gel­mez, hastalık “exra-articulaire” değil ki...</span></p>

    <p class="Temel-Paragraf"><span class="char-style-override-6">- Öyle demişler.</span></p>

    <p class="Temel-Paragraf"><span class="char-style-override-6">- Haltetmişler! Ben bu dizi önce de gördüm, biliyorum.</span></p>

    <p class="Temel-Paragraf"><span class="char-style-override-6">Bana döndü:</span></p>

    <p class="Temel-Paragraf"><span class="char-style-override-6">- Yavrum! Sonra bacağını bütün bütün kaybedersin. Mutlaka bir koltuk değneği lâzım. Bak yürürken de zahmet çekiyorsun.</span></p>

    <p class="Temel-Paragraf"><span class="char-style-override-6">Ve ters yüzü dönerek, hiç zahmet çekmeden yürüyüp gitti.</span></p>

    <p class="Temel-Paragraf"><span class="char-style-override-6">Benim doktor, bahçede, kolunu bana verdi.</span></p>

    <p class="Temel-Paragraf"><span class="char-style-override-6">- Rica ederim, yaslanınız. Operatörün hakkı var... İhmal etmeyiniz. Hiç olmazsa bir baston.</span></p>

    <p class="Temel-Paragraf"><span class="char-style-override-6">Yokuşu ağır ağır iniyoruz. Hafif bir rüzgâr.</span></p>

    <p class="Temel-Paragraf"><span class="char-style-override-6">Her vesile ile bana ders veren doktor söylüyor.</span></p>

    <p class="Temel-Paragraf"><span class="char-style-override-6">- Bünye, bünye. Sizin için her şeyden evvel bu! Hastalığınız hem mevzii, hem bünyevidir. Bol hava, güneş, bilhassa deniz havası... Bunları çok iyi bilirsiniz. Hastalığınız size âdeta amelî doktorluk öğretiyor... Bu rüzgâra bakın çok faydalı... Bu kadar esmek şartiyle... Daha fazlası cümle-i asabiyeyi kamçılar... Şurada bir lokanta var. Orada hem dinlenirsin, hem yemek yeriz.</span></p>

    <p class="Temel-Paragraf"><span class="char-style-override-6">Bir köy lokantasına giriyoruz. Doktor, mutlaka bir et seçmemi istiyor ve bana bir yemek rejimi çiziyor.</span></p>

    <p class="Temel-Paragraf"><span class="char-style-override-6">Öteki operatörün kararını anlattım ve bundan çok müteessir olduğumu söyledim.</span></p>

    <p class="Temel-Paragraf"><span class="char-style-override-6">Düşündü, çok düşündü, “Osteite” diye mırıldandı; gene düşündü, tereddüt içinde söyledi:</span></p>

    <p class="Temel-Paragraf"><span class="char-style-override-6">- O kadar korkmayın... Bir kere de biz görelim... Yarın değil öbür gün gelirsiniz, bizim operatör de bakar. Olabilir ki küçük bir ameliyatla, hattâ yalnız alçıyla, yahut ya­rım bir “İltisak-ı mafsal” ile kurtarırız.</span></p>

    <p class="Temel-Paragraf"><span class="char-style-override-6">Sonra kuvvetle tekrar etti:</span></p>

    <p class="Temel-Paragraf"><span class="char-style-override-6">- Bünye! Bünye... En mühim nokta bu. Çok yiyiniz! Bunları biliyorsunuz... Fakat, haydi bakalım, işte yiyeceğiniz geldi… Bunu bitirmelisiniz… İyi çiğneyiniz.</span></p>

    <p class="Temel-Paragraf"><span class="char-style-override-6">Hiç iştahım yoktu. Sun’î bir gayretle bıçağı bastım ve ilk lokmayı ağzıma götürdüm.</span></p>

    <p class="Temel-Paragraf"><span class="char-style-override-6">Fakat etin kokusu bana teşrihhaneyi hatırlattı. Birdenbire damağımda çürümüş bir insan eti lezzeti, genzimde ağır bir koku hissettim. Bu duygum bana o kadar hakiki göründü ki lokmayı yutamadım, çıkaramadım ve kıpkırmızı kesildim.</span></p>

    <p class="Temel-Paragraf"><span class="char-style-override-6">Lokantanın bahçesine çıktım ve geldim. Doktor biraz şaşırmış, fakat soğukkanlı duruyordu. Bir bardak su verdi.</span></p>

    <p class="Temel-Paragraf"><span class="char-style-override-6">Herşeyi anlamıştı. “Teşrihhaneyi gezmemeliydik”, de­di.</span></p>

    <p class="Temel-Paragraf"><span class="char-style-override-6">O koku bütün lokantayı ve genzimi dolduruyordu. Gördüğüm ölülerden birinin yanağını ısırmış gibiydim. Doktor: “Vah vah…” diye mırıldandı.</span></p>

    <p class="Temel-Paragraf"><span class="char-style-override-6">Hâlbuki mesele çok basit: İnsan hastalanır ve ölür.</span></p>

    <p class="Temel-Paragraf"><span class="char-style-override-6">“- Zavallı Yorik!”</span></p>

    <p class="Alt-Baslik"><span class="Alt-Baslik char-style-override-2">Beni Karşılayan Sükût</span></p>

    <p class="Metin-Alt-Baslik-Alti"><span class="Metin-Baslik-Alti char-style-override-8">Bu odada bir şey var, mühim bir şey.</span></p>

    <p class="Temel-Paragraf"><span class="char-style-override-6">Köşke girdim, fakat aşağı sofalarda, merdivenlerde, kapısı açık odalarda ve salonda kimseye tesadüf etmedim.</span></p>

    <p class="Temel-Paragraf"><span class="char-style-override-6">Paşa’nın yatak odasının önünden geçerken içerde hararetli bir konuşma duydum. Nüzhet’in sesi de geliyordu.</span></p>

    <p class="Temel-Paragraf"><span class="char-style-override-6">Biraz durakladım ve Paşa’nın küçük bir kahkahasını duymaktan gelen cesaretle içeriye girdim.</span></p>

    <p class="Temel-Paragraf"><span class="char-style-override-6">Paşa, uzun koltukta arka üstü yatıyor, Nüzhet pencerenin kenarına oturmuş, dizlerini sallıyor ve aynalı dolabın açık duran kapısı arasından yengemin kalın bacakları ile siyah elbisesinin eteği görünüyordu.</span></p>

    <p class="Temel-Paragraf"><span class="char-style-override-6">Ben girer girmez hepsi birden sustular. Beklediğim alâka yerine bu sessizlik beni şaşırttı ve bu şaşkınlığımı gören Nüzhet’in yüzünde bir istihza belirip belirmediğine bakamadan Paşa’ya doğru bir iki adım attım.</span></p>

    <p class="Temel-Paragraf"><span class="char-style-override-6">Beni gene o himaye etti ve ilk alâkayı gösterdi:</span></p>

    <p class="Temel-Paragraf"><span class="char-style-override-6">- Oo... İyi... Çabuk geldin… Ne haber?</span></p>

    <p class="Temel-Paragraf"><span class="char-style-override-6">Anlattım ki operatör beni muayene etmedi, yarın değil öbürgün. Anneme kartı yazdım, artık merak etmez. Bir roman aldım, cinaî ama güzel bir şeye benziyor.</span></p>

    <p class="Temel-Paragraf"><span class="char-style-override-6">Paşa sadece:</span></p>

    <p class="Temel-Paragraf"><span class="char-style-override-6">- Haydi bakalım! diye mırıldandı ve odayı gene sessizlik bastı.</span></p>

    <p class="Temel-Paragraf"><span class="char-style-override-6">Nüzhet’e baktım, başını pencereden dışarı çevirmiş ve dizlerini sallıyor.</span></p>

    <p class="Temel-Paragraf"><span class="char-style-override-6">Yengem, aynalı dolabın içine kapanmış. Kapısı hafifçe gıcırdıyor.</span></p>

    <p class="Temel-Paragraf"><span class="char-style-override-6">Bu odada bir şey var, bu odada mühim bir şey var. Merak ediyorum. Anlamak istiyorum, beni karşılayan bu sessizliği yenmek istiyorum.</span></p>

    <p class="Temel-Paragraf"><span class="char-style-override-6">Kitabı Paşa’ya uzatmaktan başka bir hareket yapamadım.</span></p>

    <p class="Temel-Paragraf"><span class="char-style-override-6">Aldı ve bakmadan küçük bir dolabın üstüne koydu: “Ya. Eh… Pekalâ…” gibi tamamiyle anlayamadığım bir şeyler söyledi.</span></p>

    <p class="Temel-Paragraf"><span class="char-style-override-6">Aynalı dolabın kapısı gıcırdıyordu.</span></p>

    <p class="Temel-Paragraf"><span class="char-style-override-6">Nüzhet pencerenin kenarından indi ve aramızdan çekilerek balkona çıktı. Ben de hemen odadan çıkmak ve yalnız kalmak istiyordum, fakat yapamadım. Biraz sendeleyerek iki adım kadar geriledim.</span></p>

    <p class="Temel-Paragraf"><span class="char-style-override-6">Yukarı çıkayım.. gibi bi şey mırıldandım, kapıya doğru yürüdüm.</span></p>

    <p class="Temel-Paragraf"><span class="char-style-override-6">Oda kapısının yanında, ayakta, Nurefşan, duruyordu. Onu ancak odadan çıkarken görmüştüm. O da bana garip gözlerle, birçok mânâlarla yüklü, dolgun gözlerle bakıyordu.</span></p>

    <p class="Temel-Paragraf"><span class="char-style-override-6">Odadan çıkınca nereye gideceğimi, ne yapacağımı şaşırmıştım. Bütün bu ev, bütün bu insanlar bana yabancı geliyordu. Onları bana tanıtan bütün alâkalar, hâtıralar bir anda kaybolmuştu.</span></p>

    <p class="Temel-Paragraf"><span class="char-style-override-6">Merdivenlerden indim. Bahçeye çıktım.</span></p>

    <p class="Temel-Paragraf"><span class="char-style-override-6">Havuzun başında Nüzhet’le geceleyin oturduğumuz demir kanapeye oturdum. Fakat bahçeyi göremiyordum, o yaşımda kuvvetli acıların bana verdiği geçici sağırlık ve körlük içinde idim; o acılardan biri ki, saniyeler içinde artıyor, azamiye çıkıyor, gözlerimin arkasında bir karanlık ve kulaklarımda bir uğultu yapıyor, kendimi taşıyamayacak kadar dermanımı kesiyordu.</span></p>

    <p class="Temel-Paragraf"><span class="char-style-override-6">Başımı arkaya dayadım. Bahçenin uzaklarında, yeşillikler arasında bahçıvanın görünüp kaybolan iki kat eğilmiş vücudu gözlerimi biraz oyaladı. Fakat gene içim karardı. Biraz evvelki yatak odasından parça parça hayaller.</span></p>

    <p class="Temel-Paragraf"><span class="char-style-override-6">Paşa’nın çapaklı sesi. Nüzhet’in dizlerinde sinirlilik. Nurafşan’ın gözleri, aynalı dolap kapısının gıcırtısı. Ve bu ses, bu dizler, bu gözler, kapı, gizli şeylerin diliyle bana neler söylüyorlar! Bazan etrafımızda o kadar esrarlı bir hâdise olur ki ince teferuatına kadar bunu sezeriz, fakat hiçbir şey idrak etmeyiz; ruhumuzun içinde ikinci bir ruh herşeyi anlar, fakat bize anlatmaz, böyle korkunç işaretlerle bizi muammanın derinliklerine atar ve boğar.</span></p>

    <p class="Alt-Baslik"><span class="Alt-Baslik char-style-override-2">Kuruntulu Adam</span></p>

    <p class="Metin-Alt-Baslik-Alti"><span class="Metin-Baslik-Alti char-style-override-8">Nen var, niçin susuyorsun?</span></p>

    <p class="Temel-Paragraf"><span class="char-style-override-6">Boğuluyorum.</span></p>

    <p class="Temel-Paragraf"><span class="char-style-override-6">Kurtulmak için başımı kendi derinliklerimden çı­ka­rı­yorum, bahçeye bakıyorum. Oyalanacak bir şey arıyorum.</span></p>

    <p class="Temel-Paragraf"><span class="char-style-override-6">Yeşillikler arasında bahçıvanın kambur sırtı. Hâlâ aynı noktada. Bir nebat, bir toprak parçası üstünde ne ısrar! Bütün ruhî ticaretini mert ve asil tabiatla yapan adam: Kendini ona emniyetle veriyor ve nebatla, toprakla açtığı hesab-ı câride aldanmayacağını biliyor, bunun için sâkin ve kendinden emin, çalışıyor, bunun için yirmi santimetre murabbaı bir toprak parçası üstünde, güneşin altında, saatlerce, yorulmadan, mazbut bir heyecanla didinip duruyor.</span></p>

    <p class="Temel-Paragraf"><span class="char-style-override-6">Onu o kadar kıskanıyorum ki saadetinin içine daha fazla giremiyorum, kendime dönüyorum, fakat içimde ne kargaşalık! Bana tâbi olmayan binlerce hayaller ve hatıralar, şiddetli bir anafor içinde savruluyorlar.</span></p>

    <p class="Temel-Paragraf"><span class="char-style-override-6">Arkamdan bir şehir kaçıyor. Dizlerimde bir kerpeten. Hastalık ve tabiat. Çamların arasında beyazlıklar. Bünye! Bünye! Sizin için her şeyden evvel bu. Evimizin sokak kapısı önünde çocuklar, birdenbire keskin bir çığlık. Daha sabredelim mi? Yengemin Paşa’ya uzattığı çanta ve Paşa’nın bana elini uzatırken yüzündeki şefkatin arkasına gizlenen istihfaf, istihza, nefret, hâkimiyet, mum ışığının sallantıları arasında uzanıp kısalan bir boy. Canlı, hareketli gözler, simsiyah ve hareketsiz. Uyuyamadım, diyor, ben de uyuyamadım, sen niçin uyuyamadın? Ben bir şeyler düşündüm, ben de bir şeyler. Gömleğinin üstünde bir şal... Arkamda açık duran balkon kapısından hafif bir rüzgâr giriyor. Hani benim kitaplarım? Çırılçıplak, sapsarı, upuzun bir vücut. Yanakları çökmüş ve traşı gelmiş. Horatio! Bana bir şey söyle! Ne söyleyeyim efendimiz?</span></p>

    <p class="Temel-Paragraf"><span class="char-style-override-6">Mermer masanın üstünde bir ölü. Heyhat! Ben onu tanıdım, Horatio. Soytarıların en alaycısıydı. Bin defa beni kollarında gezdirdi. Şimdi ne yanak kalmış, ne ağız! Bin defa beni kollarında gezdirdi. Velût bir muhayyele! Hani senin şarkıların, lâtifelerin, dâvetlileri kahkahalarla boğan şakaların! Operatörün bana bakışlarındaki merhamet, nefret ve ciddiyet. Ağır ağır yokuşu iniyoruz. Bir köy lokantası. Lokma. Zavallı Yorik! Horatio! Bana bir şey söyle! Ne söyleyeyim efendimiz?</span></p>

    <p class="Temel-Paragraf"><span class="char-style-override-6">Arkamda bir ayak sesi. Bir kahkaha. Ben doğrulmaya çalışırken bir kahkaha daha. Nüzhet:</span></p>

    <p class="Temel-Paragraf"><span class="char-style-override-6">- Ayol nerdesin?</span></p>

    <p class="Temel-Paragraf"><span class="char-style-override-6">Yüzüme dikkatle bakıyor, cevap bekliyor.</span></p>

    <p class="Temel-Paragraf"><span class="char-style-override-6">- Nerdesin? Odanda aradım seni.</span></p>

    <p class="Temel-Paragraf"><span class="char-style-override-6">Gözlerimi önüme eğiyorum.</span></p>

    <p class="Temel-Paragraf"><span class="char-style-override-6">- Yoruldum, dinleniyorum.</span></p>

    <p class="Temel-Paragraf"><span class="char-style-override-6">Yanıma oturdu. Hâlâ gözleri yüzümde.</span></p>

    <p class="Temel-Paragraf"><span class="char-style-override-6">- Yok yok... Bir şey var... Gene bir şeyler kuruyorsun.</span></p>

    <p class="Temel-Paragraf"><span class="char-style-override-6">Cevap vermiyorum. Bir kere girdiği bu yolda zorla yürüyor.</span></p>

    <p class="Temel-Paragraf"><span class="char-style-override-6">- Vallahi bir şeyler kuruyorsun. Neye canın sıkılıyor?</span></p>

    <p class="Temel-Paragraf"><span class="char-style-override-6">- Küçük şeylere.</span></p>

    <p class="Temel-Paragraf"><span class="char-style-override-6">- Söyle bana.</span></p>

    <p class="Temel-Paragraf"><span class="char-style-override-6">- Yorgunum.</span></p>

    <p class="Temel-Paragraf"><span class="char-style-override-6">- Haydi, söyle bana.</span></p>

    <p class="Temel-Paragraf"><span class="char-style-override-6">- Yorgunum... İstasyondan buraya kadar yürümek yordu. Biraz dinleniyorum. Şu bahçıvana bakıyorum. Ne güzel çalışıyor.</span></p>

    <p class="Temel-Paragraf"><span class="char-style-override-6">- Haydi, haydi... Söyle bana.</span></p>

    <p class="Temel-Paragraf"><span class="char-style-override-6">- Yirmi santimetrelik bir toprak parçası üstünde...</span></p>

    <p class="Temel-Paragraf"><span class="char-style-override-6">- Kuzum... Bir şeye mi darıldın?</span></p>

    <p class="Temel-Paragraf"><span class="char-style-override-6">- Hayır!</span></p>

    <p class="Temel-Paragraf"><span class="char-style-override-6">- Ben neye darıldığını biliyorum.</span></p>

    <p class="Temel-Paragraf"><span class="char-style-override-6">- Hiçbir şeye darılmadım.</span></p>

    <p class="Temel-Paragraf"><span class="char-style-override-6">- Biliyorum diyorum sana.</span></p>

    <p class="Temel-Paragraf"><span class="char-style-override-6">- Hayır!</span></p>

    <p class="Temel-Paragraf"><span class="char-style-override-6">- Sen biraz evel darıldın. Odadan çıkışından belliydi. Değil mi?</span></p>

    <p class="Temel-Paragraf"><span class="char-style-override-6">- Hayır... Darılmadım... Darılmış değilim.</span></p>

    <p class="Temel-Paragraf"><span class="char-style-override-6">- Ey!</span></p>

    <p class="Temel-Paragraf"><span class="char-style-override-6">- Orada, benden gizli bir şey konuşuyordunuz gibi geldi bana... Dışarı çıktım.</span></p>

    <p class="Temel-Paragraf"><span class="char-style-override-6">- Hayır! Senden gizli bir şey konuşmuyorduk.</span></p>

    <p class="Temel-Paragraf"><span class="char-style-override-6">- Olabilir... Bana öyle geldi.</span></p>

    <p class="Temel-Paragraf"><span class="char-style-override-6">- Hayır! Bak sen ne vesveseli adamsın! Düşün, düşün de kendini anla! Senden gizli hiçbir şey konuşmuyorduk. Annem soyunuyordu, sen odaya girince o da aynalı dolabın kapısı içine saklandı. Ben sana işaret ettim, görmedin. Şimdi anladın mı? Bu vesveseleri bırak! Sen çok kuruntulu insansın! Kalk. Dinlendinse bahçıvana görünmeden küçük salatalık koparalım, haydi.</span></p>

    <p class="Alt-Baslik"><span class="Alt-Baslik char-style-override-2">Paris! Paris!</span></p>

    <p class="Metin-Alt-Baslik-Alti"><span class="Metin-Baslik-Alti char-style-override-8">Sen git, Paris’e git! Hey!</span></p>

    <p class="Temel-Paragraf"><span class="char-style-override-6">- Ha! Ha! Tıpkısı be! Gözümün önüne geliyor Paris... Enstitü binası... Sonra Cumhuriyet heykeli vardır. Yamandır Paris. Bir daha göremiyeceğiz. İnşallah sen gidersin de görürsün... Benden geçti artık... Fakat insan romanları okurken de Paris gözünün önüne geliyor... Hem bu, hoş bir roman... Aferin! İyi bulmuşsun... O yeraltı meyhanelerinde ben yüzlerce defa kafayı çektim... Apsent üstüne apsent...</span></p>

    <p class="Temel-Paragraf"><span class="char-style-override-6">Paşa, bol kahkahalar atıyor; okuduğum romanın yerli Paris tasvirleri hafızasının kapağını açmış, gençliğinin en taşkın yıllarına ait hatıralarla ağzına kadar dolu bir bentten, yirmi beş senelik bir mazinin seli şarıl şarıl akıyordu. Bütün Paris hatıraları. Ve bol ve gevrek kahkahalar, ki çocukluğumda Paşa bundan ne kadar çok salıverirdi ve her insanı bize hatırlatan, her insanı içimizde yaşatan bir ayırıcı alâmet varsa, Paşa’yı da bana hatırlatan, içimde yaşatan bu gevrek ve bol kahkahalarıydı.</span></p>

    <p class="Temel-Paragraf"><span class="char-style-override-6">- Ben, diyordu. Paris’e gittiğim vakit Sadi Carnot Reisicumhurdu. Kaç senelik mesele bu? Dur bakayım... 1887... Onüç, onbeş daha, yirmi sekiz sene evvel. Sen daha o vakit dünyada yoktun... Ne gezer? Ha! Sadi Carnot Reisicumhurdu... Paris’in yeraltı meyhaneleri vardı... Orada apaşlar toplanırlar... Hani romanda oku­yor­sun ya!... İşte o herif gibi üç değil, beş değil, on onbeş apaş ortaya dolarlar... Ha! İçlerinde politikacılar da vardır... Anarşistler! Hepsi de Sadi Carnot’un düşmanları... Kapılar kapanır... Dışarıya gözcü konur... Polis gelmesin diye. Hoş polis herşeyi bilir ya... Arada bir bunları basar... Derken... Evet kapılar kapanır... Masanın üstüne bir anarşist çıkar, dehşetli bir nutuk söyler! Hey! Aman Allah! Gözleri kızarmış... Apsent üstüne apsent! Bağırır dururlar:</span></p>

    <p class="Temel-Paragraf"><span class="char-style-override-6">- A bas Sadi Carnot!</span></p>

    <p class="Temel-Paragraf"><span class="char-style-override-6">Yani “Kahrolsun Sadi Carnot!” diye haykırırlar... Kimi yere bardağı atar, şırakk.. diye kırar... Artık herkes masaların üstüne çıkar, nutuklar, haykırışlar, hurralar, bir neşe, bir coşkunluk, bir fırtına, kıyametler kopar!</span></p>

    <p class="Temel-Paragraf"><span class="char-style-override-6">Göğsü yorulan Paşa biraz duruyor, hâtıralarının silsilesini kendi içinde seyre dalıyor, “Hey... Ah.” gibi iniltiler salıveriyordu.</span></p>

    <p class="Temel-Paragraf"><span class="char-style-override-6">O tarihte biz, Harb-i Umumî’ye henüz girmiştik. İttihatçılar hâkimdi. Paşa, Fransız dostu ve Alman aleyhtarı, İttihatçılar’a düşmandı. Hep “Sabah” okur, muhalif fırkanın muvaffakiyetlerini arardı. Bab-ı âli baskınından sonra, “Sabah” birdenbire dilini değiştirmiş ve İttihatçılar’ın tarafına geçmişti. Hattâ Nazım Paşa’nın katlini ehemmiyetsiz bir vak’a gibi iki üç satırla yazmıştı. Paşa, en güvendiği gazetenin de bu ihanetini görünce, o günden beri matbuata da gücendi ve bir daha köşke gazete sokmadı. Bunun için gençlik hâtıralariyle karışan siyasî muhalefet ihtirası altmışını geçen bu ihtiyarı anarşist gibi diriltiyor, uykudaki enerjilerini ayaklandırıyor, coşturuyordu.</span></p>

    <p class="Temel-Paragraf"><span class="char-style-override-6">- Sonra, diyor, Sadi Carnot’yu öldürdüler... Ben o vakit Paris’te değildim... İstanbul’a gelmiştim... Herifi İtalyan anarşistleri vurdu... Liyon’da... Anladın mı? Sen git, Paris’e git! Bak orada romanda okuduğun Pont-Neuf’un arka sokağında bir yeraltı meyhanesi vardır. Hoş, bugün duruyor mu acaba?</span></p>

    <p class="Temel-Paragraf"><span class="char-style-override-6">Nefesi kesiliyordu. Romanı okumaya devam ettim:</span></p>

    <p class="Temel-Paragraf"><span class="char-style-override-6">“Çünkü bir kapalı araba, sarı ve ölümlü ışıklar neşreden fenerleriyle Pont-Neuf’u geçti ve enstitünün parmaklığı önünde tevakkuf etti. Soluk gümüşî renkte bir şapkayı lâbis orta yaşlı bir adam, arkasında kısa boylu, kamburca diğer bir adamla arabadan atladı ve derhal emir verdi:</span></p>

    <p class="Temel-Paragraf"><span class="char-style-override-6">“- Lâmbaları söndürünüz!”</span></p>

    <p class="Alt-Baslik"><span class="Alt-Baslik char-style-override-2">Gizli Konuşulan Şey</span></p>

    <p class="Metin-Alt-Baslik-Alti"><span class="Metin-Baslik-Alti char-style-override-8">Bir odanın içindeki sır.</span></p>

    <p class="Temel-Paragraf"><span class="char-style-override-6">Yatak odama girerken, kapının önünde Nurefşan’ı gördüm. Elinde bir şamdan:</span></p>

    <p class="Temel-Paragraf"><span class="char-style-override-6">- Sizi bekliyorum, dedi. Şimdi sizin cibinliğinizi kurdum. Sivrisinekler çoğaldı.</span></p>

    <p class="Temel-Paragraf"><span class="char-style-override-6">Odaya benimle beraber girdi. Etrafına bakınıyor, benim daha fazla rahat etmem için odada yapılacak yeni işler arıyor, bulamamaktan canı sıkılmış görünüyor.</span></p>

    <p class="Temel-Paragraf"><span class="char-style-override-6">Ben sandalyeye oturdum ve onun çıkmasını bekledim; çıkmadı ve karşımda durdu. Konuşmak istediği ve cesaret edemediği belliydi.</span></p>

    <p class="Temel-Paragraf"><span class="char-style-override-6">Konuşturmak istedim:</span></p>

    <p class="Temel-Paragraf"><span class="char-style-override-6">- Ey... Söyle bakalım Nurefşan... Senin saka ne âlemde... Yem yemiyor mu? Hastalığı geçti mi?</span></p>

    <p class="Temel-Paragraf"><span class="char-style-override-6">Son ihtiyarlık yıllarında kuşlara pek merak sardıran ve köşkte büyük bir kuşhane kuran Paşa, hasta bir saka kuşunu Nurefşan’a vermişti. Kızcağız odasında bu kuşu tedavi ediyordu.</span></p>

    <p class="Temel-Paragraf"><span class="char-style-override-6">- Bugün hayvancağıza iyi bakamadım. Misafir geldi.</span></p>

    <p class="Temel-Paragraf"><span class="char-style-override-6">Sonra yüzüme dikkatle bakarak, biraz daha yüksek sesle ilâve etti:</span></p>

    <p class="Temel-Paragraf"><span class="char-style-override-6">- Doktor Ragıp Beyin validesi geldi.</span></p>

    <p class="Temel-Paragraf"><span class="char-style-override-6">Benim bu bahse ehemmiyet vermememden korkarak çabucak şunları da söyledi:</span></p>

    <p class="Temel-Paragraf"><span class="char-style-override-6">- İş ilerliyor.</span></p>

    <p class="Temel-Paragraf"><span class="char-style-override-6">- Hangi iş? diye sordum.</span></p>

    <p class="Temel-Paragraf"><span class="char-style-override-6">- Bir iki güne kadar söz kesilecek. Küçük hanımı doktora veriyorlar.</span></p>

    <p class="Temel-Paragraf"><span class="char-style-override-6">Bu haberi elimden geldiği kadar tabii karşılamaya çalışarak dedim ki:</span></p>

    <p class="Temel-Paragraf"><span class="char-style-override-6">- Öyle mi? Nüzhet de bana söylüyordu. Demek buraya bir damat gelecek, fena mı?</span></p>

    <p class="Temel-Paragraf"><span class="char-style-override-6">Nurefşan, başını önüne eğdi ve memnuniyetsizliğini gizlemeyen bir yüz buruşuğu yaptı. Sonra anlattı:</span></p>

    <p class="Temel-Paragraf"><span class="char-style-override-6">-Düğünden sonra doktor, küçük hanımı Berlin’e götürecek. Orada hastahanelerde çalışacakmış.</span></p>

    <p class="Temel-Paragraf"><span class="char-style-override-6">- Ya... Demek küçük hanımı kaybedeceksin.</span></p>

    <p class="Temel-Paragraf"><span class="char-style-override-6">- Ben bu evlenmeyi hiç istemiyorum. Paşa efendi de istemiyor ama yengeniz istiyor.</span></p>

    <p class="Temel-Paragraf"><span class="char-style-override-6">Gene yüzüma baktı ve benden bu duygusunu paylaştığımı anlatacak bir söz bekledi. Hiçbir şey söylemedim.</span></p>

    <p class="Temel-Paragraf"><span class="char-style-override-6">Devam etti:</span></p>

    <p class="Temel-Paragraf"><span class="char-style-override-6">- Bugün siz Paşa efendinin odasına girdiğiniz vakit bunu konuşuyorlardı. Birdenbire sustular.</span></p>

    <p class="Temel-Paragraf"><span class="char-style-override-6">Kendimi tutamadım ve şiddetle canlandım:</span></p>

    <p class="Temel-Paragraf"><span class="char-style-override-6">- Ya! Ben bunun üstüne mi geldim?</span></p>

    <p class="Temel-Paragraf"><span class="char-style-override-6">- Öyle ya.</span></p>

    <p class="Temel-Paragraf"><span class="char-style-override-6">Küçük bir tereddütten sonra sordum:</span></p>

    <p class="Temel-Paragraf"><span class="char-style-override-6">- Ne konuşuyorlardı?</span></p>

    <p class="Temel-Paragraf"><span class="char-style-override-6">- Hanımefendi, doktorun valdesinin söylediklerini Paşa efendiye anlatıyordu.</span></p>

    <p class="Temel-Paragraf"><span class="char-style-override-6">- Ne diyordu?</span></p>

    <p class="Temel-Paragraf"><span class="char-style-override-6">- Diyordu ki işte... Birkaç güne kadar söz kesilmeli imiş. Bir aya kadar da nikâh düğün... Sonbahara doğru doktor Berlin’e gidecekmiş, küçük hanımı da götürecekmiş.</span></p>

    <p class="Temel-Paragraf"><span class="char-style-override-6">- Nüzhet ne diyor?</span></p>

    <p class="Temel-Paragraf"><span class="char-style-override-6">- Gülüyor.</span></p>

    <p class="Temel-Paragraf"><span class="char-style-override-6">- Paşa?</span></p>

    <p class="Temel-Paragraf"><span class="char-style-override-6">- O da gülüyor. “Vay! Sen Berlin’e mi gideceksin?” diye alay ediyor.</span></p>

    <p class="Temel-Paragraf"><span class="char-style-override-6">- Peki, Nurefşan... Sen o şamdanı bırak. Benim şam­danda mum kalmamış.</span></p>

    <p class="Temel-Paragraf"><span class="char-style-override-6">- Zaten bunu size getirmiştim.</span></p>

    <p class="Temel-Paragraf"><span class="char-style-override-6">- Pekâlâ. Allah rahatlık versin.</span></p>

    <p class="Temel-Paragraf"><span class="char-style-override-6">- Size de efendim.</span></p>

    <p class="Temel-Paragraf"><span class="char-style-override-6">Nurefşan çıktı.</span></p>

    <p class="Temel-Paragraf"><span class="char-style-override-6">Size de efendim. Bana da mı?</span></p>

    <p class="Temel-Paragraf"><span class="char-style-override-6">Ümit etmiyorum.</span></p>

    <p class="Alt-Baslik"><span class="Alt-Baslik char-style-override-2">Nüzhet Bana Yalan Söyledi</span></p>

    <p class="Metin-Alt-Baslik-Alti"><span class="Metin-Baslik-Alti char-style-override-8">Dünyanın hiçbir Nüzhet’i yalan söylememelidir.</span></p>

    <p class="Temel-Paragraf"><span class="char-style-override-6">Öyle bir yaşta idim ve öyle bir mizaçta idim ve çocukluğumda o kadar az oyun oynamıştım ve aldatmasını o kadar az öğrenmiştim ki, yalan bana suçların en ağırı gibi geliyordu; ve bir yalan söylendiği zaman insanların değil, eşyanın bile buna nasıl tahammül ettiğine şaşıyordum. Yalana herşey isyan etmelidir. Eşya bile: Damlardan kiremitler uçmalıdır, ağaçlar köklerinden sökülüp havada bir saniye içinde toz duman olmalıdır, camlar kırılmalıdır, hattâ yıldızlar düşüp gökyüzünde bin parçaya ayrılmalıdır filân... Zavallı mürâhik...</span></p>

    <p class="Temel-Paragraf"><span class="char-style-override-6">Nüzhet bana yalan söyledi.</span></p>

    <p class="Temel-Paragraf"><span class="char-style-override-6">Ah ben ruhumun içindeki o ikinci ruhu bilirim, esrarı gören gözleriyle ve esrarı duyan kulaklariyle her şeyi sezer ve bana sezdirir ve beni aldatamaz, ah, içim beni aldatmaz.</span></p>

    <p class="Temel-Paragraf"><span class="char-style-override-6">Ben o gün odaya girer girmez her şeyi sezdim. Aynalı dolap kapısının gıcırtısı, Nüzhet’in dizleri ve Nurefşan’ın gözleri bana üç münâdi gibi haykırdılar.</span></p>

    <p class="Temel-Paragraf"><span class="char-style-override-6">Hakikati seviniz, o da sizi sever; hakikati arayınız, o da sizi arar ve üstüne yalan Çin setleri gibi kalın duvarlar örsün, altında kalan hakikat bir ince iniltiyle, bir hafif rüzgâr dalgasıyla, herhangi bir küçük işaretle mevcudiyetini bildirir: “Buradayım!” der.</span></p>

    <p class="Temel-Paragraf"><span class="char-style-override-6">Nüzhet bana yalan söyledi.</span></p>

    <p class="Temel-Paragraf"><span class="char-style-override-6">Hem ne çabuk yaratılmış, ne mükemmel, ne güzel yalan! Annesi, aynalı dolabın içinde çıplakmış! Yalanlarla besli bir muhayyile hakikatin unsurlarını ne çabuk buluyor, etraftaki eşyayı, hâdiseleri kendi gayesine göre ne çabuk tertip ediyor ve malzemesi hakikat olan, hakikî toprakla, alçıyla, suyla yoğrulan bu abide en kuvvetli göz­leri nasıl aldatıyor, ne san’at, ne san’at!</span></p>

    <p class="Temel-Paragraf"><span class="char-style-override-6">“Bak sen ne vesveseli adamsın!” ha? Düşün, düşün de anla! “Senden gizli hiçbir şey konuşmuyorduk. Annem soyunuyordu. Sen odadan içeri girince aynalı dolabın içine saklandı. Ben sana işaret ettim, görmedin. Şimdi anladın mı?”</span></p>

    <p class="Temel-Paragraf"><span class="char-style-override-6">İşte şimdi anladım... Ah, küçük aşifte!</span></p>

    <p class="Temel-Paragraf"><span class="char-style-override-6">Fakat Yarabbi, ben bu gece bu odada yatmaya niçin mahkûmum, niçin tâ buradan kalkıp evime kadar yayan gitmiyorum ve evimin sofasında baygın düşmüyorum?</span></p>

    <p class="Temel-Paragraf"><span class="char-style-override-6">Nüzhet bana yalan söyledi.</span></p>

    <p class="Temel-Paragraf"><span class="char-style-override-6">Bunu onun yüzüne vurmak istiyorum. Hakikat, yalana karşı mücadeleye beni memur ediyor. Mukaddes iş. Bunu yapacağım. Bütün hayatımı buna hasredebilirim. Dünyanın hiçbir Nüzhet’i yalan söylememelidir. (Zavallı mürâ­hik) Tek başıma ben buna mâni olacağım. (Zavallı onbeş yaşındaki hasta mürâhik) Ben mâni olacağım! (Zavallı mürâhik... Zavallı...)</span></p>

    <p class="Temel-Paragraf"><span class="char-style-override-6">O gece uyuyamayacağımı anlıyordum.</span></p>

    <p class="Temel-Paragraf"><span class="char-style-override-6">Nüzhet bana yalan söyledi.</span></p>

    <p class="Temel-Paragraf"><span class="char-style-override-6">Fakat sabaha kadar nasıl sabredebilirim? Ah, gene odama geliverse...</span></p>

    <p class="Temel-Paragraf"><span class="char-style-override-6">Bu ihtimali düşünürken onun odasına gitmeği de düşündüm. Bütün mahzurlarını hesap ediyordum.</span></p>

    <p class="Temel-Paragraf"><span class="char-style-override-6">Büyük bir arzunun bana ilham edeceği akla gelmez tedbirlerle Nüzhet’in odasına gidebileceğimi kendime kabul ettirdim. Vakıa tehlike vardı. Çünkü Nüzhet’in oda­sı Paşa’nın odasının tam üstünde idi ve en küçük ses aşağıdan duyulabilirdi.</span></p>

    <p class="Temel-Paragraf"><span class="char-style-override-6">Bunlara karşı tedbirler düşünürken vücudum daha evvel kararını verdi ve muhakemelerim bitmeden ayağa kalktım.</span></p>

    <p class="Temel-Paragraf"><span class="char-style-override-6">Kapının eşiğinde biraz durarak etrafı dinledim. Tam sessizlik. Bütün köşk uyku ve karanlık içinde eriyor.</span></p>

    <p class="Temel-Paragraf"><span class="char-style-override-6">Sofanın ortasına kadar bir kaç adım attım, gene durdum; bu sefer daha emniyetle Nüzhet’in oda kapısına geldim, hafif iki defa vurdum.</span></p>

    <p class="Temel-Paragraf"><span class="char-style-override-6">- Kim o? diye bir ses geldi, onun sesi.</span></p>

    <p class="Temel-Paragraf"><span class="char-style-override-6">Bu seste bile ben bir sinsilik, bir hilekârlık, örtünen, değişen, gizlenen ve aldatan bir şey keşfediyordum.</span></p>

    <p class="Temel-Paragraf"><span class="char-style-override-6">- Aç Nüzhet!</span></p>

    <p class="Temel-Paragraf"><span class="char-style-override-6">- Kapı kilitsiz.</span></p>

    <p class="Temel-Paragraf"><span class="char-style-override-6">Topuzu çevirdim, içeri iki adım atıp kapıyı kapadım ve durdum. Nüzhet yatağının içinde oturuyor, bana dikkatle bakıyordu. Bir dakika böyle geçti.</span></p>

    <p class="Temel-Paragraf"><span class="char-style-override-6">- Ne var? dedi.</span></p>

    <p class="Temel-Paragraf"><span class="char-style-override-6">Birkaç adım yaklaştım.</span></p>

    <p class="Temel-Paragraf"><span class="char-style-override-6">- Sana mühim bir şey söyleyeceğim Nüzhet. Odama gelir misin? Burada seslerimiz aşağıdan duyulur.</span></p>

    <p class="Temel-Paragraf"><span class="char-style-override-6">Yüzüme hâlâ dikkatle bakıyor, bir şey söylemiyordu. Ciddî olduğumu gördü.</span></p>

    <p class="Temel-Paragraf"><span class="char-style-override-6">- Peki... Geliyorum... dedi.</span></p>

    <p class="Alt-Baslik"><span class="Alt-Baslik char-style-override-2">Azgın Mürâhik</span></p>

    <p class="Metin-Alt-Baslik-Alti"><span class="Metin-Baslik-Alti char-style-override-8">İnanmak şehveti.</span></p>

    <p class="Temel-Paragraf"><span class="char-style-override-6">- Ben belki teselli edilmeye muhtacım, fakat bunu is­te­miyorum, anladın mı? Ben, yalan söylenmesini iste­miyorum. Hem bu ne budalaca teselli! Aldandığımı anladıktan sonra daha fazla sıkılmayacak mıyım?</span></p>

    <p class="Temel-Paragraf"><span class="char-style-override-6">- Sen neler söylüyorsun kuzum? Ben bir şey anla­mı­yo­rum ki...</span></p>

    <p class="Temel-Paragraf"><span class="char-style-override-6">- Nüzhet! Beni hem dinlemeğe, hem anlamağa mecbursun. Ben sana diyorum ki, bana karşı doğru ol. Herkes yalandan nefret eder ve yalan söyler, ben herkesten fazla nefret ediyorum ve herkesten az yalan söylüyorum. Benim mizacım böyle.</span></p>

    <p class="Temel-Paragraf"><span class="char-style-override-6">- Peki ama bunları bana niçin söylüyorsun?</span></p>

    <p class="Temel-Paragraf"><span class="char-style-override-6">- Bunu anlaman lâzım.</span></p>

    <p class="Temel-Paragraf"><span class="char-style-override-6">- Hiçbir şey anlamıyorum.</span></p>

    <p class="Temel-Paragraf"><span class="char-style-override-6">- Nüzhet! Bunu anlaman lâzım.</span></p>

    <p class="Temel-Paragraf"><span class="char-style-override-6">- Hiçbir şey anlamıyorum, hayretler içindeyim, sana ne oldu, ne var? Gene ne kuruntular yaptın?</span></p>

    <p class="Temel-Paragraf"><span class="char-style-override-6">- Kuruntu değil. Ben hiç kuruntu yapmam. Ben his­sediyorum, ben hakikati hissediyorum.</span></p>

    <p class="Temel-Paragraf"><span class="char-style-override-6">- Hangi hakikati?</span></p>

    <p class="Temel-Paragraf"><span class="char-style-override-6">- Benden gizlediğin hakikati.</span></p>

    <p class="Temel-Paragraf"><span class="char-style-override-6">- Of... ne tuhaf söylüyorsun. Ben böyle konuşulmasından hoşlanmam. Karanlık sözler... Kuzum, açık söyle.</span></p>

    <p class="Temel-Paragraf"><span class="char-style-override-6">- Bu gece sen bana çok üzüntü verdin.</span></p>

    <p class="Temel-Paragraf"><span class="char-style-override-6">- Niçin canım?</span></p>

    <p class="Temel-Paragraf"><span class="char-style-override-6">- Demin Nurefşan burada idi, ben bugün odaya girdiğim vakit neler konuşulduğunu anlattı.</span></p>

    <p class="Temel-Paragraf"><span class="char-style-override-6">- Peki</span></p>

    <p class="Temel-Paragraf"><span class="char-style-override-6">- Artık anlaman lâzım... Ve anlıyorsun. Fakat bu yalanı kapatmak için yenisini arıyor ve vakit kazanmaya çalışıyorsun.</span></p>

    <p class="Temel-Paragraf"><span class="char-style-override-6">- Fakat sen beni meraktan öldüreceksin. Ne yalanı canım?</span></p>

    <p class="Temel-Paragraf"><span class="char-style-override-6">- Sen bana dedin ki annen soyunuyormuş da aynalı dolaba saklanmış.</span></p>

    <p class="Temel-Paragraf"><span class="char-style-override-6">- Ey?</span></p>

    <p class="Temel-Paragraf"><span class="char-style-override-6">- Yalan...</span></p>

    <p class="Temel-Paragraf"><span class="char-style-override-6">- Sen sahi benden dört yaş küçüksün. Ve çocuksun. Nasıl isbat edeyim sana? Hiç... bak bana, bak yüzüme. Sana tekrar söylüyorum ki sen odadan içeri girdiğin vakit annem odada soyunuyordu. Ve aynalı dolabın içine saklandı.</span></p>

    <p class="Temel-Paragraf"><span class="char-style-override-6">- Bugün o doktorun annesi gelmedi mi?</span></p>

    <p class="Temel-Paragraf"><span class="char-style-override-6">- Geldi.</span></p>

    <p class="Temel-Paragraf"><span class="char-style-override-6">- Birkaç gün içinde söz kesilmesini istemedi mi? Düğünden sonra kocanın seni Avrupa’ya götüreceğini söylemedi mi?</span></p>

    <p class="Temel-Paragraf"><span class="char-style-override-6">- “Kocanın” deme, sinirleniyorum. Evet, söyledi.</span></p>

    <p class="Temel-Paragraf"><span class="char-style-override-6">- Bugün, siz odada bunları konuşmuyor muydunuz?</span></p>

    <p class="Temel-Paragraf"><span class="char-style-override-6">- Konuşuyorduk.</span></p>

    <p class="Temel-Paragraf"><span class="char-style-override-6">- Benden niçin gizledin?</span></p>

    <p class="Temel-Paragraf"><span class="char-style-override-6">- Gizlemedim. Sana bu gece herşeyi anlatacaktım, fakat bahçede pek canın sıkılıyordu, hem de bunlar uzun uzun konuşulacak şeyler. Geceye bıraktım. Annemin soyunup soyunmadığını öğrenmek istersen, şimdi hemen aşağı in, Nurefşan’ı uyandır, ona sor. O seni seviyor, doğ­ruyu söyler.</span></p>

    <p class="Temel-Paragraf"><span class="char-style-override-6">Ben, bir nefes boşlatmıştım. İnanmanın kurtuluşu.</span></p>

    <p class="Temel-Paragraf"><span class="char-style-override-6">Nüzhet sevinçle:</span></p>

    <p class="Temel-Paragraf"><span class="char-style-override-6">- Ah! Koca çocuk! dedi.</span></p>

    <p class="Temel-Paragraf"><span class="char-style-override-6">Ben de gülümsedim ve çılgın bir sevinçle hâdisenin üstüne abanıyor, gayr-i hakikî bir nokta arıyordum; fakat bir kere, inanmanın şehveti başladıktan sonra, hakikat olduğuna iman edilen şeyi bütün iştiyaklarıyla kucaklı­yan insanlar gibi sevinçten çıldırıyordum, kuruntumun utancını duymayacak kadar mes’uttum.</span></p>

    <p class="Temel-Paragraf"><span class="char-style-override-6">- Haydi, şimdi soyun, yatağa gir. Ben de şalımı alıp geleyim, üşüyorum.</span></p>

    <p class="Temel-Paragraf"><span class="char-style-override-6">Nüzhet’in odaya yarı çıplak geldiğinin o anda farkına varmıştım.</span></p>

    <p class="Alt-Baslik"><span class="Alt-Baslik char-style-override-2">Nüzhet’in Uykusu</span></p>

    <p class="Metin-Alt-Baslik-Alti"><span class="Metin-Baslik-Alti char-style-override-8">Gül bahçelerinde bir gezinti.</span></p>

    <p class="Temel-Paragraf"><span class="char-style-override-6">Nüzhet odadan çıkınca soyundum (Bir taraftan da Nüzhet’e itimadımı teftiş ediyordum.) yatağa girdim.</span></p>

    <p class="Temel-Paragraf"><span class="char-style-override-6">Nüzhet geldi, cibinliği açtı, içeri girdi ve yatağa oturdu.</span></p>

    <p class="Temel-Paragraf"><span class="char-style-override-6">Hâlâ onu sevdiğimi tamamiyle anlamıyordum, fakat sevinç içinde idim.</span></p>

    <p class="Temel-Paragraf"><span class="char-style-override-6">Ona dikkatle bakıyor, gözlerimi onunla dolduruyor, görüşüme karışan öteki eşyayı görmemeğe, onun gözlerimdeki aksini saf bırakmaya çalışıyordum.</span></p>

    <p class="Temel-Paragraf"><span class="char-style-override-6">Mum ışığında yarı çıplak, ne kadar güzelleşiyor! Her kımıldanışında bazı bir çocuk, bazı bir genç kız, bazı da bir kadın beliriyor: Saçlarının gıdığından kurtulmak için başının yaptığı ilcaî küçük sıçrayışlarıyla bir çocuk, gömleğinden kurtulan yarı çıplak bir omuzun yavaşça ve utangaç içeri kaçışıyla bir genç kız; ve arada bir, arzulu bir teneffüsle gerilen göğsünün ileriye çıkışı, kendini gösterişi ve kuvvetli kabarışıyla bir kadın.</span></p>

    <p class="Temel-Paragraf"><span class="char-style-override-6">Ve şalı idare eden kıvrak, zeki eller.</span></p>

    <p class="Temel-Paragraf"><span class="char-style-override-6">Ve ne şefkatli arkadaş! Beni temin ediyor.</span></p>

    <p class="Temel-Paragraf"><span class="char-style-override-6">- Bu evlenme meselesi beni sinirlendirmeğe başladı. Söz kesmek bilmem ne... Bana sormadan ne bu! Ben şimdi gülüyorum, hâlâ tuhafıma gidiyor ama... Günün birinde kızıvereceğim.</span></p>

    <p class="Temel-Paragraf"><span class="char-style-override-6">Ellerini tuttum.</span></p>

    <p class="Temel-Paragraf"><span class="char-style-override-6">Canlanarak söylüyor.</span></p>

    <p class="Temel-Paragraf"><span class="char-style-override-6">- Bu adam bize iki üç defa geldi, arkasından beni istedi. Böyle evlenmem.</span></p>

    <p class="Temel-Paragraf"><span class="char-style-override-6">- Sen nasıl evlenirsin?</span></p>

    <p class="Temel-Paragraf"><span class="char-style-override-6">- Nasıl evleneceğimi bilmem, fakat böyle değil her­hal­de...</span></p>

    <p class="Temel-Paragraf"><span class="char-style-override-6">Nüzhet’i tekrar kucaklayarak kendime çektim. Daha doğrusu bu sefer kendisini bana o çekti (fakat ben gene cesaretimden mağrurdum) ağzıyla ağzımı arıyan o idi (fakat ben gene cesaretimden mağrurdum), elleri ensemde birbirini buldu ve dudakları yüzümde nokta nokta dolaştı, sonra dudaklarımın üstünde durdu. Ben arka üstü yattığım için onun başının ağırlığı da dudaklarınınkine zammoluyor ve benim dudaklarımı sıcak bir tazyikle yuğuruyordu... (Göğsümle göğsü arasında da aynı hâdise.)</span></p>

    <p class="Temel-Paragraf"><span class="char-style-override-6">Bu hal çok uzun sürdü. İlkönce bırakmak şerefini ikimiz de kazanmak istemiyorduk.</span></p>

    <p class="Temel-Paragraf"><span class="char-style-override-6">Fakat, nihayet, Nüzhet’in yanağındaki ateşin biraz soğur gibi olduğunu hissettim. Biraz kımıldadım, yüzüne baktım. Gözleri kapalıydı. Başı yana doğru kayıyordu. Hafifçe yastığın üstüne düştü. Üstüne eğildim. Uyuyor.</span></p>

    <p class="Temel-Paragraf"><span class="char-style-override-6">Uyuyor mu? Bir daha eğildim. Ağzı yarı açık. Derin ve titrek nefesler. Omuzları düşüyor, kolları gevşiyor. Göz­ka­pakları inik ve erimiş. Uyuyor.</span></p>

    <p class="Temel-Paragraf"><span class="char-style-override-6">&nbsp;</span></p>

    <p class="Temel-Paragraf"><span class="char-style-override-6">Başımı ona daha çok yaklaştırıyorum; ve onu uyandırmamak için yüzümle yüzü arasında kıl kadar ince bir mesafe bırakarak, al al olmuş yanaklarının kokusunu teneffüs ediyorum. Yanan bir gül kokusu. Yüzümü boynunda, göğsünde gezdiriyorum ve başımın bu ateşli gül bahçelerinde yaptığı gezintinin bitmemesi için uyanmasını istemiyorum.</span></p>

    <p class="Temel-Paragraf"><span class="char-style-override-6">Arada bir uyanıyor, boynuma sarılı kollarını biraz daha sıkarak uyuyor. (Veya gibi yapıyor.)</span></p>

    <p class="Temel-Paragraf"><span class="char-style-override-6">Nihayet benim, yorganı açarak onu içeri almak için yaptığım hareketten tamamiyle uyandı, silkindi ve yatağın içinde oturdu. İki elimi de tuttu. Gözleri dalıyordu. Galiba uyurken görmeye başladığı rüya, uyandıktan sonra da devam ediyor.</span></p>

    <p class="Temel-Paragraf"><span class="char-style-override-6">Birdenbire tekrar bana sarıldı, sonra yataktan indi, ayaklarının ucuna basarak uzaklaştı.</span></p>
  </div>
</body>
</html>
