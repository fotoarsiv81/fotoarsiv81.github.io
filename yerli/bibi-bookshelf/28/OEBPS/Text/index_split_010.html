<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Ustam ve Ben</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block17">&nbsp;</p>

  <p class="block7">O seneyi hep saadet senesi olarak hatırlayacağım. Herkesin hayatında böyle mutlu bir zaman vardır herhalde. Kendiliğinden boy verir, yeşerir, çiçek açar ve sen hep böyle devam edecek zannederken pat diye kurur, bitiverir. Benim en mutlu senem Mihrimah için bir cami yapmamızla başladı. Artık evli barklı bir kadındı. Sultan babası ona o kadar fazla toprak ihsan etmişti ki herkesten zengindi. Homurdanmıştı kimileri, “Devlet kendi aile fertlerine bu kadar mülk bağışlar mı, el insaf, nerde görülmüş, düzen bozuldu” diye, ama kimin umurundaydı. Kudretliydi Mihrimah. İnsanlar ondan çekiniyordu. Yusuf Nikola ve Davud dahil. Hatta ustam bile, prensesle konuşurken temkinliydi.</p>

  <p class="block7">Hem çok varlıklı, hem kederli bir insan başkalarını huzursuz eder. Çünkü herkes servetin mutluluk getireceğini zanneder. Zengin olup da yüzü gülmeyenden içten içe ürkerler bu yüzden. Mihrimah da herkesi tedirgin ediyordu. Ben hariç. O kadar âşıktım ki, zaten öteden beri onun yanında o kadar gergindim ki, bir de ilaveten ondan korkmayı düşünecek halim yoktu. O yüzden diğer kalfalar tutuk davranırken, ben ha bire yeni fikirlerle geliyordum. Durmadan çiziyor, Mihrimah Camii'ne yenilikler getirmek istiyordum. Haddimi bilmiyordum yani. Ama aşk biraz da böyle bir şey değil midir zaten?</p>

  <p class="block7">Haddini bilmemek huduttarın ötesine geçmeye azmetmek...</p>

  <p class="block7">O kadar fazla çalışıyor, öyle az uyuyordum ki. Daha kırk fırın ekmek yemem gerekiyordu, fakat ustam benim hızlı öğrendiğimi, çalışkanlığımı takdir ettiğini söylüyordu. Ne vakit prensesi ziyarete gitse beni de beraberinde götürmeye başladı. O bir sene boyunca bu sayede ne çok gördüm Mihrimah'ı. Ne şanslıydım. Her seferinde yanımızda ustam ve Hesna Hatun olurdu gerçi. Olsun. Gül yüzünü görebiliyor, sesini işitebiliyordum ya. Onunla bir odada bulunmak, aynı havayı solumak bile fevkaladeydi.</p>

  <p class="block7">Geceleri başımı döşeğe koyduğumda ustamın çizdiği yapıyı düşünüyordum. Binayı zihnimde sil baştan yükseltiyor; girişini, kubbesini, pencerelerini değiştiriyordum. Uykumda dahi taş taşıyor, resim yapıyordum. Bir gün cesaretimi topladım, ustamın önüne taslaklarımı koydum. Baktı, inceledi. “Caminin girişi görkemli olmalı ama şaşırtmalı da. Beklenmedik bir güzellik bulmalı insanlar karşılarında” dedim. Ustam oracıkta beni azarlayabilirdi. “Sen kendini ne sanırsın?” diyebilirdi. Mekânı cennet olsun, Mimarbaşı Sinan hiçbirini yapmadı. Aksine, beni dikkatle dinledi, sorular sordu. Çizmeye devam etmemi, tamamladığım her resmi getirip göstermemi tembihledi. Ben de öyle yaptım. Hep çalıştım.</p>

  <p class="block7">Ustama demedim ki Mihrimah Sultan Camii'nin yapısı bana onunla tanıştığım günü hatırlatmakta. Hani henüz arılardan kaçan bir kız çocuğu olduğu demleri. Yedi incili bir kolye vardı o gün boynunda. Giydiği elbise ve yüzünü örten tül misali, açık renkliydi mermer ve granit. Dört büyük ağırlık kulesi üzerinde yükseliyordu kubbe. Bakçede dört can idik biz de: prenses, Hesna Hatun, ben ve Çota. Ve tek minaresi yüksek, ince ve zarifti, tıpkı onun gibi. Mihrimah Sultan Camii bol pencereliydi; hem kubbe hem mekân gani gani güneş alıyordu, saçlarından yansıyan ışıklar gibi.</p>

  <p class="block7">Ben böyle çizip göstermeyi sürdürdüm. Nihayet ustam beni bir kenara çekti. “Nicedir seni izlerim Cihan. Her ne kadar hazır olmasan da sendeki irade ve kabiliyeti takdir ederim. İnanıyorum ki bu kararlıkla güzel işler başaracaksın. Seni de kalfa yapacağim. Ama bundan bile fazla emek vermen gerekecek. Ne dersin, yapabilir misin?”</p>

  <p class="block7">Elini öptüm, alnıma koydum. Şu andan itibaren hayat bambaşka olacaktı seziyordum. Mihrimah Camii'nin inşaatında kendimi paraladım. Deli gibi her ayrıntıya koştum, her ihtiyaca yetişmeye çabaladım. Bilmediklerimi kapmak için zihnimi açık, kulağımı delik tuttum. Hep didindim. Ustam beni dikkatle, merakla, takdirle izliyordu. Onun bakışlarını hissetmek bana güven veriyordu. lakin beni seyreden başkaları da vardı. Öteki kalfalar bu cevval halimden hoşlanmamıştı. Kızmaya başlamışlardı heveskârlığıma. Halbuki sebebini bir bilseler... Birdenbire ortaya çıkmış, aralarına karışmıştım ve şimdi de hızla onlara yetişmeye azmediyordum. Bana diş bilediler, içerlediler. Ne var ki tüm bunları sonradan anlayacaktım. O zaman da her şey için çok geç olacaktı.</p>

  <p class="block13">***</p>

  <p class="block12">Mihrimah Camii'nin inşaatı hadisesiz devam etmiş, sonlara yaklaşılmıştı ki usta ve kalfalar beklenmedik bir engele tosladı. Gönderilen çiniler defalardır kırık dökük çıkıyordu. Parçalanmayanların ya desenleri sorunluydu ya renkleri oturmamıştı. Sinan durumdan memnun değildi. Ehl-i hiref kârhanelerinin kusursuz işlemesine önem verirdi. Cihan ile Nikola'dan gidip çini ustasıyla konuşmalarını istedi, inşaat sahasından doğruca oraya gideceklerdi. “O zaman fili de alalım” dedi Cihan. İzin çıkınca öyle yaptılar. Havada yağmur kokusu vardı. Yapraklar uçuşuyordu. Haliç'e yaklaşırken rüzgâr hızlandı. Çinicilerin yerleri sağlı sollu bir sokak boyunca sıralanmıştı. Kapıları o kadar alçaktı ki insan içeri girerken eğilmek zorunda kalıyordu. Buna karşılık pencereleri büyük ve kocamandı, mümkün mertebe ışık gelsin diye. Burada satılan mallar İznik’ten geliyordu. Ziyaret edecekleri dükkân sokağın sonundaydı. Sinan senelerdir aynı zanaatkârla çalışmıştı. Adamcağız vefat edince işi oğlu devralmıştı. O gün bugündür hiçbir şey aynı olmamıştı.</p>

  <p class="block12">Küçük, basık bir yerdi. Başka günler daha aydınlıktı belki ama şimdi hava bozduğundan içerisi loştu. Bir kandilin solgun ışığında çalışan çırağı gördüler; suratı sivilceli bir oğlandı. Cihan’ın saraya geldiği yaştaydı.</p>

  <p class="block12">“Selamünaleyküm, ustan yok mu?”</p>

  <p class="block12">O daha cevap veremeden bir ses yükseldi: “Kim merak ediyor?”</p>

  <p class="block12">Odanın arkasında tıknazca bir adam vardı. Haline bakılırsa şekerleme yapıyordu ve uyandırılmaktan hoşlanmamıştı.</p>

  <p class="block12">“Bizi Sermimar Sinan gönderdi” dedi Nikola ve bekledi. Ustasına olan saygısı o kadar derindi ki Sinan'ın ismini telaffuz ettiğinde herkesin mum gibi duracağım zannediyordu; öyle bir şey olmadı.</p>

  <p class="block12">“Git misafirlere tabure bul” diye bağırdı adam oğlana, “İçecek getir, boğazımız kurudu. Geri zekâlı mısın ne dikiliyorsun? Ahmak!”</p>

  <p class="block12">Delikanlı telaşla koşturdu. İstenenleri getirdi. Şerbet ikram etti. Gene de yaranamadı ustasına; azar işitti. “Ne salaksın. Mandayı getirsem senden çabuk öğrenir!”</p>

  <p class="block12">Adam, katılmalarını beklercesine misafirlere baktı. Ama</p>

  <p class="block12">Cihan da, Nikola da oğlanın haline üzülmüştü. Şerbetlerine dokunmadan durumu anlattılar. Bu arada adam kendi içeceğini bitirmiş, yenisine başlamıştı.</p>

  <p class="block12">“Efendi, bilirsin bunca zaman merhum pederinle çalıştık. Allah rahmet eylesin, bize hep en iyi çinileri verdi. O vefat edince yerine oğlunun geçmesine memnun olduk. Lakin şimdilerde çiniler eskisi gibi değil sanki.”</p>

  <p class="block12">“Ne diyorsun?” dedi adam ters ters, bunca laf arasında kaybolmuştu.</p>

  <p class="block12">Nikola yeniden denedi. “Mihrimah Camii'ni vakitlice yetiştirmek isteriz ama çiniler gecikince yapı da gecikiyor.”</p>

  <p class="block12">“Ben size gönderdim” dedi herif gayet pişkin.</p>

  <p class="block12">“Doğru ama kullanmadan kırılıyor ve...”</p>

  <p class="block12">“Ne yani çinilerimi kırıp bir de bana hesap sormaya mı kalkarsınız?”</p>

  <p class="block12">Kabalığa alışkın olmayan Nikola kıpkırmızı kesildi. Kekelemeye başladı. “Yok, anla...ta...ta...madım.”</p>

  <p class="block12">O ana kadar Cihan ağzını açmamıştı. Nikola kendisinden kıdemli olduğu için geride durmuştu. Baktı ki işler sarpa sarıyor, adamın anlayacağı dilde konuşmaya karar verdi. Hem ustasını üzüyor, hem Mihrimah’ın camiini aksatıyor diye herife iki misli kızgındı. Lafa girdi: “Sana kibarca şunu söylüyor: Yolladığın çinileri hayvanat bahçesindeki mahluklara versen kafeslerine koymazlar.”</p>

  <p class="block12">“Vay! Benle nasıl böyle konuşursun?” dedi adam.</p>

  <p class="block12">“Esas sen camiye bozuk malzeme yollamaya utanmıyor musun?” dedi Cihan aynı şekilde diklenerek.</p>

  <p class="block12">“Aman, kavga etme...” Nikola araya girmeye çalıştı.</p>

  <p class="block12">Çinici çırağına döndü. “Hemen çıkar dışarı bu deyyusları!”</p>

  <p class="block12">Zavallı oğlan korkuyla baktı Nikola ile Cihan'a. Yakalarından mı tutsun, sırtlarından mı iteklesin bilemedi. Kalakaldı. O zaman Cihan sakin bir edayla Nikola'ya seslendi: “Neden gidip Çota'nın yanında beklemezsin? Yalnız kalınca tedirgin oluyor, bilirsin.”</p>

  <p class="block12">Oradan uzaklaşmaya can atan Nikola teklifi derhal kabul etti. Çırak da onun peşinden seğirtti. Bir Cihan kaldı geride, bir de çinici. “Ne bakıyorsun suratıma öküz gibi?” dedi adam.</p>

  <p class="block12">Cihan cevap vermedi.</p>

  <p class="block12">“Sağır mısın ulan?”</p>

  <p class="block12">Cihan yavaşça arkadaki raflara yürüdü. Orada porselen kâseler vardı. Birini aldı, inceledi ve pat diye yere bıraktı. Tuzla buz oldu. Adam yerinden fırladı. “Ne yapıyorsun lan? Çıldırdın mı?”</p>

  <p class="block12">Cihan bir sonrakine uzandı. Onu da kırdı. Kâseleri karşı duvara fırlattığı takdirde daha kolay parçalandıklarını fark etmişti. Sonrakilerin hepsini oraya hedefledi, duvara vurup dağılıyordu porselenler birer birer.</p>

  <p class="block12">“Aptal oğlan neredesin?” diye bağırdı çinici, sesinde korku vardı. “Gel şu deliyi çıkar!”</p>

  <p class="block12">Cihan'a öyle geliyordu ki çırak bir süre daha dışarıda oyalanacaktı. Bu hoyrat herife yardım etmeye niyeti yoktu belli ki. Cihan adama o kadar yaklaştı ki herifin yediği türlünün kokusunu alabiliyordu. “Efendi, dışarıda bekleyen mahluku gördün mü?</p>

  <p class="block12">“Ne mahluku?”</p>

  <p class="block12">“Git bak.”</p>

  <p class="block12">Homurdanarak camdan baktı adam. Çota'yı görünce suratı değişti.</p>

  <p class="block12">“Savaş filidir” dedi Cihan. “On as<span id="id_GoBack">ker öldürdü, onlarcasını yaraladı. Seninki gibi kaç dükkân ezdi. Kim bizi aldatır, dolandırırsa Sermimar Sinan bunu gönderir cezalandırmak için.”</span></p>

  <p class="block12">“Kuyruklu yalan” dedi adam.</p>

  <p class="block12">“İnanmıyorsan dene, bana göre hava hoş.”</p>

  <p class="block12">Adamın fille karşılaşmaya niyeti yoktu. Ters ters sordu: “Ne istiyorsun?”</p>

  <p class="block12">“İki şey” dedi Cihan. “Bize sattığın o berbat çinileri geri alacaksın. Doğru düzgün, Mihrimah Sultan'ın şanına layık malzeme yollayacaksın.”</p>

  <p class="block12">“İkincisi neymiş?”</p>

  <p class="block12">“O senin çırağı hırpalarsan, Allah şahidim, ben de, fil de tekrar geliriz.”</p>

  <p class="block12">“Sana ne yahu? Göbeğiniz bir mi kesildi?”</p>

  <p class="block12">“O benim köylüm” diye uydurdu Cihan. “Anası süt anam.”</p>

  <p class="block12">Herif güldü, inanmamıştı ama kurcalamadı.</p>

  <p class="block12">Cihan dışarı çıktığında Nikola ve Çota'yı bir ağacın altında bekler buldu. Fil hortumunu şöyle bir salladı. Sanki filbazın ne dolaplar çevirdiğini anlamıştı.</p>

  <p class="block12">“O patırtı da neydi?” diye sordu Nikola.</p>

  <p class="block12">“Ufak bir kaza” dedi Cihan. “Hadi gidelim.”</p>

  <p class="block12">Biri filin mahfesine, öteki boynuna kuruldu. Yağmur çiselemeye başladı. Cihan, Nikola'nın ne düşündüğünü bilmiyordu ama kendi aklı ha bire dükkânda yaşananlara kayıyordu. Nasıl da değişmişti ruh hali. Hem de bir anda. Kimse “ben şöyleyim, ben böyleyim” dememeliydi fazla. Belki de her insanın içinde hiç tanımadığı biri gizliydi. En sıkıntılı, en beklenmedik anlarda çıkıveriyordu. Müneccim Takiyeddin'in gözetlediği semavi cisimler gibiydi insan yüreği. Kimse bilmiyordu derininde ne esrarlar barındırdığını. Sadece tepemizdeki sema değil, aslında tek tek her insan koca bir muammaydı.</p>

  <p class="block13">***</p>

  <p class="block12">Nüfusu günbegün çoğalan İstanbul'un su talebi katbekat artmıştı. Hanelerin, hanların, hamamların, mezbahaların; cami, kilise ve havraların altında, boş sarnıçlar, kapanmış kuyular vardı. Müslümanlar hastalarını Eyüp çeşmelerinin suyuyla yıkar; Hıristiyanlar gebe kalamayan kadınları Balıklı Kilisesi'nin ayazmasına getirirdi. Keza Muhammedilerin kiliselerde mum yaktığı, İsevilerin İslam evliyalarına adak adadığı da olurdu. Paylaştıkları aynı suydu. Ne var ki artık yetmiyordu.</p>

  <p class="block12">Sinan yeraltı sularını ve dereleri değerlendirerek şehre misliyle su getirilebileceğine inanıyordu. Hemen işe koyulmaya hazırdı. Bizans'tan bu yana yapıları surları onarmakla yetinmiyordu. Niyeti daha büyüktü. Birbirini takip eden kanallar ve kemerler inşa ederek, muazzam bir su şebekesi kurmak istiyordu. Açık ve kapalı sarnıçlarla kurak yaz ayları için su depolayacak; kuleler çıkıp, kuyular açacak; künklerle ara mahallelere su dağıtacaktı. Teklifi kabul görürse ilk defa bu kadar geniş bir alana su sağlanacaktı. Cüretkâr teşebbüstü. Sinan hakkında öteden beri kem konuşanlara yeni bir fırsat çıkarmakla kalmamış, ona yeni hasımlar da kazandırmıştı. Bunların hiçbiri gözde damat Sadrazam Rüstem Paşa kadar ürkütücü değildi.</p>

  <p class="block12">Rüstem Paşa, Sinan'ın teklifine başından beri muhalifti. Daha çok su, daha çok insan demekti. Bu da daha fazla izdiham, virane, salgın hastalık getirecekti. Zaten yeterince kalabalık olan İstanbul’a, çıkınında hayaller, kafasında bitlerle yeni sakinler davet etmenin mânâsı yoktu.</p>

  <p class="block12">Birçok kişi Rüstem Paşa'nın tarafım tutuyordu, farklı sebeplerle de olsa. Sinan'ın istidadını çekemeyen rakip mimarlar onun başarmasından korkuyordu. Meslekten olmayanlarsa, bir insanın -şayet Şirin'in hatırına kayaları delen Ferhat değilse- dağlardan, tepelerden su getirmesinin mümkün olmadığında ısrarcıydı. Vaizler, yeraltı cinlerini uyandırıp âdemoğullarının başına bela açmamak için toprağın rahat bırakılması gerektiğini söylüyordu.</p>

  <p class="block12">Herkes böyle itiraz ededursun, Sinan endişelenecek bir şey yokmuş gibi çalışmayı sürdürüyordu. Onun bunca çirkef ve ithamın ortasında inancını nasıl kaybetmediğini, dedikodulara karşı nasıl sağır ve dilsiz kalabildiğini Cihan’ın havsalası almıyordu. Bir defa olsun atılan çamura çamurla mukabele etmemişti. Bu haliyle, köy çocukları tarafından dürtüklenerek taciz edildiğinde kabuğuna çekilerek deliliğin geçmesini bekleyen bir kaplumbağayı andırıyordu. Lakin kaplumbağa gibi sabit durmak yerine Sinan ha bire didiniyordu.</p>

  <p class="block12">Su işinde Cihan ile Nikola ustalarına yardım ediyordu. Ölçüleri almak, hava terazileriyle hesap yapmak, suyun kaç lüle olduğunu yazmak ve Bizans'tan kalma suyollarının nasıl ıslah edileceğini saptamak onların sorumluluğuydu. Bilgileri toparladıklarında vardıkları neticeleri sultana takdim edeceklerdi. Kalfalar bu önemli vazifenin kendilerine verilmesi karşısında hem heyecana, hem dehşete kapılmışlardı. Yıllar içinde üzerlerine aldıkları görevlerin hepsinden daha zordu. Ustalarını mahcup etmemek için var güçleriyle asıldılar işe. Membaları ve kuyuları, dereleri ve çayları, sarnıçları ve hazneleri birer birer bulup haritada işaretlediler; bunları yeraltı ve yerüstü boğazlarıyla birleştirmenin çarelerini</p>

  <p class="block12">' düşündüler. Nihayet bir perşembe günü, üstatla kalfaları iki dirhem bir çekirdek, ellerinde çizimleri, kalplerinde ümitle huzura çıktılar.</p>

  <p class="block12">Onları karşılayan Rüstem Paşa kibar ama soğuktu. Cihan, Mihrimah'ı elinden alan adamın önünde sakin olabilmek için tırnaklarını avuçlarına geçirip, gözleri yerde bekledi. Sadrazam farkında bile değildi. Varını yoğunu Sinan'ı engellemeye adamış görünüyordu. Anadolu'dan gelen göçmenlerden o kadar rahatsızdı ki sırf onları durdurmak için şehirdeki herkesin refahını feda etmeye hazırdı. Belki de kibirli ve kararlı olmak bir lanet, diye düşündü Cihan. Böylelerinin kendi akıllarına olan güvenleri öyle yüksekti ki farklı fikirleri dinlemiyorlardı. Halbuki onlardan daha vasat olan insanlar öğren meye daha açık oluyor, daha isabetli kararlar alıyorlardı.</p>

  <p class="block12">Kabul odasına alındıklarında Sultan Süleyman'ı mücevher kakmalı tahtında oturur buldular. Köşedeki fıskiyenin şırıltısı odadaki sessizliği bozan tek şeydi. Âlemlerin hükümdarı, Sinan'ı muhabbetle karşıladıysa da sesindeki sertlik kimsenin dikkatinden kaçmamıştı. Haftalardır ilk kez renkli esvap geçirmişti sırtına. Nicedir ne kalbinde ne kıyafetlerinde revnak kalmıştı. Zaferleri ve kudreti pekiştikçe, ne gariptir ki günahları ve zaafları da derinleşmişti, iki oğlu taht için rekabet halindeydi ama onu her şeyden çok sarsan, Hürrem'i kaybetmek olmuştu. Muhibbi mahlasıyla aşk şiirleri yazdığı, sevildiği kadar nefret edilen kadın; biri küçük yaşta vefat eden altı çocuğunun anası; haremde daha evvel hiçbir kızın düşünemediği mertebelere yükselen cariye; o gülen çehre kulunç hastalığı dahil, nice eziyet çekmiş, sonunda ölüme yenilmişti. Evlatlarından birini Osmanlı tahtında göremeden ölmüştü.</p>

  <p class="block12">Üç kez yere kapandıktan sonra ustalarının peşi sıra ilerledi kalfalar; bakışları, ayaklarının altında uzanan halının desenlerine çakılıydı. Cihan, şamdanların titrek ışığını ve dışarıdan gelen ıhlamur kokusunu unutmayacaktı.</p>

  <p class="block12">Sultan, sermimardan teklifini takdim etmesini isteyince, Sinan kalfalarına başıyla işaret etti. Çizimler için deve derisinden neredeyse şeffaf levhalar kullanmışlardı. Hepsi dört adetti. Cihan'la Nikola ilk resmi uçlarından kavrayarak açtılar, herkesin görebileceği şekilde tuttular. Sinan yapmak istediklerini anlatıyor, ara sıra bir teferruata dikkat çekiyordu. Şehrin kuzeybatısında otuz üç sukemeri inşa edecekti. Bununla yüzlerce çeşmeye yaz-kış su verecekti.</p>

  <p class="block12">Ne sultan ne sadrazam, olumlu yahut olumsuz tek kelime sarf ettiler. Bunun üzerine ikinci ve üçüncü çizimlere geçildi: Muhtelif ebat ve mevkilerdeki sukemerleriydi bunlar. Eski devirlerden kalma kadim sukemerlerinin acilen tamire ihtiyacı vardı. Yıkık halleriyle, dişleri dökülmüş devler gibi dizilmişlerdi şehrin yamaçlarında. Bunlar onarılmalıydı. Pek çok membaı birleştirecek bir yeraltı su yolları şebekesi olan dördüncü taslağı -ki içlerinde onu en çok heyecanlandıran buydu- şimdilik kenara koydu Sinan. Daha sıcak olsaydı dinleyenlerin tutumu, gösterecekti. Oysa şimdi içinden bir ses bunu kendine saklamasını söylüyordu. Kanallar vasıtasıyla suyu mahallelere, bağlara bahçelere getireceğini anlattı. Susuza su vermek kadar büyük sevap olmadığından bahsetti. Bitirdiğinde padişahın yüzü durgun bir göl gibiydi. Ne düşündüğünü kestirmek imkânsızdı.</p>

  <p class="block12">“Ne dersin? Aklın yatar mı?” dedi sultan, sadrazama.</p>

  <p class="block12">Rüstem Paşa bu anı bekliyordu. Söyleyeceklerinden üzüntü duyuyormuş gibi kederli bir ifade takındı. “Sermimar fevkalade mahirdir, biliriz, işinin eridir. Buraya halis niyetlerle gelmiş. Ona şüphe yok. Lakin korkarım, bu fikirler bize sadece dert getirir.”</p>

  <p class="block12">“Nasıl dertler?”</p>

  <p class="block12">“Sultanım, masraflıdır, hazineyi dara sokar. Hele böyle zamanda.”</p>

  <p class="block12">Bu konuda fikri alındığında Sinan dedi ki: “Masraf olacaktır ama değer. Mümkün mertebe kanalları kısaltır, malzemeyi uygun seçer, tutumlu davranırız.”</p>

  <p class="block12">“Diyelim ki yaptın, ya sonra ne olacak?” dedi Rüstem Paşa. “Daha fazla göçmen gelecek! Yaban mantarı gibi dip dibe evler bitecek. Bir yangın çıksa, nasıl söndüreceğiz?” Bir mendil çıkarıp, alnındaki terleri sildi. “Şehir ağzına kadar dolu zaten. Kaldırabileceğinden fazlasını alırsa hepimiz için felakettir.”</p>

  <p class="block12">Sinan'ın yüzünde belli belirsiz bir gölge dolaştı. “Şehre kaç kişinin geleceği sultanımızın vereceği karardır. Ama halihazırda burada olanlara su lazım.”</p>

  <p class="block12">Ne biri ödün verdi, ne diğeri. Sermimar sadrazamı, sadrazam sermimarı ikna edemedi. Nihayet sıkılan sultan araya girdi: “Bu kadarı kâfi. İkinizi de dinledim. Kararımı bilahare öğrenirsiniz!”</p>

  <p class="block12">Sinan ile kalfaları geri geri yürüyerek odadan çıktılar. “Rüstem'in arkada kalması ne haksızlık” diye düşündü Cihan. Onların yokluğunda sultanın aklını çelecekti. Adil değildi. Denkliği sağlamak için ne yapabileceğine kafa patlattı. Şayet içlerinden biri, vezirin müdahalesi olmaksızın padişahla vakit geçirebilse dengeler değişirdi. Aksi takdirde şansları yoktu.</p>

  <p class="block12">İki kalfa o akşam Sinan'ın evinde kaldı. Cihan, oturup bu mevzuyu tartışabileceklerini ümit ediyordu ama aylaklıktan hazzetmeyen ustaları onları gene işe koştu. Nihayet yorgun argın döşeklerine çekildiler, işte orada uzanmış,, karanlıkta dönüp dururken bir fikir geldi Cihan'ın aklına. Sabahı bekleyemedi; odanın öbür tarafında uyuyan arkadaşına seslendi: “Nikola!”</p>

  <p class="block12">Sıçrayarak uyandı beriki. “Ne? Ne oluyor?”</p>

  <p class="block12">“Şşşt, benim.”</p>

  <p class="block12">“Cihan... ne oldu?”</p>

  <p class="block12">“Uyku tutmadı. Aklımdan çıkmıyor.”</p>

  <p class="block12">“Benim de” dedi Nikola, halbuki bir saniye önce mışıl mışıl uyumaktaydı.</p>

  <p class="block12">“Vezir yanındayken sultanımız nasıl adil karar verebilir? Bizim usta arada bir çıkar padişahın huzuruna. Rüstem Paşa her gün.”</p>

  <p class="block12">“Doğru, ama elden ne gelir?”</p>

  <p class="block12">“Bir fikrim var” dedi Cihan. “Vezirin sultana ulaşamayacağı bir yer var, bildin mi? Oraya gidebilirsek...”</p>

  <p class="block12">Nikola'nın soluğu kesildi. “Hareme mi gireceksin yoksa?”</p>

  <p class="block12">“Yok yahu, ahmaklık etme” dedi Cihan. “Başka bir yer. Tahmin et!”</p>

  <p class="block12">“Ee, bilemedim” dedi Nikola. “Söylesene.”</p>

  <p class="block12">“Av! Sultanımız ava çıktığında onu görebilirsem niyetimizi izah ederim. Yanında sadrazam olmayınca dinler.” “Vallahi iyi akıl ettin” dedi Nikola.</p>

  <p class="block12">Rüstem Paşa'nın avlanmaktan hoşlanmadığını ikisi de biliyordu. Zihni ne kadar çevikse, bedeni de o kadar hantaldı sadrazamın. Aşırı pimpirikli olduğu için, dere tepe geyik peşinde iz süremiyor, diğerlerine ayak uyduramıyordu.</p>

  <p class="block12">“Bu işi kotarsak usta nasıl sevinir” dedi Cihan. “Sakın bir şey söyleme.”</p>

  <p class="block12">Nikola'nın sesi fısıltı seviyesine indi. Ta tehlikeliyse?” “Neden olsun ki? Sultan dinlemek istemezse hemen dönerim.”</p>

  <p class="block12">“Ben de geleyim mi?”</p>

  <p class="block12">“Yalnız gitsem daha iyi. Gelince her şeyi anlatırım, söz.”</p>

  <p class="block12">“Fakat... Dikkatli ol.”</p>

  <p class="block12">“Merak etme. Bir şeycik olmaz.”</p>

  <p class="block12">Arkadaşına bu şekilde teminat verse de Cihan’ın zihni an kovanı gibi kaynadı bütün hafta; sinirleri lime İlmeydi. Çorbasını içerken, taslak çizerken, fille konuşurken, aklında hep sultana ne söyleyeceği vardı. Kelimelerini dikkatlice seçmeliydi. Defalarca içinden tekrar etti, hazırlandı.</p>

  <p class="block12">Nihayet beklenen gün geldi. Cihan, hayvanat bahçesindeki ahbapları sayesinde sultanın nerede avlanacağını kolayca öğrendi. Tertibinin Nikola'ya anlatmadığı kısmına geçti. Çota'yı da yanına alacaktı. O vakte kadar beyaz fili sultana sevdirme gayretleri boşa çıkmıştı. Hem filin hem de filbazın padişahın gönlünü kazanmak için bir şansı olacaktı şimdi. Çota'nın bunca zamandır Mimar Sinan'ın emrinde çalışıyor olması, ona, diğer hayvanların yararlanamadığı bazı haklar sağlamıştı. Herkes fil ile filbazın saray kapılarından girip çıkmasına alışkındı. Cihan bundan faydalanacaktı. Böylece filin boynuna oturdu; omuzunda koca bir deri çantayla kapıya vardı.</p>

  <p class="block12">“Nereye gidiyorsun?” diye sordu muhafızlardan biri.</p>

  <p class="block12">“Sultanımız uğurlu yayını almayı unutmuş. Derhal götürmem emrolundu.”</p>

  <p class="block12">“Neden bir süvari göndermezler?” diye sordu ikinci muhafız.</p>

  <p class="block12">“Filler atlardan süratlidir” dedi Cihan gözünü bile kırpmadan.</p>

  <p class="block12">Muhafızlar güldüler. Ama Cihan’ın ciddiyetini fark edince üstelemediler. “Gidip sorsam iyi olur” dedi ilk muhafız.</p>

  <p class="block12">“Elbette, ben beklerim. Şayet padişah uğurlu yayının yanında olmadığını fark edip sinirlenirse, sebebi ben değilim.”</p>

  <p class="block12">Bıyıklarını çekiştirerek bir an durakladı adamlar. Derken görünmez sicimlerle bağlıymışçasına ikisi birden yana çekiliverdi.</p>

  <p class="block12">“Haydi!” dedi ilk muhafız. “Acele et bari.”</p>

  <p class="block12">Böylece kuzeydeki ormana vardılar. Sultanın peşine düştüğü hayvanları bir uçurumun kenarına sürdüğünü öğrenmişti Cihan. Gidip orada bekledi. Uzunca bir müddet geçti - ya da Cihan'a öyle geldi. Endişelenmeye başladı. Ya çalıların arasında pusu kurmuşsa birileri? Ya kazara onu vururlarsa? O böyle korkular icat ededursun uzaktan havlama sesleri geldi. Yarım düzine köpek hızla yaklaştı. Derken av göründü: heybetli bir erkek geyik. Sendeleyerek fırladı ormandan. Boynuna bir ok saplanmıştı, bir diğeri de kalbine. Koşuyor olması mucizeydi. Vurulduğunu idrak etmemişti adeta. Cihan, öldükten sonra insanın tırnak ve saçlarının bir süre uzamaya devam ettiğini işitmişti. Benzer şekilde, avlanmış bir hayvanın bedeni de, can verdiği halde kaçmaya devam edebilir miydi? Ruh çoktan gitmiş ama beden hâlâ çırpınıyordu belki de.</p>

  <p class="block12">Geyik, batan güneşin ışığında parlayan boynuzlarıyla yaklaştı. Muhteşem bir hayvandı, iri gözlerinde keder vardı. Kan kokusundan rahatsız olan Çota hortumunu salladı. Geyik korkmadı. Her türlü tehdit ve tehlikenin anlamını yitirdiği eşiğe varmıştı. Burun deliklerini açıp, bir şey diyecekmiş gibi ağzını araladı; aniden yığılıp kaldı.</p>

  <p class="block12">Cihan yere atlayıp ona doğru koştu. Geyiğin yanına vardığında yalnız değildi. Av köpekleri ondan evvel ulaşmış, hayvanın ölüsünün etrafını sarmıştı. O an tuhaf bir seziyle arkasını döndü Cihan. Sultan Süleyman, atının üstünde oturmuş ona bakıyordu. Cihan titreyerek kendini yere attı.</p>

  <p class="block12">“Ne yapıyorsun burada? Filin ne işi var?”</p>

  <p class="block12">“Bu fakir kulunuz sizi görmeye geldi; iki kelime söylememe müsaade buyurursanız ömür boyu minnettar olurum.”</p>

  <p class="block12">“Filbaz değil misin sen?”</p>

  <p class="block12">“Evet efendim” dedi Cihan. Besbelli yüzünü hatırlamıyordu sultan. Halbuki daha geçen gün huzuruna çıkmış, ona çizimler göstermişti. “Aynı zamanda Sermimar Sinan'ın kalfalarındanım. Bu hususla alakalı geldim.”</p>

  <p class="block12">Onlar konuşurken hizmetkârlar geyiğin ölüsünü bir at arabasına yüklemişlerdi. Hâlâ deli gibi havlayan köpekler, yaygarayı kesmeden peşinden gittiler. Tek bir köpek kaldı geride - düşük kulaklı, kızıl-kahverengi, parlak tüylü. Geyiğin arkasından hırlasa da hünkârın yanından ayrılmadı.</p>

  <p class="block12">“Bana ait fili kendi başına çıkardın” dedi sultan. “Bunun için bin kırbaç yiyebileceğini bilirsin herhalde.”</p>

  <p class="block12">“Sultanım, affınıza sığınırım. Sizi görmem şarttı. Beyaz fil uğur getirir. Diledim ki o da olsun.”</p>

  <p class="block12">Cihan cesaret edip bakabilseydi, padişahın yüzünün tebessümle kırıştığını görürdü. “Böyle münasebetsiz bir işe kalkışmak için sebebin ne ola?”</p>

  <p class="block12">“Müsaadenizle...” Hem sesi hem elleri titriyordu. Geçen gün gösterme imkânı bulamadıkları dördüncü çizimi açtı. Sinan'ın tasavvur ettiği su şebekesinin şehir için ne kadar hayati olduğunu anlattı. İhtiyar, hasta, zayıf, fukara bunca insanın içtikleri her yudumda padişaha dua edeceklerini belirtti. Sultan onu dinledi. Saray duvarları dışında daha sakin, daha şefkatliydi. Derken sordu: “Ustan burada olduğunu biliyor mu?”</p>

  <p class="block12">“Bilmiyor. Bilse çok kızar.”</p>

  <p class="block12">“Esas ben kızmalıyım, lakin belli ki ustana hürmet edersin. Eğer bütün çırakları senin gibiyse, ne mutlu sermimara.”</p>

  <p class="block12">Cihan sevindi bu lafa çocuk gibi. Gülümsedi. Ne iyi etmişti gelmekle. Oysa hayattaki en vahim aldanışlar, kendimizden memnun olduğumuz anlarda çıkar. Şeytan kulağımıza fısıldar: “Neden daha fazlasını istemiyorsun?”</p>

  <p class="block12">“Hünkârım, size bir şey daha gösterebilir miyim?” dedi Cihan.</p>

  <p class="block12">Başıyla hafifçe onayladı sultan. Aklı yarım kalan avdaydı. Cihan yine de çıkardı esvabında sakladığı tirşeyi. Kendi tasarımıydı bu. Hayali bir nehri aşan yedi kemerli bir taş köprü. Bunu ilk kez savaşta çizmeye başlamış, Roma'da gördüklerinden etkilenerek geliştirmişti. Aşağıda köprünün ayaklarını suyun tazyikinden koruyacak bentler, yukarıda yaya ve hayvanların yürüyeceği kaldırımlar olacaktı. Eğer büyükçe bir öküz arabası geçerse, herkesin kenara çekilebileceği melceler yapacaktı. Açılıp kapanan kısmı sayesinde, altından gemiler geçebilecek, emtia ve yolcu akışı idare edilecekti. Şayet sultan, Sinan'ın su yollarıyla beraber Cihan’ın köprüsünü de kabul ederse, o vakit Cihan hiçbir kalfaya nasip olmayan bir şansa nail olacaktı. “Sinan'ın dâhi talebesi” diyeceklerdi. Mutat olan, çırak kısmının, çayırda ilerleyen sümüklüböcek gibi yavaş yükselmesiydi ama Cihan istisna olabilirdi. Başarıları Mihrimah'ın kulağına giderdi. Belki o zaman onu beğenir, özlerdi.</p>

  <p class="block12">Çizime göz ucuyla bakan sultan atının yularını kavradı. “Girişkenliğini beğendim. Ama cesaret tehlikelidir, dikkat et. Unutma, bir hükümdar karar vermeden evvel her hususu dikkate alır. Şimdi git, haber bekle. Bir daha böyle şey yapma. Bugün şefkatimi gördün, o gün gazabımı görürsün.”</p>

  <p class="block12">Peşinde adamlar, köpekler ve atlarla çekti gitti sultan. Onlar gözden kaybolunca Cihan derin bir nefes aldı. Her şey yolunda gitmişti. En azından meramını anlatmıştı. Etrafta Rüstem belası olmadan.</p>

  <p class="block12">Ertesi gün, inşaat sahasında Nikola koşarak geldi. “Ne oldu?”</p>

  <p class="block12">“Padişahı gördüm. Benimle konuştu.”</p>

  <p class="block12">Nikola'nın gözleri kocaman açıldı. “Sahi mi?”</p>

  <p class="block12">“Evet!” dedi Cihan, zapt edemediği bir zafer hissiyle. “Bana sorarsan sultanımız bizden yeni bir sukemeri ve köprü inşa etmemizi isteyecek.”</p>

  <p class="block12">“Ne köprüsü?”</p>

  <p class="block12">“Şey... Kendi tasarladığım bir köprüden de bahsettim.” “Üstada sormadan mı?”</p>

  <p class="block12">Huzursuz olan Cihan cevap veremedi. Bütün gün Sinan'la konuşmak için fırsat kolladı. Olmadı. Onun yerine, akşam ezanından önce üç yeniçeri çıkageldi.</p>

  <p class="block12">Sinan karşıladı onları. “Selamünaleyküm, buyurun.”</p>

  <p class="block12">“Adamlarından birini almaya geldik mimar efendi.”</p>

  <p class="block12">“Bir hata olmalı” dedi Sinan. “Amelelerim namuslu insanlardır.”</p>

  <p class="block12">“Amele değil. Kalfa!”</p>

  <p class="block12">Kulak misafiri olan Cihan başına gelecekleri hissederek ağır ağır öne çıktı. Tam o esnada Sinan sordu: “Hangisi?”</p>

  <p class="block12">Askerlerden biri Cihan’ın adını verdi.</p>

  <p class="block12">Şaşkınlıktan dili tutulan Sinan gözlerini kırpıştırdı. “İyi talebemdir.”</p>

  <p class="block12">“Vezir-i azamın emirleri” dedi asker. Belli ki üstada hürmet ediyordu ve çırağım derdest ederek onu üzmek istemiyordu. “Fena bir şey yapmadı, değil mi?” diye sordu Sinan. Kimse cevap vermedi. Bu tedirgin sessizliğin ortasında</p>

  <p class="block12">Cihan'ın sesi işitildi: “Affet usta, kusur ettim, bağışla.”</p>

  <p class="block12">Ortalıkta bilmediği şeyler döndüğünü sezen Sinan'ın yüzü asıldı. Ellerini Cihan'ın omuzlarına koydu. Tıpkı seneler evvel, o harp meydanında yaptığı gibi. “Her ne ise sebep, yüreğini ferah tut. Bu da geçer.”</p>

  <p class="block12">Cihan'ın boğazı düğümlendi. Dudaklarından bir hıçkırık kaçıverir diye ağzını açamadı. Askerler ilk başta ilişmeden yanında yürüdüler ama görüş mesafesinden çıkar çıkmaz ellerini bağladılar. Sadrazam Rüstem Paşa'nın huzuruna bu şekilde getirildi. Yer yarılsaydı da Mihrimah'a koca olan adamın karşısında bu halde durmasaydı.</p>

  <p class="block12">“Sen!” dedi parmağını sallayarak sadrazam. “Demek haşmetli sultanımıza pusu kurdun! Bu ne cüret! Yılan gibi arkamdan iş çevirirsin.”</p>

  <p class="block12">Cihan ensesinin terden nemlendiğini hissetti; titriyordu.</p>

  <p class="block12">“Niyetin hazineye zeval getirmek! Araştırdım soyunu sopunu. Nereden geldiğin belli değil. Sahiden Hintli misin değil misin, meçhul.”</p>

  <p class="block12">Tam o esnada sadrazamın işaretiyle arka tarafta bir kapı açıldı. Deri çizmeleri, biçimsiz sakalıyla Kaptan Garreth belirdi. Rüstem Paşa’nın önünde yerlere kadar eğildi. Cihan'a göz ucuyla bakmakla yetindi.</p>

  <p class="block12">“Seni buraya şahitlik edesin diye getirdik Delibozuk Reis. Bu mudur vaktiyle geminde seyahat eden kişi?”</p>

  <p class="block12">“Budur” dedi Kaptan Garreth.</p>

  <p class="block12">“Peki filbaz mıdır? Yoksa dolandırıcı mıdır? Söyle, kellesini uçuralım.”</p>

  <p class="block12">Delibozuk Reis, Cihan'ı inceledi. Gözlerinde delice bir parıltıyla sustu. Belli ki durumdan gayet hoşnuttu. Derken cevap verdi: “Kendisi aceminin tekidir amma filbazdır hakikaten. Hindistan'dan fille beraber geldi.”</p>

  <p class="block12">Deminden beri ecel terleri döken Cihan kulaklarına inanamadan baktı.</p>

  <p class="block12">“İyi, peki” dedi sadrazam. Tatmin olmamıştı. Tekrar Cihan'a döndü. “Gene de Acem şahmın casusu olmayasın?”</p>

  <p class="block12">“Efendim” dedi Cihan, sesi çatlayarak. “Kuran'a el basarım ki casus değilim. Acem diyarını bilmem etmem. Art niyetim yoktu.”</p>

  <p class="block12">“Göreceğiz bakalım. Mahpusta aklın başına gelir, dilin açılır nasılsa.” Muhafızlarına döndü Rüstem Paşa. “Götürün!”</p>

  <p class="block12">Ve böylece Cihan, hem filbaz hem kalfa, hem mücrim hem masum, İstanbul'a su getirme işinde Sinan'a yardım edeyim derken, ne olduğunu bile anlayamadan atıldı Yedikule Zindanlarına - ondan evvel nicelerinin girdiği ama sadece bir avuç insanın sağ çıkabildiği o karanlık ve kasvetli mekâna.</p>

  <p class="block13">***</p>

  <p class="block12">“İsmin?” diye bir daha sordu kâtip, bu sefer daha kızgın bir şekilde.</p>

  <p class="block12">Cihan susmakla hayırlı bir iş yapmıyordu. Fakat bu kapıdan içeri giren bahtsızlar listesinde kendi adını görmeye yüreği elvermediğinden bir türlü konuşamıyordu. Sanki adı bir defa yazılsa ebediyete kadar bu delikte kalacaktı. Öyle bir korku düşmüştü içine.</p>

  <p class="block12">Kâtip öfkeyle baktı. “Bana bak, biz sorunca sen cevap vereceksin. Yoksa dilini keseriz, istesen de çıtın çıkmaz. “</p>

  <p class="block12">Hapishane emini araya girdi. “Hadi, hadi. Civcivi korkutmayalım.”</p>

  <p class="block12">“Besili saray tavuğu!” dedi kâtip.</p>

  <p class="block12">“Fark etmez. Tüyleri yolundu mu tüm tavuklar aynı. İsterse paşa olsun, burada sökmez kimsenin rütbesi” dedi hapishane emini.</p>

  <p class="block12">“Haklısın efendi!”</p>

  <p class="block12">Kıpırdamadan mahkûma bakıyordu hapishane emini. Çökük gözleri ve düşük omuzlarıyla Cihan'ın köyündeki bir oğlana benziyordu. Kurbağaları yakalayıp bir sopaya bağlar, bıçağıyla doğrardı. Bu esnada yüz ifadesinde en ufak değişiklik olmazdı.</p>

  <p class="block12">“Valla epeydir böylesi düşmemişti” dedi kâtip, Cihan odada değilmiş gibi.</p>

  <p class="block12">“Sadrazamın armağanı!”</p>

  <p class="block12">Cihan, adamların ona dair her şeyi zaten bildiklerini anladı. İsmini sormaları -tıpkı kavga çıkarmayacağı aşikârken zincire vurmaları gibi- sırf zevk içindi. Susarak bu maskaralığın uzamasına sebep oluyordu. Konuştu. Sesi boğuk çıktı: “Cihan, ismim. Sultanımızın filbazı, sermimar kalfasıyım.”</p>

  <p class="block12">Kuştüyü kalem kâğıda döktü kelimeleri. “Yazık etmişsin kendine” dedi kâtip. “Küçük adamın düşmanı büyük olursa, vay haline.”</p>

  <p class="block12">Cihan güçlükle yutkundu. “Ustam çıkarır beni.”</p>

  <p class="block12">Hapishane emini yaklaştı. Cihan adamın ekşi ter kokusunu aldı. “Burada çürüyen her herifin bir ustası vardı. Faydası olmadı. O senin söylediğin ustalar, cenazelerini almaya bile gelmedi.”</p>

  <p class="block12">Cihan ısrar etti. “Benimki başka.”</p>

  <p class="block12">Adam güldü. Muhafızları çağırdı: “Haydi, götürün şehzadeyi sarayına.”</p>

  <p class="block12">Meşaleler taşıyan muhafızlar -ikisi yanında, biri arkasında- Cihan'ı ite kaka pis ve rutubetli bir dehlize soktular. Bir kat aşağı indiler ve o kadar dar bir geçide girdiler ki tek sıra olmaları gerekti. Duvardaki çatlaklarda kaygan, yeşil yosunların bittiği Cihan'ın gözünden kaçmadı. Tekrar merdiven indiler. Koku kesifleşti, karanlık koyulaştı. Cihan, bir vakitler canlı olduğunu tahmin ettiği yumuşak bir şeyin üstüne bastı.</p>

  <p class="block12">Zindanın bağırsakları derlerdi buraya. Duvarlarda bir iki meşale can çekişircesine cılız yanıyordu. Diplere doğru öyle zifiriydi ki Cihan sabah getirildiğini bilmese gece oldu zannederdi. Sağda solda, kapkara oyuklar halinde hücreler vardı. Derken gözleri karanlığa alıştı, onları gördü. Avurtları çökmüş, bir deri bir kemik kalmış bedenler. Kimi kısa boylu, kimi uzun; kimi gencecik, kimi burada ihtiyarlamış. Bazı mahpuslar alınlarını demir parmaklıklara yaslamış sabit gözlerle onu izliyordu. Kimileri sırtını dönmüş, ilgilenmiyordu. Yerlerde kaba hasırların üstünde inleyerek yatanlar vardı. İçinde fare ölüsü yüzen bir kovadan kepçeyle su içen bir adam, ağzına kadar pislikle dolu kapların yanında yığılmış boklar gördü. Midesi bulandı. Öğürdü elinde olmadan.</p>

  <p class="block12">Bir mahpus anlaşılmaz bir şeyler fısıldadı. Cihan ne dediğini işitmek için başını o yana çevirdiğinde adam var gücüyle üstüne tükürdü. Ellerini hareket ettiremeyen Cihan yüzündeki balgamı omzuyla silmeye çalıştı. Beriki bir kahkaha attı. Cihan'ın kulaklarında çınladı adamın gülüşü - alçak perdeden ama bir türlü bitmeyen, neşeden yoksun, sırf acıtmak için atılmış bir kahkaha. Cihan o lahzada zindandaki herkesin onunla alay ettiğini hissetti. Dizleri boşalıverdi. Onun da bir yankesici olduğu hakikatti ama buradakiler gibi değildi. Bunlar haydut, katil, tecavüzcüydü; kimseye hayırları dokunmamıştı. Yanlarında yeri yoktu. Haksızlığa karşı hissettiği öfke ve isyan, safra gibi doldurdu boğazını.</p>

  <p class="block12">“Yürü, ne durursun!” diye bağırdı arkasındaki muhafız.</p>

  <p class="block12">Az ileride bir şey ciyakladı. Muhafız meşaleyi oraya tutunca gördüler ki bir yarasaydı. Cihan hayvanın buraya nasıl girdiğini merak etti. Belki de yakınlarda bir delik vardı. Düşünmeye vakit bulamadı. Muhafızlar paslı bir kapıyı açarak, Cihan'ı tekme tokat boş bir hücreye ittiler.</p>

  <p class="block12">“Tahtınız hayırlı olsun hazret!” dedi içlerinden biri çekip gitmeden evvel.</p>

  <p class="block12">Duvarlarda minnacık deliklerden gıdım gıdım hava ve ışık sızıyordu. Üç yanı taş duvar, altı toprak zemindi. Ötede yatak niyetine, eprimiş bir hasır duruyordu. Yanında da iki tahta kova - birinde kurumuş pislikler, diğerinde her türlü haşarata havuz olmuş içme suyu. Hepsi bundan ibaretti. “Neden buraya getirmedin çaylağı?” dedi bir ses.</p>

  <p class="block12">Cihan gayriihtiyari dönüp baktı; karşı hücrenin mumlarla aydınlatılmış olduğunu gördü. Orada bir insan azmanı, dudaklarını şapırdatarak, eline geçirince Cihan'a neler yapacağını sayıp döktürüyordu. Etrafındakiler söylediği her şehvetli söze kahkahayla yanıt veriyordu. Cihan'ı esas hayrete düşüren, onun ve yanından geçtiği bütün tutukluların aksine, buradaki hiç kimsenin zincirlenmemiş olmasıydı. Diğerlerine tanınmayan bu imtiyaza nasıl nail olmuşlardı, anlayamadı. Derken şarkı söylemeye başladılar - sağa sola vuruyor, el çırpıyor, tepmiyorlardı. Mahpuslardan biri -kıvırcık saçlı, badem gözlü, alımlı bir delikanlı- ıslık ve alkışlar eşliğinde raks etmeye koyuldu. Ağır ağır salınarak mintanını sıyırdı ve içine bir inci tanesi kondurulmuş göbek deliğini açığa çıkardı. Altında Cihan’ın okuyabileceği kadar iri harflerle bir dövme vardı: Aşkbaz.</p>

  <p class="block12">“Hadi Kaymaktabağı!”</p>

  <p class="block12">“Salla o tatlı kıçını!”</p>

  <p class="block12">Cesaretlenen Kaymaktabağı daha çok kırıtmaya başladı. O oynaştıkça sataşmalar da çirkinleşiyordu. Diğer mahpuslar kıkırdıyordu ama Cihan onların alttan alta kabadayıdan korktuklarını fark etmişti.</p>

  <p class="block12">Cihan delikanlıya bakadursun, ismi Abdullah olan kabadayı da Cihan'ı incelemekteydi. Aniden Kaymaktabağı'nı arkasından yakalayarak üstüne abandı. Bir kahkaha koptu. Kulaklarına kadar kızaran Kaymaktabağı, gergin gülümsedi. Bağırış çağırış her yerden işitiliyor olmalıydı ama ortada tek bir muhafız yoktu. Abdullah çizmesinin içinden bir bıçak çekti. Soğuk, keskin kenarını yaladıktan sonra Kaymaktabağı’nın boynuna dayadı. Delikanlının tedirginliğini ele veren tek şey hızla inip çıkan âdemelması oldu. Gene de raksı kesmedi. Bir müddet üçü kendi âlemlerinde kayboldu - kabadayı, rakkas ve bıçak.</p>

  <p class="block12">Abdullah kenara çekilerek kollarını sıvadı. Sol kolu, kimi kabuk bağlamış, kimi yeni çiziklerle kaplıydı. Tek hamlede dirsekten bileğe kadar kendini kesti. Sızan kanlar, koyu lekelerle kaplı zemine damladı. Kayıtsız görünmeye gayret etse de Cihan’ın eli ayağına dolaştı. Birden, bu adamı öldürebileceğini hissetti. Ondan da, kendinden de ürktü.</p>

  <p class="block12">Tam o esnada bir ses yardı havayı. “Kesin ulan şamatayı!”</p>

  <p class="block12">Suspus oldu herkes. Cihan soluna, dehlizin sonundaki hücreye baktı. Karanlıktı. Adım adım, aşina bir surat öne çıktı: Balaban!</p>

  <p class="block12">Kabadayı homurdandı. “Bizimkiler azıcık eğleniyordu be.”</p>

  <p class="block12">“Söyle sülüklerine başım ağrıdı” dedi Balaban.</p>

  <p class="block12">Abdullah adamlarına işaret etti. Kaymaktabağı dahil hepsi köşelerine çekildiler.</p>

  <p class="block12">“Bir şey daha var” dedi Balaban.</p>

  <p class="block12">“Ha?”</p>

  <p class="block12">“Ulan kaç kez söyledim sana kendini kesmeyeceksin diye, ha? Kan görmek zorunda mıyız sabah akşam?”</p>

  <p class="block12">“Çaylak içindi” dedi Abdullah, döktüğü kanın kıymeti bilinmedi diye darılmış gibiydi.</p>

  <p class="block12">“Tamam merasim bitti” dedi Balaban. Parmaklıklara yaklaştı. Ancak o an baktı Cihan'dan yana. “Şu işe bak yahu! Bizim filbazmış!”</p>

  <p class="block12">Yanında beş Çingene daha vardı; hepsi de sapma kadar sadıktı çeribaşına. Tek tek kafalarını uzatıp Cihan'ı selamladılar.</p>

  <p class="block12">“Ne o çırak? Nasıl becerdin buraya düşmeyi?” dedi Balaban. Bu ikisinin birbirini tanıdığına inanamayan Abdullah, kendi hücresinden kulak kesildi.</p>

  <p class="block12">“Sadrazamı kızdırdım” dedi Cihan. “Ya sen?”</p>

  <p class="block12">Limandan bir sandık hurma çalarken yakalanan bir Çingene çocuğu falakaya yatırtıp, tabanlarındaki etler dökülünceye kadar dövdürten, sonra da katır üstünde ters oturmuş vaziyette sokaklarda dolaştıran Edirne kadısından intikam almayı kafaya takmıştı Balaban. O ve şürekâsı, adamın mücevherlerini ve kaftanlarını aşırmış; avlusundaki ördek ve kazları kesip pişirmiş; dördüncü karısını kaçırmış; ahırlarını ateşe vermişti. O safhaya kadar şansları yaver gitmişti. Ama gözlerini kodamanın yeni arabasına dikince -ki Frengistan'dan getirilmişti ve daha evvel bir senyöre aitti-yakayı ele vermişlerdi.</p>

  <p class="block12">Balaban zindanda kraldı. Sefaletin ortasında bir vaha yapmıştı - ipek minderler, Acem halıları, ısınmak için bir maltız, kahve pişirmek için pirinç bir cezve, oymalı meşe masa ve ceviz koltuk. Mahpuslar ona saygı gösteriyor, damarına basmamaya özen gösteriyordu. Çünkü her birinin sevdikleri -ebeveynleri, karıları, çocukları- vardı dışarıda. En azılı mahkûm bile biliyordu ki şayet Balaban'a ters giderse, Çingene'nin hısım akrabalarından biri intikam alırdı. Zira Balaban, genişliğini kendisinin de bilmediği devasa bir aşiretin başıydı. Ama bu kadar itibar görmesinin tek sebebi bu değildi. Mahpuslar da muhafızlar da Romani laneti'nden çekiniyordu. Bu bedduaya maruz kalan kişi, hele bir dolunay gecesi lanetlenmişse, ömür boyu süründüğü gibi yedi kuşak ailesi dertten kurtulamıyordu.</p>

  <p class="block12">Cihan bunları zamanla öğrendi. Balaban'la ilgili efsanelerin arkasında gene Balaban olduğundan şüpheleniyordu. Sinan'dan sonra karşısına çıkan en akıllı adamdı çeribaşı. Ustasının aklı sakin, dipsiz bir göl gibiyken, Balaban’ınki yatağına sığamayan çalkantılı, hırçın bir nehirdi.</p>

  <p class="block12">Cihan, ondan evvel bu hücrede kalmış bahtsızların ter kokusunu taşıyan, güve yeniği dolu bir örtüye sarınıyordu geceleri. Merak ediyordu neredeydi o insanlar şimdi - eğer ha yatta kalmışlarsa. Bazen öyle soğuk oluyordu ki, dişleri takırdıyordu; çıkan ses tahtaya vuran keskileri anımsatıyordu. Duvarlardaki çatlak ve deliklerden ayaz giriyor, böcekler çıkıyor, sıçanlar koşturuyordu. Bu mahlukattan birinin kulağına kaçması veya burnunu kemirmesi ihtimali bile kâfiydi Cihan'ı uyanık tutmaya. Kaskatı bir halde karanlıkta oturuyor, sonunda şafağın söktüğünü tahmin edip ancak ondan sonra uykuya dalabiliyordu. Çota'yı deli gibi özlüyordu. Mihrimah'ı görmeyi, onun atlas yumuşaklığındaki sesini işitmeyi istiyordu. Evvelki hayatı, bir başkasından dinlediği, hayal meyal bildiği bir masal gibi duruyordu aklının köşesinde.</p>

  <p class="block12">Haftalar geçmek bilmiyordu. Zaman, hiçbir yere varmayan, başı sonu olmayan bir merdivendi. Yalnızlıkla baş edebilirdi ama terk edilmişlikle değil. Ne kadar mazeret bulmaya çalışsa da Sinan'ın neden ziyaret etmediğini yahut hiç olmazsa bir mektup göndermediğini anlayamıyordu. İlk günlerde ne vakit dehlizde ayak sesleri işitse ustasından haber geldiğini düşünmüştü. Umutla beklemişti. Ama artık vazgeçmişti. Belli ki burada unutulmuştu. Onları -Yusuf, Nikola, Davud, Sinan ve beyaz fil- yokluğundan etkilenmemiş halde çalışırken düşünmek ağırına gidiyordu. Mihrimah geliyordu gözünün önüne; onu elinde bir Venedik aynası, yüzünü incelerken düşlüyordu. Duyunca üzülür müydü acaba? Sanmıyordu. Arkasından matem tutacak kimse yoktu. Yüreğindeki öfke ve kırgınlık, üzerindeki bitlerden hızlı çoğalmaktaydı.</p>

  <p class="block12">Günde bir defa küflü bir pide ile içinde kıkırdak parçaları yüzen yavan bir çorba veriliyordu. Cihan hiçbirini öğürmeden yutamıyordu. Açlığın insana tuhaf şeyler yaptığını keşfetmişti. Uyurken de, uyanıkken de yemek hayalleri kuruyordu. Kendi kendine konuşuyor, mazide onu incitenlerle tartışıyor; üvey babasına, Gâvur Kaptan'a, Karanfil Kâmil Ağaya, ayıbaz Mirka'ya laf yetiştiriyordu. Öteki hücrede Abdullah, ondaki değişimi sırıtarak seyrediyordu.</p>

  <p class="block12">Bir ay sonra muhafızlar ay yüzlü bir oğlan getirdi - kapkaççının tekiydi. Falakaya yatırılıp her bir ayağına yüz sopa yediği için zorlukla yürüyordu. Usul olduğu üzre, cezasını ifa eden adamın elini öpmüş, ona doğru yolu gösterdiği için teşekkür etmişti. Kendisini kamçılayan bu zata zahmetleri için para ödemesi istenmişti. Halbuki oğlanın “benim” diyecek tek akçesi yoktu. Bir defa daha dövülüp zindana atılmıştı neticede.</p>

  <p class="block12">Cihan’ın yanında yer olduğu halde oğlan karşı hücreye konuldu. Abdullah'ın onu taciz etmeye başlaması uzun sürmedi. Ay yüzlü şiddetle karşı koydu. Cihan onun korku dolu cırtlak itirazlarını işitiyordu aralarda. Koyu halkalar çökmüştü gözlerinin altına. Sürekli tetikte olmak zorunda hissettiğinden başını koyup uyuyamıyordu belli ki. Cihan’ın içi acıdı. Hayvanat bahçesindeki ilk gece kendi yaşadıklarını unutmamıştı. Şeytanelması denen -namı diğer tatula- beter bir uyuşturucunun müptelasıydı Abdullah. Afyonla karıştırıyordu bunu bazen. O zaman ne yaptığını bilmiyor, ruhundaki bütün iblisler ve zebaniler ortaya çıkıyordu.</p>

  <p class="block12">Bir öğlen, yine sabaha karşı uykuya dalabilmiş olan Cihan boğuk seslerle uyandı. Karşı hücreye bakınca bir köşede kaşlarını alan Kaymaktabağı'nı gördü. Diğerleri zar oyunu oynuyor, olan bitenden habersizmiş gibi davranıyorlardı. Yan tarafta Abdullah bıçağını oğlanın boğazına dayamış onu sessiz olmaya zorlarken, bir yandan da şalvarını indirmeye çalışıyordu. Cihan parmaklıklara koşarak avazı çıktığınca bağırdı: “Balaban!”</p>

  <p class="block12">Çıt yoktu. “Balaban, hey!”</p>

  <p class="block12">“Ne var ulan? Ne bu patırtı?”</p>

  <p class="block12">“Ufaklığın başı dertte!”</p>

  <p class="block12">“Ee?”</p>

  <p class="block12">“Yardım etsene!”</p>

  <p class="block12">“Etraftaki her andavallıya yardıma kalksam sıçmaya vaktim kalmaz.”</p>

  <p class="block12">Cihan feryat etti. “Allah kahretsin! Laf yetiştireceğine bir şey yap be adam! Bak yapmazsan...”</p>

  <p class="block12">Bitmemiş cümle asılı kaldı havada. Cihan tereddüt içinde yutkundu. Neyle tehdit edebilirdi ki? Bitkin bir sesle tamamladı cümlesini: “... Yapmazsan Abdullah'tan farkın yok demektir.”</p>

  <p class="block12">“Var diyen mi oldu?” dedi Balaban.</p>

  <p class="block12">Abdullah kıs kıs güldü. Elleriyle oğlanı kendine çekti. “Gözlerim yaşardı. Ufaklığı kurtarmak mı istiyorsun?” dedi. “Gel onunla yer değiş madem!”</p>

  <p class="block12">Cihan ne yapacağını bilemedi bir an. Balaban, Kaymak-tabağı, ay yüzlü, dehlizdeki mahkûmlar... sanki herkes durmuş, vereceği cevabı bekliyordu. Fevkalade bir şey söylemeye kendini mecbur hissetti. “Bana bak Abdullah öküzü. Fil nedir bilir misin? Heyula bir filim var benim. Ezdiği adamın haddi hesabı yok. Buradan çıkınca ahdim olsun, fil gebertir seni.”</p>

  <p class="block12">“O ne lan?” dedi Abdullah, yarı şaşkın.</p>

  <p class="block12">“Karadaki mahlukların en büyüğü. Nahıldan uzun, kantar topundan ağır.”</p>

  <p class="block12">Abdullah kahkahayı bastı. “Yahu haşhaş mı yuttun yoksa? Ne kirli çıkınsın. Nerden buldun?”</p>

  <p class="block12">“Sahi söylüyorum. Mahluk seni haşat eder. Savaşta çok kâfir öldürdü.”</p>

  <p class="block12">“Zırvalama!” dedi Abdullah.</p>

  <p class="block12">“İnansan iyi edersin” diye araya girdi Balaban. “Bizde de var bir tane. Zeki hayvanlar. Senden zeki oldukları kesin. Böcek gibi ezer valla.”</p>

  <p class="block12">Balaban işe karışınca, ciddiye aldı Abdullah. “Ne yer, ne içer bunlar?”</p>

  <p class="block12">“İnsan eti!” dedi Cihan.</p>

  <p class="block12">“Zırvalama” dedi Abdullah gene, fakat deminki kadar emin çıkmadı sesi.</p>

  <p class="block12">O arada oğlan kendini kabadayının elinden kurtarıp hücrenin öbür yanına kaçmıştı. Bütün gün tek kelime etmedi. Allahtan, kısa süre sonra salıverildi. Cihan onun kurtulmasına ne kadar sevinse de kalkıp uğurlayamadı. Bitap hissediyordu kendini. Hem yanıyor hem üşüyordu. Ateşlenmişti. Bilin i gidip geliyor, ha bire sayıklıyordu. Hezeyanlar içinde kâh Mihrimah'ı dudaklarından öpüyor, kâh Sinan'la konuşuyor, kâh Nikola, Yusuf, Davud'la yan yana çizim yapıyordu. Yemeyi içmeyi hepten bıraktı.</p>

  <p class="block12">İki gün sonra hücre kapısı açıldı, bir gölge belirdi. Ecinni taifesinden olmalıydı. Yanına oturdu, alnına elini koydu. Israrla bir içki içirmeye çalıştı.</p>

  <p class="block12">“İyi saatte olsunlar elinden bir şey almam” dedi Cihan.</p>

  <p class="block12">Güldü beriki. “Cine benzer halim var mı ulan?”</p>

  <p class="block12">Güçbela açtı Cihan gözlerini. “Balaban?”</p>

  <p class="block12">“Bildin ya, hadi, iç şunu! Cayır cayır yanıyorsun.” Bir eliyle bardağı tutarak, Cihan’ın doğrulup sırtını duvara yaslamasına yardım etti.</p>

  <p class="block12">“Ne yapıyorsun burada?”</p>

  <p class="block12">“Sana bakıyorum.”</p>

  <p class="block12">“Ama nasıl girdin içeri?”</p>

  <p class="block12">“Her hücrenin anahtarı var bende” dedi Balaban. “Ne?!”</p>

  <p class="block12">“Şşşt, bunu sonra konuşuruz. Söylesene, avradın var mı?” “Yok.”</p>

  <p class="block12">“Peki bir sevdiğin? Koca memeli bir hatun? Farz et ki sana şerbet yapmış. Hadi al bir yudum, kırma kadıncağızın kalbini.”</p>

  <p class="block12">Mihrimah'ın ona -veya herhangi birine- şerbet yaptığını hayal bile edemedi Cihan. Gözlerini kapattı, “İstemem...”</p>

  <p class="block12">“Yahu delirtme, iç şunu. Güven bana.”</p>

  <p class="block12">“Sana mı güveneyim?” diye parladı Cihan. “Oğlana yardım etmedin. Ne biçim adamsın. Nerde vicdanın?”</p>

  <p class="block12">Balaban iç geçirdi. “Sağ salim gitti ya, bir şey olmadı. Hem bizden değildi. Herkesi korumaya kalksam kendi adamlarımı tutamam.”</p>

  <p class="block12">“Demek sadece kendinden olanları korursun, ha?”</p>

  <p class="block12">“N'aparsın, öyle bu devran. Madem kimse Romani sevmez, madem bizi hor görürler, ben de bir tek Romani'yi esirgerim, o kadar. Sade kendi kanım canım!”</p>

  <p class="block12">“Kanın canın batsın!”</p>

  <p class="block12">“Filbaz! Ağzından çıkanı kulağın duysun. Dua et severim seni. Niye kollayayım her ipsiz sapsızı?”</p>

  <p class="block12">“Beni niye kolluyorsun o halde?” dedi Cihan. “Hata etmişim. Sen Abdullah gibi değilsin. Daha da betersin. Onun ne olduğu belli. Kötüyse kötü. Ya sen nesin? Mert misin, namert mi belli değil.”</p>

  <p class="block12">“Bak böyle konuşmaya devam edersen, keserim o dilini.”</p>

  <p class="block12">“Hiç durma” dedi Cihan. Hem titriyor, hem boncuk boncuk terliyordu. “Kes, at. Umurumda sanki. Ölüyorum zaten.”</p>

  <p class="block12">“Şayet... bizden olursan başka. O vakit böyle konuşabilirsin” dedi Balaban. “Gel senle anlaşalım. Sen şunu iç, iyileş. Ben de baharda ziyafet vereyim. Seni fahri Romani yapayım. Dilini dağlamama gerek kalmaz.”</p>

  <p class="block12">Cihan'ın hiç gülesi yoktu ama güldü. Balaban sinirlendi. “Ne o lan? Beğenemedin mi bizi?”</p>

  <p class="block12">“Yok yahu, ondan değil” dedi Cihan. “İftihar ederim. Sadece... bu delikten sanmam ki sağ çıkayım.”</p>

  <p class="block12">Deminden beri kendi hücresinden onları dinleyen Abdullah lafa daldı. “Bırak gebersin!”</p>

  <p class="block12">“Kapa çeneni!” diye bağırdı Balaban. Cihan'a dönerek sesini alçalttı: “Sen şunu iç, ben seni manevi Romani yapacağım. İyidir bu iksir, daki dey<sup class="calibre4"><sup class="noteref" id="back_note_6"><a class="calibre5" href="../Text/index_split_020.html#note_6" title="6">6</a></sup></sup> ta nerelerden yolladı.”</p>

  <p class="block12">O da kim, diye sormadı Cihan. Bir yudum almasıyla tükürmesi bir oldu. “Iyy. İğrenç!”</p>

  <p class="block12">“İğrenç ha?” dedi Balaban gayet sakin. Aniden çevik bir hareketle Cihan’ın kafasını geriye yatırıp omzuna yasladı ve maiyi ağzından içeri boca etti. Yarı boğularak, yan öksürüp öğürerek, neticede içti.</p>

  <p class="block12">“Âlâ” dedi Balaban. Yeleğinin cebinden uzunca bir mendil çıkarıp Cihan’ın başına bağladı. “Bu bahar ailemize dahil oluyorsun. Haydi hayırlı olsun!”</p>

  <p class="block12">O günden sonra bir hafta boyu içtiği iksirin marifetiyle mi, yoksa hiç sahip olmadığını sandığı talihi sayesinde mi bilinmez ama Cihan illeti nihayet atlattı. Hatta tekrar çizim yapmaya başlayacak kuvveti bile buldu kendinde. Ölüm gelip yoklamıştı şöyle bir. Yanına almak istemişti. Sonra kim bilir hangi sebepten, bırakmıştı yaşasın.</p>

  <p class="block12">Zindanda en kıt şey umuttu, en bol şey insan pisliği. Kovalar nadiren boşaltılıyordu. Cihan hiçbir zaman alışamasa da kokuya, ilk zamanlardaki kadar hassas değildi artık. Vaktiyle mimarlar çizimlerini toprağa, kile yaparmış. O da baktı ki ne kâğıt var, ne tirşe; köşede biriken dışkıları kullanmaya başladı. Bir çomak vasıtasıyla çizebiliyordu.</p>

  <p class="block12">Evvela bir kervansaray tasarladı. Onu silip bir malikâneye başladı. Mihrimah'a layık bir saray yavrusu. Ama en çok uğraştığı, bir hapishane binasıydı. Dikey değil yatay bir yapı. Tavandaki geniş mazgallar sayesinde bol bol ışık ve hava alacaktı. Zengin evlerinin pencerelerindeki gibi camlar takılacaktı. Onun zindanında yaşı küçük mahkûmlar yetişkinlerle bir araya konmayacaktı. Ve hiç kimse zincire, prangaya vurulmayacaktı. Mahkûmlar, ana binaya bitişik işliklerde çalışacak, dülgerlik ya da duvarcılık gibi meslekler öğreneceklerdi. Geceleri zindanda uyuyacak ama gün boyu çalışıp, faydalı olabileceklerdi. Geçmek bilmeyen saatlerde en sevdiği şey bu hapishaneyi tasarlamaktı. Hiç düşünmediği konulara kafa yoruyordu artık. Eskiden onun için aslolan bir bina veya köprüyü yükseltmekti; bunu kimlerin kullanacağı, kullanırken nasıl hissedecekleri aklına bile gelmezdi. Oysa artık önemsiyordu bu tür hususları; yapılar kadar, içindeki insanları.</p>

  <p class="block12">“Gene ne çiziktiriyorsun?” diye sordu Balaban bir sonraki ziyaretinde.</p>

  <p class="block12">“Bir imaret. Yoksullar için. Bak burası mutfak. Burada uyuyacakları odalar. Şu da kütüphanesi. Memleketteki her âlim burada bir gün ders verse, ne cevherler çıkar fakir fukara arasından.”</p>

  <p class="block12">“Amma hayalperestsin” dedi Balaban. “Ya diğeri?”</p>

  <p class="block12">“O da hastane. Aklı gidip de gelmeyenler için. Meczuplar, mecnunlar... öyle bir mekân olmalı ki en ağır delileri bile barındırabilmek Ama hapsetmeden ve zaptetmeden.”</p>

  <p class="block12">Balaban gülümsedi. “İyice tuhaflaştın. Git dışarıda yap artık resimlerini. Müjdemi isterim. Sadrazam seni affetmiş.”</p>

  <p class="block12">“Ne? Nereden biliyorsun?”</p>

  <p class="block12">“Sarayda akrabalarım var.”</p>

  <p class="block12">Bir kuşku dolaştı Cihan’ın gözlerinde. “Neden acaba? Ne değişti ki?”</p>

  <p class="block12">“Yahu ne zorun var?” dedi Balaban, çileden çıkmışçasına ellerini kaldırarak. “Diz çök, şükret Mevla'ya. Ne diye kurcalıyorsun? Kucağına düşen nimeti öp başına koy, nereden geldin diye sorma.”</p>

  <p class="block12">Sabah ezanından evvel ayak sesleri işitti Cihan, bir anahtar döndü kilitte. İki muhafız girdi hücreye. Zincirlerini çıkarıp onu ayağa kaldırdılar. Aklından geçen ilk ve tek şey kendisini idam edecekleri oldu. Sendeledi. Bir cellat geldi gözü nün önüne... Bu arada gönülsüzlüğünü anlayan muhafızlar iteklediler ama ilk günkü gibi hoyratça değil. Bu beklenmedik merhamet, Cihan'ı iyice telaşlandırdı.</p>

  <p class="block12">“Asacak mısınız beni?”</p>

  <p class="block12">“Yok be, ahmak. Serbestsin. Gidebilirsin.”</p>

  <p class="block12">İşittiklerine inanmaz bir halde, ayaklarını sürüye sürüye çıktı haftalardır esir olduğu o daracık, kokuşmuş mekândan. Doğruca Balaban’ın hücresine yöneldi. Uyuyorlardı. Veda etmeden gitmek istememişti. Çingene'nin ona verdiği mendili çıkarıp demir parmaklıklara bağladı. Öteki hücrede Kaymaktabağı anlaşılmaz bir şeyler mırıldandı. Yanında yatan Abdullah, öyle huzurlu uyuyordu ki gören inanmazdı içinde bunca şiddet barındırabileceğine.</p>

  <p class="block12">Dehlizler boyu yürüdüler, merdivenleri tırmandılar. Cihan ona kimin yardım ettiğini düşünüyordu durmadan. Kâtip ile hapishane emini, çıkışını yaparken gene bir sürü kem laf ettiler ama bu sefer daha temkinli, daha ölçülüydüler.</p>

  <p class="block12">Dışarıda onu bekleyen muhteşem bir araba olduğunu görünce şaşırdı Cihan. Arabacı, üstüne başına şöyle bir bakıp surat assa da, buyurması için kapıyı açtı.</p>

  <p class="block12">“Nereye gidiyoruz?”</p>

  <p class="block12">“Mihrimah Sultanımız gönderdi. Seni görmek ister.”</p>

  <p class="block12">Böylece anladı onu kimin kurtardığını. Usulca geçti, oturdu. Arabanın penceresinden dışarı baktı. İçinde yunusların oynaştığı denizi kaplayan sis tabakasına, çam ağaçlarının yeşiline, meltemle dertleşen yapraklara... Her şey bıraktığı gibiydi. Aynı zamanda hiçbir şey aynı değildi. İnsan kendi değişince, dünya değişti zannediyordu ya, ona da öyle oldu.</p>

  <p class="block12">Cihan başını çıkararak arabacıya seslendi: “Allah rızası için evvela bir hamama götür.”</p>

  <p class="block12">“Olmaz. 'Oyalanmadan hanım sultana getiresin' diye emir aldım.”</p>

  <p class="block12">“Bu vaziyette çıkamam karşısına yahu, merhamet et.”</p>

  <p class="block12">Dinlemedi adam. Onu alakadar etmezdi. “Zindana girmeden evvel düşünseydin” dedi sertçe.</p>

  <p class="block12">Bunun üzerine dellendi Cihan. Hiddetten kan hücum etti yanaklarına. “Bana bak, yeni çıktım zindandan, gerekirse yine girerim. Ama önce seni gebertirim. Dön yoksa fena olacak.”</p>

  <p class="block12">Arabacı yüksek sesle homurdandı. Fakat ne olur ne olmaz, delinin tekidir diye, başına bela almamak için zıtlaşmadı. Meydanda durup, ters yöne çevirdi atları. En yalan hamama doğru yollandılar doludizgin.</p>

  <p class="block12">Hamam sahibi Çerkez tepeden tırnağa irin, yara ve bit kaplı Cihan'ı görünce içeri almak istemedi. “Seni kabul etsem bütün müşterilerim kaçar be!” Nuh dedi Peygamber demedi. Ne zaman ki arabacı, Mihrimah Sultan'ın ismini, üstüne de rüşvet verdi, hamamcıbaşı ikna oldu.</p>

  <p class="block12">Temiz sıcak su tenine değince ürperdi Cihan. Ayaklarının altında mermerin sıcaklığını hissetmek, bulutların üstünde yürümek gibiydi. Aylardır ilk defa tıraş oldu. Yıkandı. Sonra yüzüstü yattı göbektaşına. Çam yarması bir Kürt tellak hoşnutsuzca baktı. “Çiroz gibisin birader; etin yok budun yok, ben senin nereni yoğurayım. Sırtını çiğnesem, ölür kalırsın altımda.”</p>

  <p class="block12">Gene de kışkışlamadı bu acıklı müşteriyi. Aksine, daha o sabah başından geçen bir adaletsizliğe bozulmuşçasına hınçla ovaladı, keseledi. İşi bittiği vakit Cihan’ın teni gelin duvağı gibi kıpkırmızı olmuştu. Zindanın kiri ve kokusu, kapkara zerreler halinde çıkmıştı derisinden. Ayağa kalktığında başı dönüyordu. Buharın içinde güçbela yürüdü serinlik kısmına doğru. Az evvelki hararetten sonra serin, latifti burası. Yaban çileği şerbeti ikram ettiler. İçerken etrafına bakındı. Bir yanda elma yanaklı, tıknaz bir adam -muhtemelen bir tüccar- uyukluyordu. Öbür yanda peştamalla örttüğü bacakları m sallayarak oturan bir Kazak vardı. Cihan'ı bir kez süzüp, ilgiye değer bulmayarak arkasını döndü.</p>

  <p class="block12">Az sonra iki oğlan belirdi - yüzleri tüysüz; gözleri iri, parlaktı. Şişman adam getirtmişti belli ki. Cihan neler döndüğünü biliyordu. Hususi odalarda, imtiyazlı müşterilere hizmet veriyordu bu gencecik hizmetkârlar. Kaymaktabağı ile Abdullah geldi aklına. Suratı asıldı.</p>

  <p class="block12">“Ne o, oğlanlardan hazzetmiyor musun?” dedi kulağının dibinde bir ses.</p>

  <p class="block12">Cihan geri çekildi. Bir adam lop diye oturmuştu mermerin üstüne. Kalın, gür bir bıyığı vardı; göğsü, kolları, bacakları, omuzları kapkara kıllarla kaplıydı.</p>

  <p class="block12">“Olan bitenden hazzetmiyorum.”</p>

  <p class="block12">Adam onunla hemfikirmiş gibi kafa sallasa da hemen ekledi: “Bilirsin ne derler. Yazın avratlara, kışın oğlanlara. Ne üşür, ne terlersin böylece.”</p>

  <p class="block12">Tazın üstün açık yat, kışın battaniye ört. Ne üşür, ne terlersin böylece.”</p>

  <p class="block12">Beriki güldü. “Hiddetlenme mirim. Nasırına basacak herifin vay haline.”</p>

  <p class="block12">Adam ona neyle iştigal ettiğini sorunca Cihan hem filbaz hem mimar kalfası olduğunu anlattı. “Ya sen?”</p>

  <p class="block12">“Benim de iki zanaatım var ya. Nalbandım.”</p>

  <p class="block12">Cihan’ın bakışları adamın ellerine kaydı. İri, kaba, nasırlıydılar; vücudunun diğer yerleri gibi kıllı. Beriki gururla açtı avuçlarını. “Daha çocukken turpu sıktım mı suyunu çıkarırdım.”</p>

  <p class="block12">“İkinci meşgalen ne peki?” diye sordu Cihan.</p>

  <p class="block12">Adam, çocukluk hikâyelerine ilgi gösterilmemesine içerlemiş gibi kaşlarını çattı. “Fanileri Hakk'a kavuşturmak.”</p>

  <p class="block12">Birden anladı Cihan. Cellattı karşısındaki. Daha bu sabah zindandan alınıp teslim edileceğine inandığı adam. Kalkıp gidebilirdi o an. Yapmadı. Bir kez daha merakı ağır bastı. “Baban da mı öyleydi?”</p>

  <p class="block12">“Yok yahu, peder fırıncıydı. Tavuk bile kesemezdi rahmetli. Onun yapacağı iş değil bu.”</p>

  <p class="block12">“Senin işin olduğunu nerden anladın peki?”</p>

  <p class="block12">Cellat omuzlarını silkti. “Birinin yapması lazım. Ben olmasam başkası.”</p>

  <p class="block12">“Rüyana girmez mi astığın adamlar?”</p>

  <p class="block12">“Niye girsin? Kadı değilim ya. Emir kuluyum. Öbür tarafa gidince Allah'a söylerim. Günahsa, cezayı verene yaz derim.”</p>

  <p class="block12">“Peki nasıl gözlerine bakarsın?”</p>

  <p class="block12">“Kafaları örtülü be mirim. Kimsenin kimseye baktığı yok.” Sustular bir an. Derken adam mırıldandı: “Sadece bir kez...” “Ne?”</p>

  <p class="block12">“Biri vardı. Zındığın teki. Gençti de, Allah için.” “Ne oldu?”</p>

  <p class="block12">“Çuvalı başından çıkarmamı istedi. Kimseden böyle laf işitmemiştim. Nicesi yalvarır. Ağlayan mı istersin, altına kaçıran mı? Kimi bayılır, kimi rüşvet teklif eder. Öldürme de öldürmüş gibi yap diye. Her türlüsünü gördüm. Ama bu, aç gözlerimi, diyordu. Öbürleri de duydu.”</p>

  <p class="block12">“Hangi öbürleri?”</p>

  <p class="block12">“Dokuz tane daha vardı. Müritleriymiş, öyle dediler.” Cihan irkildi. “Mecnun Şeyhten mi bahsediyorsun? Leyli!” “Tanır mısın?”</p>

  <p class="block12">“Mahkemesini seyretmiştim. Az kalsın fille...”</p>

  <p class="block12">Cellat onu duymamıştı. “En son o idam edildi. Tek tek gördü diğerlerinin gidişini. Onlar bunun gibi değildi. Ağlaya sızlaya öldüler. Bu da hepsini işitti. Sonra döndüm. Yüzüne baktım. O da bana baktı. İnanır mısın terlemeye başladım. Ellerim titredi. Kaç kez yaptım bu işi, ilk kez böyle oldum.”</p>

  <p class="block12">“Korktun mu?”</p>

  <p class="block12">“Korktum ya. Azrail gelince istifini bozmayan adam ya şeytandır ya ermiş. Bilemedim hangisi.” ikisi de karşıya diktiler gözlerini, bir hayaletin zuhur et- i</p>

  <p class="block12">/ meşini beklercesine. Sadece buhar vardı, incecik bir tülbent gibi hafif ve narin. Cellat devam etti: “Yazık, dedim, keşke gitmeseydin. Bir kâfirle konuştuğumun farkındaydım ama böyle dedim.” “O ne dedi?”</p>

  <p class="block12">“Merak etme, geri gelirim demez mi? Bayağı tuhaf, ha? Darağacındaki herif beni teselli etti, bildiğin.” “Ne kastediyordu ki?”</p>

  <p class="block12">“Ben de sordum. Öldüğümde beni gömecekler, toprağımda solucanlar dolaşacak, çiçekler büyüyecek, arılar bal yapacak. Ben çimen olurum, sen üstümde yürürsün, dedi. Damla olup semaya çıkacakmış. Buluta tutunup bekleyecekmiş. Yağmur olup burnuma düşecekmiş. Böyle zırvalıklar.”</p>

  <p class="block12">“Ya sonra?”</p>

  <p class="block12">“Sonrası ne? Astık gitti.” Cellat gözlerini kaçırdı. “Ama ne vakit yağmur yağsa aklıma gelirdi. Nihayetinde bir hocaya danıştım. Olanları anlattım. Bir bardak suya okuyup üfledi. Yedi gün boyunca her sabah bir yudum içtim. Faydasını gördüm. Gene de hâlâ hazzetmem yağmurdan.”</p>

  <p class="block12">Bir müddet konuşmadılar. Derken Cihan usulca sordu: “Neden bırakmazsın cellatlığı?”</p>

  <p class="block12">“Neden bırakayım?” dedi adam meydan okurcasına. “Yüz herif asarım, içlerinden biri böyle çıkar. Gerisi rahatsız etmez ki.”</p>

  <p class="block12">Doğruldu Cihan. Artık gitmeliydi ama adam söze devam etti. “Neye sinirleniyorum? Kendini benden pak sananlara! Değiller. Benimki de bir meslek işte.”</p>

  <p class="block12">“Ama ustam der ki yaptığımız iş bize geri döner: Kâtipsen kâğıdın, çiftçiysen toprağın, mimarsan taşın dilini konuşursun, İyi işler yapalım ki, şu âleme bir hayrımız olsun.”</p>

  <p class="block12">“Yahu, ne fark eder? insan hep aynı.”</p>

  <p class="block12">“Benim ustam müstesna” dedi Cihan. “Kimseyi incitmez.”</p>

  <p class="block12">Celladın yüzünde buruk bir tebessüm belirdi, “İyi günde görmüşsündür hep, kötü gün gelmeden bilemezsin.”</p>

  <p class="block12">Bu laf üzerine ürperdi Cihan. Dalgın adımlarla uzaklaştı. Arabacının kim bilir nereden bulup getirdiği esvabı giyerek hamamdan ayrıldı.</p>

  <p class="block12">Aynı gün ikindi vakti Mihrimah'ın Boğaz'daki yalısına girerken içinde bir kıpırtı hissetti. Demek hissizleşmemişti kalbi. Sakinleşmek için derin bir nefes aldı. Eşikten içeri girdi. Hemen diz çöktü.</p>

  <p class="block12">“Allahım, ne yapmışlar bu zavallı kuluna!” Elini ağzına götürdü Mihrimah. “Bir deri bir kemik kalmışsın.”</p>

  <p class="block12">Cihan başını kaldırıp bakmaya cüret etti. Mihrimah'ın boynundaki bir sıra inci, güneş ışıklarını çekiyordu. Üzerindeki nefti elbise yumuşak, saf ipektendi. Evli ve çocuk sahibi bir kadındı artık. Duruşu bile farklıydı. İnce yaşmağının arkasında ne de güzeldi - ve üzgün. Gözlerinde bir damla duruyordu. Henüz düşmemiş. Muhtemelen hiç düşmeyecek. Olsun varsın. Kendisi oradaydı ya. Kimsenin kederi böyle tatlı gelmemişti Cihan'a. Demek onun için ağlayabiliyordu Mihrimah; demek onu az da olsa seviyordu. Tabak tabak yemek getirterek hepsinden yemesi için ısrar etti Mihrimah. Kuzu kapama, yaprak sarması, erik hoşafı. Ufacık bir tabakta, daha evvel hiç tatmadığı bir şey vardı - havyar. Hayat ne garipti. Daha bir gün evvel zindanın kat kat dibinde bokun üstüne çizim yapıyordu. Şimdi denize nazır oturmuş, sevdiğinin elinden havyar yiyordu. Gözlerini kapattı ve bir an için, acaba dün mü bir hayalden ibaretti, yoksa bugün mü, bilemedi.</p>

  <p class="block13">***</p>

  <p class="block12">Zindandan çıktığının ertesi günü kalbinde bir ağırlıkla uyandı. Bir an nerede olduğunu anlamayarak gözlerini kırpıştırdı. Öteki hayvan terbiyecileri çoktan kalkmış, işlerinde güçlerindeydi. Kapalı kapının ardından bir leoparın hırlaması işitiliyordu. Avluya çıktı, çeşmede yüzüne su çarptı. Bir gün evvel fille hasret gidermişti ama gene de ilk iş koşa koşa ahıra gitti. Yokluğunda hayvan iyiden iyiye büyümüş, daha da şişmanlamıştı. Çota'nın her zamanki rehavetine gıpta etti. Bugün ustasını ziyaret edecekti. Onu göreceği için hem sevinçli hem gergindi. Sinan'a neden bunca zaman zindana bir mektup bile yollamadığını sorup, kırgınlığını dile getirecekti.</p>

  <p class="block12">Öğle vakti ustasının evine vardı. Sinan'ı görünce içinde birikmiş sitemlerin hepsi aktı. Çocukken kaybettiği babası ona böyle bakmış mıydı hatırlamıyordu ama ustasının gözlerinde sadece sevgi ve şefkat vardı. Elini öpmek için eğildiyse de Sinan onu yakalayıp kendine çekti, kucakladı. Sesi titreyerek, “Dur bakayım” dedi. “Ne kadar zayıflamışsın. Ne yaptılar sana böyle?”</p>

  <p class="block12">Emektar kâhya kadın koşar adım girdi odaya. “Yemek yemesi lazım” dedi Sinan oturduğu yerden. “Elbet ya!” dedi kâhya.</p>

  <p class="block12">Göz açıp kapayana kadar hizmetkârlar, ellerinde bir yer sofrası, peşkirler, tahta kaşıklarla içeri daldılar. Cihan'ın önüne kâse kâse bal, tereyağı, kaymak, pekmez, helva, yoğurt, baklava ve sıcacık pide getirdiler. Zindandan çıktığından beri herkes ha bire onu besliyordu.</p>

  <p class="block12">“Ye efendi! Bolca ye!” dedi kâhya.</p>

  <p class="block12">Cihan kendini aç hissetmediği halde söyleneni yaptı. Nihayet bir lokma daha yutacak hali kalmadığında onu seyreden Sinan alçak sesle konuştu. “Benim üstüme gelmek için seni cezalandırdılar. Bu herkesin malumu. Hep kendimi suçladım, durdum.”</p>

  <p class="block12">Cihan ne diyeceğini bilemedi. Ustasına soracağı sorular boğazına takıldı. Çırağının kalbinde mayalanan dargınlıktan bihaber devam etti sermimar: “Padişahımız su işini mütalaa etmek ister. Adını temizlememiz lazım. Benimle beraber saraya gel.”</p>

  <p class="block12">Cihan tereddüt etti. Onu zindana yollayan adamın suratını görmek, istediği en son şeydi. “Rüstem Paşa da orada olacak mı?”</p>

  <p class="block12">“Hiç şüphesiz. Elini öpüp af dilemeni bekler. Yapabilir misin?”</p>

  <p class="block12">Cihan soruya soruyla yanıt verdi: “Bu yumuşama neden, anlamıyorum. Ne değişti ki?”</p>

  <p class="block12">“Tek bildiğim, sultanımız haftalar sonra beni yeniden görmek istediler. Aynı günlerde sen salıverildin.”</p>

  <p class="block12">Cihan bir süre sessiz kaldı. Mihrimah olmalıydı sebep. Babasına yalvarmış, kocasına yakarmış, sermimar ve kalfalarının bir kez daha dinlenmesini sağlamış olmalıydı. Ustası, aklından geçenleri okur korkusuyla hemen başını önüne eğdi.</p>

  <p class="block12">Ziyaret günü, yeni esvap giydi Cihan - ince pamukludan şalvar, keten gömlek, sivri uçlu deri pabuçlar. Sinan almıştı hepsini. Kendisi de itinayla giyinmiş, kızıl-kahve kaftanını sırtına geçirmişti. Kâhya dualar mırıldanarak yedi imama okutulmuş gül suyu serpiştirdi kafalarına.</p>

  <p class="block12">Saraydan araba gönderilmişti - sultanın onlara kıymet verdiğini gösteren hayırlı bir alametti, şüphesiz. Üstatla kalfası arabaya kuruldular; kâğıt tomarları kucaklarında. Mideleri düğüm düğüm olmuştu; konuşacak halleri yoktu, işte Sinan'la Cihan, Topkapı Sarayı'na böyle bir haletiruhiye içinde girdiler.</p>

  <p class="block12">Huzura buyur edildiler. Padişahın bir yanında sadrazam dikilmekteydi. Diğer yanındaysa şeyhülislam ile yeniçeri ağası. Ellerini kavuşturmuş, soğuk nazarlarla süzdüler gelenleri.</p>

  <p class="block12">“Mimarbaşı” diye seslendi Sultan Süleyman. “Bu muhterem insanlar sana sorular sormak ister. Cevaplamaya gönlün var mı?”</p>

  <p class="block12">Sinan eğildi. “Şeref duyarım, şevketli padişahım.”</p>

  <p class="block12">Ebussuud Efendi konuştu evvela. “Aziz şehrimizde, kâfirlerden kalma köprüler mevcut. Bunlar, hiç şüphesiz, imanla yapılmadıkları için yıkılmışlar. Bunda mutabık mısın?”</p>

  <p class="block12">Sinan bir nefes aldı. “Birçok eski köprü harabe halindedir, çünkü sağlam zemine yapılmamışlar. Yahut seçilen malzeme uygun değilmiş. Biz köprü yaparken, suyun sığlığından, toprağın sağlamlığından, akıntının kuvvetinden emin oluruz. Köprüler imanla inşa edilir, doğrudur. Aynı zamanda ilim irfanla.”</p>

  <p class="block12">Hünkârın işareti üzerine yeniçeri ağası girdi lafa. “Sultan hazretleri, anlaşılan o ki, ilim irfan derken kulunuz Sinan yerin yedi kat altında ne kadar su bulunduğunu bileceğine inanıyor. Biz onu mimar bilirdik, büyücü değil. Yoksa sihirle mi iştigal eder kendisi?”</p>

  <p class="block12">Cihan’ın rengi uçtu. Ama Sinan hazırlıklıydı. “Ne sihir, ne keramet. Bu hususlarda tecrübem yok. Toprağın altındaki su miktarını, doğru alet edevatla ölçebiliriz.”</p>

  <p class="block12">“Peki bu bahsettiğin alet edevat, Allah'tan mı gelir yoksa şeytandan mı?” dedi yeniçeri ağası.</p>

  <p class="block12">“Hiç şüphesiz, Hak'tan” dedi Sinan. “Bize akıl vermiş, kullanmamız için.”</p>

  <p class="block12">Şeyhülislam araya girdi. “Suyu Hızır Aleyhisselam buldu. Yoksa sen de onun gibi mübarek bir adam olduğunu mu iddia ediyorsun?”</p>

  <p class="block12">“Hâşâ! Tırnağı olmaya layık değilim” dedi Sinan. “Hızır Aleyhisselam, Hazreti Musa ile seyahat ederek kâinatın sırlarını keşfetti. Onun ilminin yanında benimkisi katredir. Ama doğru ölçümleri kullanmak suretiyle görünmeyen membaları bulabileceğimize itikadım tamdır.”</p>

  <p class="block12">Sultan sadrazama döndü. “Ne dersin paşa? Cevapları duydun.”</p>

  <p class="block12">Rüstem Paşa hafifçe öksürdü. “Sermimarınızın bu işe ne kadar para harcamayı düşündüğünü öğrenmek isterim. Hazineyi dara sokamayız.”</p>

  <p class="block12">Bu soruyu bekliyordu Sinan. “Kanımca iki yol var.” dedi. “Padişahımızın hangisini tercih edeceğine göre masraf değişir.”</p>

  <p class="block12">Hükümdar meraklanmıştı. “Anlat hele, mimar efendi?”</p>

  <p class="block12">“Sultanım, gayemiz şehre temiz su getirmek. Bunun için amelelere ihtiyaç var, yüzlercesine. Dilerseniz kürek mahkûmlarını kullanırız. Onlara bir şey ödemeyiz. Kullarınızın haddi hesabı yok.”</p>

  <p class="block12">“Ya ikinci yol?”</p>

  <p class="block12">“İşinin ehli zanaatkârlar tutarız. Maharetlerine ve hizmetlerine göre bedel öderiz. Buna mukabil onlar da alın terlerini ve hayır dualarını verirler.”</p>

  <p class="block12">“Demek, sermimar hazineyi ter ve duayla dolduracak!” dedi Rüstem Paşa.</p>

  <p class="block12">Sultan eliyle kesti sadrazamın sözünü. Sinan'a sordu. “Sen hangisini tavsiye edersin?”</p>

  <p class="block12">“Kanaatimce gayretlerinin karşılığını vermeli, hayır dualarını almalıyız. Hazineye tesiri olacaktır. Ama hem taht hem tebaa için böylesi daha iyidir.”</p>

  <p class="block12">Cihan kireç gibi bembeyaz olmuştu; başlarına gelecekleri düşünmek bile istemiyordu. Bu sözleri takip eden sükûnet o kadar ağırdı ki nefesi daraldı. Nihayet hünkâr elini kaldırdı ve dedi ki: “Mimarbaşının hakkı var. Su getirmek hayır işidir, cömert olmalı. Tebaama su bahşedeceğim, amelelerimin parasını ödeyeceğim.” Sonra Sinan'a döndü. “Ama o açılır kapanır köprüyü inşa etmenize müsaade etmiyorum. Yeni sukemerleri yapın, sarnıçları onarın, yeraltındaki kaynakları bulun, kâfidir.”</p>

  <p class="block12">Ne köprüsünden bahsettiğini anlamayan Sinan göz ucuyla Cihan'a baktı. “Şevketli sultanım” dedi, “müsaadenizle Hintli kalfam bana yardımcı olacak.”</p>

  <p class="block12">Sultan, parmağını sakallarının arasında gezdirerek Cihan’ı tepeden tırnağa süzdü. “Hatırladım. Sana bunca sadık bir çırağının olması iyi.” Tekrar vezirine döndü. “Sen ne dersin paşa? Affedelim mi?”</p>

  <p class="block12">Rüstem Paşa öne çıktı bir adım, kolunu uzattı. Sinan kalfasını cesaretlendirmek için başıyla işaret etti. Cihan, bir sis tabakasının içinden geçercesine sendeleyerek yaklaştı ve yüzüklerle donanmış kupkuru eli öpüp başına koydu. Şu mücevherlerden birini araklamak ne iyi olurdu, diye geçirdi aklından. Çektiği eziyete karşılık. Allah biliyordu ya, ödülü hak etmişti, sadrazam da soyulmayı.</p>

  <p class="block12">Dönüşte mimar ve çırağı mermer kaplı koridorlardan geçtiler. Cihan duyduğu çarpıntının sadece kendi kalbinden gelmediğini biliyordu. Ustası da korkmuştu. Bir defa daha, tek arzusu işini doğru dürüst yapmak olduğu halde, Sinan tehlikenin eşiğine kadar gelmiş ama kurtulmuştu. Uçurumun kenarında durmuştu. Gene gizli bir elin yardımını almışçasına paçayı kurtarmıştı. Belki de bilinmeyen bir desteği vardı Mimar Sinan'ın. Ne zaman dara düşse ona arka çıkan, dedikodulara kalkan olan, onun ne denli kıymetli bir insan olduğunu sultana hatırlatan, henüz adına camiler inşa edilmemiş ve belki de hiç edilmeyecek esrarengiz bir bani... görünmeyen bir iyilik meleği...</p>

  <p class="block13">***</p>

  <p class="block12">Cihan hayvanat bahçesine döndüğünde ahbaplarını suratlarında tuhaf bir tebessümle onu bekler halde buldu. Aslan-baz Olev, zürafabaz Dara, timsahbaz Kato ve Sibiryalı Taras aralarında bakışıp gülüştüler.</p>

  <p class="block12">“Gel benle” dedi Olev.</p>

  <p class="block12">“Nereye gidiyoruz?”</p>

  <p class="block12">“Sorma” dedi Olev, Cihan'ı dirseğinden çekerek. “Zindandan çıkmış adamın neşeye ihtiyacı var.”</p>

  <p class="block12">Olev'in onu gözde atların kaldığı ahırlara götürdüğünü fark edince şaşırdı Cihan. Bâbü's-saade ağasının kıymetli küheylanı Zebella, geldiklerini görünce kişnedi. Asil, haşmetli ve yalnızdı. Olev hayvanı okşayıp kulağına bir iki tatlı söz fısıldadı.</p>

  <p class="block12">“Birisi neler olduğunu söyleyecek mi bana?” dedi Cihan. “Sen hep bu ata binmeyi istemez miydin? Al, sana birinci hediyemiz.”</p>

  <p class="block12">“Ama Karanfil Kâmil...”</p>

  <p class="block12">Olev elini kaldırarak sözünü kesti. “Merak etme. Her şey tertip edildi. Ağa bu akşam sarayda değil. Hüzünler Hamamı'na gitti gene. Orası neresi diye sorma, söyleyemem.”</p>

  <p class="block12">“Peki ben n'apayım istersin?”</p>

  <p class="block12">“Hiiiç. Git, şöyle bir gönlünce özgür kal, gel.”</p>

  <p class="block12">Az sonra ahırın kapısından bir gölge dışarı fırladı. Vücudu neredeyse atın sırtıyla aynı hizada olan Cihan, Zebella'yı karanlıklara doğru sürdü. Kapıdaki iki muhafız, evvelden rüşvetlerini aldıkları için onu görmezden geldiler. Olev'in dediği istikamete doğru dörtnala gitti Cihan. Özgürlük dedikleri belki de buydu. Muhteşem bir küheylanın üstünde doludizgin her şeyden ve herkesten uzaklaşabilmek... Epey sonra durdu. İleride bir eşek arabası bekliyordu, içinde de Çingeneler!</p>

  <p class="block12">“Balaban... ne zaman çıktınız hapisten?” dedi Cihan.</p>

  <p class="block12">“Biz zaten geçen ay salıverilmiştik, seni yalnız bırakmayalım diye biraz daha kaldıydık.”</p>

  <p class="block12">“Ne? Niye söylemedin?” dedi Cihan hayretler içinde. “Peki burada ne ararsın bu saatte?”</p>

  <p class="block12">“Senin aslanbaz haber uçurdu” dedi Balaban, bir yandan Zebella'nın dizginlerini arabaya bağlarken. “Dostların aralarında konuşmuş; zindanda perişan oldun ya, azıcık neşelenmeyi hak ettiğine kanaat getirmişler. Bizden yardım istediler.” “O ne demek?” dedi Cihan şüpheyle.</p>

  <p class="block12">“Görürsün!” dedi Balaban ve Cihan'ın bir soru daha sormasına fırsat vermeden eşeği kamçıladı. Araba hareketlendi, Zebella da peşindeydi.</p>

  <p class="block12">Gökyüzünün kusursuz bir laciverde büründüğü bir güz akşamıydı. Tarlalardan geçip, iki yanlarında boraya tutulmuş fidanlar gibi yan yatmış ahşap evlerin olduğu ücra sokaklara daldılar. Öyle daracıktı ki, arabanın dingilleri duvarlara sürtünüyordu. Geçtikleri her mahalle bir evvelkinden daha köhne ve daha kederliydi sanki. Nihayet araba durdu, indiler. Cihan attan atlayarak etrafına bakındı; aşina bir şey arıyordu gözleri ama nafile.</p>

  <p class="block12">“Hadi” dedi Balaban. Adamlarına döndü ve sağ elini kalbinin üstüne koyarak “Siz gidin” dedi. “Selametle.”</p>

  <p class="block12">Balaban’ın ardı sıra yürürken elinden nasıl kurtulacağını düşünüyordu Cihan. Bir yanı kaçıp gitmek isterken, bir yanı bu yolun sonunun nereye çıkacağını merak ediyordu. Her adımda kokular kesifleşti: Yaseminlerin hoş rayihası kızartma kokularına karıştı. Terbiyeciler hayvanlarından çok şey kapardı farkında bile olmadan. Cihan da Çota'dan iyi koku almayı öğrenmişti. Bir müddet sonra yakınlardaki bir evden yaydan baygın esansı yakaladı. “Neresi burası?” diye fısıldadı.</p>

  <p class="block12">“İlahi filbaz” dedi Balaban sırıtarak. “Yahu hâlâ anlamadın mı? Kerhaneye getirdik seni.”</p>

  <p class="block12">Cihan bembeyaz oldu. “Ben gitmem.”</p>

  <p class="block12">“Karılardan mı korkuyorsun?” dedi Balaban. “Hoşuna gitmezse hemen çıkarız, söz. Yalanım varsa kanım su gibi aksın.”</p>

  <p class="block12">Cihan tereddüt etti. Ne evet ne hayır diyebildi. Balaban şaşkınlığını fırsat bilip koluna girdi. Bu vaziyette gide gide bir eşikte durdular. Cihan'ın hayatında gördüğü en siyah adam kapıyı açtı. Balaban'ı görünce “Hoş geldin ağam” dedi.</p>

  <p class="block12">Cihan fısıldadı. “Burası senin mi?”</p>

  <p class="block12">Balaban iki elini havaya kaldırarak 'Yok yahu” dedi. “Gariban bir Roman'ım. Tekerlekleri mi var bu evin, benim olsun? Hadi gel, vakit kaybetmeyelim.”</p>

  <p class="block12">Üst katta, ihtiyar bir kadın Balaban'ı aşırı hürmetle karşıladı. Cihan gene şüpheyle baktı çeribaşına. Köşedeki sepette bir anne kediyle altı yavrusu kıvrılmış yatıyordu. “Bunlar burada doğdular” dedi kadın Cihan'a. “Her birine kızlardan birinin adını verdim. Arap Fati, Cilveli Nefise, Fettan Kamer, Yahudi Ester, Ermeni Ani, bu kenardaki de Tombul Zarife.”</p>

  <p class="block12">Kapalı kapılar ardından mırıltılar işiterek koridorlardan geçtiler. Balaban Cihan'ı odalardan birine soktu, yerdeki minderlere oturttu. Gidip sazendelere bakacağını söyleyerek sıvıştı. Az sonra elinde bir tepsiyle bir hizmetçi kız belirdi. Ateş rengi upuzun bir saç örgüsü vardı. Yüzünün sol tarafında büyükçe bir yara izi göze çarpıyordu. Meze ve şarap getirmişti. Bunları bıraktıktan sonra başka bir arzusu olup olmadığını sordu.</p>

  <p class="block12">“Çıkış nerededir?” dedi Cihan.</p>

  <p class="block12">Kız gülümsedi bu soruyu duyunca. Yeni geldin daha efendi.”</p>

  <p class="block12">O anda üç kadın daldı odaya. Bir tanesi o kadar şişmandı ki tam dört kat gıdısı vardı. Yanakları yusyuvarlak, kıpkırmızıydı. Çota burada olsaydı bu yanakları elma sanıp mideye indirirdi, diye düşündü Cihan. Gülümsedi.</p>

  <p class="block12">“Beğendin mi beni?” dedi kadın kendisine güldüğünü görünce.</p>

  <p class="block12">Yok, hayır... yani... o şekilde değil.”</p>

  <p class="block12">Güldüler. En çok da şişman fahişe güldü. Göbeğindeki etler hopladı. Dudaklarını ıslatarak öne eğildi. “Korktun mu bizden? Üç memem var benim; karnımın içinde de bir canavar yaşar!”</p>

  <p class="block12">Cihan öyle bir baktı ki kadınlar yine kahkahayı bastı. “Biriniz Balaban'ı çağırabilir mi bir zahmet?” dedi Cihan terleyerek.</p>

  <p class="block12">Kadınlar tedirgin oldular, ileri gittiklerini fark edip ciddi-leştiler. Ne var ki Cihan'ın kalası yoktu. Ayağa kalktığı gibi dışarı fırladı. Kapının üzerindeki anahtarı kaptığı gibi, hiç düşünmeden üç fahişeyi odaya kilitledi. Koridorlarda koşarken az evvel tepsiyi getiren kızla burun buruna geldi.</p>

  <p class="block12">“İyi misin?” dedi kız. “Neden gidersin?”</p>

  <p class="block12">“Gideyim. Çota bekler beni.”</p>

  <p class="block12">“Karındır?”</p>

  <p class="block12">Güldü Cihan. “Yok yahu, filim. Kocaman bir hayvan.”</p>

  <p class="block12">Kızın koyu gözleri ışıldadı. Tam o anda birtakım gürültüler işittiler. Fahişeler kapıyı açmayı başarmıştı anlaşılan. Cihan panikle bakındı.</p>

  <p class="block12">“Gel benimle” dedi kız, Cihan'ın elinden tutarak.</p>

  <p class="block12">Gıcırdayan bir merdivenden yukarı çıktılar. Çatı arasında ufak bir odaya vardılar. Tavanı o kadar alçaktı ki eğilmek gerekiyordu. Cihan aşağıda olanları anlatınca kız kıkırdadı. Adı Peri'ydi. O da biraz kendinden bahsetti. Eskiden o da bu mesleği yapmıştı. Harp meydanında gördükleri yüzünden aklını kaybetmiş bir asker tarafından yaralandığından beri kimse onu istemiyordu. “Çirkinim diye kapıya koyarlardı az kalsın... Sonra dediler kal madem, getir götür, hizmet et.”</p>

  <p class="block12">“Çirkin değilsin ki” dedi Cihan. “Aşağıdaki hatunların hepsinden daha güzelsin, bana sorsan.”</p>

  <p class="block12">Peri'nin hüzünlü yüzü aydınlandı. Yaklaştı, parmak uçlarıyla Cihan'ın saçlarını okşadı. “Daha evvel hiç yapmadın, değil mi?”</p>

  <p class="block12">Cihan kıpkırmızı oldu. Sessizliği kâfi cevaptı. “Bana güven efendi” dedi Peri elinden tutarak.</p>

  <p class="block12">Genç kadının onu alıp götürdüğü diyar öylesine güzeldi ki kendinden geçti Cihan. Ancak seneler sonra anlayacaktı ilk sevişmesini onun gibi sevgi dolu biriyle yaşadığı için ne kadar şanslı olduğunu. Peri'nin koynunda uyuyakaldı. Bir rüya gördü. Fille beraber evlerin tepesinde dolaşıyor, bir çatıdan diğerine hoplayarak gidiyorlardı. Bütün şehir halı gibi ayaklarının altında uzanıyordu. Derken uzakta onu gördü. Mihrimah'ın üzerinde uzun, bembeyaz bir elbise vardı. Saçları uçuşuyordu. Sitemle baktı Cihan'a ve arkasını döndü. “Bekle” diye bağırdı Cihan. “Gitme ne olur.” Mihrimah işitmedi. Gene haykırdı Cihan, korkuyla. “Şşşşt, uyan.”</p>

  <p class="block12">Göğsü körük gibi inip kalkıyordu gözlerini açtığında. Nerede olduğunu çıkaramadı bir an. Hatırlayınca ter boşaldı sırtından. Hızla fırladı yataktan. Süratle giyinirken bir yandan da “Benim gitmem gerek, kusura bakma” diye mırıldanıyordu. Peri'nin yüzünün gölgelendiğini fark ederek durdu. “Affedersin. Sana... nasıl..?”</p>

  <p class="block12">Peri soruyu anlamıştı. Başını çevirdi. “Bana bir borcun yok efendi.”</p>

  <p class="block12">Cihan ona yaklaşıp saçlarını okşadı. Son bir kez sarıldılar. “Sayıklıyordun” dedi Peri kapıyı açarken. “Besbelli kalbinde biri var. Her kimse artık.” Durakladı Cihan.</p>

  <p class="block12">“Utanma” dedi Peri. “Ne demeye utanır ki insan aşktan?”</p>

  <p class="block12">Cihan tek kelime edemeden ayrıldı oradan. Mihrimah'a karşı hissettiği şeye aşk demeye hiçbir zaman dili varmamıştı. Fakat şimdi bir başkası kullanınca aynı kelimeyi, beklenmedik bir hediye almışçasına özenle tutup bağrına bastı. Evet, insan ne demeye utanırdı ki aşktan?</p>

  <p class="block13">***</p>

  <p class="block12">Şerefli bir vakitte çalışmaya başladılar. İki yüz otuz adam tutulmuştu. İki takım halinde hareket ediyorlardı. Bu esnada dört çırak, usturlap yardımıyla vadilerin derinliğini ve tepelerin yüksekliğini tespit ediyordu. Âdeti olduğu üzere Sinan, Bizanslı zanaatkarların nerede başarılı olup nerede yetmediklerini tespit etmelerini istemişti. Hendese ilmine hâkim Nikola ile Yusuf su yollarının ölçülerini aldılar. Davud ile Cihan dere tepe dolaşarak kırık kanalları, tıkalı arkları buldular. Bazı yerlerde, oluklar viran olduğu için su akamıyordu. Bazen yeşil bir çayırın orta yerinde akan su aniden kayboluyor, insanoğluna bir fayda sağlamadan toprağa dönüyordu. Başka mıntıkalarda çayın membaını bulmaları yahut kazı yaparak ortaya çıkarmaları gerekiyordu. Suyu tek bir istikamette akıtabilmek için setler yaptılar. Yeni hendekler vasıtasıyla vadiyi baştan başa geçmesini sağladılar. Her safhada, suyun miktarını ölçüyor, yol boyu ne kadar biriktiğini kıyaslıyorlardı.</p>

  <p class="block12">Bir hafta sonra tuhaf bir şey fark etti Cihan. Ameleler onlardan uzak duruyor, emirleri yerine getirmekte isteksiz davranıyordu. Dikkat ettikçe, adamların çivi çakmamak, kalas taşımamak için bahane aradıklarından emin oldu; işler giderek sekteye uğruyordu.</p>

  <p class="block12">Nakkarlar arasında Selahaddin isimli bir Kürt vardı. Onu bir kenara çekti. Karısı yakın zamanda ikiz oğlan doğurmuştu. Temiz kalpli bir adamdı, ondan hakikati öğrenebileceğini umdu.</p>

  <p class="block12">“Neler oluyor? Neden herkes ağırdan alıyor işim?” Selahaddin gözlerini kaçırdı. “Çalışıyoruz efendi.” “Ha bire geri kalıyorsunuz, neden?”</p>

  <p class="block12">Selahaddin'in alnı kaygıyla kırıştı. “Burada evliya olduğunu demediniz.”</p>

  <p class="block12">“Kim söylüyor bunu?”</p>

  <p class="block12">Omuzlarını silkti adam, kimseyi gammazlamak niyetinde değildi. Cihan başka bir soru denedi: “Evliya olduğunu nereden bilmişler?”</p>

  <p class="block12">“Şey... hayalet görmüşler” dedi adam tasdik beklercesine Cihan/a bakarak.</p>

  <p class="block12">İstanbul'un fethi esnasında şehit düşen bir askerin ruhuydu gördükleri. Bir ok bağrını delip kalbine saplanmıştı ama o buna rağmen durmamış, iki gün daha cenk etmiş, üçüncü günün sabahında can vererek buraya gömülmüştü. Bir asır boyunca huzur içinde uyuduktan sonra uyanmıştı; bu hummalı faaliyetten rahatsızdı. Hayaleti ortalıkta dolanıyor; amelelere görünüp tehditler savuruyordu.</p>

  <p class="block12">“Boş lakırdı. Bunları kim yayıyorsa Üstat Sinan'a zarar vermek istiyor.”</p>

  <p class="block12">“Yalan değil efendi” dedi Selahaddin. “Görenler var.”</p>

  <p class="block12">“Yahu nerede?” dedi Cihan, çileden çıkmış halde kollarını iki yana açarak. “Göster o zaman!”</p>

  <p class="block12">Adam çenesiyle inşaat iskelesini işaret etti. Cihan dayanamadı. “Ne yani? Ev mi yapmış hayalet oraya?”</p>

  <p class="block12">Ama Selahaddin ciddiydi. “Hep orada görünür.”</p>

  <p class="block12">Huzursuz olan Cihan o öğlen iskelenin etrafında dolandı, ona buna şüpheli şüpheli bakarak kalasları yokladı, halatları sıkılaştırdı; her şey sağlam ve dengede mi diye defalarca denetledi.</p>

  <p class="block12">“Dikkatini vermiyorsun” dedi Davud, aldıkları ölçümler üzerinde beraber çalışırlarken.</p>

  <p class="block12">“Affedersin. Aklım...” dedi Cihan ve birden nefesi kesildi.</p>

  <p class="block12">Yukarıda, iskelenin üçüncü katında bir şey fark etmişti. Birkaç amele çalışıyordu orada; bir tanesinin elinde moloz dolu bir kova vardı. Cihan aniden adamın görünmez bir el tarafından itilmişçesine sallandığını gördü. Tüyleri diken diken oldu. Daha az tahta kullanmak için genelde iskeleleri iplerle tutturarak yukarıdan asarlardı. Ama bu sefer iskele yere kurulmuş, üstelik dikme ve kirişlerle desteklenmişti. Bu şekilde öne arkaya oynayabilmesi için halatların çözülmüş olması lazımdı - ya kendiliğinden yahut bir hayalet tarafından.</p>

  <p class="block12">“İyi misin?” dedi Nikola, Cihan’ın baktığı yere bakarak.</p>

  <p class="block12">Korku ve telaş dolu bir feryat yükseldi, lahta bir levhanın, rüzgâra kapılmış yaprak gibi havada dönerek yere çakılışını seyrettiler. Ardından başka bir levha koptu; işçilerden birine çarptı. Tek tek iskelenin parçaları insanların üzerine düşüyordu. Kan revan içinde kaldı bedenler. Havadan tahta ve metal yağıyor, ameleler sağa sola kaçışıyordu.</p>

  <p class="block12">“Kıyamet, kıyamet” diye figan etti birisi.</p>

  <p class="block12">Yaralı öküzler ıstırap içinde böğürüyordu; bacağı kırık bir at, burun deliklerini kocaman açmış yerde yatıyordu. Cihan bu hengâmede Çota'yı göremedi. Deliye döndü. Neyse ki bir kenarda sağ salim buldu onu.</p>

  <p class="block12">Daha birkaç gün evvel iftiharla kurdukları iskele paramparça olmuştu. Orta kısımdaki işçiler kazadan en fazla zarar görenlerdi. Bir onlar, bir de aşağıda yürürken üstlerine kalas düşen talihsizler. Bunlardan sekizi hayatını yitirdi, içlerinden biri de Selahaddin'di.</p>

  <p class="block12">Şimdiye kadar çok kaza atlatmış, nice aksaklıkla boğuş-muşlardı. Ama böyle bir felaket, başlarına ilk defa geliyordu. Cihan’ın artık kuşkusu kalmamıştı. Ya hakikaten bir hayaleti uyandırmışlardı yahut Balaban'ın seneler evvel uyardığı gibi, aralarında bir hain vardı.</p>

  <p class="block13">***</p>

  <p class="block12">Usta önde, kalfalar arkada, gassalin yanına vardılar. Sinan'ın adama şöyle sorduğunu işittiler. “Mevtayı yıkarken ben de hazır bulunabilir miyim?”</p>

  <p class="block12">Adam bir an tereddüt etti. Sonra ya sermimarı tanıdığından ya da onu yaşlı hısım akrabadan sandığından, “Münasiptir efendi” dedi.</p>

  <p class="block12">Sinan yardımcılarına döndü. “Hanginiz gelmek ister?”</p>

  <p class="block12">Yusuf telaşla gözlerini kaçırdı. Nikola Müslüman olmadığı için gassalin kendisini istemeyeceğini söyledi. “Beni mazur görün” dedi benzi aniden solan Davud. Çocukken gördüğü ölüleri unutamadığını, o yüzden hiçbir cesede bakamadığını dile getirdi. Geriye bir Cihan kalmıştı. “Olur, gelirim” dedi.</p>

  <p class="block12">Selahaddin'in çıplak bedeni soğuk mermerin üzerine yatırılmıştı. Üstüne düşen keresteler yüzünden kafatası ezilmiş, göğsünün sol tarafı morarmıştı. Buna rağmen, bütün bu yara berenin Selahaddin'in içine işlemekten ziyade üstüne boyanmış olduğu hissine kapıldı Cihan; sanki bir yıkanıp temizlen-se her an hayat emareleri göstermeye başlayabilirdi.</p>

  <p class="block12">“Vücut sarayını Rab inşa eder, anahtarını bize teslim eder” dedi Sinan. Sesi o kadar kısıktı ki, arkada duran gassal onun dua ettiğini sanarak başını eğdi.</p>

  <p class="block12">Vücut sarayı... Ne tuhaf laf diye düşündü Cihan. Onun gördüğü, senebesene ihmallerle yıpranmış bir et yığınıydı. Ustasının bir cesede neden bu kadar ilgi gösterdiğini anlayamadı. Derken Sinan yakma gelmesini söyledi. Dedi ki: “Madem işimiz bina yapmak, insanı anlamalıyız. Zira beden de bir binadır. Merkezinde denge ve ahenk var. Daireleri, dörtgenleri görüyor musun? Bak nasıl da tanzim edilmişler.”</p>

  <p class="block12">Gassal ile Cihan telaşla bakıştılar. İkisi de Sinan'ın böyle konuşmasını yadırgamıştı.</p>

  <p class="block12">“Yüz, ön cephedir; gözler ise pencereler; ağız kâinata açılan kapıdır. Kollar ve bacaklar da merdivenler.” Bunları söyledikten sonra Sinan bir ibrikten su döktü; elleriyle çemberler çizerek cesedi öyle şefkatle yıkamaya başladı ki, işi bu olduğu halde gassal karışmak istemedi.</p>

  <p class="block12">“Bu sebepten, ister köle ister vezir, ister Müslüman, ister kâfir, gördüğün her insana hürmet etmelisin. Unutma ki dilencinin bile bir sarayı var.”</p>

  <p class="block12">Cihan dayanamadı: “Saygısızlık etmek istemem ama ben mükemmellik görmüyorum. Yani hiçbirimizde. Dişlerimiz ek sik, kemiklerimiz yamuk; kiminin sırtı kambur... “</p>

  <p class="block12">“Bunlar satıhtaki çatlaklar. Tamire muhtaç kısımlar. Ama bina kusursuz.”</p>

  <p class="block12">Bu sefer gassal katılırcasına başını salladı. Belki de Sinan'ın fikirlerinden ziyade ses tonu olmuştu onu ikna eden. Ondan sonra sessizleştiler. Mevtayı iki defa yıkadı gassal -bir sıcak suyla, bir ılık. Tepeden tırnağa beyaz bir kefene sardı. Dışarıda bıraktığı sağ elini alıp kalbinin üstüne yerleştirdi - hem bu âleme veda eder, hem sonrakine selam verir gibi.</p>

  <p class="block12">Cenaze namazını kıldıran imamın boynundaki guatr nefes borusunu sıkıştırıyor, kesik ve hırıltılı soluk alıp vermesine sebep oluyordu. Rahmetlinin bir inşaat sahasında ölmesinin teselli olduğunu söyledi. Adı çıkmış kadınların peşinde gezerken, kavga edip kafa çekerken değil, namusuyla çalışırken vefat etmişti. Mahşerde Rab bunu hiç şüphesiz hesaba katacaktı. Selahaddin'in şu fani dünyayı, Allah'ın yeryüzündeki gölgesi olan sultan için bir köprü yaparken terk ettiğini anlattı - kimse “köprü değil, sukemeriydi” diye düzeltmeye cesaret edemedi. Dedi ki imam, buna mukabil, öbür dünyada, o kıldan ince, kılıçtan keskin, yağdan kaygan Sırat Köprüsü'nü geçme vakti geldiğinde iki melek ellerinden tutacak, cehennem ateşine düşmesine mâni olacaktı.</p>

  <p class="block12">Ardından tabut, feryatlar ve ağıtlarla mezarlığa taşındı. Selahaddin'in ailesi fakir olduğundan Sinan ödemişti mezar taşının parasını. Mevtanın, ihtiyarlıktan ve kederden bitap düşmüş babası, zorlukla yürüyerek yanlarına geldi. Onu o halde görünce Sinan ile kalfalarının gözleri doldu. Adamcağız Sinan gibi bir muteberin, oğlunun cenazesinde olmasından duygulanmıştı, teşekkür etti. Ama Selahaddin'in kardeşi bir kenardan hınçla bakıyordu. Yaşı taş çatlasa on dört olan bu delikanlı belli ki ağabeyinin kaybından onları sorumlu tutuyordu. Cihan, yeni bir düşman kazandıklarını anladı. Biraz bekledi. Delikanlı mezara bir iki kürek toprak attıktan sonra yanına vardı. “Başın sağ olsun” dedi.</p>

  <p class="block12">“Dostlar sağ olsun. Öldüğünde yanında mıydın?”</p>

  <p class="block12">“Yanında değil ama yakınındaydım.”</p>

  <p class="block12">“Hayalet itmiş diyorlar. Gördün mü?”</p>

  <p class="block12">Şaşırdı Cihan. Gene kim uydurmuştu bunları? “Yalan! Kimse itmedi. Kazaydı” dedi. Gerçi olayın tuhaflığını inkâr edemiyordu.</p>

  <p class="block12">“Anlamıyorsun! Hayalet artık durun diyor. Yoksa felaketlerin ardı arkası kesilmeyecek, ama ustanızın umurunda mı? Ölülere bile hürmeti yok.”</p>

  <p class="block12">“Bu doğru değil. Ustam dünya iyisidir.”</p>

  <p class="block12">Oğlanın yüzü hiddetle karardı. “Arkadaşın haklıymış. Mukaddes bir mekânı kirletiyorsunuz. Çekiçleriniz, eşeklerinizle. Hepinizin sonu cehennem.”</p>

  <p class="block12">Defin bitmiş, cemaat dağılmaya başlamıştı. Yaslı kalabalığın arasında ağır ağır yürüyen Sinan'ı gördüler. “Ustama kabahat bulma” dedi Cihan usulca.</p>

  <p class="block12">Mezarlıktan çıkarken sert bir rüzgâr esti aniden. Gözlerine ağızlarına toz toprak doldu. O hengâmede, Selahaddin'in kardeşine, konuştuğu bu kişinin kim olduğunu sormayı akıl edememişti Cihan. Şayet edebilseydi, belki de bambaşka olurdu kaderleri, hikâyeleri. Ne yazık ki bunu çok sonra fark edecekti.</p>

  <p class="block12">Ertesi gün amelelerin sadece yansı geldi işe.</p>

  <p class="block12">“Akçeli ameleyle bu kadar olur!” dedi Davud sinirle. “Zincirli kürek mahkûmları çalıştırsaydık hiçbiri bırakıp gidemezdi.”</p>

  <p class="block12">“Üstat yeni adamlar bulur elbet” dedi Nikola iyimser olmaya çalışarak.</p>

  <p class="block12">Haklıydı. Başladığı işi bitirmeye kararlı olan Sinan yedek ameleler tuttu. Bu o kadar zor değildi. Şehir misliyle kalabalıklaşmıştı, nüfusu beş yüz bine varmıştı. Açlık çekmektense evliyanın lanetini yeğleyecek yeterince insan vardı. Bir müddet işler düzelir gibi oldu. İnşaat olaysız devam etti. Güz geldi, hava serinledi, yağmurlar başladı.</p>

  <p class="block12">Derken sel bastırdı. Vadilerden toplanarak haneleri, meyhaneleri, imaret ve ibadethaneleri önüne kattı. Sukemerine varan yolları tamamen açmaya fırsat olmamıştı henüz. Aka-mayan sular birikti, bentleri yıktı; iskeleyi parçaladı, kanalları un ufak etti. Hazırlıksız yakalanmışlardı. Neyse ki kimse yaralanmadı. Fakat haftaların emeğini ve kıymetli malzemeleri kaybettiler.</p>

  <p class="block12">En kötüsü de felaket, dedikoducuların ellerini kuvvetlendirmişti. Artık herkes Sinan ile dört kalfasının lanetlendiğine inanıyordu. Nasıl olduğunu bile anlamadan bütün şehri karşılarına almışlardı. Asapları bozulmuştu. Bugüne kadar ustalarının nice badire atlattığına tanık olmuşlardı ama bu kez başkaydı. Sinan gibi biri her türlü zorluğa göğüs gerebilir, en çetin işlerin altından kalkabilirdi. Fakat bir hayalet ile nasıl başa çıkabilirdi ki?</p>

  <p class="block13">***</p>

  <p class="block7">Zaman durdu. Ameleler alet edevatlarını kenara bıraktı. Ne kadar uğraşsak da bir kişiyi bile çalışmaya ikna edemedik. Bize itimatları yoktu. Sultana yaranmak için onları tehlikeye attığımızı düşünüyorlardı. Uğursuz olduktan sonra suyun kime faydası olacaktı? Su-kemerleri Bizans'tan kalmaydı. Kafir isiydi yani. Onları tamir etmenin ve yenilerini yapmanın putperestliği yaymaktan başka ne maksadı olabilirdi? Yüzümüze karşı sessiz ve itaatkârdılar; arkamızı döner dönmez dedikoduya başlıyorlardı. Yakıcı bakışlarını, birikmiş nefretlerini hissediyordum. Çıkış yolu göremiyordum. Diğer kalfaların da hali daha az harap değildi. Davud, Nikola, Yusuf ve ben, hepimiz işimizin bittiğine inanıyorduk</p>

  <p class="block7">Bir hafta böyle geçtikten sonra ustam bir gün yanında ufak tefek, çatı gibi ince bir adamla çıkageldi. Yeni iskeleye tırmandılar. Sinan seslendi: İşçiler! Ustabaşılar! Muhterem bir hoca sahamızı teşrif etti.” Sinan elini yabancıya doğru uzattı. Adam bir adım öne çıktı, yükseklere alışık olmadığından benzi kül gibi olmuştu. Gözlerini kapatarak Kurandan ayetler okumaya başladı. Sesi güzeldi. Öğrendik ki Bülbül Hoca'ymış ismi. Bosna'da doğmuş, Allah'la yedi dilde hasbıhal edermiş ve pek çok mezhep ve tarikatın usul ve âdetlerini bilirmiş. Gayet alelade bir adam gibi görünse de sesinde ameleleri büyüleyen bir şey vardı. Onlara işlerine bakmalarını, kimseye dil uzatmamalarını söyledi, çünkü şayet tembellik ve dedikodu denen iki kanat olmasa şeytan asla bu kadar yüksekten uçamazdı.</p>

  <p class="block7">Hoca her gün gelip sabah ezanından akşama kadar bizimle durdu; saçı tozlandı, pabuçları çamurlandı. Okunmuş sular serpip Cevşen duası ederek sukemerlerini okudu üfledi. Yahudi, Hıristiyan ve Müslü-manların korkularını teskin etti. Sonra bir gün “Tamam artık temizlendi” dedi. “Ananızın ak sütü gibi pak bu mıntıka. Haydi, işinize dönün.”</p>

  <p class="block7">Onu dinlediler. Ustalarının aleyhine atıp tutan işçiler, bu hocaya kulak verdiler. Böylece gecikerek de olsa hem tadilat hem inşaat tamamlandı. Üstadı çekemeyenler durur mu? Bu sefer dediler ki: “Bu su acıdır; toprağın altından geldiği için çürüktür, kokuşmuştur.” Neyse ki bu laflar da bir yere varmadı. Suları Kâğıthane civarında topladık. Irmak ve derelerin içlerinde lüleler yaparak şehre taşıdık. İstanbul'u Kırkçeşme sularına kavuşturduk.</p>

  <p class="block7">Sultan Süleyman memnun olmuştu. Ustama hediyeler ve methiyeler bahşetti, ona insan-ı kamil dedi. Hilat giydirerek ustamı taltif etti. Ancak bu hadiseden sonra anladım ki Sinan'ın sırrı ne sertliğindeydi ne yıkılmazlığında, çünkü sert de değildi, yıkılmaz da. Onun tüm değişikliklere ve aksiliklere uyum sağlama kabiliyetindeydi Bizim cesaretimiz kırılırken o çareler üretiyordu. Her seferinde harabeler içinden kendini yeniden inşa edebiliyordu. Ne benim gibi ahşaptan, ne Davud gibi madenden, ne Nikola gibi taştan, ne de Yusuf gibi camdan mamuldü. Ustamın malzemesi akan suydu. Ve ne vakit herhangi bir engel yolunu kapatacak olsa, bir şekilde, ya altından, ya üstünden, ya etrafından dolaşıyor, çatlaklardan bir yol buluyor, akmaya devam ediyordu.</p>

  <p class="block13">***</p>

  <p class="block12">Ne berbat bir geceydi! Çota ıstırap içindeydi. Gürleyerek, homurdanarak, inleyerek sabahı zor etti; bitkin bir halde hortumunu sağa sola sallıyordu. Rahatsızlığı o raddedeydi ki Cihan onun yanında uyumak mecburiyetinde kalmıştı - tabii buna uyumak denirse. Hayvanın ağzının içine bakar bakmaz bu azabın sebebini anladı: Altçenesinde sol arka taraftaki azıdişi kararmış, iltihaplanıp şişmişti.</p>

  <p class="block12">Cihan, evvelki yaz kendi çektiği korkunç diş ağrısını hatırladı. Yemeklerden sonra padişahın ellerini yıkayan ibriktar ile kimi Enderun ağalarını tıraş etmek için bir berber gelmişti o gün. Adam Cihan’ın haline acımıştı. Feryatlar arasında dişine asılmış, ıstırabını dindirmişti. Fakat koskoca İstanbul’da bir filin azıdişini çekmeye kadir tek kişi bile çıkacağını sanmıyordu.</p>

  <p class="block12">“Ne var?” diye sordu Sibiryalı Taras, ahıra girip de Cihan'ı görür görmez. “Yüzünden düşen bin parça.”</p>

  <p class="block12">“Çota. Dişi öldürüyor zavallıyı.”</p>

  <p class="block12">“Ah şimdi taygada olsaydık” dedi Taras iç geçirerek. “Onu şıp diye iyileştirecek bir çalı biliyorum. Ninem her zaman kullanır.”</p>

  <p class="block12">Cihan hayretle sordu: “Ninen hâlâ hayatta mı?”</p>

  <p class="block12">“Yaa sorma, o da lanetlilerden” dedi Taras. Cihan’ın anlamadığını görünce açıkladı: “Bütün sevdiklerini gömüp nefes almaya devam etmek, lanettir.”</p>

  <p class="block12">Yıllar sonra bu anı hatırlayacaktı Cihan, bu konuşmayı, ama şimdi kelimeler bir kulağından girip bir kulağından çıktı.</p>

  <p class="block12">“Git sarımsak bul, bolca. Rezene, karanfil yağı, anason... Hepsini karıştır.”</p>

  <p class="block12">Malzemeleri mutfaktan alan Cihan, bir havana koyarak güzelce dövdü. “Tamam” dedi Taras. “Şimdi bunu mahlukun dişetlerine sür, ovala. Bu biraz rahatlatır - şimdilik. O dişin çekilmesi lazım. Genç olsam ben yapardım ama kollarımda derman yok. Sana düşer.”</p>

  <p class="block12">Cihan koşarak ahıra döndü. Fakat beyaz fil, onun gayretlerine öyle bir karşı koydu ki tertibin ancak yansını sürebildi. İki çuval bezini birbirine tutturup kalan merhemi bunun içine koydu ve iltihaptan şişmiş olan yere denk gelecek şekilde hayvanın kafasına sardı. Çota gülünç görünüyordu ama o kadar acı çekiyordu ki Cihan gülemedi bile. Fena bir koku geliyordu filin ağzından. Epeydir bir şey yememişti; açlık, her zamanki gibi, sinirlerini tepesine çıkarmıştı.</p>

  <p class="block12">Cihan sokağa çıkıp seyyar berber aramaya başladı, ilk sorduğu adam, hastanın kim olduğunu öğrenir öğrenmez kahkaha attı. İkinci adamın öyle korkutucu bir hali vardı ki Cihan onu sarayın bahçesine sokmak istemedi. Meyus bir halde tam vazgeçmek üzereyken her şey hakkında her şeyi bilen adam geldi aklına: Sahaf Simeon. Gidip ona sormalıydı.</p>

  <p class="block12">Galata Kulesi'nin etrafındaki mahalle insan kaynıyordu. Tacirler, müteferrikalarla önlü arkalı yürüyor; yabancı memleket temsilcileriyle mütercimler kağnılara yol vermek için kenara çekiliyordu. Bir elçi, siyah kölelerin taşıdığı tahtırevanda oturmuş etrafı seyrediyordu. Tevrat derslerine gidiyordu kimi Museviler; köşede birkaç ihtiyar muhabbet ediyor, bir kadın oğlunu elinden tutmuş çekiştiriyordu, İspanyolca, Fransızca, İtalyanca, Arapça kelimeler havada uçuşuyordu. Aklı Çota'da, aceleyle koşturan Cihan, bir köşeyi döndü ve birden irkildi. Az ileride, Simeon'un evinin iki adım uzağında, vaktiyle yol kenarındaki bir handa beraber şarap içtiği, sonra da eşyalarını çaldığından şüphelendiği Tomaso duruyordu. Sinan hakkında çok şey bilen İtalyan. Ama Cihan'ı esas şaşırtan yanında tanıdık bir sima olmasıydı: Yusuf.</p>

  <p class="block12">Adam Yusuf'a bir şeyler söyledi. Beriki başını sallayıp, gölge gibi sessizce uzaklaştı. Yalnız kalan Tomaso etrafa bakınırken Cihan ile göz göze geldi. Suçüstü yakalanmış gibi suratı aniden değişti. Hızla dönüp koşar adım kalabalığın içine daldı, gözden kayboldu.</p>

  <p class="block12">“Hey, Tomaso!” diye arkasından bağırdı Cihan. Kafası o kadar allak bullaktı ki koşmaya başladığında beriki çoktan gitmişti. İyi de bu adamın Yusuf ile ne işi vardı? Sokaklarda buluşup, gizli gizli ne konuşuyor olabilirlerdi? Birdenbire, üst üste atlattıkları kazalarla Yusuf arasında bir bağ olabileceğini fark etti Cihan. Aralarındaki hain o olabilirdi. Nasıl da anlayamamıştı bunca zaman, ilk fırsatta dilsiz çırağı sorgulayacaktı.</p>

  <p class="block12">Simeon'un kapısını çaldığında zihni bunlarla meşguldü, “İyi misin?” diye sordu sahaf.</p>

  <p class="block12">“Yusuf geldi mi buraya? Sarışın İtalyan bir herifle?”</p>

  <p class="block12">“Yoo” dedi Simeon. “Epeydir görmedim, niye ki?”</p>

  <p class="block12">“Sen bana dediydin, Roma'nın gözleri ustanın üstünde diye. Ya içimizden biri, onların casusuysa?”</p>

  <p class="block12">“Yahu dur, sakin ol biraz. Büyük laf etmeden evvel insan uzun müddet düşünmeli.”</p>

  <p class="block12">“Haklısın” dedi Cihan iç geçirerek. “Unut dediklerimi. Aklım karıştı. Yardımın gerek.”</p>

  <p class="block12">“Tam vaktinde geldin. İspanya'dan yeni kitaplar var.”</p>

  <p class="block12">“Onlara sonra bakayım. Evvela filin derdine çare bulmalı.”</p>

  <p class="block12">Cihan içine düştüğü açmazı anlatınca Simeon iç çekti. “Ben fikir adamıyım, bir hayvana cerrahi müdahale yapamam. En iyisi kitaplara bir bakayım. Gücün kuvvetin yerinde, kendin kotarabilirsin.”</p>

  <p class="block12">“Peki” dedi Cihan çarnaçar.</p>

  <p class="block12">“Teskin edici bir şey vermen gerek. Bol boza. Daha iyisi, uyku ilacı.”</p>

  <p class="block12">Simeon, tarih boyunca hekimlerin baldıran otu kullandıklarını ama bunun iyileştirdiği kadar öldürdüğünü de anlattı. Şimdilerde, topraktan söküldüğünde çığlıklar atan adamotu tercih ediliyordu. Gene de cerrahi müdahalelerde en iyisi afyondu. Galenos, afyonu sarılık, istiska, cüzam, baş ağrısı, öksürük ve karasevda için tavsiye etmişti. Cihan yaşında ve kilosunda bir insan için uygun miktar iki kaşıktı. Fil 120 kantar olduğuna göre... Simeon kaşlarını çatarak hesap yaptı aklından. “Vallahi bir fıçı gerek sana!” “</p>

  <p class="block12">“Eyvah, nereden bulacağım?”</p>

  <p class="block12">“Karanfil Kâmil Ağa'ya git. Onun yapamayacağı şey yoktur.”</p>

  <p class="block12">Cihan saraya döndüğünde kolunun altında bir kitap, zihninde kuşkular vardı. Bâbü's-saade ağasıyla şaka olmazdı. İlk günlerde ondan yediği tokadı hâlâ unutmamıştı. Yine de cesaretini toplayıp onu görmeye gitti. Beklediğinin aksine adam gayet yardımsever davrandı.</p>

  <p class="block12">Bir fıçı olmasa da gerekli afi/on temin edildi. Nereden geldiğini kurcalamadı Cihan. Sarayda geçirdiği onca yıldan sonra sükûnet kaidesi içine işlemişti artık. Ne zaman soru sorulmayacağını biliyordu. İki terbiyeci Çota'nın üstçenesini kaldırdılar; ikisi de altçenesini tuttu. Yorgunluktan tükenmiş olan filin direnecek hali kalmamıştı. Yetmezmiş gibi, bir huni vasıtasıyla bir sürahi şarap döktüler hayvanın ağzından içeriye. Yavaş yavaş, Çota'nın nefes alışverişi hafifledi; yüzü balmumu gibi eridi, gözleri camlaştı. Bacakları o devasa ağırlığını taşımaz oldu, yere devrildi. Uyanır da üzerlerine saldırırsa diye palamarlar, zincirler ve halatlarla bağlarlar hayvanı. Bu vaziyette, kitaba baka baka, Cihan cerrahlığa girişti. Keskiyle başlayıp, çekice geçti. Zürafabaz Dara, timsahbaz Kato ve aslanbaz Olev sırayla yardım etti; kâh çekiçle vuruyor, kâh penseyle itiyorlardı. Defalarca çekiştirip asıldılar. Bitmeyecekmiş gibi gelen saatler sonunda kan, ter ve tükürük içinde kalan Cihan dişi çekmeyi başardı - meddahların anlattığı hikâyelerdeki dev yılan dişi gibi bir şeydi çıkan.</p>

  <p class="block12">“Ver onu bana” buyurdu Bâbü's-saade ağası; gözleri ışıl ışıldı.</p>

  <p class="block12">O zaman anladı Cihan, Karanfil Kâmil Ağa’nın neden bu kadar yardımsever davrandığım. Adam başından beri Çota'nın dişini almak istiyordu. Hürrem Sultan’ın acayip şeyler koleksiyonu, kadın ölünce ona kalmıştı. Cihan, o tuhaf ve karanlık koleksiyonda başka neler olabileceğini düşünerek ürperdi.</p>

  <p class="block13">***</p>

  <p class="block7">Öldüğünü işittiğimde üzüldüm desem yalan olur. Günahı boynuma, en ufak bir keder hissetmediğim gibi, kurtulduk diye sevindim gizlice. Mihrimah Sultan’ın kocası... çocuklarının babası... Sadrazam Rüstem Paşa. Haddinden hızlı yükselen ve vaktinden evvel vefat eden, her gece Mihrimah'a dokunan ve onun tenini koklayan, zindana atılmama sebep olan adam... Dilemem tabii cehennemde yanmasını, ama cennete gitsin ister miyim, doğrusu ondan da emin değilim. Nihayet gitti. İstiskadan mustaripti bir vakittir, biliyordum. Zira ne kadar aklımdan uzak tutmaya çalışsam da her gün adamla ilgili bir şeyler işitiyor ve ondan biraz daha nefret ediyordum.</p>

  <p class="block7">Paşa göçünce Mihrimah Sultan ustamı çağırttı. Dedi ki “Sermimar Efendi, rahmetli zevcim Rüstem Paşa -mekânı cennet olsun- için bir cami inşa edeceğiz.” Ve ustam, “Emriniz başım üstüne” dedi. Ben ustamın arkasında bekliyordum; ellerimi kavuşturmuş, gözlerimi ipek halıya dikmiştim. Kendi kendime dedim ki bu camiden ben mesul olacağım ve içine bir işaret koyacağım; incecik, ufacık bir şey olacak. Oraya kazıyacağım Rüstem'e duyduğum öfkeyi. Sadece bilen göze görünecek.</p>

  <p class="block7">Aklımdan geçenlerden bihaber, Mihrimah konuşmaya devam ediyordu. “Cami pek görkemli olsun. Hiçbir masraftan kaçınılmasın” dedi, zira her şeyi kendisi ödeyecekti. Annesi Hakk'ın rahmetine kavuştuğundan beri memleketin en zengin kadını oydu, ne de olsa. O kadar kudretliydi ki şimdi, kimse onunla yarışamazdı. Dadısı Hesna Hatun epey yaşlanmıştı ama her zamanki gibi yanı başında hazır ve nazırdı.</p>

  <p class="block7">Cami tafsilatıyla konuşuldu. Mihrimah ara ara ustama danışıyor ama son sözü hep kendisi söylemek istiyordu. Babasına ne kadar benzediğini daha evvel anlayamamıştım. İlk defa orada gördüm.</p>

  <p class="block7">Artık kapıdan çıkmak üzereydik ki birden durup bana seslendi Mihrimah: “Cihan” dedi. O kadar. Sanki ismim dilini acıtmıştı. Sonra yavaşça ekledi: “Ne çok zaman oldu, konuşamadık seninle.”</p>

  <p class="block7">Sultanın kızının bana böyle sevgiyle hitap ettiğini duyunca ustam şaşırdı. Bir ona bir bana baktı. Ama onu esas hayrete düşüren suratımın kıpkırmızı kesildiğini görmekti muhtemelen. Korkarım, anladı.</p>

  <p class="block7">Tabii zindandan çıktığımda Mihrimah'ı ziyaret etmiştim ama bunu kimse bilmemeliydi, farkındaydım. “Seneler oldu sultanım” dedim. Oysa içimden haykırmak geldi: “Evet, sen yoktun ama ben her gece seninleydim rüyalarımda; yarasalar uyanır, baykuşlar öterken, her karanlık çöküşü, senle sohbet ettim, hasret giderdim. Etime takılmış bir çengel gibi her yere taşıdım ismini ve şimdi senin için uzak bir hatıradan ibaret olsa da özlüyorum o eski günleri İkimizin de hâla çocuk olduğumuz, hırs denen şeyin tadını bilmediğimiz ve beyaz bir filden başkaca bir şey konuşmadığımız o masum, o şen, o asude demleri...”</p>

  <p class="block7">Bunların hiçbirini söyleyemedim elbette. Onun yerine, mırıldandım: “Çota sizi pek özledi Gelip görseniz keşke.”</p>

  <p class="block7">Dikkatle baktı bana; zamanın yüzümde bıraktığı izleri inceledi. “Söyle Çota'ya” dedi, “vazifelerim vardı, meşguldüm, gelemedim. Ama bundan böyle onu daha sık ziyaret edeceğim. Zira onun gibi beyaz bir fil hiç çıkmadı karşıma.”</p>

  <p class="block7">Titredim. Ustam ve Hesna Hatun orada olduğu halde, başımı kaldırıp yüzüne bakmaya cüret ettim. “Çota bunu işitince çok sevinecek sultanım.”</p>

  <p class="block7">Hüzünle gülümsedi. “Söyle ona, kaderlerimiz Huda'nın elinde, bizlerin değil”</p>

  <p class="block7">Pencerenin dışında, çatal kuyruklu bir uçurtma dolaşıyordu mavilikte. Latif bir esinti yakalamış yükseliyordu şehrin üzerinde; güzel, gamsız ve özgürdü. Keşke aşk da böyle olabilseydi. Gözlerim semadan yere kaydı.</p>

  <p class="block7">“Eminim anlıyordur sultanım” dedim “Ve eminim sizi hâlâ bekliyordur; eskisi gibi... Filler hiçbir şeyi unutmazmış. Hele sevdiklerini asla.”</p>

  <p class="block7">Diyemedim ki, sade filler değil, filbazlar da öyle.</p>

  <p class="block13">***</p>

  <p class="block12">Payitaht tıka basa doluydu. Her gün taşradan insanlar geliyordu dalga dalga: çiftbozan köylüler, açıkta kalan sekbanlar, hünerini gösteremeyen zanaatkârlar, Yörükler; işsiz ve ekmeksiz onlarca can. Başlarını kaldırıp baktıkları yıldızlardan çoktu sayıları - Müslüman'ı, Hıristiyan'ı, Yahudi'si, her itikadın mümini ve mülhidi, hep birden İstanbul’daydı. Dua, niyaz ve sitemleri rüzgârla taşmıyor, martıların çığlıklarına, lodosun fısıltısına karışıyordu. Cihan merak ediyordu acaba Rab bunca şamatanın içinde kimin ne söylediğim nasıl duyabiliyordu.</p>

  <p class="block12">Bahar ortasında Şeyhülislam Ebussuud Efendi, bir tadilat sırasında Ayasofya'dan taşman mermer levhaların lanetli olduğunu ve bela getirdiklerini beyan etti. Galeyana gelen halk hemen Sinan ve kalfalarına tepki gösterdi. Kimse eski kilisenin taşlarını yakınında istemiyordu. En nihayetinde mimarbaşı, “Haseki Hürrem Sultan, Allah rahmet eylesin, nasılsa böyle şeyleri dert etmez” diye düşünerek, onun mezarının tamirinde kullandı mermerleri.</p>

  <p class="block12">Mayıs ayında Zigetvar Kalesi'ni işgal etmek için ordu yeniden yollara düştü ve filin hizmetlerine ihtiyaç duyuldu. Bir daha asla savaşa gitmek istemeyen Cihan her ne kadar bunu işitince bedbaht olsa da çarnaçar boyun eğdi. Sinan'ın kalfası olsa da esasen hâlâ sultanın filbazıydı ve Çota hayatta olduğu sürece öyle kalacaktı.</p>

  <p class="block12">Belgrad'a haziranda vardılar; Tuna Nehri göz alabildiğin ce akıp gidiyordu - şiddetli, cezbedici, azametliydi. O ana dek önlerinden giden Sultan Süleyman, doru kısrağım yavaşlatıp tırıs gitmeye başladı. Kimse bilmiyordu ki artık nikris hastalığı epey azdığından ıstırap içindeydi; at sırtında oturmakta zorlanıyordu. Vezir-i Azam Sokollu -bir Boşnak köyünden devşirilmiş; ağırbaşlı, basiretli zat- padişahı tahtırevanla taşımayı düşündüyse de vazgeçti. Kumandanlarını elden ayaktan düşmüş görmek asker kısmına yaramazdı. İşte o esnada bir çare bulundu: Çota!</p>

  <p class="block12">Cihan'a fili hazır etmesi emredildi. “Yalnız dikkat et, hayvan sırtında kimi taşıdığının farkında olsun ha!” diye tembih edildi.</p>

  <p class="block13">***</p>

  <p class="block12">Ertesi sabah Cihan, yıllar sonra ilk kez sultanı bu kadar yakından gördü. Feri kaçmış teni, ocak dibinde biriken soğuk külleri çağrıştırıyordu; eski alevinden eser kalmamıştı. Geniş alnında -ki Mihrimah'a da aynen geçmişti- kırışıklar derinleşmiş, çoğalmıştı. Eğilip kaftanının eteğini öptü Cihan. Süleyman hâlâ gösterişten kaçındığı için kumaşın dokusu sert ve kabaydı. Muhafızlar, hünkârın filin mahfesine yerleşmesine yardım etti. Zor oldu ama başardılar. Cihan da Çota'nın ensesine oturdu her zamanki gibi. Bu şekilde yola devam ettiler.</p>

  <p class="block12">Zigetvar'a Ağustos'un beşinde vardılar. Bunaltıcı bir ikindiydi; çayırlarda hindibalar açmıştı. Ordugâh kurup, düzinelerce öküzün çektiği kuşatma toplarını getirdiler. Dualar ve zikirler eşliğinde, süslü püslü, yüksek etekli, kıpkırmızı otağ-ı hümayunu, almaya ant içtikleri kaleden rahatlıkla görülebileceği bir tepenin üstüne kondurdular. Kalenin içinde Kont Nikolas Zrinyi başı çekiyordu. Onlar da boş durmamıştı. Halk, dış duvarlara devasa kumaşlar asmıştı; benzer şekilde kan kırmızı.</p>

  <p class="block12">“Ne demek oluyor bu?” diye sordu Cihan üzengi ağasına.</p>

  <p class="block12">“O melun kaleden çıkmayacaklar demek oluyor. Ölmeyi yeğliyorlar.”</p>

  <p class="block12">Cesurdu Kont Nikolas. İnatla müdafaa ediyordu kaleyi. Günler haftalara döndü. Bir ay geçti. Sıcak, tahammül edilmez bir hal aldı. Düşmanın, yiyecek kıtlığına ve çok daha az adamları olmasına rağmen nasıl böyle direnç gösterebildiğini anlayamıyordu Cihan. Osmanlı ordusu hücum ediyor, kale direniyordu. Yıkılan duvarları içeriden onarıyorlardı. Hiç uyumuyor olmalılardı. Cihan böyle bir düşmana saygı duyduğunu fark etti. Korktu, kimseye söylemedi.</p>

  <p class="block12">Her iki tarafta da büyük kayıplar oldu, Osmanlı'nınki daha fazlaydı. Fakat diğer tarafın her yüz askerine karşı sultanın bin askeri vardı. Ölülerini devasa çukurlara gömüp cenge devam ettiler. Konta defalarca elçiler gönderip teslim olmasını istediler. Silahı bırakırsa canına bir zarar gelmeyeceğine dair söz verdiler. Hatta Sultan Süleyman ona Osmanlı hâkimiyeti altında Hırvatistan'ın başına geçmesini teklif etti. Fakat her elçi aynı cevapla döndü: Ret!</p>

  <p class="block12">Topçu ateşi şiddetliydi. Düşmanın mukavemeti de. Gün boyunca kalede açılan delikleri, geceleri kadın-erkek, çoluk-çocuk elbirliğiyle içeriden tamir ediyorlardı. Duvarları takviye etmek için ellerindeki her şeyi -kereste, demir, masa, sandalye, kumaş, halı, hatta battaniye ve kıyafet- kullanıyorlardı. Bir ara, zengin bir aileye ait olduğu besbelli muhteşem bir ipek hah asılmıştı kalenin dış duvarına. Su perileri raks ediyordu üstünde; ellerinde lirler, saçlarında ayın şavkı. Cihan gözlerini alamamıştı halıdan. Yeniçeriler de öyle. Efsunkâr bir şey vardı resimde; bu revnaklı cennet tasvirinde; öyle cezbediciydi ki büyüden şüphelenen kumandanlar halının derhal topa tutulmasını emrettiler. Böylece yok oldu su perileri. Geriye is ve cüruftan müteşekkil bir oyuk kalana kadar toplarla dövüldü kalenin o kısmı.</p>

  <p class="block12">Berrak bir eylül ikindisi, gene Cihan Çota'nın sırtında oturmuş, sultan da mahfede kurulmuş halde dolaşmaktaydılar. Onunla hemen hiç konuşmayan padişah o gün ilk defa seslendi: “Filbaz! Beni dinle. Ölüm Allah'ın emri. Bir vasiyetim var. Sana teslim ediyorum. Yerine getirecek misin?” “Aman hünkârım, Allah uzun ömürler versin...” dedi Cihan. Süleyman bu basmakalıp lafları savuşturmak istercesine elini salladı. “Mezarıma muhakkak konulmasını istediğim bir şey var. İtiraz etseler de kimseyi dinleme. Şeyhülislamın fetvaları benimle gömülmeli. Ne ettiysem onu dinleyip ettim. Fetvaları yanımda isterim.”</p>

  <p class="block12">Cihan önce kem küm ettiyse de söz verdi. Tam padişah bir şey daha söyleyecekti ki, günlerce kulaklarında çınlayacak bir gümbürtü işittiler. Patlamayla yer sarsılmış, çıkan dumanlar arş-ı âlâya ulaşmıştı. Korkuyla sıçrayan fil neredeyse onları sırtından atacaktı.</p>

  <p class="block12">Cihan bir yandan Çota'yı sakinleştirmeye çalışıyor; bir yandan da kararan semaya bakıyordu hayretler içinde. Padişah seslendi: “Filbaz... Neler oluyor?”</p>

  <p class="block12">“Sultanım, cephaneliklerini havaya uçurdular... kendilerini de.”</p>

  <p class="block12">“Ne dedin?” Süleyman doğrulup öne uzandı daha iyi görebilmek için. “Hakikaten öyle” diye mırıldandı.</p>

  <p class="block12">Dehşet dolu bir an boyunca hükümdarla filbaz yangını seyrettiler. Çota ha bire hortumunu sallıyor, kulaklarını öne arkaya savuruyordu. Hayvanın huzursuzluğunu fark etmeyen sultan buyurdu: “Yaklaş. Bakmak istiyorum.”</p>

  <p class="block12">Filin, aşırı dumandan ötürü zıvanadan çıkmayacağını ümit ederek söyleneni yaptı Cihan. Ama yaklaştıklarında sarsılan Çota değil, kendisi olacaktı. Parçalanmış silahlar, kopmuş uzuvlar saçılmıştı her yere - o et ve kemik ve demir yığınının içinde hangilerinin düşmana, hangilerinin kendi askerlerine ait olduğunu ayırt etmek imkânsızdı. Midesi kalkan Cihan, kesik kesik nefes alabiliyordu. Ağzı safrayla dolarken yüzünü elleriyle kapattı.</p>

  <p class="block12">'Ağlama filbaz” dedi padişah. “Dua et.” Mahcup olan Cihan omuzlarını dikleştirdi. “Askerlerimize duacıyım.”</p>

  <p class="block12">“Hepsi için dua et. Onlara da, bize de. Ayrı gayrı kaldı mı?”</p>

  <p class="block12">Kırk altı yıllık hükümdarlığı boyunca dur durak bilmeden cepheden cepheye koşan; en parlak veziri ve belki de tek dostu olan İbrahim’in ölüm emrini veren; en büyük oğlunun boğulmasını seyreden; bir diğer oğlunun üzüntüden ölmesine sebep olan, üçüncü bir oğlunun da uzaklarda, İran’da öldürülmesini tertipleyen; Osmanlı padişahlarının en kudretlisi ve en az anlaşılanı; sevdiklerine ve sevenlerine iyilik kadar kötülük eden bu adam; şimdi, hindiba ve ölüm kaplı bir çayırlığın ortasında durmuş, kalenin içindeki düşman eriyle dışındaki Osmanlı eri arasında bir fark olmadığını söylüyordu. Cihan'ı yıllarca çözemeyeceği bir bilmeceyle baş başa bırakarak...</p>

  <p class="block12">Ertesi sabah, yanık et kokusu hâlâ kalkmamıştı harp meydanından. Öyle kesif bir kokuydu ki, kudretli rüzgâr bile dağıtamamıştı. Kale teslim olmuştu.</p>

  <p class="block12">Cihan, alıştığı üzre Çota'yı padişahın binmesi için hazırladı; gidip otağın önünde beklemeye başladı. Ama bir müddet sonra Süleyman yerine Sokollu çıktı ve alçak bir sesle filbaz ile konuşması gerektiğini söyledi. İrkildi Cihan. Kaç zamandır saraydaydı. Artık iyi biliyordu ki, şayet koskoca bir sadrazam bir hizmetkârla fısıltıyla konuşuyorsa, korkunç bir şeyler ya olmuş ya da olacak demekti. Yüreği ağzında, takip etti veziri.</p>

  <p class="block12">Sultanın çadırında kâfi gün ışığı olmasına rağmen köşede bir lamba vakur bir şekilde yanıyordu. Onun karşısında, kadife bir divanın üzerinde Süleyman yatıyordu, kıpırdamadan.</p>

  <p class="block12">“Dinle” dedi vezir. “Gördüğünü henüz kimse bilmiyor. Anlıyor musun?”</p>

  <p class="block12">“Yoksa..?” diye kekeledi Cihan.</p>

  <p class="block12">“Maalesef. Sultanımız Hakk’ın rahmetine kavuştu, mekânı cennet olsun. Yasımızı sonra tutacağız. Şimdi bizlere mühim bir vazife düşüyor.”</p>

  <p class="block12">Başını eğdi Cihan. Demek yetmiş iki yaşındaki sultanın ömrü, kazandıkları zaferin zevkini sürmeye yetmemişti.</p>

  <p class="block12">“Hakikati ordudan saklamak boynumuzun borcu.” Sokollu dikkatle, duraklayarak konuşuyordu. “Sultan, her günkü gibi filin sırtına oturacak. Sen de etrafta dolaştıracaksın.”</p>

  <p class="block12">“Çota'nın üstüne ceset mi koyuyoruz?” dedi boş bulunan Cihan. “Peki ya birileri padişahla konuşmak isterse?”</p>

  <p class="block12">“Filin kimseye yaklaşmasına izin verme. Yeniçeriler sizi uzaktan görsünler, yeter. Önemli olan hünkârın hayatta olduğuna inanmaları.”</p>

  <p class="block12">Birden ayak sesleri işittiler. Muhafızlar birini getiriyordu. Sokollu gelenin kim olduğuna baktı. Kısa boylu, kaim ense-li bir Tatar'dı.</p>

  <p class="block12">“Ha, sen misin? Yaklaş.”</p>

  <p class="block12">Bunu söyledikten sonra esvabının içinden kozağıyla bir mektup çıkardı, öpüp başına koydu. “Bunu tez Şehzade Selim'e götür.”</p>

  <p class="block12">Adam yerlere kadar eğildi.</p>

  <p class="block12">“Yel gibi git. Yolda durma. At üstünde ye. Uyuma. Vakit harcama. Bil ki kaderimiz senin elinde.”</p>

  <p class="block12">Cihan, Zigetvar'dan, şehzadenin bulunduğu Kütahya'ya atla ne kadar zamanda gidileceğini merak etti. Babasının ölüm haberinin Selim'e bir an evvel ulaştırılması yetmezdi; onun da vaktinde İstanbul'a varması gerekliydi. Boş bir taht hayra alamet değildi; babanın vefatıyla oğulun tahta çıkması arasında her an her şey olabilirdi. Bunları iyi bilen Sokullu, sedefli bir mahfaza getirdi. “Kuran'a el basmanızı istiyorum. İkinizin de.”</p>

  <p class="block12">Söyleneni yaptılar. Ama sadrazam tatmin olmuş görünmüyordu. Nereli olduklarını sordu.</p>

  <p class="block12">“Hindistan” dedi Cihan, ne desin.</p>

  <p class="block12">“Kazan” dedi ulak.</p>

  <p class="block12">Sokollu, yaldızlı bir hançer çıkardı. “Uzatın ellerinizi.”</p>

  <p class="block12">Evvela ulağın işaretparmağına bir kesik attı, sonra Cihan’ınkine. Ellerinden akan kan hançerin kınına damladı. “Şayet içinizden biri sırrı ifşa ederse ikinizi de öldürürüm.”</p>

  <p class="block12">Cihan kendi hayatının neden bir yabancıya teslim edildiğini anlayamamıştı; ulak da benzer şeyler hissetmiş olmalı ki o da kaşlarını çatarak bakındı. Yine de itiraz etmediler.</p>

  <p class="block12">Sokollu, parmaklarını sarmaları için birer ipek mendil verdi. “Haydi git şimdi” dedi ulağa. “Allah yolunu açık etsin.”</p>

  <p class="block12">Filbaz sadakatine bel bağladığı ulağa son defa baktı. Sessizce selamlaştılar. Cihan bunu bilmiyordu ama yıllar sonra, uğursuz bir gecede ustası Sinan'ı saraya getiren Tatar ulak aynı kişi olacaktı.</p>

  <p class="block12">Az sonra Hekimbaşı Kaysunizade belirdi. O da Kuran'a el basarak sessiz kalacağına yemin etti.</p>

  <p class="block12">“Delikanlı bana yardım edebilir mi?” diye sordu adam.</p>

  <p class="block12">Sırtı onlara dönük duran Sokollu, sultanın tuğrasını taklit ederek padişah adıyla talimatlar hazırlamaya kendini kaptırmıştı. Başından savarcasına bir el hareketiyle “Tabii” dedi omzunun üstünden. “Hadi git yardım et.”</p>

  <p class="block12">Hekimbaşı birkaç kavanoz akarak çadırı keskin bir kokuya boğdu. Mürrüsafi, sinameki, misk, amber ve bilumum baharatın karışımı havada dolandı. Sultanı soyup vücudu nu yağladılar. Cihan bundan sonra tanık olduklarını kimselere anlatamayacaktı. Yaşadıkları rüyalarına girecek, hiç beklenmedik anlarda gözlerinin önüne gelecekti, tekrar ve tekrar. Hekimbaşı tecrübeli hareketlerle padişahın göğsünün sol yanını kesti ve açtı. Kalbini çıkardı. Kırmızı bir kuşa benzeyen yüreği dikkatlice gümüş bir leğenin içine yerleştirdi. Sonra tam on iki mükemmel dikişle kesiği dikti. Cihan bunları dehşet içinde izledi. Bütün kanı çekilmişti. “Efendi neden yaptık bunu?” diye sordu konuşmaya cesaret edebildiğinde.</p>

  <p class="block12">“Kalp merkezdir. Ruhumuzun, mevcudiyetimizin merkezi. Sultanımızın kendi arzusuydu kalbinin buraya gömülmesi...”</p>

  <p class="block12">Sandıklarda bulabildikleri en güzel kaftanı seçerek cesede giydirdiler. Sakalını taradılar, gözlerine sürme çektiler; yanaklarına renk gelsin diye, rahmetlinin sağlığında yaptığı gibi bolca al sürdüler. İşleri bittiğinde Sultan Süleyman her zamankinden sağlam ve sıhhatli görünüyordu.</p>

  <p class="block12">“Çıkarın o kaftanı” dedi Sokollu, arkasını döndüğünde. “Haddinden süslü. Eskidendi o halleri. Böyle giyinmezdi.”</p>

  <p class="block12">Cesedi yeniden soyup sade bir kaftanda karar kıldılar. Akşam çökünce ordugâhı yoklayan üç sadık muhafız asayişin berkemal olduğunu haber verdi. Onların da yardımıyla Çota kapıya getirildi. Fevkalade bir vaziyet olduğunu hisseden fil sinirliydi; kimseyi yanına yaklaştırmıyordu.</p>

  <p class="block12">“Ne oluyor?” diye sordu Sokollu sabırsızca.</p>

  <p class="block12">“Mahlukla baş başa kalmama müsaade edin.”</p>

  <p class="block12">Cihan dürüstçe konuştu Çota'yla. Ona sırtında ölü bir adam taşıyacağını söyledi. Sadece birkaç gün için. Bak, koskoca memleketin kaderi sana bağlı. Epey dil döktükten ve bir düzine elma verdikten sonra, yatıştı hayvan. Sultanı mahfeye yerleştirmelerine izin verdi. Cihan filin ensesindeki yerine geçti. Gözleri semada dolanan akbabalara takıldı. Nasıl da çoğalmışlardı. Akbabalara gün doğmuştu. Zigetvar muhasarasında yirmi bin kayıp verilmişti.</p>

  <p class="block12">Dönüş yolunda Şehzade Selim'in şehre vardığı haberini aldılar. Ulak başarmıştı. Sokollu günlerdir ilk defa rahat bir soluk aldı. Artık bir şey saklamaya lüzum kalmadığından, muhafızlarına hakikati duyurmalarını emretti. Sultanın cesedi mahfeden indirildi; iki aygır tarafından çekilen bir tahtırevana yerleştirildi. Payitahta bu vaziyette vardılar. İstanbul ahalisi onları bekliyordu. Mercan Yokuşu'ndan Vefa sokaklarına kadar tüm sokaklarda binlerce kişi toplanmıştı. Ağlayanlar, hıçkıranlar, saçlarını yolup, bağırlarını yumruklayanlar vardı. Koca adamların, çocuklar gibi hıçkıra hıçkıra ağladığına tanık oldu Cihan.</p>

  <p class="block12">Babanın cenazesinin hemen ardından oğul tahta oturdu. Selim, eşi benzeri görülmemiş bir şenlik yapılmasını talep etmişti. Hastalıklar, korkular, ölümler... O kadar çok musibet üst üste yağmıştı ki ne neşe kalmıştı ahalide, ne umut. Bunca yeis yeterliydi. Şimdi bayram etme vaktiydi.</p>

  <p class="block12">Ulema dehşete düştü. Sokollu bile tepkilerden çekiniyordu. Onu ikna eden yardımcısı Feridun Bey oldu. Kitlelerin arada bir cümbüş yapmasında, dağıtıp oynamasında beis olmadığını anlattı. “Hangi vücut her daim peklik çekebilir?” dedi Feridun Bey. “Âlemin de ara sıra bağırsaklarını boşaltmaya ihtiyacı var. Müsaade edin, içsinler, gülsünler vezirim. Eğlenceden korkmayalım.”</p>

  <p class="block12">Böylece Selim'in tahta oturduğu gün Çota, başında muhteşem bir başlık ve sırtında allı pullu bir haşa ile ahırdan çıktı. Saltanat alayı beyaz filin ardı sıra dolaştı İstanbul sokaklarında, insanlar el sallıyor, alkışlıyor, gülüyordu. Ve Cihan inanamadı, halkın bu kadar kısa zamanda nasıl böyle değişebildiğine; daha dün ağlayanların şimdi kahkaha atabildiğine; nefretten aşka, aşktan nefrete; neşeden kedere, kederden neşeye nasıl kolayca savrulup, gözyaşları daha kurumadan elemlerini unutabilmelerine.</p>

  <p class="block13">***</p>

  <p class="block7">Sultan Selim tahta geçince Çota'yla ben de inşaat sakalarına döndük. Sakakları hayvanat bahçesinden çıkıyor, akşamları toz toprak içinde, yorgun argın geliyorduk. Üstat Sinan, Büyük-çekmece Gölü'nde bir köprü inşa etmeye başladı - uzun, kemerli, Mihrimah'ın kaşı gibi zarif.</p>

  <p class="block7">Hayırlı bir vakit saptandı. Dualar edildi, tekbirler getirildi; develer ve koyunlar kurban edildi ve biz, yüzlerce taş ustası, amele ve zanaatkarla birlikte işe sarıldık. Toprağın bataklığa döndüğü kıyılardan ırak bir yer seçtik ve içlerine sütunların döküleceği kaim kalıpları oraya kurduk. Suyu tulumbalar vasıtasıyla, boşalttık; temelleri derinlere çaktık. Yapı kavi olsun diye taşları demir mengenelerle bağladık ve çatlaklara erimiş kurşun döktük. Bilahare bir de kervansaray yaptık. Bu sayede seyyahlar ve hacılar istanbul'a varmadan evvel, durup karınlarını doyuracak, atlarını besleyecek, dinlenip temizleneceklerdi. Frenkler, Yunanlar, Sırplar, Yahudiler, Ermeniler, Araplar, Farisiler, Çerkezler, Gürcüler... Memleketlerinden fersah fersah uzakta, aynı çatı altında uyuyacak, aynı yahniye kaşık sallayacak, aynı nağmelere el çırpacak; masalarına oturan veya yandaki döşekte uyuyan adamın dinini, uyruğunu dert etmeyeceklerdi. Göçmen kuşların kanı çabuk kaynardı birbirine. Şayet herkes her daim seferi olsaydı, belki de dünyada hiç savaş olmazdı.</p>

  <p class="block7">Bir eylül akşamı, inşaatın kabasını bitirmiş şehre dönüyorduk -üstatta üç kalfa arabada; ben önde, Çota'nın sırtında. Tam yolda bir kavisi dönmüştük ki uzaktan bir gürültü geldi; tiz çığlıklar yükseldi. Başımı semaya kaldırdığımda turuncu, sarı ve kırmızı bir şelale gördüm. “Yangın var!” diye bağırdım.</p>

  <p class="block7">Araba hemen durdu, içindekiler indiler. Ustam üzüntüden perişandı. Nice mimarlar gibi o da depremler ve afetler karşısında çaresizdi. Yardım etmemiz gerektiğini söyledi. “Neden Çota'yla gitmiyoruz?” dedim. “Daha hızlı olur.” Böylece hepsi mahfeye doluştular. Ben de filin ensesine yerleştim.</p>

  <p class="block7">Alevler, Topkapı Sarayı'nın dış duvarlarında başlamış, Süleymaniye Camii'ne yarılmıştı. Biz de o tarafa yöneldik. Aklıma Rustem Paşa Camii'nin de yol üstünde olduğu geldi. Gönlümden geçeni Allah bitiyor ya... Bir yandan yangın sönsün diye dua ediyordum, bir yandan tek o cami tutuşsun istiyordum - hem de kendi ellerimizle yapmış olduğumuz halde. Bunu kimseye söylemedim tabii, ama o gün içten içe alevlerin şehri esirgemesini fakat Mihrimah'ın kocasına yaptırdığı camiyi yalayıp kül etmesini diledim Huda'dan.</p>

  <p class="block7">Duymadı sesimi Rab. Sonunda Rüstem Paşa Camii dimdik ayakta kalırken, olan gene fakir fukaraya oldu.</p>

  <p class="block13">***</p>

  <p class="block12">Havayı yarıp geçen çığlıkları takip ederek sokaklar boyunca güçlükle ilerlediler. Yangının merkezine yaklaştıkça sıcaklık arttı. Poyraz çetindi; felaketi bir ahşap evden diğerine taşıyordu. Cihan gözlerini kırpıştırarak etrafa bakındı, bunca telaştan ve ışıktan şaşkına dönmüştü. Arada sırada bir yerde patlamalar oluyor, ağaçlar Murano avizeleri gibi ışıl ışıl parlıyordu tutuşup ölmeden evvel.</p>

  <p class="block12">Döndükleri her köşede, insanın yüreğini kanatan, aklını başından alan bir manzara çıkıyordu karşılarına. Hayvanlar ortalıkta koşturuyordu - kayıp ve şaşkın. Köpekler, atlar, katırlar, inekler, koyunlar, ördekler, tavuklar... Bir bağırış çağırıştır gidiyordu. Aileler iki parça eşya daha kurtarma der-dindeydi; erkekler sepetleri kucaklamış; kadınlar korkudan bembeyaz kesilmiş, bebekler avazları çıktığı kadar bağırıyordu. Çocuklar, sadece onlar korkusuzdu; bütün bunlar büyüklerin icat ettiği bir oyunmuş gibi ortalıkta koşturuyorlardı.</p>

  <p class="block12">Koskoca mahalleler dumana karışıp yok oldu. Doğumların, ölümlerin, sünnet törenlerinin, kına gecelerinin yaşandığı odalar, sakladıkları onca hatırayla birlikte küle döndü. Yerlere saçıldı eşyalar, çarıklar, kim bilir hangi duvarı süsleyen nazar boncukları... Sinan ve kalfaları filden inip etrafı kolaçan ettiler. Sermimar ağlamaklıydı. Bu musibeti önlemek için ne kadar gayret etmişti; sokaklara taş döşemiş, binaları muayene etmiş, evlerin aralarını açmıştı. Nafile.</p>

  <p class="block12">Etrafta çok yeniçeri vardı ama çalıştıkları söylenemezdi. Aylaklık ediyor, onunla bununla konuşuyor, bir şey taşıdıklarında dahi bunu ağır aksak, adeta gönülsüzce yapıyorlardı. Sinan birine doğru yürüdü - adam bir kütüğün üstüne oturmuş, boş gözlerle etrafa bakmıyordu,</p>

  <p class="block12">“Neden işin ucundan tutmazsın?”</p>

  <p class="block12">Sorgulanmayı beklemeyen ve sermimarı tanımayan yeniçeri hülyalarından sıyrılıverdi. “Ne?” “Neden yardım etmezsin ahaliye?”</p>

  <p class="block12">Adam, yeniçeri ağasının hasta yattığını, henüz ondan haber alamadıklarını, o sebepten oyalandıklarını anlattı. Bunu duyan Sinan'ın yüzü bir anda karardı. “Ne emri beklersiniz? Şehir cayır cayır yanarken nasıl durursunuz?”</p>

  <p class="block12">Sinan yeniçerilerle konuşadursun, Cihan ara sokaktan gelen bir sesi merak etmişti. Fili de alarak o tarafa yöneldi. Az ileride, birbirine bağıran iki kadın gördü. Komşulardan öğrendiğine göre bunlar seyahatte olan bir tacirin karılarıydı. Yangın çıkınca çocuklarını yakaladıkları gibi dışarı çıkmış ama yeni doğmuş bebeği unutmuşlardı. Zira her ikisi de bebeğin berikinde olduğunu sanmıştı.</p>

  <p class="block12">Cihan bir yanan eve, bir dövünen kadınlara baktı. O an iki şey geçti aklından. Kadınlar besbelli evden bir şey kurtaramamışlardı, ki tüccar hanesi olduğuna göre içeride epey kıymetli eşya olmalıydı. Girip bakarsa hem bebeği kurtarabilir, hem birkaç ganimet aşırabilirdi. Kaptan Garreth gene haber yollamıştı; uzun bir seferden dönmek üzereydi. O gelmeden Cihan zulada bir şeyler tutmalıydı. “Sen burada bekle. Ben içeri giriyorum” dedi Cihan Çota'ya. Ateşten ödü kopan fili yanında götürmeyi aklının ucundan geçirmezdi.</p>

  <p class="block12">Ağır ağır yürüdü yanan eve doğru. Eşiği aşınca hararet misliyle arttı. Her adımı dikkatle atıyor, en ufak sese kulak kesiliyordu. Birden alevler dört yandan saldırmaya başladı. Pirinç bir şamdan gördü, ederi fazla olmadığından almadı. Birkaç adım sonra altın bir mürekkep hokkası buldu, keyiflendi. Ama alevler çetindi. Öksüre hırlaya, duman perdelerinin arasında elleriyle etrafı yoklayarak ilerledi; gözleri o kadar sulanıyordu ki burnunun ucunu göremez haldeydi. Bir kalas yanarak düştü. Daha ileri gitmesine imkân yoktu. Birden yumuşak bir et halkası beline dolandı. Çota! Cihan onun buraya nasıl girdiğini anlayamadı. Ön cephe yıkılınca açılan boşluktan geçmiş olmalıydı. Ağzına duman dolacak diye konuşamadı.</p>

  <p class="block12">Beyaz fil bir şeyler hissetmiş gibiydi. Evin sağ tarafına yöneldi. Nefes almakta zorlanan Cihan onu takip etmek istemedi. Filin kulaklarına vurarak geri dönmesini işaret etti. Ama Çota dinlemedi. Cihan gömleğini çıkararak suratına doladı. Çota'nın dürtüklemesiyle güçbela ilerledi. Bir sonraki odada, alevlerle çevrili halde, Cihan yere yığıldı, tekrar kalktı. Fil, belli belirsiz bir ses yakalamak istercesine kulaklarını oynatıyordu. Alevlerin içinden karşı köşeye yürüdü. Hassas ayakları yanıyor olmalıydı ama umursamıyordu.</p>

  <p class="block12">Oradaydı işte: Bir beşik. Üzerine serili tülbentler sayesinde dumandan bir parça korunabilmiş, nefes alabilmişti bebek. Cihan kundağı yakaladı, içindekinin sağ olup olmadığına bakmadan kucakladı. O kadar çok ağlamıştı ki sesi gitmişti zavallının; gül goncası ağzı sessizdi. Bir eliyle hayata tutunur gibi yapıştı Cihan'a.</p>

  <p class="block12">Beşiğin yanında kenarı delik, büyük bir altın buldu Cihan. Kurdelesi yanıp gitmişti. Bunu da aldı.</p>

  <p class="block12">Çota'yla Cihan dışarı çıktıklarında sokaktaki insan sayısı ona katlanmıştı. Alevler içindeki, kısmen yıkılmış eve dalan beyaz filin hikâyesi yangından hızlı yayılmıştı. Sinan ve kalfaları oradaydı. Kederden deliye dönmüş anne onlara doğru atılıp bebeğini aldı. Aynı anda hem ağlıyor, hem teşekkür ediyor, hem Çota'ya dualar ediyordu.</p>
</body>
</html>
