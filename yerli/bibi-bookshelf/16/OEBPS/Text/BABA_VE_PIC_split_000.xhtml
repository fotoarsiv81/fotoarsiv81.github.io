<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>BABA_VE_PIC.xhtml</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page {
    margin-bottom: 10pt;
    }
  @font-face {
    font-family: Serif12 Beta;
    font-style: normal;
    font-weight: normal;
    src: url(../Fonts/Serif12BetaRoman0001.ttf)
    }
  @font-face {
    font-family: Serif12 Beta;
    font-style: normal;
    font-weight: bold;
    src: url(../Fonts/Serif12BetaBold0001.ttf)
    }
  @font-face {
    font-family: Gill Sans;
    font-style: normal;
    font-weight: normal;
    src: url(../Fonts/GillSans0001.ttc)
    }
  @font-face {
    font-family: Serif6 Beta;
    font-style: normal;
    font-weight: normal;
    src: url(../Fonts/Serif6BetaItalic0001.ttf)
    }
  @font-face {
    font-family: Helvetica Neue LT Std;
    font-style: normal;
    font-weight: normal;
    src: url(../Fonts/HelveticaNeueLTStd-Cn0001.ttf)
    }
  @font-face {
    font-family: Uni Sans Book;
    font-style: normal;
    font-weight: normal;
    src: url("../Fonts/Uni Sans Book.ttf")
    }
  @font-face {
    font-family: Serif12 Beta;
    font-style: italic;
    font-weight: bold;
    src: url(../Fonts/Serif12Beta-BoldItalic0001.ttf)
    }
  @font-face {
    font-family: Times New Roman;
    font-style: normal;
    font-weight: normal;
    src: url("Fonts/Times New Roman")
    }

  div.sgc-1 {height:0pt}
</style>
</head>

<body class="calibre">
  <div class="sgc-1" id="baba-ve-pic"></div>

  <div class="calibre2" id="calibre_pb_0"></div>

  <h1 class="bolum-ismi" id="toc-anchor" xml:lang="tr"><span class="bolum-ismi1">Birinci bölüm</span></h1>

  <h2 class="bolum-ismi-2-satir" id="toc-anchor-18" xml:lang="tr"><span class="bolum-ismi1">Tarçın</span></h2>

  <p class="duz" xml:lang="tr"><span class="duz1">Gökten kafana ne yağarsa yağsın asla küfretmeyeceksin. Buna yağmur da dahil.</span></p>

  <p class="duz" xml:lang="tr"><span class="duz1">Yukarıdan üzerine ne düşerse düşsün, kabulün olmalı. Sağanak ne kadar şiddetli, tipi ne denli dondurucu olursa olsun, bulutların biz aşağıdakilere reva gördüklerine sövemezsin. Böyledir bu düzen. Bunu herkes bilir. Zeliha dahil.</span></p>

  <p class="duz" xml:lang="tr"><span class="duz1">Bilir bilmesine de, temmuz ayının bu ilk cumasında, yanı başındaki tıkanmış trafiğe inat kaldırımda koşturarak çoktan geciktiği bir randevuya yetişebilmek için telaş ederken, dudakları kıpır kıpır, ağzına geleni söylüyor yine de. Sövüyor da sövüyor Zeliha; kırık kaldırım taşlarına, yüksek topuklu pabuçlarına, peşine takılan adam müsveddesine, kuru gürültünün trafiği açtığı görülmediği halde deli gibi kornaya basan şoförlerin cemi cümlesine; vakti zamanında ne gerek varsa şu başa bela yüreğe cefa Konstantinopolis şehrini fetheden ve asırlarca da hatasından dönmeyen tekmil Osmanlı Hanedanı’na ve bir de yağmura... evet, şu yere batası yaz yağmuruna... sövüyor hepsine teker teker.</span></p>

  <p class="duz" xml:lang="tr"><span class="duz1">Doğrusu, yağmur bu şehirde tam bir çile. Dünyanın başka yerlerinde yağmur muhtemelen herkese ve her şeye nimet gibi gelir –mahsule, bitkilere, çevreye, az buçuk romantizm de ilave edince üzerine, bilhassa âşıklara iyi gelir. İstanbul’da öyle değil ama. Burada işler başka türlü. Bizim için yağmur ne bereket demek, ne de ıslaklık. Ne arınırız onunla ne onanırız. Olsa olsa sebebi öfkedir yağmur.</span></p>

  <p class="duz" xml:lang="tr"><span class="duz1">Sebebi öfkemizdir yağmur.</span></p>

  <p class="duz" xml:lang="tr"><span class="duz1">Çünkü çamur ve karmaşa ve hiddet boca eder üzerimize, damla damla dahi değil, kova kova, sanki elimizde yeterince yokmuş gibi her birinden. Bir de mücadele demektir yağmur. Biteviye didiniş. Suyla dolu bir leğene aniden atılmış yavru kediler gibi, on milyonumuz birden damlalara karşı beyhude bir kavgaya girişiriz. Bu dalaşta tümüyle yalnız olduğumuz söylenemez aslında. Ne de olsa teneke levhalara yazılı kadim isimleriyle İstanbul’un sokakları da mücadeleye koyulur bizimle beraber. Sokaklar, evliyaların dört bir yana saçılmış mezar taşları, hemen her köşede bekleyen çöp yığınları, yakında göz alıcı, modern binalara dönüşecek çirkin, devasa inşaatlar ve bir de martılar... Onlar da var bu kavgada. Gökyüzü ne vakit tepemize tepemize tükürmeye başlasa, hepimiz birden galeyana geliriz.</span></p>

  <p class="duz" xml:lang="tr"><span class="duz1">Ama sonra, son damlacıklar toprağa erişip de, artık üzerlerinde tozun zerresi kalmamış yapraklara kararsızca tünediğinde, yani yağmurun nihayet durduğunu sezdiğimiz ama bir türlü emin olamadığımız o korunmasız anda, hani hayatın normale döndüğüne dair bir işaret aradığımız o buruk arafta, her şey ve her yer sükûnete kavuşuverir. Sema bize bakar, biz aşağıdakilere. Bakar ve gülümser, bizleri içine soktuğu bu müşkül durumdan ötürü özür dilercesine. Bizler de saçımızda hâlâ damlalar, paçalarımızda çamur, bakışlarımızda bezginlikle, laciverdin tonlarına öykünen ve şimdi her zamankinden daha berrak görünen semaya bakakalırız. Bakar ve tebessümüne karşılık vermeden edemeyiz. Elde değil, her seferinde gökyüzünü affederiz.</span></p>

  <p class="duz" xml:lang="tr"><span class="duz1">Ama henüz böyle bir af için çok erken. Şu anda yağmur hâlâ bütün hızıyla yağıyor ve Zeliha’nın yüreğinde bağışlamadan eser yok. Şemsiye de taşımıyor üstelik. Zira “Her yağmurda gene bir sokak satıcısına bir avuç para bayılıp aldığın her şemsiyeyi güneş çıkar çıkmaz orda burda unutacak kadar enayi olduğuna göre, bu sefer yok sana şemsiye memsiye, iliklerine kadar ıslanmayı hak ettin kızım” diye buyurdu kendi kendine. Zaten artık çok geç. Sırılsıklam oldu bile. Bu açıdan bakınca, yağmur da hüzün gibi bir şey galiba: İlk başta, aman bana ilişmesin diye didinir sakınırsın, emniyetli ve kuru kalmak için elinden geleni yaparsın, ama baktın ki olmuyor, baktın ki yağıyor üzerine dört bir koldan, gark olursun ta dibine kadar ve bir kez bu kadar battın mı içine, ha bir damla eksik ha bir damla fazla ne fark eder. Yağmur da hüzün gibi bir şey, yakalandın mı bir kez, azı çoğu yok artık. Olsa olsa “kuru kalabilenler” ve “sağanaktan nasibini alanlar” var.</span></p>

  <p class="duz" xml:lang="tr"><span class="duz1">Yağmur Zeliha’nın kuzguni ve kıvırcık saçlarından aşağı geniş omuzlarına damlıyor. Kazancı ailesinin bütün kadınları gibi, Zeliha da kara ve kıvır kıvır saçlarla doğdu. Ama diğerlerinin aksine, o saçlarını değiştirmedi, aynen korudu.</span></p>

  <p class="duz" xml:lang="tr"><span class="duz1">Arada soluklanmak için durup ani bir ışığa maruz kalmışçasına zümrüt yeşili gözlerini kısıyor. Katıksız bir kayıtsızlık var bugün bakışlarında, hani şu dünyada sadece üç türden insana has kayıtsızlık: Ya umutsuzca saf, ya umutsuzca içekapanık, ya da umutsuzca umut dolu insanlara. Zeliha bu üç gruba da dahil olmadığından gözlerine sinen kayıtsızlığa anlam vermek zor. Gelip gidiyor kayıtsızlık. Yalpalıyor. Kâh üzerine çöküp donuklaştırıyor bakışlarını, kâh geri çekilip yerinde incecik bir boşluk, bir arayış bırakıyor.</span></p>

  <p class="duz" xml:lang="tr"><span class="duz1">Temmuzun bu ilk cumasında Zeliha’da bir tuhaflık var. Bazen morfin yemiş gibi hissiz görünüyor nedense. Onun kadar cevval biri için hayli sıradışı bir hal. Bu yüzden mi bugün ne bu şehirle ne de yağmurla kavga etmek istemesi? Bu yüzden mi savaşmaması? Kayıtsızlık bir yoyo gibi, inip çıkıyor kendine has bir ritimle. Zeliha da ayak uydurmuş bu yoyoya, ruh hali bir sarkaç olmuş âdeta, iki zıt kutup arasında gidip geliyor: Donukluktan taşkınlığa savruluyor, sonra gene taşkınlıktan donukluğa.</span></p>

  <p class="duz" xml:lang="tr"><span class="duz1">Zeliha yağmurun altında ilerleyedursun, cafcaflı şemsiyeler, uyduruk yağmurluklar ve plastik eşarplar satan satıcılar alaycı gözlerle süzüyorlar onu. Satıcıların bakışlarını görmezden gelmeyi başarıyor, tıpkı vücuduna açlıkla bakan tüm erkeklerin bakışlarını görmezden geldiği gibi. Zaman zaman ışıltılı hızmasına takılıyor kınayan gözler. Sanki o minnacık mücevher parçasında iffetsizliğinin ipucunu görmüşçesine yargılayarak bakıyorlar. Oysa bu hızmadan gurur duyuyor Zeliha, ne de olsa kendisi taktı burnuna. Canı yandı yanmasına da, kendini acıtmaya alışkın sayılır. Seviyor hızmasını. Seviyor tarzını. İster erkeklerin sözle ya da gözle tacizi, ister diğer kadınların ayıplamaları, ister kırık kaldırım taşları üzerinde topuklarla yürümenin zorluğu, ister vapurlarda otobüslerde sıkıştırılmak, hatta ve hatta annesinin sürekli dırdırı olsun... bu şehirdeki çoğu kadından uzun boylu olan Zeliha’yı göz alıcı renklerde mini etekler, iri göğüslerini meydana çıkaran daracık bluzlar, parlak naylon çoraplar ve bir karış topuklu ayakkabılar giymekten men edebilecek hiçbir kuvvet yok bu dünyada.</span></p>

  <p class="duz" xml:lang="tr"><span class="duz1">Üzerine bastığı kaldırım taşının aniden yerinden oynamasıyla, altındaki zifos birikintisinin eflatun eteğine fışkırması bir oldu. Küfrü bastı Zeliha. Bu kadar galiz bir lisanı böyle çekinmeden uluorta kullanabilen tek kadın o Kazancı sülalesinde. Sadece Kazancılar içinde değil, cümle Türk kadınları içinde de nadirattan sayılır bu özelliği sebebiyle. Belki de bu yüzden, ne zaman küfretmeye başlasa, hemcinslerinin küfür açığını da kapatmak istercesine sövdükçe sövüyor. Bu sefer de öyle. Gelmiş geçmiş bütün belediyelere küfretmeye koyuldu, çünkü çocukluğundan beri bir gün olsun göremedi şu lanet kaldırım taşlarının sımsıkı yerlerine oturduklarını. Okkalı, sunturlu küfürler... Yanından geçenler hayretle bakıyorlar yüzüne. Bir kadının ağzına yakışmayacak türden küfürler...</span></p>

  <p class="duz" xml:lang="tr"><span class="duz1">Birden susuverdi Zeliha, birinin ona seslendiğini işitmişçesine. Öyleyse bile etrafta bir tanıdık aramak yerine, is rengi gökyüzüne çevirdi yüzünü, kaşlarını çattı. İkircikli bir iç geçirdi, sonra bastı gene küfrü, ama bu sefer dünyaya değil, tuttu yağmura sövdü.</span></p>

  <p class="duz" xml:lang="tr"><span class="duz1">Ne gaflet! Cicianne olsa nasıl kızardı şimdi. Cicianne’nin yazıya dökülmemiş ama çiğnenmesi imkânsız kurallarına göre bu yaptığı düpedüz zındıklık. İnsan yağmuru sevmeyebilir, sevmeye mecbur değil elbet, ama her ne olursa olsun gökyüzünden gelene sövmemek gerekir çünkü hiçbir şey öyle kendi kendine düşmez yukarıdan ve yağan her nimetin de musibetin de ardında Allah vardır. Sövdün mü semadan yağana, onu gönderene sövmek kadar büyüktür günahı.</span></p>

  <p class="duz" xml:lang="tr"><span class="duz1">Hiç şüphesiz Zeliha, Cicianne’nin yazıya dökülmemiş ama çiğnenmesi imkânsız kurallarını harfiyen biliyor. Ama temmuz ayının bu ilk cuması hatmettiği en kadim kuralları dahi çiğneyebilecek kadar umarsız hissediyor kendini. Hem ağızdan çıkan çıktı bir kere, olan oldu, maziyle uğraşacak değil. Zeliha’nın pişmanlıklara vakti yok. Jinekologla randevusuna geç kaldı. Az buz bir mesele sayılmaz bu –ne de olsa insan jinekologla randevusuna geç kaldığını fark ettiği anda, oraya gitmek için duyduğu kıt isteği hepten kaybedip hiç gitmemeye karar verebilir kolaylıkla.</span></p>

  <p class="italik" xml:lang="tr"><span class="duz1">Hızlandı. Aynı anda, tamponuna silme çıkartma yapıştırılmış bir taksi zınk diye durdu önünde, üzerine su, çamur ve Madonna’nın</span> <span class="italik1">Like a Virgin</span> <span class="duz1">şarkısını sıçrata sıçrata. Kalem bıyıklı, koca gıdıklı, esmer yağız bir adam kornaya basıp açık duran camdan başını çıkardı. Zeliha boş bulundu bir an. Adam adres soracak ya da bir şey danışacak sandı. Ama fonda müzik avaz avaz gümbürderken, sırıtkan şoförün tek söylediği, “Hepsi senin mi yavrum!” oldu.</span></p>

  <p class="duz" xml:lang="tr"><span class="duz1">“Ne diyosun ulan sen?” Zeliha kendi sesinden ürktü, öylesine çığlık çığlığa. “Bu şehirde bir kadın rahat rahat yürüyemez mi?”</span></p>

  <p class="duz" xml:lang="tr"><span class="duz1">“Ama arabaya binmek dururken yürümek niye?” diye sırıttı şoför. “Böyle seksi vücuda yazık, ıslanmasın diye söylüyorum, oldu mu yani?”</span></p>

  <p class="italik" xml:lang="tr"><span class="duz1">Madonna arkadan bağıradursun, “</span><span class="italik1">Tıpkı bir bakire gibi, ilk defa dokunulan...</span><span class="duz1">” diye, Zeliha açtı ağzını yumdu gözünü, küfür küfür üstüne. Böylece bir kuralı daha çiğnedi. Bir başka yazıya dökülmemiş ama çiğnenmesi imkânsız kuralı ihlal etmiş oldu, bu sefer Cicianne’nin değil, Kadın Feraseti’nin kitabından:</span> <span class="italik1">Sen sen ol, sakın ola tacizcine küfretme</span><span class="duz1">.</span></p>

  <p class="alinti-ilk-paragraf" xml:lang="tr"><span class="dar-paragraf-duz">İstanbullu Kadınların Elkitabından Altın Feraset Kuralı: Sokakta sarkıntılığa uğradığında asla tepki verme, muhatap olma çünkü tacizcisine küfretmek şöyle dursun tepki dahi veren kadın, tacizcisini daha da kışkırtmaktan öte bir şey yapmamış olur!</span></p>

  <p class="duz-ilk-paragraf" xml:lang="tr"><span class="duz1">Hiç şüphesiz Zeliha bu kuralın yabancısı değil, hem ihlal etmeyecek kadar da kafası çalışır ama temmuz ayının bu ilk cuması diğerlerine benzemiyor işte; içinde açığa çıkmış başka bir benlik var, daha umursamaz, daha atılgan ve alabildiğine öfkeli biri. Ruhunun çoğunu bu öteki Zeliha kaplamış şimdi; ipleri ele almış, ikisi adına karar veriyor. Avaz avaz küfretmeye devam etmesinin sebebi bu. O kadar çok patırtı çıkardı ki, Madonna’nın sesini bastırdığı gibi insanları da başına topladı. Oradan geçen yayalar ve şemsiye satıcıları ne menem bir bela koptuğunu görmek için toplaştılar. Bu arada kimse fark etmedi ama deminden beri Zeliha’nın peşine takılmış ikinci bir tacizci, manyak bir kadına bulaşmaktan çekindiği için takibinden vazgeçti. Ama taksi şoförü ne onun kadar ihtiyatlı ne de ürkekti; bütün bu şamatayı keyifle karşıladı. Şoför sırıtırken, Zeliha adamın dişlerinin şaşırtıcı ölçüde beyaz ve kusursuz olduğunu fark edip porselen kaplı olup olmadıklarını düşünmekten kendini alamadı.</span> <span class="italik1">Ne fark eder! Kendine gel!</span> <span class="duz1">Azar azar, o bildik adrenalin dalgasının bir kez daha karnında kabardığını, midesini kavurduğunu, nabzını hızlandırdığını hissetti. Şiddet nasıl bir tutku, biliyor Zeliha. Kazancı sülalesindeki bütün kadınların aksine, bir tek Zeliha, bir tek o, günün birinde bir erkeği gebertebileceğini seziyor.</span></p>

  <p class="duz" xml:lang="tr"><span class="duz1">Zeliha’nın şansına, tam o esnada, taksinin arkasında bekleyen Toyota şoförünün sabrı tükenmiş olmalı ki, bastı kornaya. Bir karabasandan uyanır gibi sıçradı Zeliha. Kendinden ürktü. Şiddete olan yatkınlığından tedirgin oldu, her zamanki gibi. Sakinleşmeye çalışarak yana çark etti, kalabalığın da dağılacağını, el âlemin kendi yoluna gideceğini umarak aralarından geçip gitmek istedi. Ne var ki o telaşla öyle ters bir hareket yaptı ki sağ ayağı gevşek bir kaldırım taşının altına girdi. Panik zehirdir böyle durumlarda. Panikle çekince ayağını taşın altından, topuğunu kırdı. Ta başından beri aklından çıkarmaması gereken o muhterem kuralı hatırlasa, bunlar gelmezdi başına.</span></p>

  <p class="alinti-ilk-paragraf" xml:lang="tr"><span class="dar-paragraf-duz">İstanbullu Kadınların Elkitabından Gümüş Feraset Kuralı: Sokakta sarkıntılığa uğradığında sakın ola sinirlenme, panikleme, çünkü sarkıntılık karşısında sinirlenen ve aşırı tepki veren bir kadın sadece kendi işini zorlaştırmakla kalır!</span></p>

  <p class="duz-ilk-paragraf" xml:lang="tr"><span class="duz1">Halini gören taksi şoförü bir kahkaha attı, arkadaki Toyota’nın kornası bir kez daha çaldı, sanki yağmur biraz daha hızlandı ve seyirci yayalardan “cık-cık” sesleri yükseldi, kimi ve niye kınadıklarını anlamak kabil olmasa da. O kargaşanın içinde Zeliha’nın gözü taksinin arkasında parlayan çıkartmalardan birine takıldı: “</span><span class="italik1">Hor görme garibi! Onun da bir kalbi vardır.</span><span class="duz1">”</span></p>

  <p class="duz" xml:lang="tr"><span class="duz1">Zeliha boş boş baktı bu kelimelere. Harfler dağıldı gözlerinin önünde. Birden ölesiye yorgun hissetti kendini –öyle yorgun ve yılgın ki her İstanbullunun hemen her günkü sorunlarıyla değil de, daha varoluşsal bir elemle boğuşmak zorundaydı sanki. Çok geçmeden taksi de Toyota da çekip gittiler, yayalar kendi yollarına dağıldı. Bir tek Zeliha kaldı geride; yolda bulduğu ölü bir kuşu tutar gibi şefkatle bakakaldı avuçlarındaki kırık ayakkabı topuğuna, durdu bir müddet o halde.</span></p>

  <p class="duz" xml:lang="tr"><span class="duz1">Şefkat çetrefil mesele Zeliha’ya göre. Ne de olsa bir sürü şeyle baş edebilir de şefkate gelemez. Toparlandı hemen, tekrar yürümeye koyuldu. Tek topukla zar zor yürüse de, çok geçmeden oradan uzaklaşmayı başardı. Şemsiyeli kalabalığın içinde hızla kayıp müziği bozan detone bir nota gibi topallayarak. Kahverengilerden ve grilerden mürekkepti kalabalık. Kahverengilerin ve grilerin arasında, nasıl olduysa kumaşa karışmış eflatun bir iplik, uyumsuz mu uyumsuz bir tondu Zeliha. Ne var ki kalabalık, onun ahenksizliğini yutup kendi temposuna uyduracak kadar cevval ve yekpareydi. Parçalarının toplamı değil kalabalık. Yüzlerce nefes alan, terleyen, ağrı çeken bedenden oluşmuş bir yığın değil, yağmur altında tek bir bedendi. Nefes alan, terleyen, ağrı çeken tek bir beden. Ha yaz ha kış, ha yağmur ha güneş fark etmez, İstanbul’da yürümek kalabalıkla birlikte yürümek demekti.</span></p>

  <p class="duz" xml:lang="tr"><span class="duz1">Eski Galata Köprüsü üzerinden geçti Zeliha. Bir ellerinde şemsiye, diğerinde olta, sessizce bekleyen balıkçıların yanından geçerken onların kımıltısızlık kapasitelerini, sabırlarını, varlığı bile şüpheli bir kıytırık balık için böyle saatlerce bekleme becerilerini kıskandı. Bu kadar az şeyle mutlu olabilmek ne harikulade bir yetenek. Günün sonunda eve eli boş ama memnun dönmek! Bu dünyada dinginlik bir şanstı, şanslılar da dingin. Böyle olmalıydı herhalde, bu hususta Zeliha’nın tek yapabileceği tahmin yürütmekti zira hiç böylesi bir dinginliği tatmamıştı, tadabileceğini de sanmıyordu. En azından bugün değil. Kesinlikle bugün değil.</span></p>

  <p class="duz" xml:lang="tr"><span class="duz1">Acelesine rağmen Kapalıçarşı’dan geçerken yavaşladı. Alışverişe zamanı olmasa da vitrinlere göz atmaktan kendini alamadı. Çıkarıp bir sigara yaktı. Dumanı solurken kendini biraz daha iyi, neredeyse rahatlamış hissetti. Bu şehirde pek rastlanmaz sokaklarda sigara içen bir kadına, belli başlı muhitler dışında, ama kimin umurunda, omzunu silkti Zeliha. Donukluktan taşkınlığa, taşkınlıktan donukluğa... çarşının iç kısımlarına doğru ilerledi.</span></p>

  <p class="duz" xml:lang="tr"><span class="duz1">Burada onu ismen tanıyan satıcılar var, özellikle kuyumcular. Ne de olsa Zeliha’nın her türden parıltılı aksesuara zaafı var. Kristal tokalar, alımlı broşlar, salkım salkım küpeler, sedefli yaka çiçekleri, zebra desenli eşarplar, saten çantalar, şifon şallar, ipek ponponlar ve bir de ayakkabılar, daima yüksek topuklu. Bu çarşıdan ne zaman geçse bir sürü dükkâna dalar çıkar, satıcılarla pazarlık eder ve ilk başta almayı düşünmediği şeyleri ilk baştaki fiyatlarından çok daha ucuza alarak çıkardı. Ama bugün başka. Bugün epi topu birkaç dükkânın yanında oyalanıp birkaç vitrine göz attı. Hepsi bu.</span></p>

  <p class="duz" xml:lang="tr"><span class="duz1">Türlü türlü otlarla ve baharatlarla dolu kavanozlarla, çömleklerle ve şişelerle kaplı bir tezgâhın önünde duraladı. Üç ablasından birinin bu sabah ondan tarçın almasını istediğini hatırladı, ama hangisi olduğunu çıkaramadı. Tek bir konuda bile fikir birliğine varamayan ama ayrı ayrı daima haklı olduklarına inanan, başkalarından öğrenecek hiçbir şeyi olmayıp öğretecek çok şeyleri olan dört kızın en küçüğü olmak talihsizlikti, piyangoyu tek rakamla kaçırmak kadar nahoş: Vaziyete neresinden bakılırsa bakılsın insan kendini telafisi mümkün olmayan bir haksızlığa maruz kalma hissinden kurtaramıyordu.</span></p>

  <p class="duz" xml:lang="tr"><span class="duz1">Biraz tarçın aldı Zeliha, tozundan değil çubuğundan. Satıcı ona çay, sigara ve muhabbet teklif etti, o da hiçbirini reddetmedi.</span> <span class="italik1">Jinekolog beklesin.</span> <span class="duz1">Oturup konuşurken gözleri gelişigüzel rafları dolaştı ta ki bir çay takımına kilitlenene kadar. Bu da zaafı olan eşyalar listesindeydi: İnce, narin kaşıklı, sırça tabaklı, belleri yaldızlı kuşaklı, cam çay bardakları. Evde hepsi de onun tarafından alınmış en az otuz takım vardı herhalde. Ama yeni bir takım almaktan zarar gelmezdi çünkü çok kolay kırılıyorlardı. “Öylesine kırılgan...” diye mırıldandı Zeliha. Bütün Kazancı kadınları arasında çay bardaklarının kırılganlığını kendine dert edinen bir tek oydu. Öte yandan, yetmiş yedi yaşındaki Cicianne başka türlü bakıyordu meseleye.</span></p>

  <p class="duz" xml:lang="tr"><span class="duz1">“Ah, gitti bir kem göz daha” derdi Cicianne ne zaman bir çay bardağı çatlayıp kırılsa. “Şu meşum sesi duydunuz mu? Çat diye inledi valla! Oh yüreğimi titretti! Allah bilir kimin kem gözüydü, çatladı da gitti, iyi oldu!”</span></p>

  <p class="duz" xml:lang="tr"><span class="duz1">Ne zaman bir bardak kırılsa ya da bir ayna çatlasa Cicianne rahatlayarak iç geçirirdi. Mademki bu deli dünyanın sathından habis insanları silmek kabil değildi, böylelerinin kem gözlerinin masum canlara zarar vermek yerine camdan hudutlara toslayıp dağılması elbette daha iyiydi.</span></p>

  <p class="duz" xml:lang="tr"><span class="duz1">Yarım saat sonra Zeliha, şık bir doktor muayenehanesine daldı, bir elinde kırık topuğu diğerinde yeni çay bardağı takımıyla. Ancak içeri girdiğinde fark edebildi paketlenmiş tarçın çubuklarını Kapalıçarşı’da unuttuğunu.</span></p>

  <p class="x3-uc-nokta" xml:lang="tr"><span class="duz1">***</span></p>

  <p class="duz" xml:lang="tr"><span class="duz1">Bekleme odasında üç kadın ve bir adam oturuyordu. Zeliha hallerine bakarak kadınları derhal bir “endişe sıralaması”na soktu. İçlerinde en genç olan en kaygısızları olmalıydı. Elinde bir dergi, öylesine karıştırıyor, metinleri okuyamayacak kadar üşengeç olmalı ki sadece resimlere bakıyordu. Muhtemelen basit bir işlem için buradaydı –doğum kontrol hapı danışmak için filan. Pencerenin yanında oturan, otuzlarında görünen ve saç dipleri acil boya isteyen tombul sarışın ise sinirli sinirli ayaklarını sallıyordu habire, görünüşe göre aklı başka yerdeydi. Zeliha onun da o kadar ciddi bir sorunu olmadığını tahmin etti –herhalde rutin bir check-up ve pap-smear testi filan. Başörtülü olan ve buraya kocasıyla gelen üçüncü kadınsa en tedirginleriydi muhtemelen; dudakları kilitli, kaşları çatık. Daha derin bir derdi olmalıydı, kısırlık tedavisi filan. Hoş, kısırlığın ne denli ciddi bir sorun olduğu da son tahlilde kişiden kişiye göre değişirdi ya. Zeliha şahsen, hamile kalamamayı bir kadının başına gelebilecek en talihsiz şey olarak görmüyordu bu günlerde.</span></p>

  <p class="duz" xml:lang="tr"><span class="duz1">“Hoş geldiniiiz!” diye şakıdı sekreter. “Saat üç Randevumuz siz misiniz?”</span></p>

  <p class="duz" xml:lang="tr"><span class="duz1">Sekreter “r” harfini telaffuz etmekte zorlanıyor gibiydi ve bu eksikliği telafi etmek istercesine, dili ne zaman o meşum harfe toslasa sesini yükseltiyor ve üstüne bir de fazladan gülümseme ilave ediyordu. Zeliha, başını salladı.</span></p>

  <p class="duz" xml:lang="tr"><span class="duz1">“Pekâlâ, tam olaRak neydi şikâyetiniz, Saat-üç Hanım?”</span></p>

  <p class="duz" xml:lang="tr"><span class="duz1">Zeliha sorunun saçmalığına aldırmamayı başardı. Kimi hemcinslerine bol bol nasip edilip de ona zerre kadar bahşedilmemiş bir şey vardı: Dişil Şakraklık. Nedense bazı kadınlar bir görev bilinciyle tebessüm etmeyi huy edinmişlerdi, aksatmadan. İnsan nasıl olup da her zaman böylesine şen şakrak dolaşabilirdi ki? Ama zihnini kurcalayan bu dikenli soruyu öteleyip, sekreterin sorusunu cevaplamayı tercih etti.</span></p>

  <p class="duz" xml:lang="tr"><span class="duz1">“Kürtaj için...”</span></p>

  <p class="duz" xml:lang="tr"><span class="duz1">Kelime şişkin bir balon gibi asılı kaldı havada. Hepsi birden sus pus olup, yere inmesini beklediler. Bu arada sekreterin yüzündeki yapışkan tebessüm de yok olmuştu. Zeliha gayriihtiyari rahatladığını hissetti. Böylesi daha iyiydi. Dişil şakraklıktan hazzettiği söylenemezdi.</span></p>

  <p class="duz" xml:lang="tr"><span class="duz1">“Randevu almamın sebebi...” dedi Zeliha, gözlerinin önüne düşen bir saç tutamını gerilere doğru atarak. Çenesini kaldırıp kartal burnunu öne çıkardı. Tekrar etti cevabını, belki niyet ettiğinden bir parça daha yüksek sesle. “Kürtaj olmak...”</span></p>

  <p class="duz" xml:lang="tr"><span class="duz1">Bu yeni gelen hastayı tarafsızca ve profesyonelce randevu defterine kaydetmek ile bunca pervasızlığı kınamak arasında gidip gelen sekreter, ne yapacağını bilemiyor olmalı ki bir an için bocaladı. Önünde açık duran deri kaplı deftere öylece bakakaldı. Yazı yazmaya başlayabilmesi için birkaç saniye daha geçmesi gerekti. Bu arada Zeliha mırıldandı:</span></p>

  <p class="duz" xml:lang="tr"><span class="duz1">“Geciktim kusura bakmayın...” Duvardaki saat kırk altı dakika geç kaldığını gösteriyordu. “Şey... yağmur yüzünden...”</span></p>

  <p class="duz" xml:lang="tr"><span class="duz1">Doğrusu yağmura haksızlıktı bu, çünkü tıkanan trafik, kırık kaldırım taşları, sorumsuz belediye, peşine takılan adam ve tacizkâr taksi şoförü, hele hele durduk yerde ettiği alışveriş de bu gecikmeden sorumlu tutulabilirdi pekâlâ. Ne var ki Zeliha bunların hiçbirinin sözünü etmedi. İstanbullu Kadınların Elkitabından Ferasetin Altın Kuralı’nı da Gümüş Kuralı’nı da peş peşe çiğnemiş olabilirdi ama sıra Bakır Kural’a gelince, bu sefer kitaba uymakta kararlıydı.</span></p>

  <p class="alinti-ilk-paragraf" xml:lang="tr"><span class="dar-paragraf-duz">İstanbullu Kadınların Elkitabından Bakır Feraset Kuralı: Sokakta sarkıntılığa uğradıysan en iyisi bir an evvel unutup hiç anmamaktır, çünkü hadiseyi hatırlamak sadece sinirlerini daha beter bozmaya yarar!</span></p>

  <p class="duz-ilk-paragraf" xml:lang="tr"><span class="duz1">Zeliha, şimdi uğradığı sarkıntılıktan bahsetse bile, diğer kadınların böyle durumlarda destekleyici davranmak şöyle dursun, tacize uğrayan</span> <span class="italik1">hemşirelerini</span> <span class="duz1">yargılamaya daha yatkın olduklarını bilecek kadar zekiydi. Bu yüzden de cevabı uzatmadı ve geriye günah keçisi olarak bir tek yağmur kaldı.</span></p>

  <p class="duz" xml:lang="tr"><span class="duz1">“Yaşınız bayan?”</span></p>

  <p class="duz" xml:lang="tr"><span class="italik1">Ne asap bozucu bir soruydu bu, ne kadar da gereksiz</span><span class="duz1">. Zeliha, karşısında bir kadın değil de alacakaranlık varmış gibi gözlerini kısarak baktı sekretere. Aniden kendine dair bir gerçeği kabullenmek durumunda kalmıştı: yaşını. Gerçek yaşının çok ötesinde ve üzerindeymişçesine davranmaya alışkın olan niceleri gibi o da gençliğinden rahatsızdı.</span></p>

  <p class="duz" xml:lang="tr"><span class="duz1">“Ben mi?..” dedi vakit kazanmak istercesine; nihayet ekledi: “on dokuz yaşındayım.” Kelimeler ağzından çıkar çıkmaz çıplak kalmış gibi kızardı.</span></p>

  <p class="duz" xml:lang="tr"><span class="duz1">“Kocanızın izni lazım elbette” diye devam etti sekreter, artık cıvıltılı olmayan sesiyle. Ardından cevabını tahmin ettiği bir diğer soruya geçti. “Tabii eğeR evliyseniz?..”</span></p>

  <p class="duz" xml:lang="tr"><span class="duz1">Zeliha gözünün ucuyla sağındaki tombul sarışının ve solundaki başörtülü kadının yerlerinde kıpırdandıklarını gördü. Odadakilerin meraklı bakışları üzerinde ağırlaştı. Ne var ki Zeliha’nın yüzünde ne sıkıntıdan eser vardı ne mahcubiyetten. Bu toplumsal işkenceden keyif alıyor değildi elbette, ama içinden bir ses başkalarının fikirlerini ve yargılarını umursamamayı öğütlemişti ona. Ne de olsa fark etmeyecekti sonuç olarak. Son zamanlarda bazı kelimeleri kişisel sözlüğünden çıkarmaya karar vermişti, “utanç” pekâlâ bunlardan biri olabilirdi. Gene de, şimdiye kadar odada bulunan herkesin anladığı bir gerçeği yüksek sesle telaffuz edecek cesareti bulamadı kendinde. Bu kürtaja onay verecek bir koca yoktu. Bir baba yoktu. BA-BA yerine BOŞ-LUK vardı.</span></p>

  <p class="duz" xml:lang="tr"><span class="duz1">Neyse ki kocanın olmayışı formalitelerde bir avantaja dönüştü. Görünüşe göre kimsenin yazılı iznini almasına gerek yoktu. Bürokratik düzenlemeler, evli çiftlerin bebeklerini kurtarmak için gösterdikleri özeni evlilikdışı doğan bebekler için göstermiyordu anlaşılan. Babasız bir çocuk neticede bir piçti ve İstanbul’da bir piç, sallanan bir diş gibi her an düşmeye hazırdı.</span></p>

  <p class="duz" xml:lang="tr"><span class="duz1">“Doğum yeRi?” diye devam etti sekreter bezgin bir sesle.</span></p>

  <p class="duz" xml:lang="tr"><span class="duz1">“İstanbul!”</span></p>

  <p class="duz" xml:lang="tr"><span class="duz1">“İstanbul mu?”</span></p>

  <p class="duz" xml:lang="tr"><span class="duz1">Zeliha, ya başka neresi olacaktı der gibi omzunu silkti. Dünyada başka neresi olabilirdi? O bu şehre aitti! Yüzünden anlaşılmıyor muydu? Ne de olsa Zeliha kendini has İstanbullu sayardı. Böylesi bariz bir gerçeği göremediği için sekretere tavır koyarcasına kırık topuğu üzerinde döndü ve kendini başörtülü kadının yanındaki sandalyeye buyur etti. Ancak o zaman kadının yanında oturan ve âdeta utançtan felç olmuş gibi kıpırdamadan duran kocası dikkatini çekti. Adam, Zeliha’yı yargılamaktan ziyade bu kadar kadıncıl bir alanda tek erkek olmanın verdiği rahatsızlıkla boğuşur gibiydi. Zeliha bir an üzüldü onun için. Adama balkonda birer sigara içmeyi teklif etmeyi düşündü çünkü sigara içtiğine emindi. Ama yanlış anlaşılabilirdi. Evli olmayan bir kadın evli erkeklere böyle teklifler yapamazdı, hem evli bir erkek yanında karısı varken başka bir kadına hasmane davranırdı. Erkeklerle arkadaş olmak neden bu kadar zordu? Neden hep</span> <span class="italik1">öyle</span> <span class="duz1">sonlanmak zorundaydı? Neden balkona çıkıp birer sigara içip iki kelam edip kendi yoluna gidemezdin? Zeliha sesini çıkarmadan oturdu pencerenin yanında, pencerenin sığınağında; yorgunluğunu sıkkınlığını dışarıya verip karşılığında sokağın seslerini almak istercesine. Çok geçmeden bir satıcının boğuk sesi odaya sızdı:</span></p>

  <p class="italik" xml:lang="tr"><span class="italik1">Kiraz... Kütür kütür kiraz...</span></p>

  <p class="duz" xml:lang="tr"><span class="duz1">“</span><span class="italik1">İyi, iyi... bağırmaya devam et!</span><span class="duz1">” diye kendi kendine mırıldandı Zeliha. Oldum olası sessizliği sevmezdi. İnsanların sokakta, çarşıda, bekleme odasında, sağda solda, gece gündüz ona bakmaları, bakıp da yargılamaları sorun değildi, alışkın sayılırdı; seyretmeleri, süzmeleri, bakışlarıyla didiklemeleriyle baş edebilirdi. Mücadele edemeyeceği şey sessizlikleriydi.</span></p>

  <p class="italik" xml:lang="tr"><span class="italik1">Kirazcı... kirazcı... Kilosu kaça?</span></p>

  <p class="duz" xml:lang="tr"><span class="duz1">Sokağın karşısındaki binanın üst katlarındaki açık bir pencereden bağırıyordu kadının biri. Bu şehrin sakinlerinin sıradan meslekler için olmadık isimler uydurmaktaki başarısı oldum olası hoşuna giderdi Zeliha’nın. Pazarda satılan hemen hemen her şeyin sonuna bir –</span><span class="italik1">cı</span> <span class="duz1">ekleyebilirsin, bir de bakmışsın şehir meslekleri listesi bir madde daha çoğalmış. Bu yüzden de sattığı şeye bağlı olarak birine kolayca “kirazcı”, “sucu” veya “simitçi” denilebilirdi... ya da “kürtajcı”.</span></p>

  <p class="duz" xml:lang="tr"><span class="duz1">Artık şüphesi kalmamıştı. Zaten emin sayılırdı ya, gene de gidip mahallelerinde yeni açılmış klinikte test yaptırmıştı. “Büyük Açılış” günü klinik çalışanları bir grup seçkin misafire gösterişli bir davet vermiş, sokaktan geçenler de olaydan haberdar olsun diye bütün çelenkler ile buketleri kapının girişine dizmişlerdi. Zeliha ertesi gün kliniğe gittiğinde çiçeklerin çoğu solmuştu, ama afişler ilk günkü kadar parlaktı. “Şeker testi yaptıran herkese gebelik testi bedava!” diyordu fosforlu büyük harflerle. İkisi arasında nasıl bir bağlantı olduğunu anlayamasa da Zeliha testi yaptırmıştı. Sonuçlar geldiğinde kan şekerinin normal, kendisinin de hamile olduğu ortaya çıkmıştı.</span></p>

  <p class="duz" xml:lang="tr"><span class="duz1">“İçeRi giRebiliRsiniz!” diye seslendi sekreter kapının ağzından. Ardından, onun gibi “r” özürlü biri için kurtulması kabil olmayan kelimeyi telaffuz etti: “DoktoR... DoktoR sizi bekliyoR.”</span></p>

  <p class="duz" xml:lang="tr"><span class="duz1">Zeliha, çay takımı kutusunu ve kırık topuğunu alıp ayağa fırladı. Odadaki bütün başların, dikkatle ve her hareketini kaydederek ona döndüğünü hissetti. Normalde olabildiğince hızlı yürürdü. Ama şu anda hareketleri kurşun gibi ağır, neredeyse ahesteydi. Tam odadan çıkmak üzereyken, görünmez bir el tarafından dürtülmüşçesine durdu, arkasına döndü. Kimden yana bakması gerektiğini gayet iyi biliyordu. Döndü ve dosdoğru baktı ona. Başörtülü kadına.</span></p>

  <p class="duz" xml:lang="tr"><span class="duz1">Başörtülü kadının kahverengi gözlerinin kuyusunda kınama, kımıl kımıl dudaklarında beddua vardı. Allah, hikmetinden sual olunmayan yüce Allah, ne demeye ondan senelerdir esirgediği bebeği, bu kadir kıymet bilmez on dokuz yaşındaki kızın rahmine bahşetmişti ki...</span></p>

  <p class="x3-uc-nokta" xml:lang="tr"><span class="duz1">***</span></p>

  <p class="duz" xml:lang="tr"><span class="duz1">Doktor, dik duruşu ve dostane tebessümüyle insana güven veren iriyarı bir adamdı. Sekreterinin aksine, onun yüzünde yargı, dilinde aptalca sorular yoktu. Zeliha’yı her açıdan hoş ve önyargısız karşılamış görünüyordu. Ona bazı kâğıtlar imzalattı, ardından operasyon sırasında ya da sonrasında çıkabilecek sorunlar için başka kâğıtlar imzalattı. Zeliha, doktorun yanında sinirlerinin yatıştığını, ruhunun gevşediğini hissetti ki işte bu çok fenaydı, çünkü ne zaman sinirleri yatışsa ve ruhu gevşese bir çay bardağı kadar kırılgan olurdu ve ne zaman bir çay bardağı kadar kırılgan olsa gözleri yaşarmaya başlardı. Nefret ediyordu ağlamaktan. Küçüklüğünden beri etrafında bol bol bulunan sulu göz kadınları küçümsemişti. Gittikleri her yere gözyaşı ve mızıl mızıl şikâyetler saçan bu ayaklı sefalet abidelerinden biri olmayacağına söz vermişti. Zeliha kendine ağlamayı yasaklamıştı. Bugüne kadar genel itibariyle bu söze sadık kalmayı gayet iyi becermişti de. Gözleri yaşardığında nefesini tutup yeminini hatırlamak yeterli olmuştu her seferinde. Bu yüzden, temmuz ayının bu ilk cumasında, şimdiye kadar gözyaşlarını bastırmak için uyguladığı tekniği tekrarladı bir kez daha: Derin bir nefes alıp dudaklarını mıhladı; nefesi içinde tutarken gücünü göstermek istercesine çenesini kaldırdı. Ama nedense bu defa hiçbir işe yaramadı teknik. Tuttuğu nefes, boğuk bir hıçkırık olarak dışarı çıktı.</span></p>

  <p class="duz" xml:lang="tr"><span class="duz1">Doktor şaşırmış görünmüyordu. Alışıktı ne de olsa. Bu muayenehaneye kürtaj için gelen kadınlar hep ağlardı.</span></p>

  <p class="duz" xml:lang="tr"><span class="duz1">“Yapmayın böyle...” dedi, bir yandan eldivenleri eline geçirip bir yandan Zeliha’yı teselli etmeye çalışarak. “Her şey yolunda gidecek merak etmeyin. Sadece uyku. Uyuyacaksınız, rüya göreceksiniz, daha rüya bitmeden biz sizi uyandıracağız ve sonra evinize gideceksiniz. Bir daha hiçbir şey hatırlamayacaksınız.”</span></p>

  <p class="duz" xml:lang="tr"><span class="duz1">Ağlamak Zeliha’nın yüz hatlarını belirginleştirmişti, bilhassa da en çığırtkan özelliğini: burnunu! Tıpkı kız kardeşleri gibi o da babasının kemerli burnunu miras almıştı. Ama aynı burun onun yüzünde daha da sivri ve uzun duruyordu.</span></p>

  <p class="duz" xml:lang="tr"><span class="duz1">Doktor, Zeliha’nın omzunu sıvazladı. Genç hastasına bir kâğıt mendil uzattı, sonra da bütün kutuyu. Masasında daima fazladan bir kutu kâğıt mendil bulundururdu. Bu mendilleri ilaç firmaları eşantiyon olarak dağıtıyordu. Kalemler, defterler ve şirket adını taşıyan diğer şeylerin yanı sıra ağlamayı kesemeyen kadın müşteriler için kâğıt mendil de imal ediyorlardı.</span></p>

  <p class="duz" xml:lang="tr"><span class="duz1">“İncir... Sütlü incir... Olgun incir!”</span></p>

  <p class="duz" xml:lang="tr"><span class="italik1">Acaba bu deminki satıcı mıydı yoksa bir başkası mı? Müşterileri ona ne diyorlardı?.. İncirci mi?..!</span> <span class="duz1">diye geçirdi içinden Zeliha, som beyazlığı ve pür temizliğiyle sinir bozan muayene masasında kıpırdamadan yatarken. Ne şu karmaşık cihazlar ne de etrafındaki neşterler onu bu mutlak beyazlık kadar ürkütüyordu. Beyaz da tıpkı sessizlik gibiydi Zeliha’ya göre. İkisi de hayattan mahrumdu.</span></p>

  <p class="duz" xml:lang="tr"><span class="duz1">Sessizliğin renginden kurtulma gayretinden olsa gerek tüm dikkatini tavandaki siyah noktaya verdi. Bakışını üzerine odakladıkça nokta gitgide siyah bir örümceğe benzemeye başladı. Önce hareketsizdi, sonra kıpırdandı, yürümeye başladı. İlaç Zeliha’nın damarlarında yayılırken, örümcek büyüdükçe büyüdü. Bir iki saniye sonra öyle ağırlaşmıştı ki parmağını bile kımıldatamıyordu. Anestezinin verdiği uykuya direnmeye çalışırken, tekrar hıçkırmaya başladı.</span></p>

  <p class="duz" xml:lang="tr"><span class="duz1">“Bu operasyonu istediğinize emin misiniz? Biraz daha düşünseniz daha iyi belki” dedi doktor kadife sesiyle; sanki Zeliha bir toz yığınıydı da yüksek sesle konuşursa sözlerinin rüzgârıyla onu uçurmaktan korkuyordu. “Bu kararı tekrar düşünmek isterseniz henüz çok geç değil.”</span></p>

  <p class="duz" xml:lang="tr"><span class="duz1">Ama çok geçti artık. Zeliha bu işin şimdi yapılması gerektiğini biliyordu, temmuzun ilk cuması. Ya şimdi ya hiç. “Düşünecek bir şey yok. Onu doğuramam” dedi.</span></p>

  <p class="duz" xml:lang="tr"><span class="duz1">Doktor başını salladı. Aynı anda, sanki bu hareketi komut bellemişçesine aniden en yakın caminin ezanı odaya doldu. Birkaç saniye içinde diğer bir camininki de buna eklendi, derken bir diğeri, bir diğeri... Zeliha’nın yüzü buruştu. İnsan sesinin saflığıyla okunması gereken ezanın mikrofonlar ve hoparlörlerle şehrin üzerinde kükreyen bir elektro-tarrakaya dönüşüp insanlıktan çıkmasından nefret ederdi oldum olası. Çok geçmeden gürültü öyle sağır edici bir hal aldı ki civardaki bütün camilerin ses sistemlerinde bir sorun olduğundan şüphe etmeye başladı. Kim bilir belki de kendi kulaklarıydı birdenbire aşırı hassaslaşan.</span></p>

  <p class="duz" xml:lang="tr"><span class="duz1">“Bir dakika sonra bitecek... merak etmeyin” dedi doktor.</span></p>

  <p class="duz" xml:lang="tr"><span class="duz1">Zeliha şaşkın baktı doktora. Elektro-ezana duyduğu nefret o kadar mı belli oluyordu? Hoş, umurunda da değildi ya. Tekmil Kazancı kadınları arasında açıktan açığa dinsiz bir o vardı.</span></p>

  <p class="duz" xml:lang="tr"><span class="duz1">Oysa çocukken, kısacık bir dönem için de olsa, nasıl da farklıydı her şey. O zamanlar Allah’ı en iyi arkadaşı olarak hayal etmek hoşuna giderdi. Fena bir şey değildi bu kuşkusuz; tek sakıncası öteki en iyi arkadaşının sekiz yaşında ve şimdiden sigara tiryakisi, çenebaz mı çenebaz bir çocuk oluşuydu. Bu çocuk, eve temizliğe gelen temizlikçi kadının kızıydı; hani şu bıyıklarını almaya lüzum görmeyen, etli butlu temizlikçi kadının. O günlerde temizlikçi kadın haftada iki kere gelir, her seferinde çilli kızını da yanında getirirdi. Bir süre sonra Zeliha ile bu kızcağız sıkı dost olmuşlardı; hem de hayat boyu kan kardeşi kalmak üzere işaretparmaklarını kesecek kadar. Bir hafta boyunca parmaklarında kan kardeşliklerinin bayrağı olan bandajlarla gezmişlerdi. O günlerde Zeliha ne zaman dua etse bu kanlı bandaj düşerdi aklına –Allah da kan kardeş olabilseydi keşke... ama sadece</span> <span class="italik1">onun</span> <span class="duz1">kan kardeşi...</span></p>

  <p class="duz" xml:lang="tr"><span class="duz1">Ne zaman Allah’tan en yakın arkadaşı ve yeryüzünde bir tek kendisinin kan kardeşi olmasını istese, anında pişman olup</span> <span class="duz1">tövbe ederdi. Ardından hemen tekrar ederdi çünkü Allah’tan özür diledin mi üçlemen gerekirdi:</span> <span class="italik1">Tövbe, tövbe, tövbe</span><span class="duz1">.</span></p>

  <p class="duz" xml:lang="tr"><span class="duz1">Affedilmez bir günahtı ne de olsa. Allah kişileştirilemez, insana ait vasıflarla tasavvur edilemezdi. Bu sebepten, Allah’ın ne parmağı olabilirdi ne de kanı. Zeliha tüm çocukluğu boyunca hayal gücüne ket vurmakta zorlanmıştı; madem Allah’ı insanlaştırmak yakışık almıyordu, ne demeye insanlara has sıfatlarla adlandırılıyordu ki? Her şeyi görürdü ama gözleri yoktu; her şeyi duyardı ama kulakları yoktu; her yere erişirdi ama elleri yoktu... Sekiz yaşındayken Zeliha bütün bu bilgilerden yola çıkarak tek bir sonuca varmıştı: Yaradan yaradılanlara benzeyebilirdi, ama yaradılanlar Yaradan’a benzeyemezdi... yoksa tam tersi miydi? Biz ona benzeyebilirdik, ama O bize benzeyemezdi... Kazancı ailesinin büyüklerine sorsa kulağını çekerlerdi muhtemelen; o da kimseleri kızdırmamak için susmuş, Yaradan’a dair sormak istediği tüm bilmeceleri içine atmıştı.</span></p>

  <p class="duz" xml:lang="tr"><span class="duz1">İçine atmış ve çok da umursamamaya çalışmıştı. Eğer günlerden bir gün büyük ablası Feride’nin işaretparmağında bir bandaj görmese umursamamakta devam ederdi muhtemelen. Aynı parmak, aynı kesik... Temizlikçi kadının kızı, Zeliha’dan sonra Feride’yi de kan kardeşi yapmıştı anlaşılan. Zeliha ihanete uğradığını hissetmişti o zaman. Kan kardeş dediğin biricik olurdu. Sen de onun gözünde biricik. Bu hadiseden sonra Zeliha, sadece küçük dostuna değil, tutmuş Allah’a da içerlemişti. Yaradan’ın da birden fazla kan kardeşi vardı işte. Bir nevi öyle. İmdadına yetişmesi gereken o kadar çok kul vardı ki, sonunda Zeliha’nın imdadına yetişeceği yoktu.</span></p>

  <p class="duz" xml:lang="tr"><span class="duz1">Çocukların dostlukları ondan sonra fazla uzun sürmemişti. Konak öyle büyük ve harap, annesi öyle huysuz ve talepkârdı ki, çok geçmeden temizlikçi kadın kızını da alıp işten ayrılmıştı. Sadakatsiz kan kardeşinden olunca kime yansıtacağını bilemediği ince bir kırgınlık hissetmişti Zeliha. Ya kime kızsaydı şimdi? İşten ayrıldığı için temizlikçi kadına mı, kadıncağızın burnundan getirip işten ayrılmasına neden olduğu için annesine mi, iki taraflı oynayan kan kardeşine mi, kan kardeşini çalan ablası Feride’ye mi, yoksa her şeyi ve herkesi böyle yaratan Allah’a mı? Diğerlerinin hiçbirine eli ermeyip nazı geçmediğinden, kırılmak için Allah’ı seçmişti sonunda. O gün bugündür alışkındı Yaradan’la kavgaya tutuşmaya. Daha o küçücük yaşta kendini kâfir gibi hissetmenin tadını alınca, bir yetişkin olarak da kâfirliği üstlenmekte pek bir mahsur görmemişti zamanla.</span></p>

  <p class="duz" xml:lang="tr"><span class="duz1">Başka bir camiden daha ezan yükseldi. Namaza çağrılar iç içe geçti, suya atılmış bir taşın etrafında büyüyen halkalar misali. Orada öylece yatmış yankıları dinlerken Zeliha’nın aklına akşam yemeğine geç kalacağı geldi aniden. Akşam masaya ne konacağını, yemeği üç ablasından hangisinin pişirdiğini merak etti. Ablalarından her biri başka bir yemekte iyi olduğundan günün ahçısı kimse ona göre farklı bir yemeğin sofraya konmasını temenni ederdi. Gerçi bugün canı biber dolması çekiyordu – tek tek her bir kız kardeşin farklı pişirdiği basit ama alengirli yemek. Biber... dolması... Örümcek aşağı inmeye başlarken Zeliha’nın nefesi ağırlaştı. Hâlâ tavana bakmaya çalışsa da odadaki diğer insanlarla aynı uzayda yer almadığını hissediyordu. Çok geçmeden Morpheus’un krallığına adım attı.</span></p>

  <p class="duz" xml:lang="tr"><span class="duz1">Burası hayli aydınlıktı, neredeyse ışıltılı. Ağır ağır yürümeye başladı, kayarcasına. Tıka basa araba ve yaya dolu bir köprü boyunca ilerledi, oltalarının uçlarında çiğ pembe solucanlar kıvranan hareketsiz balıkçılara değmemeye çalışarak. Attığı her adımda bir kaldırım taşı oynadı yerinden. Birden dehşetle farkına vardı ki taşların altında sadece boşluk vardı. Uçsuz bucaksız boşluk.</span></p>

  <p class="duz" xml:lang="tr"><span class="duz1">Boşluk her yerdeydi, ayaklarının altında olan aynı zamanda başının üstünde. Çok geçmeden aşağıdakinin yukarıda olduğunu, mavi gökten patır patır kaldırım taşları yağdığını gördü. Gökyüzünden bir kaldırım taşı düştüğünde kaldırımdan da bir taş eksiliyordu. Göğün üstünde ve yerin altında aynı şey vardı: BOŞ-LUK.</span></p>

  <p class="duz" xml:lang="tr"><span class="duz1">Kaldırım taşları, aşağıdaki oyuğu derinleştirerek yağarken Zeliha paniğe kapıldı, bu hoyrat uçurum tarafından yutulmaktan korktu. “Durun!” diye bağırdı taşlar ayaklarının altında yuvarlanırken. “Durun!” diye emretti hızla gelip üzerinden geçen vasıtalara. “Durun!” diye komut verdi onu omuzlayan yayalara, var gücüyle, çığlık çığlığa.</span></p>

  <p class="duz" xml:lang="tr"><span class="duz1">“Lütfen durun!”</span></p>

  <p class="x3-uc-nokta" xml:lang="tr"><span class="duz1">***</span></p>

  <p class="duz" xml:lang="tr"><span class="duz1">Uyandığında tek başınaydı, midesi bulanıyordu ve tanımadığı bir odadaydı. Buraya nasıl gelmiş olabileceğini bir an için merak ettiyse de, çözmek istemedi. Ne acı ne keder, hiçbir şey hissetmiyordu. Nihayetinde içindeki kayıtsızlığın bu yarışı kazanmış olduğuna hükmetti. Sadece bebeğini değil, hislerini de aldırmış olmalıydı yan odada. Belki çıkınca gümüş bir olta satın alır, balığa giderdi artık. Öyle ya, mademki hissizlikti içini kaplayan, kendi beyniyle yarışmaya kalkmadan ya da kendini zamanın gerisinde bırakılmış hissetmeden, saatlerce öylece durmayı başarabilirdi belki de.</span></p>

  <p class="duz" xml:lang="tr"><span class="duz1">“Aman nihayet! Demek sonunda kendinize geldiniz!” Sekreter kollarını kavuşturmuş kapıda dikiliyordu. “Ay yarabbim! Ödümüzü patlattınız. Nasıl bağıRdığınızın faRkında mısınız kuzum? Feciydi! Feci ne kelime, felaketti!”</span></p>

  <p class="duz" xml:lang="tr"><span class="duz1">Zeliha gözlerini kırpmadan boş boş baktı kadına.</span></p>

  <p class="duz" xml:lang="tr"><span class="duz1">“Sokaktan geçenleR sizi boğazladığımızı filan sanmışlardıR heRhalde... nasıl oldu da kapımıza polisleR dayanmadı, hayRet!”</span></p>

  <p class="duz" xml:lang="tr"><span class="italik1">Çünkü sözünü ettiğin İstanbul polisi, Amerikan filmlerindeki adaleli aynasızlardan değil,</span> <span class="duz1">diye geçirdi Zeliha aklından, nihayet kendine göz kırpma izni vererek. Sekreteri neden sinirlendirdiğini anlayamadan, ama daha da fazla sinirlendirmekten çekinerek, aklına gelen ilk açıklamayı sundu kadına: “Kusura bakmayın... belki canım yandığı için bağırmışımdır öyle.”</span></p>

  <p class="duz" xml:lang="tr"><span class="duz1">Ama ona gayet mantıklı gelen bu açıklama, sekretere hiç tesir etmedi: “Valla böyle bi şey imkânsız çünkü doktoR bey... opeRasyonu geRçekleştiRmedi. Size elimizi bile süRmedik ki canınız manınız yansın!”</span></p>

  <p class="duz" xml:lang="tr"><span class="duz1">“Nasıl yani?..” diye kekeledi Zeliha, cevabı öğrenmekten ziyade kendi sorusunun ağırlığını kavramaya çalışarak. “Yani... siz şimdi...”</span></p>

  <p class="duz" xml:lang="tr"><span class="duz1">“HayıR, bi şey yapmadık” dedi sekreter migreni azmış gibi başını tutarak. “Siz öyle avaz avaz bağıRıRken doktoRun bi şey yapması kabil olmadı tabi. Bi tüRlü bayılmadınız kuzum, ay o ne sayıklamalaR, bağRış çağRış, sonRa bi de küfRetmeye başladınız, teRbiyesiz teRbiyesiz laflaR. Valla kaç senediR bu meslekteyim, böyle bi şey ne göRdüm ne duydum. Onca moRfine bana mısın bile demediniz.”</span></p>

  <p class="duz" xml:lang="tr"><span class="duz1">Zeliha bu lafın ardında bariz bir mübalağa olduğunu hissetti ama tartışmak gelmedi içinden. Jinekolog muayenehaneleri fikir tartışmaları için uygun yerler sayılmazdı. Aksine, bu tür yerlerin kadınlar üzerinde sessizleştirici bir etkisi olduğunu düşünmeye başlamıştı.</span></p>

  <p class="duz" xml:lang="tr"><span class="duz1">“Nihayet bayıldınız bayılmasına da valla heR an tekRaR başlamayacağınızdan emin olamadık. DoktoR Bey “Bekleyelim” dedi, ‘kafası netleşene kadaR bekleyelim. Kesinkes küRtaj olmak istiyoRsa sonRa da yaptıRabilir.’ Biz de sizi bu odaya getiRdik, uyuyun diye. Az da uyumadınız ya!”</span></p>

  <p class="duz" xml:lang="tr"><span class="duz1">“Yani şimdi gitmedi mi...” diye mırıldandı Zeliha. Daha bu ikindi yabancıların arasında takındığı cesaretinden eser kalmamıştı. Gözleri bir teselli için yalvarırken karnına dokundu usulca. “Demek kızım hâlâ orada...”</span></p>

  <p class="duz" xml:lang="tr"><span class="duz1">“Daha kız olup olmadığını bilmiyoRuz tabii!” dedi sekreter bilmiş bir sesle.</span></p>

  <p class="duz" xml:lang="tr"><span class="duz1">Ama Zeliha biliyordu. Biliyordu işte.</span></p>

  <p class="duz" xml:lang="tr"><span class="duz1">Sokağa çıktığında hava çoktan kararmış olmasına rağmen sabahın erken saatleri gibi geldi ona. Yağmur durmuş, telaş dinmişti ve hayat güzel, neredeyse yaşanılası göründü gözüne. Trafik hâlâ arapsaçı, yollar da çamurlu olmasına rağmen, yağmur sonrasının taze kokusu bütün şehre sinmişti. Sağda solda, küçük günahlar işlemekten keyif duyan çocuklar su birikintilerine basıyordu. Günah işlemek için uygun bir zaman varsa tam şu an olsa gerekti. Allah’ın bizi sadece seyretmekle yetinmeyip dertlerimizle de ilgilendiği hissi veren o nadir anlardan; insanın O’nu yakın hissettiği nadir anlardan...</span></p>

  <p class="duz" xml:lang="tr"><span class="duz1">İstanbul saadet dolu bir metropol olmuştu âdeta, tıpkı Paris gibi romantik ve füsunkâr, diye düşündü Zeliha; Paris’e gitmişliği yoktu gerçi ya. Bir martı geçti yakından, alçaktan. Bir vapur sesi uzaktan. Bir an için de olsa, yepyeni ve belki de güzel bir mevsimin eşiğinde olduğuna inandı Zeliha. Sonra mırıldandı kendi kendine: “</span><span class="italik1">Neden yapmama izin vermedin Allahım? Neden bırakmadın kurtulayım bu bebekten?</span><span class="duz1">”</span> <span class="duz1">Ne var ki sözler ağzından dökülür dökülmez ikiyüzlü hissetti kendini, geniş zamanlarda Tanrı’ya tepki koyup da dar zamanlarda yardımını isteyenlerden değildi. İçindeki ateistten özür diledi.</span></p>

  <p class="italik" xml:lang="tr"><span class="italik1">Tövbe, tövbe, tövbe...</span></p>

  <p class="duz" xml:lang="tr"><span class="duz1">Bir elinde çay takımı kutusu, bir elinde kırık topuğuyla, her nasılsa kendini haftalardır hissettiğinden daha az keyifsiz hissederek evin yolunu tuttu, topallaya topallaya.</span></p>

  <p class="x3-uc-nokta" xml:lang="tr"><span class="duz1">***</span></p>

  <p class="duz" xml:lang="tr"><span class="duz1">Böylece temmuz ayının bu ilk cuması akşam sekiz sularında eve vardı Zeliha. Sağlı sollu her iki tarafında kat kat yükselen modern apartmanlar arasında bir tuhaflık abidesi gibi kalan, beli bükük, sıvaları dökük, yüksek tavanlı konağa. Kıvrılarak dönen ahşap merdiveni çıkıp da ikinci kata ulaşınca tekmil Kazancı kadınlarını büyük yemek masasının etrafına dizilmiş, tabaklarına yumulmuş vaziyette buldu. Belli ki onu bekleme gereği duymamışlardı.</span></p>

  <p class="duz" xml:lang="tr"><span class="duz1">“Hah! Nihayet gelebildi hanımefendi! Hoş geldin yabancı! Gel sen de katıl bize” diye seslendi Banu, fırında kızarmış gevrek bir tavuk kanadının üzerinden boynunu uzatarak. “Peygamber Efendimiz, ‘Sofranızdaki nimeti yabancılardan esirgemeyin’ diye nasihat etmiş.”</span></p>

  <p class="duz" xml:lang="tr"><span class="duz1">İncecik bir parıltı tabakası vardı Banu’nun dudaklarında. Salt dudakları değil, tüm yüzü, hatta kahverengi gözleri dahi nasibini almıştı bu parıltıdan, yediği tavuğun yağı her yere bulaşmışçasına. Zeliha’dan on iki yaş büyük ve on beş kilo ağır olduğundan ablasından ziyade annesi gibi duruyordu. Banu’ya sorsanız, yediği her şeyi anında depolayan bir sindirim sistemine sahip olduğunu iddia ederdi.</span> <span class="italik1">Su içse yarıyordu</span><span class="duz1">... Haliyle, kilolarından sorumlu tutulamayacağını, rejim yapmaya kalksa bile böyle bir sindirim sistemiyle baş edemeyeceğini düşünüyordu Banu. Şişmanlık kader gibi bir şeydi. Bu kaderi kutsamak için hapur hupur yediği hamur işlerini tartışacak değildi.</span></p>

  <p class="duz" xml:lang="tr"><span class="duz1">“Bil bakalım yemekte ne var?” diye neşeyle devam etti Banu, yeni bir kanat almadan önce parmağını Zeliha’ya sallayarak. “Biber dolması!”</span></p>

  <p class="duz" xml:lang="tr"><span class="duz1">“Desene bugün şanslı günüm!” diye mırıldandı Zeliha.</span></p>

  <p class="duz" xml:lang="tr"><span class="duz1">Günün mönüsü ne kadar da tanıdıktı. Fırından yeni çıkmış kocaman bir tavuğun yanı sıra yayla çorbası, pilaki, bir gün önceden kalma kadınbudu köfte, turşu, sabah yapılmış çörek, bir sürahi ayran ve evet, biber dolması. Zeliha hemen bir sandalye çekti, böyle zor bir günün sonunda ailesiyle sofraya oturmakta zorlanmasına rağmen, açlığı isteksizliğine galip gelmişti.</span></p>

  <p class="duz" xml:lang="tr"><span class="duz1">“Bu saate kadar neredeydiniz küçükhanım?”</span></p>

  <p class="duz" xml:lang="tr"><span class="duz1">Soruyu soran annesiydi; annesi Gülsüm, uzatmış başını masanın öbür ucundan. Bakışlarında katılık, yüzünde hoyratlık vardı; annesinin bir önceki hayatında Korkunç İvan olduğuna inanırdı Zeliha.</span></p>

  <p class="duz" xml:lang="tr"><span class="duz1">“Saatin kaç olduğunun farkında mısın?” Omuzlarını dikleştirip kaşlarını çatarak ekşittiği yüzünü Zeliha’ya doğru çevirdi; böyle kıpırtısız ve kaskatı ve pürdikkat durursa, en küçük kızının zihnini okumayı başaracaktı sanki.</span></p>

  <p class="duz" xml:lang="tr"><span class="duz1">Gülsüm ile Zeliha, ana kız, her an kavgaya tutuşmaya hazır ama kavgayı başlatmaya isteksiz bir halde birbirlerine somurtarak öylece durdular bir süre. Gözlerini ilk kaçıran Zeliha oldu. Annesinin önünde asabiyet sergilemenin ne denli büyük bir hata olacağını çok iyi bildiğinden kendini gülmeye zorlayıp, dolaylı da olsa bir cevap verme teşebbüsünde bulundu:</span></p>

  <p class="duz" xml:lang="tr"><span class="duz1">“Bugün çarşıda indirim vardı. Çay takımı aldım. Müthişler! Yaldızlı yaldızlı, kaşıkları da takım.”</span></p>

  <p class="duz" xml:lang="tr"><span class="duz1">“Aman sen alıyosun, onlar kırılıyor. Yazık ki ilk darbede gidiveriyorlar” diye atıldı Cevriye, Kazancı kardeşlerin ikincisi. Özel bir lisede tarih öğretmeniydi. Daima sağlıklı, dengeli yer, her türlü aşırılıktan kaçınırdı. Tıpkı kişiliği gibi saçları da disiplin altındaydı her daim. Siyah saçlarını tam ensesinde büküp mükemmel bir topuz şeklinde tokalarla tutturur, tek bir tutamın bile çıkmasına izin vermezdi.</span></p>

  <p class="duz" xml:lang="tr"><span class="duz1">“Çarşıya mı gittin? Hani tarçın? Neden tarçın almadın? Bu sabah sütlaç yapacağımızı söyledim ya sana, üzerine serpecek tarçın kalmamış” dedi Banu iki ısırık arasında, ama bu sorun zihnini bir saliseden fazla meşgul etmedi. İştahla ekmeğe uzandı. Banu’nun “ekmek teorisi”ne göre vücudu her gün belli bir miktarda ekmek almazsa doymaz, doyduğunu anlayamazdı. “Tokluk hissi” ile “ekmek depolamak” arasında bir bağ olduğundan, midenin dolduğunu tam olarak</span> <span class="italik1">anlayabilmesi</span> <span class="duz1">için her şeyle birlikte makul miktarda ekmek yemek gerekliydi. Bu sebeptendir ki kızarmış patatesin, pilavın, makarnanın, böreğin ve hatta gerekirse ekmeğin yanında pekâlâ ekmek yiyebilirdi Banu.</span></p>

  <p class="duz" xml:lang="tr"><span class="duz1">“Tarçın mı?..” diye tekrarladı Zeliha, soru sormaktan ziyade tespitte bulunarak. Çarşıdan aldığı tarçın çubuklarının akıbetini hatırlayınca dudaklarını büzüp sesini çıkarmadı. Soruyu cevaplamadan tabağına biber dolması aldı.</span></p>

  <p class="duz" xml:lang="tr"><span class="duz1">Her seferinde biberleri Banu’nun mu, Cevriye’nin mi, yoksa Feride’nin mi doldurduğunu kolayca anlayabilirdi. Zira eğer Banu ise günün ahçısı, şamfıstığı, badem, mahuncevizi gibi ekstra tatlarla doldururdu içlerini. Yok eğer Feride yapmışsa, biberlerin içlerini pirinçle öylesine tıka basa şişirirdi ki daha tencerede pişerken kenarlarından açılır, etrafa saçılırlardı. Biberleri aşırı doldurma eğilimine her tür yeni ve bilinmeyen çeşniye duyduğu merak da eklenince Feride’nin dolmaları tuhaf baharatlardan geçilmezdi. Karışımına göre ya fevkalade lezzetli ya da berbat bir netice çıkardı ortaya. Ama yemeği pişiren Cevriye ise, daima tatlı olurdu biberler. Ne de olsa Cevriye’nin her türlü yiyeceğe tozşeker eklemek gibi bir huyu vardı, zihnindeki acılığı bununla telafi etmek istermiş gibi. Ve tatlarına bakılırsa anlaşılan bugünkü dolmalar onun eseriydi.</span></p>

  <p class="duz" xml:lang="tr"><span class="duz1">“Doktora gittim bugün...” diye mırıldandı Zeliha, dolmanın soluk yeşil pelerinini özenle çıkararak.</span></p>

  <p class="duz" xml:lang="tr"><span class="duz1">“Aman! Doktor moktor deme bana!” diye tersledi Feride suratını buruşturarak. Feride’nin insanlarla doğrudan göz teması kurmakla ilgili bir sorunu vardı. Etrafındaki insanlara değil de nesnelere konuşmak ona daha rahat gelirdi. Bu yüzden de bir sonraki cümlesini Zeliha’ya değil, Zeliha’nın tabağına söyledi:</span></p>

  <p class="duz" xml:lang="tr"><span class="duz1">“Bu sabah gazeteyi okumadın mı? Dokuz yaşında el kadar çocuğu apandisit ameliyatı yapmışlar, sonra da paslı makası içinde unutmuşlar. Buyrun bu kaçıncı! Bu memlekette kanunlar işlese, hapishaneler doktor dolup taşar valla! Görevi kötüye kullanmaktan kodesi boylayacak kaç doktor var biliyor musun?”</span></p>

  <p class="duz" xml:lang="tr"><span class="duz1">Kimse itiraz etmedi. Ne de olsa tekmil Kazancı kadınları arasında tıbbi prosedürlere en aşina olanı Feride’ydi. Son altı yılda her biri kulağa diğerinden daha yabancı gelen sekiz farklı hastalık teşhisi konmuştu kendisine. Doktorlar mı bir karara varamıyordu, yoksa Feride mi hamaratça yeni marazlar üzerinde çalışıyordu bilinmez. Zaten bir süre sonra neyin ne olduğunun o kadar da önemi kalmamıştı. Akıl sağlığı denilen şey, yolunu yitirdiği bir diyar, vaat edilmiş topraklardı; bir nevi Shangri-La. Günün birinde oraya dönmeye niyetliydi de şimdilik her biri birbirinden acayip isimli ve tedavisi zahmetli “akıl hastalıkları” patikasının muhtelif duraklarında konaklıyordu.</span></p>

  <p class="duz" xml:lang="tr"><span class="duz1">Doğrusu daha küçükken bile Feride’de bir tuhaflık vardı. Okulda öteki öğrencilere ayak uydurmakta zorlanmıştı hep. Coğrafya dersi dışında bir şeye alaka göstermemiş, coğrafya dersinde de topu topu bir iki konudan ötesiyle ilgilenmemişti. En sevdiği konu, atmosferin katmanlarıydı. Ozonun stratosferde nasıl parçalandığı ve okyanus yüzey akıntılarıyla atmosfer hareketleri arasındaki bağlantı üzerinde saatlerce düşünebilir, okuyabilir, konuşabilirdi. Yüksek seviyelerdeki stratosfer deveranı, mesosferin özellikleri, vadi rüzgârları ve deniz esintileri, güneş döngüleri ve tropikal enlemler, dünyanın şekli ve büyüklüğü üzerine ne bulduysa hatmetmişti. Okulda ezberlediği her bilgi kırıntısını eve gelir gelmez aile fertleri üzerinde test etmeye kalktığından Kazancılar, atmosfer hareketleri hususunda hayli bilgili sayılırlardı. Coğrafya bilgisini sergilediği her sohbette şevkle konuşurdu Feride; bulutların üzerinde uçar, bir atmosfer katmanından diğerine sıçrardı. Derken, liseden mezun olduktan bir sene sonra, tuhaflıkları katmerlenmiş;</span> <span class="italik1">yabanilik</span> <span class="duz1">ve</span> <span class="italik1">asosyallik</span> <span class="duz1">alametleri sergilemeye başlamıştı.</span></p>

  <p class="duz" xml:lang="tr"><span class="duz1">Feride’nin coğrafya merakı zaman içinde azalmamış, ama ona bir o kadar keyif veren başka bir ilgi alanına ilham vermişti: Kazalar ve felaketler. Her gün ilk iş gazetelerin üçüncü sayfalarını okurdu. Okumak ne kelime, âdeta hatmederdi. Araba kazaları, seri cinayetler, kasırgalar, depremler, yangınlar, seller, ölümcül hastalıklar, salgınlar, bilinmeyen virüsler... Feride bunların hepsini yutarcasına okurdu. Seçici belleği yerel, ulusal ve uluslararası felaketleri özenle depolardı.</span></p>

  <p class="duz" xml:lang="tr"><span class="duz1">Bunca “acı haber” depolayınca, etrafında dönen her sohbetin içine limon sıkabilir, herkesin içini karartabilirdi. Ama gene de ailesinde kimsenin huzurunu kaçırmazdı Feride’nin saçtığı kara haberler. Ne de olsa kimsenin tam olarak inandığı yoktu ona. Kazancı ailesi delilikle uğraşmanın yolunu bulmuştu: Delilik ile “yalancılığı” birbirine karıştırmak. Söyledikleri hakikat değilmiş gibi davranıyorlardı Feride’ye, gazetelerden seçip verdiği tüm o kara haberler hayal mahsulleriymişçesine.</span></p>

  <p class="duz" xml:lang="tr"><span class="duz1">Feride’ye konulan ilk teşhis “stres ülseri”ydi – ailede kimsenin ciddiye almadığı bir teşhisti bu, ne de olsa “stres” kelimesi bir nevi tekerleme halini almıştı. Stres aşağı, stres yukarı... Türk kültürüne girer girmez bu kelime öyle büyük bir coşkuyla karşılanmıştı ki, memlekette mantar gibi stres hastası türemişti. Feride de dur durak bilmeden stresle ilintili bir hastalıktan diğerine yolculuk etmişti. Ne bereketli diyardı burası! Stresle ilintilendirilemeyecek hiçbir şey yok gibiydi. Derken bu aşama da geride kalmış, Feride zamanla obsesif-kompulsif bozukluk,</span> <span class="italik1">çözülmeli amnezi</span> <span class="duz1">ve psikotik depresyon civarlarında oyalanmıştı.</span></p>

  <p class="duz" xml:lang="tr"><span class="duz1">Delilik seyrüseferinin her aşamasında Feride saçının rengini ve biçimini değiştirdiğinden, psikolojisindeki değişiklikleri takip etmeye çalışan doktorlar bir</span> <span class="italik1">saç çizelgesi</span> <span class="duz1">tutmaya başlamışlardı. Saçlarını kâh kısacık, kâh orta boy, kâh saç eklemek suretiyle beline kadar uzun tutmuş, bir keresinde tümüyle kazıtmıştı; diken diken, kıvırcık, örgülü; tonlarca saç spreyi, jölesi, şekillendirici kreme bulanmış; tokalar, mücevherler ya da kordelalarla süslenmiş; punk stili dik dik, balerin topuzu, meçli denemişti. Akla hayale gelen her renge boyanmıştı şimdiye değin saçlarını. Hastalığının safhalarını saçlarının hallerinden takip etmek mümkündü.</span></p>

  <p class="duz" xml:lang="tr"><span class="duz1">Uzunca bir müddet “majör depresif bozukluk”ta konakladıktan sonra Feride “sınırda kişilik” denilen teşhise doğru kaymıştı bodosloma. Kazancı ailesinin her bir ferdinin kendi kafasına göre yorumladığı bir terimdi bu “sınırda kişilik” teşhisi. Mesela annesi “sınır” kelimesini polis, gümrük memurları ve kaçakçılıkla bağlantılandırdığından, kızında bir nevi yasadışı eğilim bulmuş gibi davranmıştı. Zaten güvenmediği kızından iyice şüphe eder olmuştu. Halbuki Feride’nin kız kardeşleri için “sınır” kelimesi sadece “kenar” fikrini çağrıştırıyordu, kenar fikri de ölümcül bir uçurum görüntüsünü. Belki de bu sebepten ona karşı son derece temkinli davranmışlardı, metrelerce yükseklikteki bir duvarın üzerinde yürüyen ve her an düşüverme ihtimali olan bir uyurgezermiş gibi. Öte yandan Cicianne tamamen farklı yorumlamıştı “sınırda kişilik” teşhisini. Sınır kelimesi dantel kenarı gibi bir şey hatırlattığından daha da büyük bir ilgi ve yakınlıkla incelemişti en deli torununu.</span></p>

  <p class="duz" xml:lang="tr"><span class="duz1">Yakın zamanda Feride, herkesin böyle kafasına göre yorumladığı “sınırda kişilik” teşhisinden kimsenin değil yorumlamak, telaffuz dahi edemediği başka bir teşhise göç etmişti: “Hebephrenik şizofreni”. O gün bugündür bu yeni isimlendirmeye sadık kaldığı söylenebilirdi. Teşhis ne olursa olsun, ne kadar değişirse değişsin, kendi hayal ülkesinin kurallarına göre yaşıyordu Feride. Göz temasının mümkün olduğu o ender anlarda gözbebeklerine bir kez bakmak yeterdi sıradan bir insan olmadığını ve o gri-yeşil gözlerin ardında muhayyilesinin ne denli derin, nasıl da delişmen olduğunu anlamak için.</span></p>

  <p class="duz" xml:lang="tr"><span class="duz1">Ama temmuz ayının bu ilk cuması Zeliha ablasının doktorlara duyduğu nefreti kale almadı. Yemeğe oturur oturmaz gün boyu bir şey yemediğini hatırlamıştı. Hızlı hızlı bir çörek indirdi gövdeye, bir bardak ayran koydu kendisine, bir dolma daha aldı önüne ve aniden durdu. İçinde giderek büyüyen ifşa arzusunu salıverdi:</span></p>

  <p class="duz" xml:lang="tr"><span class="duz1">“Bugün jinekoloğa gittim...”</span></p>

  <p class="duz" xml:lang="tr"><span class="duz1">“Aman! Jinekologlar!..” diye cırladı Feride gene ama konuşmasıyla susması bir oldu. Bunun ötesinde bir yorumda bulunamadı. Ne de olsa cümle doktor taifesi içinde jinekologlar en az aşina olduğu kesimi oluşturuyordu.</span></p>

  <p class="duz" xml:lang="tr"><span class="duz1">“Bugün kürtaj olmak için jinekoloğa gittim” diye bitirdi cümlesini Zeliha, kimseye bakmadan.</span></p>

  <p class="duz" xml:lang="tr"><span class="duz1">Banu elindeki tavuk kanadını düşürüp yutkundu; Cevriye dudaklarını büzüp ağlamaklı oldu; Feride önce bir çığlık ardından bir kahkaha attı; anneleri Gülsüm başını ellerinin arasına alıp kafatasını aniden mengeneye sıkıştırmışlar gibi inledi ve Cicianne... sevgili Cicianne sakin sakin yayla çorbasını içmeye devam etti. Belki de son zamanlarda kulakları iyice duymaz olduğu için. Ya da belki bunama başlangıcından mustarip olduğu için. Kim bilir belki de ortada o kadar da büyütecek bir şey olmadığını düşündüğü için. Cicianne’nin sağı solu belli olmazdı ki.</span></p>

  <p class="duz" xml:lang="tr"><span class="duz1">“Bebeğini mi öldürdün? Nasıl yaparsın?” diye sordu Cevriye dehşetle.</span></p>

  <p class="duz" xml:lang="tr"><span class="duz1">“</span><span class="italik1">Bebek</span> <span class="duz1">değil!” dedi Zeliha omuzlarını silkerek. “Şu aşamada olsa olsa</span> <span class="italik1">pıhtı</span> <span class="duz1">sayılır. Hani ‘</span><span class="italik1">o seni bir kan pıhtısından yarattı</span><span class="duz1">’ diyor ya Kuran, öyle işte.</span> <span class="italik1">Pıhtıcık</span> <span class="duz1">kelimesi hem dine hem bilime daha uygun olur!”</span></p>

  <p class="duz" xml:lang="tr"><span class="duz1">“Dinmiş! Bilimmiş! Ne dindar ne bilimselsin sen...” diye atıldı Cevriye hiddetinden titreyerek. “Olsa olsa soğuk nevalesin sen! Kalpsiz vicdansız!”</span></p>

  <p class="duz" xml:lang="tr"><span class="duz1">“İyi de daha bitmedi” dedi Zeliha, sakin, kararlı. “Madem pıhtıcıkla aranız bu kadar iyi, müjdemi isterim ey ahali! Kimseyi öldürmedim!” Zeliha ablasına döndü. “İstemediğimden değil aslında. İstedim!</span> <span class="italik1">Pıhtıcığı</span> <span class="duz1">ebediyen aldırmak istedim ama bir şekilde olmadı. Ben kovdum ama o gitmedi...”</span></p>

  <p class="duz" xml:lang="tr"><span class="duz1">“Ne demek bu?” diye sordu Banu, yüzü allak bullak.</span></p>

  <p class="duz" xml:lang="tr"><span class="duz1">Zeliha bir anlığına durakladı, nasıl bir açıklama yapacağını tartarak. Derken aniden sesini yükseltti: “Çünkü Allahü Teala bu akşam bana bir mesaj gönderdi!”</span></p>

  <p class="duz" xml:lang="tr"><span class="duz1">Böyle okkalı bir iddiayı kendisininki gibi dindar ve her şeyi büyütmeye namzet bir aileye söylemenin yakışık almayacağını biliyordu bilmesine de dizginleyemedi kelimelerini. “Bir yanımda doktor bir yanımda hemşire, uyuşturulmuş vaziyette yatıyordum. Her şey bitti bitecek. Bir iki dakika sonra operasyon başlayacak, bebek gidecek! Ebediyen! Ama tam ameliyat masasında bilincimi kaybetmek üzereyken yakınlardaki bir camiden ikindi ezanı okunmaya başladı... Ezan kadife gibi yumuşaktı. Bütün vücudumu sardı. Sonra ezan daha bitmeden kulağıma bir meleğin fısıldadığını duydum: “Ey Zeliha, bu çocuğu öldürmeyeceksin!’</span> <span class="duz1">”</span></p>

  <p class="duz" xml:lang="tr"><span class="duz1">Cevriye gayriihtiyari yerinde sıçradı, Feride sinirli sinirli öksürdü, Banu bir dikişte bir bardak su içti, anneleri Gülsüm ise alnını ovuşturmaya başladı. Sadece uzaklarda, muhtemelen buralardan çok daha masalımsı, çok daha yaşanılası bir diyarda gezinen Cicianne hiç oralı olmadı. Yayla çorbasını bitirmiş, sabırla sıradaki yemeği bekliyordu.</span></p>

  <p class="duz" xml:lang="tr"><span class="duz1">“Sonra...” diye hikâyesine devam etti Zeliha, “bu ulvi ve esrarengiz ses şöyle buyurdu: Ey Zeliha! Ey faziletli Kazancı ailesinin hayırsız evladı! Ey bu ailenin yüz karası! Bırak rahmindeki çocuk yaşasın! Şimdiden bilemezsin ama bu çocuk büyüyünce lider olacak. Padişah olacak!”</span></p>

  <p class="duz" xml:lang="tr"><span class="duz1">“Sanki padişah mı kaldı!” diye araya girdi Cevriye, öğretmenlik damarı kabarmıştı gene.</span></p>

  <p class="duz" xml:lang="tr"><span class="duz1">“Ey Zeliha kulum! Ey günahkâr kulum, ey cehennem ateşlerinde yanası kadın” diye kendi kendine haykırmaya devam etti Zeliha hiç oralı olmadan. “Senin işlediğin günahlara rağmen, sana rağmen pür-i pak olacak bu çocuk. Herkese örnek olacak! Sırf bu ülke değil, Ortadoğu ve Balkanlar değil, bütün dünya duyacak evladının adını. Bu kız çocuğu, kitleleri peşinden sürükleyecek ve insanlığa barış ve adalet getirecek!”</span></p>

  <p class="duz" xml:lang="tr"><span class="duz1">Zeliha aile fertlerine baktı göz ucuyla. Boş ve donuk yüzler buldu etrafında.</span></p>

  <p class="duz" xml:lang="tr"><span class="duz1">“Neyse canım, uzun lafın kısası</span> <span class="italik1">pıhtıcık</span> <span class="duz1">bir yere gitmedi! Müjdemi isterim valla! Bebek hâlâ karnımda! Yakında şu masaya bir tabak daha eklenecek demektir.”</span></p>

  <p class="duz" xml:lang="tr"><span class="duz1">Derin bir sessizlik oldu masada. Hiç bitmeyecek gibiydi sessizlik, tabii eğer anneleri Gülsüm hiddetle atılmasa. “Piç!” diye inledi Gülsüm. “Bu aileye evlilikdışı bir çocuk mu getiriyorsun? Bir piç!”</span></p>

  <p class="duz" xml:lang="tr"><span class="duz1">Kelime kesif bir duman gibi yükseldi, kıvrıldı, oyalandı havada.</span></p>

  <p class="duz" xml:lang="tr"><span class="duz1">“Utan utan! Bunca zaman hepimizi rezil rüsva ettiğin yetmedi mi?” Gülsüm’ün yüzü öfkeden çarpılmıştı. “Şu hızmaya bak, şu hallere... Boya küpüne düşmüş gibi makyaj, avuç kadar etekler, bi karış topuklar! Böyle... böyle orospular gibi giyinirsen olacağı budur. Beyoğlu’ndaki kaldırım yosmaları bile senden daha namusludur ya. Yat kalk Allah’a şükret. Şükret ki bu ailede erkek yok. Yoksa seni sağ komazlardı bilesin.”</span></p>

  <p class="duz" xml:lang="tr"><span class="duz1">Aslında o kadar da doğru sayılmazdı bu tespit. Öldürme kısmı değil de, ailede erkek olmaması kısmı. Erkekler vardı ne de olsa. Bir yerlerde, bir zamanlar. Ama Kazancı ailesinde kadından çok daha az erkek olduğu doğruydu. Âdeta soyun üzerindeki bir lanet gibi, Kazancı erkekleri nesiller nesiller boyu gitgide daha erken çekip gitmişti öte dünyaya. Mesela Cicianne’nin kocası Rıza Selim Kazancı, altmışına varmadan bir gün aniden nefes alamaz olmuş, küt diye düşüp ölmüştü. Sonraki nesilde Levent Kazancı elli birinci yaş gününü göremeden kalp krizinden rahmetli olmuş, babası ile dedesinin izinden gitmişti.</span></p>

  <p class="duz" xml:lang="tr"><span class="duz1">Bir Rus hayat kadınıyla Moskova’ya kaçan, orada aile soyağacının lanetinden korunacağını sanan bir büyük amcaları vardı. Sonunda kadın bütün parasını çalmış, amca da St. Petersburg’da donarak ölmüştü; bir diğer akraba otoyolda körkütük sarhoş karşıdan karşıya geçmeye çalışırken bir arabanın çarpmasıyla ebedi istirahatgâhına intikal etmişti; yirmi yaşlarında ölen yeğenler vardı ailede, birisi dolunayda sarhoş yüzerken boğulmuş, birisi takımının kupayı kazanmasını kutlayan azılı bir taraftarın kaza kurşunuyla göğsünden vurulmuş, bir diğeri kanalizasyon sistemini yenileyen belediyenin açtığı iki metrelik çukura düşmüştü. Tabii bir de hiç sebep yokken kendini vuran, ikinci göbekten akraba, Ziya isminde bir kuzen vardı.</span></p>

  <p class="duz" xml:lang="tr"><span class="duz1">Nesiller boyu, âdeta yazılı olmayan bir kurala uyarcasına, aniden, vakitsiz ölüvermişti Kazancı soyağacındaki erkekler. Son kuşaklarda en uzun yaşayanı kırk birine gelebilmişti ancak. Sakınmak da kâr etmiyordu sanki. Mesela kaderden kaçmaya kararlı bir uzak yeğen, sağlıklı bir hayat sürmek için azami özen göstermiş, aşırı yemekten, fahişelerle yatmaktan, azılı taraftarlarla temastan, alkolden ve her türlü uyuşturucudan uzak durmuş, en nihayetinde yanından geçtiği bir inşaattan üzerine düşen beton tarafından ezilmişti.</span></p>

  <p class="duz" xml:lang="tr"><span class="duz1">Sonra bir de Celal vardı, Cevriye’nin derinden sevdiği ve bir kavgada kaybettiği, aynı zamanda ikinci derece akrabası olan kocası. Halen açıklığa kavuşmayan sebeplerden dolayı Celal rüşvet suçuyla iki yıl hapse mahkûm edilmişti. Tahliyesine az bir zaman kala ölüm haberi gelmişti. Kavgada ölmüştü. Ama öyle bir yumruk ya da darbeyle değil, yumruklaşan mahkûmları seyretmek için kendine daha iyi bir seyirlik yer ararken yüksek voltajlı bir elektrik kablosuna basarak kaybetmişti hayatını. Kocasını kaybettikten sonra Cevriye evlerini satmış, yaşama arzusunu yitirmiş, neşesiz bir tarih öğretmeni olarak Kazancı hanesine göç etmişti. Okulda nasıl kopyaya şamataya karşı savaş açmışsa, evde de patırtıya kargaşaya karşı savaşmakta kararlı olduğundan, ömrü devamlı birilerini azarlamakla geçiyordu. Kazancı ailesi Cevriye’nin öğrencilerine acırdı içten içe. Bilmedikleri, Cevriye’nin öğrencilerinin de ailesine acımakta olduğuydu.</span></p>

  <p class="duz" xml:lang="tr"><span class="duz1">Ailedeki erkeklerden söz edince, tabii bir de Sabahattin Enişte vardı; Banu’nun yumuşak kalpli, iyi huylu ama o nispette de çekingen kocası. Kâğıt üzerinde hâlâ evli oldukları halde balayından sonraki kısa bir dönem hariç, Banu kendi evinde kocasıyla kalmak yerine zamanının çoğunu ailesinin konağında geçirmişti. Fiziksel uzaklıkları öyle dikkat çekiciydi ki, Banu ikiz oğlanlara hamile kaldığında, herkes bu hamileliğin teknik olasılığı üzerine şakalar yapmıştı. Ancak bütün Kazancı erkeklerini bekleyen meşum kader ikizleri daha bebekken yakalamıştı. Küçücük oğullarını çocuk hastalıkları yüzünden kaybeden Banu, temelli ailesinin evine taşınmış, kocasını ara sıra ziyarete gider olmuştu. Gittiğinde onu hâlâ seven bir eş bulurdu karşısında. Gene de yuvasında kalmaz, kalamaz, apar topar dönerdi aile ocağına.</span></p>

  <p class="duz" xml:lang="tr"><span class="duz1">Son olarak tabii bir de Mustafa vardı; bu neslin tek erkek çocuğu, dört kızın arasına Allah tarafından bahşedilmiş kıymetli mücevher.</span></p>

  <p class="duz" xml:lang="tr"><span class="duz1">Nasıl da istemişti Levent Kazancı kendi soyadını taşıyacak bir erkek evlat sahibi olmayı... oğlan babası olma saplantısı öyle büyüktü ki, Kazancı ailesinin dört kızı çocukluklarının her aşamasında davetsiz misafir gibi hissetmişlerdi kendilerini. Levent-Gülsüm Kazancı çiftinin ilk üç çocuğu kız olmuştu. Önce Banu, sonra Cevriye ve ardından Feride... Kızlar varlıklarını bir “önsöz” olarak görmüşlerdi senelerce, esas kitaptan önce yazılmış bir önsöz, beklenen şarkıyı önceleyen peşrev, beklenen oğlan çocuğundan önce geliveren gereksiz, geçici aşamalar... Nihayet dördüncü çocuk oğlan olmuştu: Mustafa. Beşinci ve en küçük çocuk Zeliha’ya gelince, doğmasının tek sebebi oğlan tutturan ebeveynlerinin şanslarını bir kez daha denemek istemiş olmalarıydı.</span> <span class="italik1">Belki gene oğlan olur</span><span class="duz1">... Zeliha’ya sorsanız, peşrevden de kötüydü son nota olmak, önsözden beterdi sonsöz muamelesi görmek.</span></p>

  <p class="duz" xml:lang="tr"><span class="duz1">Önsöz ya da sonsöz fark etmez, aslolan ortadaki metindi bu ailenin kitabında. Kıymetliydi Mustafa. Hal böyle olunca, doğduğu andan itibaren Kazancı sülalesindeki erkekleri yakalayan lanetten onu korumak için bir dizi tedbir alınmıştı. Bebekken nazar boncukları ve muskalarla kuşatılmış, yürümeye başladıktan sonra hep göz önünde tutulmuş, sekiz yaşına kadar saçları kesilmemişti, kız çocuğu gibi dolaşırsa Azrail’i aldatabileceğini umarak. Birisi çocuğa ne zaman seslenecek olsa “Kızım!” derdi, “Kızım, gel buraya!” Yirmi yaşına bastığında Mustafa’yı olabildiğince uzağa gönderme kararı alınmıştı oybirliğiyle. Hem buralardan uzaklaşırsa kaderinden daha uzun süre kaçabileceği umuduyla, hem de doğrusunu söylemek gerekirse, ailesi dışında kimseyle doğru dürüst geçinemediğinden mecburen alınan bir karardı bu. İyi bir öğrenci olduğu halde Mustafa’nın lise hayatı sosyalleşme beceriksizliği yüzünden berbat geçmişti. Evinde kral kesilmeye alışkın olan çocuk, sınıfta nice öğrenciden sadece biri olmayı kabullenemiyordu. Evinde nasıl özel ise, okulda da öylesine ayrıcalıklı ve biricik olmaya kalkışması, en nihayetinde tamamen arkadaşsız kalmasına sebep olmuştu. Zamanla öyle gözden düşmüştü ki Mustafa, annesi Gülsüm onun için bir mezuniyet partisi vermeye kalktığında, davet edecek arkadaş bulamamıştı.</span></p>

  <p class="duz" xml:lang="tr"><span class="duz1">Evinin dışında öylesine yalnız ve antisosyal, evindeyse böylesine kuşatılmış bir halde geçen her yaş günüyle Kazancı erkeklerinin akıbetine adım adım yaklaşıyordu Mustafa. Bu şartlar altında oğlanı bir müddet yurtdışına göndermek yapılabilecek en iyi şey gibi gelmişti. Gerekli parayı temin etmek için Cicianne’nin mücevherleri satılmış ve bir ay önce Kazancı ailesinin biricik erkek evladı, ziraat ve biyosistem mühendisliği okumak ve inşallah ömrüne ömür katmak üzere Amerika’ya, Arizona Üniversitesi’ne doğru yola çıkmıştı.</span></p>

  <p class="duz" xml:lang="tr"><span class="duz1">Velhasıl temmuz ayının bu ilk cumasında Gülsüm, ailede erkek olmadığı için şükretsin diye Zeliha’yı azarladığında, az da olsa bir haklılık payı vardı. Zeliha bu lafa cevap vermek yerine, masadan kalktı, bu çatı altındaki tek eril varlığı bulmak ve beslemek için mutfağa gitti.</span></p>

  <p class="duz" xml:lang="tr"><span class="duz1">Üçüncü Paşa’ydı kedinin ismi, her zaman obur, doymak bilmez tekir bir kedi yavrusu.</span></p>

  <p class="duz" xml:lang="tr"><span class="duz1">Kazancı konağında, tıpkı insanlar gibi kedi nesilleri de birbirinin ardı sıra gelip gitmişti. İnsanların aksine kediler hep ecelleriyle ölmüştü, ama istisnasız hepsi yaşlılıktan gitmişti. Her ne kadar bütün kediler kendilerine has karakterlerini korusalar da genel itibariyle evin kedi soyunda birbiriyle rekabet halinde olan iki gen hâkimdi. Bir tarafta 1930’larda Cicianne’nin genç bir gelin olarak yanında getirdiği uzun tüylü, basık burunlu, bembeyaz İran kedisinden (mahalledeki komşular “Çeyizi hepi topu bu kedi herhalde” diye dalga geçmişlerdi) gelen “asil” genler vardı. Öteki tarafta beyaz İran kedisinin evden kaçtığı sırada çiftleşmeyi başardığı, tam olarak tespit edilememiş ama belli ki tekir türünden bir sokak kedisinden gelen “sokak” genleri. Birbiri ardı sıra gelen nesiller boyu bu iki genetik özellikten kâh biri kâh öteki galip gelirdi bu çatı altında doğan kedilerde. Bir süre sonra Kazancılar kedilere farklı isimler bulmayı bırakmış, sadece kedi şeceresini takip etmeye başlamışlardı. Doğan yavru aristokrat tarafa benziyorsa, yani uzun tüylü, yassı burunlu ve beyazsa, ona annesinin soylu olduğunu tescil eden bir isim veriyorlardı: Birinci Paşa, İkinci Paşa, Üçüncü Paşa... Yok eğer yavru sokak kedisinin soyundan geliyorsa adını sırasıyla “Sultan” koyarlardı: Birinci Sultan, İkinci Sultan, Üçüncü Sultan... Şüphesiz Paşa’dan daha üstün bir isimdi Sultan, sokak kedilerinin kendilerine yeten özgür ruhlar olduğunun, kimselere dalkavukluk etmeye ihtiyaç duymadıklarının göstergesi.</span></p>

  <p class="duz" xml:lang="tr"><span class="duz1">Seçilen isimler kedilerin karakterlerine yansımıştı sanki. Asilzadeler ürkek, muhtaç ve sakin, soba başı tipleri olurdu; işleri güçleri yalanmaktı, ne zaman biri başlarını okşasa insan temasının bütün izlerini silmeye çalışırcasına yalanmaya koyulurlardı. Halbuki ikinci genleri taşıyan tekirler her daim daha cevval, daha meraklı olmuşlardı; yerlerinde duramayan, illaki her şeye burunlarını sokan tipler, çikolata yemek gibi tuhaf, lüks alışkanlıklara sahip olmaları da cabası.</span></p>

  <p class="duz" xml:lang="tr"><span class="duz1">Üçüncü Paşa’ya gelince, o asilzade soyunun tüm özelliklerini haizdi, etrafında nadide porselenler varmış gibi vakur bir ritimle yürürdü daima. Her fırsatta uygulamaya koyduğu iki meşgalesi vardı: Elektrik kablolarını kemirmek ve peşlerinden koşturamayacak kadar tembel olduğundan, kuşlar ile kelebekleri gözlemlemekle yetinmek. İkinci uğraşından bıkabilirdi ama birinciden asla. Evdeki hemen hemen bütün elektrik kabloları iki üç kere ısırılmış, soyulmuş, dişlenmiş, tahrip edilmişti. Ne kadar yaşlı olduğu düşünülürse, Üçüncü Paşa’nın epeyce bir elektrik çarpmasını gayet iyi atlattığı anlaşılıyordu.</span></p>

  <p class="duz" xml:lang="tr"><span class="duz1">“Paşa, oğlum... gel bakalım, bak ne var burda!” Zeliha bir dilim kaşarpeyniri uzattı. Kediye kaşar yedirdiğini görse köpürürdü annesi. Gizli bir keyifle biraz daha kaşar verdi kediye.</span></p>

  <p class="duz" xml:lang="tr"><span class="duz1">Sonra önlüğünü takıp lavaboyu köpüklü suyla doldurdu ve başladı tabaklar, bardaklar, tencereler yığınını ova ova yıkamaya. Nihayet bulaşıkları bitirip sakinleştiğinde, ayaklarını sürüyerek geri döndü yemek odasına. Orada “piç” kelimesini hâlâ havada asılı buldu, annesi de hâlâ somurtuyordu.</span></p>

  <p class="duz" xml:lang="tr"><span class="duz1">Birisi tatlıyı getirmeyi hatırlayana kadar iğreti bir sessizlik hüküm sürdü odada. Neyse ki çok geçmeden ayaklandı Cevriye. Kocaman bir tencereyle çıkageldi. Küçük kâselere dökülmüş sütlacı ikram ederken tatlımsı, yatıştırıcı bir koku doldurdu odayı. Belli ki yeni yapılmıştı sütlaç, soğumasını beklemeyeceklerdi. Cevriye talimli bir rahatlıkla sütlacı bölüştürmeye devam ederken, Feride de onun peşinden bütün kâselere hindistancevizi serpmeye koyuldu.</span></p>

  <p class="duz" xml:lang="tr"><span class="duz1">“Tarçın olsa daha iyi olurdu” diye mızıldandı Banu birden. “Tarçını unutmayacaktın...”</span></p>

  <p class="duz" xml:lang="tr"><span class="duz1">Zeliha usulca yaslandı sandalyesine, görünmez bir sigarayı içiyormuş gibi derin bir nefes çekti. Yorgunluğunu, bıkkınlığını, korkularını nefesiyle beraber azar azar salıverirken, gün boyu yakasını bırakmayan o kayıtsızlık yoyosunun yeniden inip çıktığını hissetti. Temmuz ayının bu ilk cuması, bu uzun lanetli gün boyunca yaşananlar (ve yaşanmayanlar) asla unutulmayacaktı.</span></p>

  <p class="duz" xml:lang="tr"><span class="duz1">Hindistanceviziyle kaplı sütlaç kâselerine dikti bakışlarını. İstemediği şeylere sebep olacaktı, istemediği bir şeye gebe... Nice sonra, bakışları hâlâ tarçınsız sütlaca odaklı halde ve hiç de kendi sesine benzemeyen kibar, kadifemsi bir sesle mırıldandı:</span></p>

  <p class="duz" xml:lang="tr"><span class="duz1">“Üzgünüm...” dedi Zeliha. “Çok üzgünüm.”</span></p>

  <p class="ikon" xml:lang="tr"><span><img alt="icon2b.jpg" class="generated-style1" src="../Images/icon2b_fmt.jpeg" /></span></p>

  <div class="calibre2" id="calibre_pb_1"></div>
</body>
</html>
