<html xmlns="http://www.w3.org/1999/xhtml">
	<head>
		<title>1-4</title>
		<link href="css/idGeneratedStyles.css" rel="stylesheet" type="text/css"/>
	</head>
	<body id="x1" xml:lang="tr-TR">
		<div class="Basic-Text-Frame">
			<p class="split" xml:lang="en-GB">        </p>
			<p class="anabaslik" id="_idParaDest-2">S.G.L.L.        </p>
			<p class="paragraf ParaOverride-4"><span class="CharOverride-5">Ne mutlu ruhta fakir olanlara; çünkü göklerin melekûtu onlarındır.        </span></p>
			<p class="paragraf ParaOverride-4"><span class="CharOverride-5">Matta’ya Göre İncil, 5:3.        </span></p>
			<p class="paragraf ParaOverride-4"><span class="CharOverride-5">Gökyüzü belli değil ama yeryüzü kesinlikle onlarındır.</span>        </p>
			<p class="_0">        </p>
			<p class="ilk">İki bin yıl sonra insanoğlunun ahlakı, âdetleri, duyguları ve tüm yaşamı tamamen değişmişti. İki bin yıl önce çeşitli dinlerin ve inançların insana vaat ettiği şeyi bilim gerçekleştirmişti. Susuzluk, açlık, aşk ve insanın diğer gereksinimleri giderilmiş, yaşlılık, hastalık ve çirkinlik insan tarafından mahkûm edilmişti. Aile yaşamı terk edilmişti ve bütün insanlar arı kovanına benzer çok katlı büyük binalarda yaşıyordu. Fakat bir sorun kalmıştı; dermansız bir dert. Bu da, amaçsız ve anlamsız yaşamanın verdiği yorgunluk ve bıkkınlıktı.        </p>
			<p class="paragraf">Susen’in yaygın ve bulaşıcı bir hastalık olan yaşam bezginliğinin yanı sıra bir rahatsızlığı daha vardı: Maneviyata eğilim göstermek. Kendisi de bunun ne olduğunu bilmiyor ama, yine de peşinden gidiyordu. Gün boyunca gökdelenin yirmi ikinci katındaki işliğinde didiniyor ve düşüncelerini heykellere döküyordu. Gönül rahatlığıyla çalışabilmek için dostlarından ve tanıdıklarından uzaktaki “Kanar” şehrini tercih etmişti özellikle. Çünkü o, düşüncelerle, maneviyatla iç içe kendi düşünceleri için yaşıyordu. Kendine özgü garip bir yaşam tarzıydı bu. Susen, her türlü keyif ve eğlenceyi kendinden uzaklaştırmıştı ve ciddiyetle işine eğiliyordu.        </p>
			<p class="paragraf">Bir gün gurup vaktine doğru Susen, üzerinde çalışmakta olduğu heykeli bırakıp stüdyosuna girdi. Metal kollu ince duvarı geri çekince odanın penceresi de geri geri gitti. Ruhsuz, duygusuz bir görünümü vardı Susen’in; yüzü ciddi, sevimli ve hareketsizdi. Mumdan yapılmış gibiydi adeta. Yukardan şehrin görünümü boğucu ve gizemliydi. Büyük, geniş, yüksek, dört köşe, dairevi ve çokgen biçimli, dümdüz camlardan yapılmış dağınık binalar yerden fışkırmış zehirli mantarları andırıyordu. Gizli projektörlerin ışığı altında hüzün verici ve katı görünüyorlardı. Herhangi bir lamba görünmediği halde ışıl ışıldı şehir. Işığını güneşten alan ve birkaç parçaya bölünen hareketli ve aydınlık cadde Susen’in penceresinin tam karşısına düşen büyük gökdelenin duvar çizgisinden bir yay gibi yükseliyor, dönüyor, dönüyor ve öbür taraftan aşağı iniyordu. Burada enerjilerini radyoelektrik merkezlerinden alan çeşit çeşit otomatik elektrikli arabalar<span class="dipp"><a class="_idFootnoteLink" href="#footnote-225-1" id="footnote-225-1-backlink">1</a></span> çalışıyordu, önlerinde geldikleri şehrin işaretleri parlıyordu. Uzaklarda, ufukta, uyumsuz ve koyu renkler birbirine karışmıştı. Sanki ressamın biri elindeki palette bulunan renkleri birbirine karıştırmış da özensizce gökyüzüne sürüvermişti.        </p>
			<p class="paragraf">Küçük, sessiz ve sakin insanlar kendilerine ayrılmış yollarda karınca gibi kaynaşıyor veya gökdelenlerin üstündeki bahçelerde geziniyorlardı. Büyük aydınlık camlı mağazalar önlerindeki hoparlör<span class="dipp"><a class="_idFootnoteLink" href="#footnote-225-2" id="footnote-225-2-backlink">2</a></span> ve hareketli perdelerle reklam veriyorlardı. Bir meydanın ortasındaki polis görevini üstlenmiş robot<span class="dipp"><a class="_idFootnoteLink" href="#footnote-225-3" id="footnote-225-3-backlink">3</a></span> insanların ve otoradyoelektriklerin gidişgelişlerini seri ve kuru el hareketleriyle tayin ediyor, gözlerinden rengârenk ışıklar saçıyor, elektrik enerjisiyle yürüyen caddeleri durduruyor veya hareket ettiriyordu. Yapay bulutlara renkli reklamlar yansıtılmıştı. Susen’in bulunduğu gökdelenin ve penceresinin tam karşısına düşen radyovizyon<span class="dipp"><a class="_idFootnoteLink" href="#footnote-225-4" id="footnote-225-4-backlink">4</a></span> tiyatro kapısının önünde büyük bir kalabalık hareket halindeydi. Asansörler<span class="dipp"><a class="_idFootnoteLink" href="#footnote-225-5" id="footnote-225-5-backlink">5</a></span> bir aşağı iniyor, bir yukarı çıkıyor ve otoradyolar binaların ve mağazaların önünde yolcu buluyorlardı.        </p>
			<p class="paragraf">Karşıdaki gökdelenin on sekizinci katında bulunan büyük park uzaktan büyük ağaçları, alışılmadık karışık desenleri, yüksek şelalesi ile kalabalık, anormal ve ilginç görünüyordu. Merkezi sistemden güneş enerjisi alan otojirler<span class="dipp"><a class="_idFootnoteLink" href="#footnote-225-6" id="footnote-225-6-backlink">6</a></span> peşpeşe içeri giriyordu. Tüm şehir görkemli gökdelenleri ile bir savaş kalesini ya da haşere yuvasını andırıyor, görüntüsü yavaş yavaş silinip karanlığa gömülüyordu. Sadece şehrin güney tarafından Demâvend Dağı suskun, yüksek, azametli ve tehditkâr görünüyor, konik doruğundan turuncu buharlar yükseliyordu. Akıllara durgunluk verecek kadar yetenekli bir büyücü, insanın milyonlarca yıl hayalini kurduğu bu şehri tümüyle yoktan var etmişti sanki.        </p>
			<p class="paragraf">Bu sakin, huzur verici, kalabalık ve büyüleyici manzara, sıcak gökyüzü ve boğucu hava altında Susen için tekdüze ve kasvet vericiydi. Atalarının ruhu, ona miras kalan ruh, bütün bu yapmacık şeylerin önünde isyan etti. Bütün bu insanlar, koşuşturmaları, eğlenceleri, çalışmaları Susen’de nefret hissi uyandırdı ve hassas yüreğini sıkıştırdı. Kaçmak, çöllere vurmak, bir ormanda gizlenmek geliyordu içinden. Elinde olmadan sürgülü pencereyi çekti. Stüdyosu gizli ışık kaynaklarıyla gün gibi aydınlandı. Duvardaki elektrik düğmesine dokundu; odanın köşesindeki metal yatağın ve elastik<span class="dipp"><a class="_idFootnoteLink" href="#footnote-225-7" id="footnote-225-7-backlink">7</a></span> yastığın üstüne attı kendini. Birdenbire odayı açık mavi bir renk ve biraz çarpıcı ve mest edici parfüm kokusu kapladı. Hafiften hafiften bir melodi çalmaya başladı. Sıradan musiki aletleriyle ve sıradan ellerle çalınmıyordu; çok hoş, ilahi bir enstrümandan geliyordu bu melodi.        </p>
			<p class="paragraf">Susen’in gözleri, gazete yerine dünyadaki günlük olayları ve doğal manzaraları daha net ve doğal renkleriyle gösteren, istenildiğinde ses de verebilen televizyon<span class="dipp"><a class="_idFootnoteLink" href="#footnote-225-8" id="footnote-225-8-backlink">8</a></span> ekranına dikilmişti. Bu sırada ekrandan Avustralya adalarındaki doğal manzaralar geçiyordu ama Susen’in aklı başka yerdeydi besbelli.        </p>
			<p class="paragraf">Susen’in giysisi çok sade ve saçları gibi mat sarıydı. Ayakkabıları aynı renk, gözleri iri, kirpikleri uzun, kaşları ince, el, kol ve bacakları mütenasip, uçuk beyazdı ve düzgün bir endamı vardı. Takındığı alımlı hali onu daha çok bir robota veya taşbebeğe benzetmişti. Düşlerde görülebilen, cinli perili masallarda tasavvur edilen insanlar şeklinde görünüyordu. Ya da mahir bir ressamın düşüncesiyle yarattığı ve tuvalinde canlanıp çıkan biri gibiydi. Gençti yüzü. İçine kapanık olduğu için ne neşeli görünüyordu ne üzgün. Bakışları isteksiz, amaçsız ve donuk, hareketleri şeytani nefsin veya tanrısal bir gücün ruh verdiği güzel bir bebek gibiydi. Dış görünüşünden iç dünyasını, huyunu ve duygularını anlamak mümkün değildi. Yatağa uzanmış haliyle uzaktan zarif ve kırılgan bir heykel gibi görünüyordu. Kirlenir ya da solar düşüncesiyle insan dokunmaya kıyamazdı.        </p>
			<p class="paragraf">Odası da zevki ve düşüncesiyle uyum içindeydi. Yabancı bir el iskemlelerden birinin yerini değiştirecek olsa sanki bütün o uyum bozulacakmış gibi gelirdi. Susen’in yaşamı uyumlar, renkler, çizgiler, kokular, sazlar, güzel desenlere göre düzenleniyordu adeta. Gerçekten de giyim zevkini, koltuklarını, odasının tefrişini ve yaşam tarzındaki zevkini gören, onun sanatla iç içe ve sanat için yaşadığını hissederdi.        </p>
			<p class="paragraf">Odası üçgen biçimindeydi ve kenarlardan biri yuvarlaktı. Hareketli duvarların tümü mat camdan yapılmıştı. Kırılmayan, “soundproof” özellikli yani dışarının sesini geçirmeyen ağır veya hafif camlar. Üstelik bu camlar yanmazdı. Tüm sütunlar hareket edebilir özellikteydi; birbirine bağlanabilir veya şekli değiştirebilirdi. Odanın zemini yumuşaktı ve elastik bir malzemeyle kaplanmıştı. Havayla şişirildiği için ayak sesini boğuyordu. Yatak, yastık ve mobilyalar da havayla şişirilmişti. Odanın sol tarafı bir baştan bir başa hareketli pencerelerden oluşuyordu ve bitişiği, üstü cam kubbeli, içinde ilginç çiçeklerin bulunduğu bahçe ve seraya açılıyordu. Burada büyük ve beyaz bir yılan usul usul yerde kayıyordu. Havalandırma sistemi<span class="dipp"><a class="_idFootnoteLink" href="#footnote-225-9" id="footnote-225-9-backlink">9</a></span> odanın sıcaklığını hep aynı derecede tutuyordu. Her kapının önünde bir elektrikli göz<span class="dipp"><a class="_idFootnoteLink" href="#footnote-225-10" id="footnote-225-10-backlink">10</a></span> gözetleme yapıyor, belirli bir uzaklıktan birini görünce zil çalıyor ve kapı kendiliğinden açılıyordu.        </p>
			<p class="paragraf">Bu sırada Susen’in gözü Avustralya adalarının manzarasına takılmıştı. Ansızın masanın üstündeki küçük televizyon alarm verdi. Susen yerinden doğrulup düğmeye bastı. Ekranda Amerikalı ressam arkadaşı Ted’i gördü.        </p>
			<p class="paragraf">— Alo Ted, neredesin?        </p>
			<p class="paragraf">— Burada, Kanar’dayım. Bugün “Stratosphèrex2” ile girdim. Konuşalım mı?        </p>
			<p class="paragraf">— Olabilir.        </p>
			<p class="paragraf">Ekran tekrar matlaşıp karardı. Susen de önceki pozisyonunda yatağa uzandı. Birkaç dakika sonra odadaki bir kapı kanadı uyarı verdi ve kendiliğinden açıldı. Uzun boylu, yakışıklı bir genç olan Ted içeri girdi. Ardından kapı kapandı. Ted ilkin parfüm kokusunu ciğerlerine çekmek, saz sesini dinlemek ve özellikle Susen’i izlemek için kapı kenarında durdu. Bir taraftar ve sanat uzmanı gibi baktı ona; başını sallayıp yaklaştı:        </p>
			<p class="paragraf">— Yine düşüncelere mi daldın?        </p>
			<p class="paragraf">Susen başını salladı. Ted yatağın kenarındaki iskemleye oturdu, kapısı yarı açık duran seraya şöyle bir göz attı. Bu sırada usul usul kayan ve kapıdan içeri süzülmekte olan beyaz yılanı farketti.        </p>
			<p class="paragraf">— Bu yılan sokmaz değil mi?        </p>
			<p class="paragraf">— Hayır; Şişi kimseyle uğraşmaz.        </p>
			<p class="paragraf">Ted eğilip Watson okuma makinesinin yanında duran masanın ikinci katından bir kitap aldı. Kitabın sırtında “Entomologie Romancée”<span class="dipp"><a class="_idFootnoteLink" href="#footnote-225-11" id="footnote-225-11-backlink">11</a></span> yazılıydı. Hayretle sordu:        </p>
			<p class="paragraf">— Allah Allah! Ne zamandan beri böcekbilimci oldun? Orada yılan, burada haşere kitabı!        </p>
			<p class="paragraf">— Heykel içindi bu.        </p>
			<p class="paragraf">— Sahi Susu, tezgâhta ne var şimdi?        </p>
			<p class="paragraf">— Önemli bir şey değil.        </p>
			<p class="paragraf">Ansızın oda kapısı açıldı ve iri gözlü, kıvır kıvır kabarık saçlı, kırmızı dudaklı, ayak bileklerinde altından kalın halhallar bulunan küçük bir siyahi kız anadan doğma bir halde ağır adımlarla içeri girdi. Üstünde iki kadeh bulunan tahta bir tepsi vardı elinde. Kadehleri masaya koydu. Her kadehte bir pipet vardı ve içinde yeşil renkli bir sıvı kaynıyordu. Kız tek kelime etmeden geldiği kapıdan dışarı çıktı. Ted pipetten içkinin tadına baktı. Güzel, serin, lezzetli ve hafif alkollüydü. Susen yerinden doğruldu; pipeti emip bıraktı.        </p>
			<p class="paragraf">— Yeni bir haber var mı?        </p>
			<p class="paragraf">— Dünyanın sonu.        </p>
			<p class="paragraf">— Dünyanın sonu mu?        </p>
			<p class="paragraf">— Afedersin, insan soyunun tükenmesi diyecektim. Tüm insanları şehirlerde toplamak, elektrik enerjisi, gaz enerjisi veya başka yollarla herkesi yok etmek ve böylece insan ırkının özgür kalmasını sağlamak mı istiyorlar?        </p>
			<p class="paragraf">— Şebtâb haberlerinde gördüm. Sözümona sadece Çıplakları<span class="dipp"><a class="_idFootnoteLink" href="#footnote-225-12" id="footnote-225-12-backlink">12</a></span> bekliyorlar.        </p>
			<p class="paragraf">Onlardan bir grup kaybolmuş. Ama dün onların temsilcisi bazı koşullar ileri sürerek teslim olmaya razı olmuş.        </p>
			<p class="paragraf">— Toplu intihara katılmak için!        </p>
			<p class="paragraf">— Ama dün geceki haberlere bakılırsa, Çıplaklarla uzlaşamamışlar ve herkes Profesör Rak’ın önerisini bekliyor. Çünkü Profesör Rak bu gece dünyaya yeni bir öneri getirecek.        </p>
			<p class="paragraf">— Oooo, yeni bir öneri demek!        </p>
			<p class="paragraf">— Bu nasıl ısrardır anlamıyorum. Tüm insanlar kesinlikle razı değil ama çoğunluk kesin görüş sahibi.        </p>
			<p class="paragraf">— Hiç bahsetmesek daha iyi. Çoğunluk, azınlık, insanlık sözcüklerinden, toplumsal hizmet cinnetine<span class="dipp"><a class="_idFootnoteLink" href="#footnote-225-13" id="footnote-225-13-backlink">13</a></span> müptela olanlardan ve bu tür şeylerden nefret ediyorum. Ansızın işimiz bitiverse, daha iyi olurdu. Önceden planlanmış şeylerden nefret ediyorum. Üstelik, toplu ölümün tadı olmaz.        </p>
			<p class="paragraf">— Öyleyse gidip yeni çalışmaları izleyelim.        </p>
			<p class="paragraf">Ted ile Susen birlikte kalktılar. Susen duvarın kenarındaki bir düğmeye bastı. Duvar aralandı ve çalışma atölyesi gözüktü. İçeri girdiler. Yarım kalmış heykeller, araç gereçler, küçük elektrikli makineler, her yer her yerdeydi. Gri kadife perdenin önüne üç yüzlü, yüksek bir heykel konulmuştu. Heykelin bir yüzü ipekböceği yumurtalarına benzeyen kabarık tanelerden oluşuyordu. Bunların arasında büyük bir ipekböceği dut yaprağı üstünde yaprak yemekle meşguldü ve altında “Çocukluk veya Cahillik” yazılmıştı. Öbür yüzünde bu ipekböceği kendi çevresine koza örmüştü. Etrafında dut dalları ve yaprakları vardı. Altına “Düşünme veya Akıl Olgunluğu” yazılmıştı. Üçüncü yüzde aynı koza altın sarısı bir kelebeğe dönüşmüştü ve küçük bir yıldıza doğru uçuyordu. Bunun altına da “Ölüm veya Özgürlük” yazılmıştı. Heykelin tümü şeffaf, kristalize bir maddeden yapılmıştı. Ted dikkatle baktıktan sonra:        </p>
			<p class="paragraf">— Susu, yine mi hayalperestlik? Sanırım bu konuda toplu intihar önerisinden esinlenmişsin.        </p>
			<p class="paragraf">Susu omuz silkti.        </p>
			<p class="paragraf">— Bak Susu; sen ruhu alaya almışsın. Şu kelebeğin durumu, alaycı gözleri, gökyüzünün bir köşesinde göz kırpan şu küçücük yıldız, bir sembolü, ruhsal bir istiareyi komik bir şekle sokmuş. Adeta üç bin yıl önceki insanların düşünce yoksulluğunu ve çocuksu benzetmelerini göstermek istemişsin.        </p>
			<p class="paragraf">— Belki!        </p>
			<p class="paragraf">— Neden çalışıyorsun öyleyse? Niçin sıkıntıya sokuyorsun kendini? İnsan ırkını yok etmeye karar vermediler mi? Ben bir süredir resim yapmayı bıraktım artık.        </p>
			<p class="paragraf">— Kim dedi sana ben insanlık için resim yapıyorum diye? Tut ki insanlık yok oldu ve çalışmalarım kara, yağmura, doğanın kör kuvvetlerine teslim oldu; yine de canı cehenneme! Ben hâlâ kendi çalışmalarımdan keyif alıyorum ve bu da yetiyor bana.        </p>
			<p class="paragraf">— Ama daha iyi keyifler var. Tembellik keyfi, aşk keyfi, mehtaplı gecelerin keyfi; bunlar daha iyi değil mi acaba? Bir ânı ganimet bilmek gerek oysa. Tut ki insanlık devam edecek; biz öldükten sonra mevhum yadigârlarımız yeryüzünde yuvarlanıp duran bir sürü mikrobun kellesinde iz bırakmış veya çalışmalarımızdan zevk almış veya almamışlar, ne önemi var?        </p>
			<p class="paragraf">— Her şey geçici ve dünyanın bir gün sonu gelecek. Yine de ne işe yarayacak? Aşk keyfi, mehtaplı gecelerin keyfi benim için bir. Hepsi unutulacak; hepsi mevhum, koskoca bir mevhum!        </p>
			<p class="paragraf">— Dünyanın sonu gelmeyecek. Sadece insanlık sona erecek; o da kendi eliyle.        </p>
			<p class="paragraf">— Ne fark eder ki? Her canlı bir şekilde tasavvur eder dünyayı ve öldüğü zaman dünyası da kendisiyle birlikte ölür. Üstelik yeryüzündeki hayat biteceğine göre insanın bu işi bizzat yapması daha iyi bence. Ne değişir ki?        </p>
			<p class="paragraf">— Peki, senin inandığın şu ruh var ya; güneş çiy tanesi gibi uzayda buharlaştıktan ve bütün gezegenler dağılıp gittikten sonra alaycı gözlerle ufacık yıldıza bakan yarasa ruhun avare uzayda ne yapacak? Sararıp solmuş bunca hasta ruhun numaralandırıp depolanacağı özel bir müze mi var? Bu düşünce üç bin yıl önceki insanın kendini beğenmişliğinden kaynaklanıyor. Maddi dünyanın ötesinde kendisi için mevhum bir dünya tasavvur etmiş. Ama cisim yok olduktan sonra gölgesi kalmaz.        </p>
			<p class="paragraf">— Anlamadın maksadımı. Ben vücuttan ayrıldıktan sonra bağımsız olarak yaşayacak müstakil ve mutlak bir ruha inanmıyorum. Ama herkesin, her canlının kişiliğini oluşturan manevi özelliklerin tümü onun ruhudur. Kelebek de birtakım maddesel ve ruhsal özelliklere sahiptir ve bunların tümü onun varlığını oluşturur. Düşüncelerimiz, tasavvurlarımız doğanın dışında mı? Cismimiz doğadan aldığı maddeleri ölümden sonra ona iade ediyor. Böyle olunca, doğadan esinlendiğimiz düşünceler ve şekiller neden yok olmasın? Bu şekiller de ölümden sonra parçalanıyor fakat yok olmuyor. Vücudumuzdaki zerreler başkalarının vücutlarına nasıl geçiyorsa, sonraları bu şekillerin başka kafalarda cam ekrandaki şekiller gibi etkili olması mümkündür.        </p>
			<p class="paragraf">— Psikoloji veya eski ilahiyata yeni bir bölüm eklemelisin. Ben ayna ile ona akseden cisim arasında bir ilişki görmüyorum. Buna ruh diyorsan, öyle olsun. Ama bana kalırsa, “artist” başkalarından daha duyarlı olduğu ve yaşamın pisliklerini ve haşin gereksinimlerini daha iyi gördüğünden, kaçış yolu bulmak ve kendini kandırmak için, olduğu gibi değil, kendi istediği gibi, kendi ürünlerinde yansıtır bunları. Ne varki bunun ruhla bir ilgisi falan yok; sadece bir hastalık.        </p>
			<p class="paragraf">— Bu da bir varsayım.        </p>
			<p class="paragraf">— “Artist” başkalarından daha çok acı çektiğine ve bu bir hastalık olduğuna göre, doğal insanın, sağlıklı insanın iyi yemesi, iyi içmesi, iyi aşk yaşaması gerekir. Okumak, yazmak ve düşünmek; bunların tümü bedbahtlıktır, talihsizlik getirir. Çıplaklar akıllı. İnsan doğaya dönmeli, doğadan uzaklaştıkça daha bedbaht olur diyorlar. Altın sarısı bir güneş, pırıl pırıl pınarlar, leziz meyvalar, hoş bir hava.        </p>
			<p class="paragraf">— Kutlarım; şair de olmuşsun!        </p>
			<p class="paragraf">— Seni sevdiğim, sana âşık olduğum günden beri her şey güzel geliyor bana. Bir sen elimin altında değilsin. Zaten bu yüzden bir çılgın gibi işlerimi bırakıp seni görmeye geldim.        </p>
			<p class="paragraf">— Vah vah, ne ızdırap! Ne romantik! Giriş yapmaya gerek yoktu. Niçin o kadar gizemli konuşuyorsun? Niçin gizli kapaklı konuşuyorsun? Üç bin yıl önceki insanların âdeti bu. Kuşkusuz aşkın da platonik.        </p>
			<p class="paragraf">— Hayır, kendi aşkım, benim aşkım; başkalarının aşkı benim için delil teşkil etmez. Hissettiğim gibi. Bildiğim gibi. Benden sakınmanı istiyorum... Bu konuyu açmak istemiyordum. Ama madem dünyanın sonu geliyor, madem insan nesli yok oluyor, şimdi söylemeye geldim sana.        </p>
			<p class="paragraf">— Teşekkür ederim. Fakat şunu da bil ki çocuksun sen... ana kuzusu! Sen aşktan değil, aşk acısından zevk alıyorsun. Seni sanatkâr yapan da bu aşk derdi zaten. Bu aşk öldü. Denemek istersen, hazırım ben. İşte yatak. (Yatağı gösterdi.)        </p>
			<p class="paragraf">— Rica ederim, o kadar katı olma bana karşı. Lütfen anlatma gerisini. Sözünü bitirmeni istemiyorum. İtiraf ediyorum. Eski kafalıyım. Keşke eski zamanlarda olduğu gibi şarap içip sokağa çıksam, basık kerpiç evin penceresinden, lambanın önündeki gölgeni görseydim ve oturduğun pencerenin altında sabaha kadar uyusaydım!        </p>
			<p class="paragraf">— Pencerenin arkasında benim başka bir erkekle sevişirken gölgemi görürdün!        </p>
			<p class="paragraf">— Bunu istiyorum.        </p>
			<p class="paragraf">— Hayır, yanılıyorsun. Hiç rüyanda gördün mü beni?        </p>
			<p class="paragraf">— Evet; sadece bir kez ve nefret ettim kendimden.        </p>
			<p class="paragraf">— Rüyanda gördüğün gibi arzuluyorsun beni. Gerçekti o; sen yanılıyorsun. Öldürülmüş şehvetin bu şekle dönüşmüş.        </p>
			<p class="paragraf">— Rüyamda seni öldürdüm ve ölünü kucakladım.        </p>
			<p class="paragraf">— Yine de hazırım. Rüyanı yorumlayabilirsin.        </p>
			<p class="paragraf">— Ne uğursuz bir devir!        </p>
			<p class="paragraf">— Aksine; birkaç yüzyıldır aşağılık uygarlık aşkı kötü kabul etmiş, birtakım hastalar ve şehvet düşkünleri kendi çıkarları uğruna onu göklere çıkarmışlardı. Bugün tekrar doğaya dönüldü ve doğal sonuçlar yaşanıyor. Üstelik âdetler ve zevkler değişiyor. Bugün kadın bıktırıcı olmuş, içki de baş ağrıtıyor.        </p>
			<p class="paragraf">— Nasıl maddiyatçı ve hayasızlık dolu bir devirde yaşıyoruz! Şimdi anlıyorum ki insan neslinin yok oluşu bizim devrimizin akılcı sonucu. Fakat genel olarak insanlık özde bir olmuş, aynı duyguları paylaşmış, aynı şeyleri düşünmüş. Bu bakımdan günümüzdeki insanla yirmi bin yıl önceki maymun adam arasında pek fark oluşmamış, sadece uygarlık görünüşte birtakım değişiklikler yapmış onda. Günümüzdeki duyguların tümü yapmacık. İnsan uygarlığına sırt çevirmekte haklıdır Çıplaklar. Çünkü insanoğlu, hasta uygarlık düşünceleriyle yaptığı kasırlara nispetle, kuşaktan kuşağa geçen milyonlarca yıllık mirasıyla, ormanı ve yeşili görmekten, gül ve bülbülden daima keyif almış, mehtaplı geceler gökyüzüne bakmıştır. Oysa şimdi bu zevklerden mahrum olduğu, doğal çevresinden uzak kaldığı için bugünkü haline gelmiş. Örneğin, mehtaptan çok keyif alırım ben. Ne zaman aya bakacak olsam, insanın atalarının hep ona baktıklarını, hep onun karşısında düşünceye daldıklarını düşünürüm. Ağlamışlar; soğuk ve umursamaz ay ise doğmuş ve batmıştır, anıları içinde kalmış gibi. İnsanoğlunun icat ettiği lambalardan çok mehtaba bakmaktan zevk alırım ben. İnsanoğlunun tüm gereksinimlerinin ve düşüncelerinin sonucu, kendisine miras yoluyla geçen duygulardan geliyor. İlk doğal ihtiyaç olan aşk niçin bu kanunun dışında kalsın?        </p>
			<p class="paragraf">— Güzel bir mantık! Radyoda konuş ki herkes yararlansın. Ama aşk insanoğlunun ihtiyaçlarının ne aşağısında ne yukarısındadır. Bugün aşk ve tiyatro birbirinden ayrılmış. Sen eski kafalısın, korkak ve ödleksin. Git tedavi ol!        </p>
			<p class="paragraf">— Görünmek istediğin kadar katı değilsin, biliyorum. Peki niçin reddettin beni? Duygularımı her dışa vuruşumda niçin tersledin beni? Ama şimdi bakıyorum da...        </p>
			<p class="paragraf">— Kendimce, aşktan daha çok zevk alıyorum da ondan.        </p>
			<p class="paragraf">Bu sırada stüdyodan “Şebtâb”ın alarm sesi yükseldi. Ted irkilerek:        </p>
			<p class="paragraf">— Dinle; önemli bir haber olmalı!        </p>
			<p class="paragraf">— Usandım artık bu haberlerden. Ne yapacaklarsa bir an önce yapsınlar. Hem kendileri rahatlasın hem başkalarını huzura kavuştursunlar.        </p>
			<p class="paragraf">— Hayır, aceleye lüzum yok. Bu da bir eğlence.        </p>
			<p class="paragraf">Ted, Susen’i elinden tuttu. Stüdyoya geçtiler. Susen televizyonun kenarındaki düğmeye bastı. Ekran önce rengârenk oldu, ardından “Profesör Rak’ın Laboratuvarı” yazısı çıktı. Susen kolunu Ted’in boynuna doladı ve birkaç adım öteden televizyonu izlemeye başladılar.        </p>
			<p class="paragraf">Ekranda bir adamın görüntüsü belirdi. Büyükçe bir masaya oturmuştu. Önünde birkaç cam boru ve türlü ilaçlar duruyordu. İlkin bir kâğıda bakıyor gibiydi. Sonra başını kaldırdı, doğal bir ifade ve çekingen bir yüzle:        </p>
			<p class="paragraf">— İnsanın yeryüzünde ortaya çıkışından bu yana yirmi bin yıl geçti. Bu süreçte insanoğlu çalıştı, çabaladı, doğanın unsurlarıyla mücadele etti, doğadaki eksiklikleri gidermek, yaşamak adına mantıklı bir delil bulmak için düşündü. Bugün insanların tüm inançları, dinleri ve varsayımları değerlendirildi, tecrübe edildi. Ne var ki, bunların hiçbiri insanı mutlu ve hoşnut etmeye, huzura kavuşturmaya yetmedi. Günümüzde doğanın tüm güçleri insanoğlunun elinde oyuncak olmuş, denizlerin derinliklerinden, gökyüzünün doruklarına kadar bizim için gizemli bir şey kalmamıştır. Bizi çevreleyen kuvvetlerden büyük yararlar sağlıyoruz, su enerjisini ve güneş ışığını kullanmamız gibi. Bugün yiyecek, içecek, giyim, şehvet, gezip tozmadan yana her türlü konfor tüm insanlara ulaşmıştır. İlkel atalarımızın hep arzu edegeldikleri ve kendi cennetlerini bu arzu çerçevesinde tasavvur ettikleri şey, bilim ve insanın çabası sayesinde bütün insanlara müyesser olmuştur. Soğuk, sıcak, yaşlılık, delilik, hastalık, savaş, kıyım, sınıflar arası rekabet, hatta cinayetler ve hırsızlıklara kadar her şey bilimin gelişmesi ile ortadan kalkmış, insanoğlunun tüm düşmanları kahrolmuştur. Ama bir başka bedbahtlık var: İnsanın düşüncesi aynı oranda ilerleme göstermemiştir. Üç bin yıl önce sıradan bir insan ölmeyecek kadar yiyip giyinmesini sağlayacak parayı kazanırdı. Bir karısı, bir evi ve bir dolu hurafeleri vardı. Mutluydu; kendi pisliği içinde yuvarlanıp gidiyor ve ölene dek Tanrı’ya şükrediyordu. Eskinin böylesi tembel ve günü geçirmeye yönelik yaşamını bugün bilim bin kat daha kaliteli hale getirmiştir. Bugün artık elektrikli gözlerin denetimi altında özel seralarda cüzi bir çabayla milyonlarca kilo meyva, buğday, sebze ve tropik kuşak ağaçlarının selülozundan çıkarılan “Ersatz,” yani besleyici maddeler, her türlü angaryadan kurtarıyor bizi. Elektrikli makinelerin yardımıyla ve bilimsel yöntemlerle pamuk, yün ve ipek yetiştiriliyor, kumaş dokunuyor, tüm insanlar ödeme veya mübadele yapmaksızın bunlardan yararlanıyor.        </p>
			<p class="paragraf">“Ebedi gençlik, insanoğlunun bu eski arzusu, gerçekleşmiştir. Yüzlerdeki kusurlar gideriliyor, yaş sınırı son derece yükselmiş, herkes kadına ve aşka nail oluyor, mikrop yiyici<span class="dipp"><a class="_idFootnoteLink" href="#footnote-225-14" id="footnote-225-14-backlink">14</a></span> hastalıkları ortadan kaldırmış, yeryüzü insan için küçülmüş. Yeryüzünü çok kısa bir zamanda ve olağanüstü bir hızla kat etmek mümkün. Yıldızlarla bağlantı kurmuşuz. Tabiat insana ne vermişti ki? Hiç. Sıcak, soğuk, açlık, yaşlılık, hastalık, dört unsurla mücadele. İnsan günümüzde bu keşmekeş içinde fethedeceğini etmiş ve arzu ettiğine kavuşmuştur.        </p>
			<p class="paragraf">“Fakat bütün bu gelişmelerden daha da önemlisi, insanoğlunun büyük fethi, hurafeleri fethetmesi, sınıflar arasında düşünce özgürlüğü, doğruluk ve fikrin terakkisidir. Bugün artık kimsenin cümle oyunlarına, içi boş, koca koca laflar etmeye ihtiyacı yok ve kimse kimseyi kandıramaz. Bilimsel dilde ilerleme insanlığın gösterdiği ilerlemelerin en önemlilerinden sayılır. Çünkü bilim dili sade, yalınkat, her türlü şımarık benzetme ve istiarelerden arınmış. Bir şeyi üç yüz şekilde ifade etmek mümkün değil artık.        </p>
			<p class="paragraf">“Affedersiniz, başınızı ağrıttım. Bu konuları herkes bilir; tekrarlamak gerekmezdi. Bu durumda insanoğlu bugün kendini tarihsel devirlerdeki insanlar arasında en mutlusu görmelidir. Daha ne ister acaba?        </p>
			<p class="paragraf">“Ama düşüncedeki bu gelişme ve insanın gözünün açılması mutsuz etmiş onu. Bunca gelişmeye rağmen insan eskisinden çok mutsuz, çok acı çekiyor. Bu felsefi derde, Hayyam’ın üç bin yıl önce anladığı ve ‘Bir bilseler neler çekiyoruz felekten; / Gelmeyenler gelmez, gelmez asla!’<span class="dipp"><a class="_idFootnoteLink" href="#footnote-225-15" id="footnote-225-15-backlink">15</a></span> dediği bu derde bir çare bulmak lazım. Çünkü itiraf etmeliyiz ki bu bakımdan o zamanla aramızda bir fark yok. Bugün de Hayyam’a dem tutabiliriz. Karanlık ve amaçsız yaşam insanı Ötanazi Enstitüsü’ne<span class="dipp"><a class="_idFootnoteLink" href="#footnote-225-16" id="footnote-225-16-backlink">16</a></span><span class="CharOverride-6"> </span>çekiyor ve intihar herkesi ilgilendiren bir konu haline gelmiş. Nitekim abartmadan denilebilir ki, kimse doğal ölümle ölmüyor. Demek ki ne bilim, ne türlü inançlar ve ne felsefi varsayımlar insanoğlunun ruhsal acısını azaltabilmiş. Acaba onu aldatıp, birkaç bin yıl önce olduğu gibi insanların gözüne toprak mı serpmeliyiz? Ama ne mutlu ki bu adi düşünce sadece tarihsel anılarda kaldı. Acaba günün birinde dünyamız ve güneşimiz yok olmayacak mı? Profesör Revanşîd’in<span class="dipp"><a class="_idFootnoteLink" href="#footnote-225-17" id="footnote-225-17-backlink">17</a></span>yaptığı ince hesaplara göre, üç bin beş yüz yıl sonra yeryüzü soğuyacak ve güneş enerjisi eksilecek. Ölüm tehlikesi yeryüzünü tehdit ediyor ve iki bin yıl sonra yaşam tümüyle sona erecek. Demek ki bu, insan düşüncesinin son zaferi. Doğanın kör kuvvetlerine ve hadiselere gözü bağlı teslim olmadı ve içinde uyanan cesaretle kendi meylini, kendi hoşnutluğunu ebedi yokluğa gömdü. İnsanın son zaferi, yaşamsal ihtiyaçlar kaydından azade olması yani yeryüzünden insan neslinin kalkması olacak. M3 şehrinde düzenlenen son kongrede on iki bin bilim adamı, bu işin gerçekleşmesi yolunda görüş bildirdi. Hemen hemen dünyadaki insanların tümü insan neslinin yok olmasına onay verdiklerini açıkladılar. Bir süre önce değerli meslektaşım Profesör Şok bütün insanların büyük şehirlerde bir araya getirilerek radyozil<span class="dipp"><a class="_idFootnoteLink" href="#footnote-225-18" id="footnote-225-18-backlink">18</a></span> gücüyle yok edilmesini önerdi. Profesör Hop, şehirlerde yaşayan halkın hopomite yöntemiyle, Profesör Şîdûş, ölümcül renk (Fatal Colour) ile öldürülmesini önerdi. Dr. Bald ozojen akımı<span class="dipp"><a class="_idFootnoteLink" href="#footnote-225-19" id="footnote-225-19-backlink">19</a></span> ile herkesin boğulması görüşündeydi. Böylece güzel ve sessiz sakin bir şekilde bitirilecekti iş. Ötanazi Enstitüsü’nden elde edilen son istatistik sonuçlarına göre günümüzde her gün yirmi beş binden fazla insan intihar etmiş toplukıyımın ıstırabından kurtulmak için. Demek ki farz edilen bu yolların tümü katı ve vahşice. Üstelik kesin sonuç da vermiyor. Acı ve işkenceyi yeryüzünden kaldıracak yerde daha da kötü ve çetin bir hale sokuyor. ‘Bu acı bir defaya mahsus, sonra bitiyor’ diyeceksiniz. Fakat önemli olanı, şimdi yaşayanların unutulmuş olması. Onları da düşünmek, acılarına engel olmak gerek. Öte yandan, acıdan kaçınılması için gösterilen bütün ihtimama rağmen bazıları canını kurtarıp hayatta kalabilir ve onca zahmet boşa gider, yeryüzü tekrar ilk şekline döner. Bu işten amacımız, yeryüzünden acıyı kaldırmak; artırmak değil.        </p>
			<p class="paragraf">“Şimdi diğerlerinin önerisine bir öneri de ben getiriyorum. Yirmi yıllık tecrübe ve her gün yaptığım deneyler sonucunda elde ettiğim madde ‘Serum gegen Liebesleidenschaft’<span class="dipp"><a class="_idFootnoteLink" href="#footnote-225-20" id="footnote-225-20-backlink">20</a></span> adlı bir serumdan ibaret.        </p>
			<p class="paragraf">“Adı uzun olduğu için buna kısaca S.G.L.L. diyebiliriz. Bu serumun özelliğine gelince, üreme yetisini yok etmekle kalmıyor, aynı zamanda şehvet duygusunu tamamen ortadan kaldırıyor. Ancak, kişinin bedensel ve zihinsel sağlığına asla zarar vermiyor. O halde toplu ölüme yanaşmayan halk yığınlarını etkisiz bırakmak için en iyi yol bu serumun kullanılması. Ne var ki, liyakat sahibi ve seçkin kişilerin ‘Suicide of the fittest’<span class="dipp"><a class="_idFootnoteLink" href="#footnote-225-21" id="footnote-225-21-backlink">21</a></span> felsefesi uyarınca davranacaklarından kuşkum yok. Yirmi yıl boyunca bu serumu insanlarda ve hayvanlarda denedim, olumlu sonuç aldım. Kullanıma sunulmadan önce bu serumun etkisinin birkaç canlı örneğini göstersem iyi olur.”        </p>
			<p class="paragraf">Bu arada Profesör Rak masadan kalktı ve bir elektrik düğmesi ile odanın duvarı açıldı. Bitişik odada genç bir adam göründü. Çıplak vaziyette bir iskemleye oturmuş, pencereden dışarıyı seyrediyordu. Anadan doğma güzel bir kadın da onun yanında oturuyordu. Profesör Rak adama işaret ederek “Lütfen S.G.L.L. serumunun üstünüzdeki etkisini anlatır mısınız?” dedi.        </p>
			<p class="paragraf">Adam ayağa kalktı:        </p>
			<p class="paragraf">— Ben çok şehvet düşkünüydüm ve bütün vaktimi alıyordu bu özelliğim. Birkaç kez ameliyat oldum ve “Rayon Vb” ışınını denedim; bir değişiklik olmadı. S.G.L.L.’yi kullandıktan sonra, sürekli kapıldığım bu heyecan ve istekten tümüyle kurtuldum. Şu kadına bayılırdım. Ona ilgim hep şehvet yüzündendi, ama şimdi arkadaşız sadece. Mutsuz olduğumu söyleyemem, aksine içimde tuhaf bir huzur ve dinginlik var. Muradıma ermiş gibiyim sanki. Yeryüzünün içine düştüğü durum ve sevişme, bana o kadar gülünç geliyor ki anlatamam. Her neyse, hayatıma huzur getirdiği için Profesör Rak’a teşekkür etmeliyim.        </p>
			<p class="paragraf">Profesör Rak:        </p>
			<p class="paragraf">— Binlercesinden bir örneği gösteriyorum size. Şimdi de insanın atası “Anthropopithèque” maymununu göreceksiniz.        </p>
			<p class="paragraf">Bir başka kapıyı açtı. Bir koridordan geçti. Elektrik düğmesiyle bir diğer duvarı hareket ettirdi. Bir oda göründü. İçerde biri dişi öteki erkek iki büyük maymun hareketsiz duruyordu. Biri yatakta yatıyordu, diğeri eli çenesinde iskemleye kaykılmıştı.        </p>
			<p class="paragraf">Profesör Rak:        </p>
			<p class="paragraf">— Bu, soyu tükenmiş bir türdür. Bugün bilimsel yöntemlerle ve birkaç maymunun kanını karıştırarak elde ettik. İnsanoğlunun atalarının ve tükenmiş bir soy zincirinin temsilcisi. Şimdi izninizle bu dilsiz ve şehvetsiz karı kocanın yerine konuşayım. Şu anda hiçbir istek yok bunlarda. On bir yıldır akıl ve kuvvetçe bir farklılık sergilemediler. Hatta diyebilirim ki düşünceleri daha da inceldi, mizaçları iyiye doğru gitmekte. Sadece şehvet duyguları ölü. Cinlikleri eksildi, ağırbaşlı ve zararsız oldular. Öğle ve akşam yemeklerini aynı masada birlikte yiyoruz. Gördüğünüz gibi S.G.L.L. serumu kişilerde genel bir uysallık yaratıyor. Bedensel ve zihinsel açıdan da hiçbir zararı yok. Sadece bir sonraki neslin gelmesini önlüyor. Böylece şimdiki nesilden sonra kimse doğmayacak ve insan soyu yavaş yavaş ve huzur içinde kendi kendine yok olacak.        </p>
			<p class="paragraf">“Şimdi birazcık beklerseniz, kendi laboratuvarımda S.G.L.L. serumunun hayvanlar, hatta bitkiler ve hücreler üzerindeki etkisini göstereceğim. Sonra da büyük bilimadamları kendi görüşlerini iletecekler.”        </p>
			<p class="paragraf">Ted, Susen’in elini tuttu ve bir kenara çekerek:        </p>
			<p class="paragraf">— Yeter, yetti artık...        </p>
			<p class="paragraf">Susen ekranın kenarındaki düğmeyi çevirdi; bir hırıltı yükselerek cereyan kesildi.        </p>
			<p class="paragraf">Ted:        </p>
			<p class="paragraf">— Susu, Susiciğim, ne dersin ha? Bütün bunlar delilik değil mi?        </p>
			<p class="paragraf">— Aklın sonu.        </p>
			<p class="paragraf">— Bak, nasıl bir devirde yaşıyoruz. Aşk, dostluk, alaka, hepsi yok olmuş, sözcükler anlamsızlaşmış. Bu hareketsiz suratları ve tahtadan yontulmuş şekilleri göremiyorum. İnsanoğlu gerçekten de çıldırmış. Cinnet ve kendini beğenmişlikten kaynaklanan bir hareketle insanın kutsal spermasını yok etmeye çalışıyor!        </p>
			<p class="paragraf">— Ooo! Şimdi anladık birbirimizi. Kutsal sperma! Ne garip bir niteleme! Daha demin beni eleştiren sen değil miydin? Neden yaptığım heykelden ruhun yorumu mümkün olsunmuş! Aksine, ne büyük bir mutluluktur ki bu kutsal sperma bütün cinayetlerle, işkencelerle, güzelliklerle ve budalalıklarla birlikte yok olacak. Dünya milyonlarca yıl sakin sakin kendi çevresinde döndü. İnsanoğlunun ortaya çıkışı dünyanın ömrü karşısında bir günden çok değil. O gün yeryüzünde kargaşa vardı. Bütün varlıkları canından bezdirdi. Doğanın huzurunu ve sükûnetini bozdu. Bırak, tekrar huzur gelsin dünyaya.        </p>
			<p class="paragraf">— Ama böylesine vahşice mi?        </p>
			<p class="paragraf">— Sen sanıyor musun ki ölüm isteği yaşama isteğinden daha zayıf? Aşk ve ölüm iç içe olmuş hep. İnsanoğlu yaşam savaşı verirken, aslında ölümü arzu edegelmiş. Bugün özgür kalmış; rahat bir yaşam için her şey temin edilse bile, yine de içindeki ölüm isteği zayıflamamış hatta daha bir güçlenmiş. Kendi kendini yok etme ve toplu olarak yok etme şeklini almış. Nitekim bütün insanlar sabırsızlıkla toplu yok oluşu arzulamakta, ölüm için savaşım<span class="dipp"><a class="_idFootnoteLink" href="#footnote-225-22" id="footnote-225-22-backlink">22</a></span> vermekte. Bu insan varlığının mantıklı sonucu.        </p>
			<p class="paragraf">— Çıldıracağım! Susu’m, Susiciğim, gidiyorum şimdi. Ama bir kelime, sadece bir kelimeyle cevap ver bana. Sence saçma olsa da, benim için bu kelimenin ne kadar değerli olduğunu bilemezsin. Bir kelime söyle; “Seni seviyorum”, “Nefret ediyorum senden” de veya küfret, ağzını boz; odandan kov beni ama bu kadar sessiz, soğukkanlı, sakin ve kayıtsız olma. Biliyorum, bunların hepsi yapmacık, hepsi gösteriş. İnsanın kalbi ve duyguları hiçbir zaman değişmez. İnsanoğlu bir gün dünyanın güneş etrafındaki yörüngesini değiştirebilse, Sirius yıldızına gidebilse bile yine aynı zayıf, korkak ve duygusal insan olurdu. Gördün işte şu maymunun gamlı bakışlarını. Ruh yüklüydü, duygu yüklüydü. İnsanoğlunun birbirine miras bıraktığı ruhtur bu. Bana bir kelimeyle cevap ver, küfret bana...        </p>
			<p class="paragraf">— Çocuk, ne koca bir çocuksun! Sen hâlâ iki bin yıl önceki insansın. Antropoloji<span class="dipp"><a class="_idFootnoteLink" href="#footnote-225-23" id="footnote-225-23-backlink">23</a></span> müzesi için güzel bir örneksin. Bunca güzel kız, bunca eğlenecek şey varken, daha ne bekliyorsun?        </p>
			<p class="paragraf">— Benim için hepsi bir. Tasavvur ettiğin yapay bir aşk için istemiyorum seni. Ruhum senden ayrılamaz.         </p>
			<p class="paragraf">— Ruh mu? Ne komiksin! Bakıyorum da büyük maymunların, Profesör Rak’ın dediği gibi atalarımızın, etkisinde kalmışsın.        </p>
			<p class="paragraf">Ted kapıya yaklaşırken bir şey söyleyecekmiş gibi duraladı; tekrar geri döndü. Kapı kendi kendine açıldı ve onun ardından kapandı.        </p>
			<p class="paragraf">        </p>
			<p class="yildiz">* * *        </p>
			<p class="paragraf">        </p>
			<p class="ilk">Aradan altı ay geçti ve şehvet öldürücü serum herkese uygulandı. Ne var ki beklenenin aksine garip bir etkisi oldu. Çünkü laboratuvarda, sıvıda ve serumun içinde bulunan maddelerin oranında hata yapılmıştı. Sonuçta şehveti öldürmedi ama insanın bu özelliğini nötrleştirdi. Bu yüzden insanlar topluca cinnet geçirmeye, türlü yollarla intihar etmeye başladılar. Profesör Rak da öldürdü kendini. Televizyon ekranı ağardığında intiharlar, cinnet dolu hareketler, patlayan fabrikalar, şehirlerde öbek öbek çığlık atan insanlar, gözünü yuvasından çıkaran bir erkek, çocuğunun kafatasından içki içen bir kadın, odasından çiçekleri ve şehvet uyandırıcı resimleri toplayarak canına kıymış bir kız görünüyordu. İnsanlardaki gevşeklik ve çocuksu duygular inanılmaz derecede artmıştı. Hareketsiz ve sakin yüzler kırış kırış olmuş, yaşlanmıştı. Şehirlerde düzen kalmamış, elektrik enerjisi büyük ölçüde kesilmişti. Makineler birbirine çarpıyor, çığlık sesleri yükseliyordu. Kim kime dum dumaydı ortalık. Ölülerin toplanması sorun olmuştu. Ölenleri küle çevirecek fırınlar sürekli çalışıyor ama yine de şehirlerdeki ihtiyaca cevap vermiyordu. Ressamlar ve sanatçılar şehvet verici konuları seçer olmuştu. Sazlar şehvet verici, makamlar şehvet verici, düşünceler şehvet vericiydi. Düşünürler tüm vakitlerini şehvete ayırıyordu.        </p>
			<p class="paragraf">“Kanar” şehrini bir başka olay daha tehdit ediyordu. O da, Demâvend Dağı’nda volkanik belirtilerin baş göstermesiydi. Sürekli depremler oluyordu. Güçlü sismograflar volkanın püsküreceği günü, saati ve dakikayı önceden tespit etmişti ama kimsenin bunu umursadığı yoktu.        </p>
			<p class="paragraf">Bu değişmeler Susen’in yaşantısını da tümüyle etkiledi. S.G.L.L. serumunu aldıktan sonra ruhsal durumu bozulmuş, yüzü sararıp solmuştu. Odası şehvet verici parfüm kokuyor, sürekli şehvet uyandırıcı bir enstrüman çalıyordu. Her masaya bir içki şişesi ve kadeh konulmuştu. Odası dandiniydi. Evi, talan edildikten sonra âlem yapılıp içki içilen ve o haliyle terk edilen bir yere benziyordu.        </p>
			<p class="paragraf">Bir gün Susen “studio” odasında pencere kenarına oturmuş, dışarı bakıyordu. Tam karşısındaki gökdelen harap olmuş, yanmış, kırık camları islenmişti. Yolda aralıklarla kırılmış otoradyolar görülüyordu. İnsanlar korku içinde, çılgınca hareket ediyor, bir uğultudur yükseliyordu. Müteharrik yolların tümü durmuş, gökdelenin on sekizinci katındaki gezinti bahçesinde şaşkın bir kalabalık kaynaşıp duruyordu. Bir grup nümayiş yapıyor, bir kısmı da enstrüman çalıp dans ediyordu.        </p>
			<p class="paragraf">Susen’in dışarıyı seyrettiği sırada oda kapısının zili çaldı ve kapı açıldı. Ted heyecanlı ve perişan bir halde içeri girdi. Son zamanlarda birkaç kez Susen’i görmeye gelmişti fakat Susen Ted’e göstermediği ve bittikten sonra göstermeye söz verdiği bir heykel yapmakla meşguldü. Susen dışarıyı seyre o kadar kaptırmıştı ki kendini, ilkin Ted’i farketmedi bile.        </p>
			<p class="paragraf">Ted yaklaşarak:        </p>
			<p class="paragraf">— Eeee, neye bakıyorsun öyle?        </p>
			<p class="paragraf">— Aşkın zaferini izliyorum.        </p>
			<p class="paragraf">— Şimdi geldin mi sözüme? Aşk duygusu buydu işte. Doğanın üreme tuzağıydı bu. Tüm yaşama isteği, koşuşturmalar, insan uygarlığı, tümü bunun üzerine kurulmuştu. Bu duygu kendilerinden alınınca, bak, nasıl da binlerce yıllık düşünce ve zahmetinin sonucunu aşağılayarak yok ediyor insan. Düşüncesi, enerjisi ve yaşama karşı ilgisi kesiliyor. Çılgın ve isyankâr insanoğlunun tüm doğa kanunlarını elinin tersiyle itmesinden daha iyi ne olabilir? Doğa şimdiye dek onu tutsak ve kukla etmişti kendine. Bırak yıksın; yıkmanın da keyfi bir başka. Doğa daha sonra gıdım gıdım yıkacağına, kendi eliyle bir kerede yıksın daha iyi. Yok olma ile var etme duygusu arasında kıl kadar mesafe var.        </p>
			<p class="paragraf">— Şimdi heykellerini kırmaya hazır mısın sen?        </p>
			<p class="paragraf">— Rahatladım, kırdım hepsini. Onların malzemesiyle başka bir heykel yaptım, sadece o kaldı.        </p>
			<p class="paragraf">— İpekböceği heykelini de mi kırdın?        </p>
			<p class="paragraf">— O da eskimişti zaten; keyif almıyordum ondan.        </p>
			<p class="paragraf">— Şu yeni heykeli gidip görelim öyleyse. Sanırım bugün izin verirsin artık!        </p>
			<p class="paragraf">Birlikte kalkıp çalışma odasına geçtiler. Bir buçuk metre yüksekliğindeki büyük heykelin üstüne ipekli kadifeden, kızıl parlaklık veren bir örtü atılmıştı. Birbirine kenetlenmiş iki büyük ve zarif böcek heykeliydi bu. Bakır rengi iri kanatlarının üstünde et rengi mat bir kaplama vardı. Gövdeleri birbirine yapışmış, yekvücut olmuştu. Başlardan biri Ted’e, diğeri Susen’e benziyordu. Susen’e benzeyenin başı arkaya düşmüştü, gözleri kapalıydı; Ted’in elleri onun vücuduna girmişti.        </p>
			<p class="paragraf">Ted şaşkınlıkla sordu:        </p>
			<p class="paragraf"> — Yine mi böcekler? Bu kısa ömürlü bir böcek olan “Ephemère”. Bir gün yaşar ve keyif âlemi içinde ölür. Niçin bu konuyu bu yüzlerle seçtin?        </p>
			<p class="paragraf">— Bu senin gördüğün bir rüyaydı. Rüyanda beni boğmuş ve kucaklamıştın hani?        </p>
			<p class="paragraf">— Susu, bak canım, içimdeki aşk öldürülmüş, şehvet kalmış olabilir. Ama yine de tekrar ediyorum. Seni seviyorum; senin ruhunu seviyorum. Yine söylüyorum; şehvet için değil...        </p>
			<p class="paragraf">— S.G.L.L.’den önce ben de seni seviyor ve mahsus acı çektiriyordum sana. İtiraf etmeliyim ki seni üzmekten zevk alıyordum. Ama bunlar eskide kaldı artık. Ruh masalını bırak bir yana. Şimdi seni şehvet için istiyorum. Mantığımın, duygularımın, tüm varlığımın değiştiğini hissediyorum.        </p>
			<p class="paragraf">— Susu, senden bir şey rica edebilir miyim? Acaba hayatımın son dakikalarını satın alabilir misin? Hayatımın son ânını şairane yapabilir misin? Hep senin elinden azap çeken şu hayatımın!        </p>
			<p class="paragraf">— Ha, ne demek istediğini anladım; gel benimle.        </p>
			<p class="paragraf">Susen, Ted’in elini tuttu; tekrar stüdyoya geçtiler. Ted elastik bir bankete oturdu. Susen enstrümanın düğmesini çevirdi, göstergesini “P” işaretinin üstüne getirdi. Hava birden kızıllaştı, sonra turuncuya döndü. Şehvet verici hoş bir melodi, heyecan verici kokularla birlikte stüdyoyu kapladı. Susen gidip Ted’in yanına oturdu. Masadaki içkiden kadehleri doldurdu. Birini Ted’e verdi, öbürünü de kendisi alıp birlikte içtiler. Ted cebinden küçük bir şişe çıkardı. İçindeki ilacı kadehe dökecekken Susen elini tuttu ve şişenin üstüne baktı.        </p>
			<p class="paragraf">— Ne yapmak istiyorsun? Atropine, ooo, ne eski bir sözcük! Üstünde bir karış toz var. Bu ilaçlar iki bin yıl öncesi için iyiydi. Etkisini biliyor musun? Sara, hezeyan, bayılma, sonra kâbus ve toplukıyım manzaraları, kesik başlar ve öldürene kadar bin türlü işkence. Bekle öyleyse.        </p>
			<p class="paragraf">Susen kalktı, odanın köşesindeki dolabın zulasından bir tüp çıkarıp Ted’e verdi.        </p>
			<p class="paragraf">— Bu maskeyi geçir başına ve şu balonun ağzından çok yavaş bir nefes çek ama hepsini bitirme. Bana ve Şişi’ye de bırak!        </p>
			<p class="paragraf">— Nedir bu?        </p>
			<p class="paragraf">— Protoksiddazot.<span class="dipp"><a class="_idFootnoteLink" href="#footnote-225-24" id="footnote-225-24-backlink">24</a></span>Uyuta uyuta götürür, hem de keyifle. Biraz şehveti uyandırır ve gündelik işleri hatırlatır; gözünün ferini alır, kulakta çınlama yapar. Ama genelde keyif vericidir.        </p>
			<p class="paragraf">— Laughing Gas<span class="dipp"><a class="_idFootnoteLink" href="#footnote-225-25" id="footnote-225-25-backlink">25</a></span> mı?        </p>
			<p class="paragraf">— Evet.        </p>
			<p class="paragraf">Ted başını salladı. Ucundan tüpün sarktığı maskenin bağını ensesinden bağladı. Başını yastığa bıraktı. Sakin ve mutlu bir tavır takındı. Birkaç dakika sonra gözleri kapandı. Susen maskenin bağını çözdü, tüpü kapatıp masaya koydu ve Ted’i elastik yatağa yatırdı.        </p>
			<p class="paragraf">        </p>
			<p class="yildiz">* * *        </p>
			<p class="paragraf">        </p>
			<p class="ilk">O gün gurup vaktine doğru uzaklardan gürültülü sesler yükseldi; Çıplaklar topluluğu düzgün boyları, yanık renkleri, güçlü kollarıyla “Kanar” şehrine girdiler ve akşamın ilk saatlerine kadar hiçbir direnişle karşılaşmadan tüm şehri aldılar.        </p>
			<p class="paragraf">Çıplaklardan beş kişi kapıyı kırıp da Susen’in atölyesine girdiklerinde içeride açık kızıl bir aydınlık vardı. Şehvet verici bir melodi çalıyordu ve havada yine insanı deliye döndüren, şehvet duygusunu azdıran bir koku vardı. “Ephemère” böcek heykeli alacalı gri perdenin önünde parlıyordu. Onun önünde de, üstünde “Aşk Uykusu” yazılı, oymalı bir tabut duruyordu.        </p>
			<p class="paragraf">Çıplaklardan biri yaklaşıp tabutun kenarındaki düğmeye bastı. Tabut iki defa ses vererek kendiliğinden açıldı. Havadaki şehvet verici koku daha keskin olarak tabuttan yayılmaya başladı. Çıplaklar şaşırarak geri çekildiler. Çünkü yüzleri böcekler heykelindeki yüzlere benzeyen çıplak bir kadınla erkek vardı tabutun içinde. İncecik, zarif bir kumaş arasında sarmaş dolaş uyumuşlardı. Dudakları birbirine yapışıktı ve bellerine beyaz bir yılan dolanmıştı.        </p>
			<div class="_idFootnotes">
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-1-backlink" id="footnote-225-1">1</a>	<span class="CharOverride-7">Auto radio-electrique</span><span class="CharOverride-8">.</span></p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-2-backlink" id="footnote-225-2">2</a>	<span class="CharOverride-7">Haut-parleur</span><span class="CharOverride-8">.</span></p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-3-backlink" id="footnote-225-3">3</a>	<span class="CharOverride-7">Automate.</span></p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-4-backlink" id="footnote-225-4">4</a>	<span class="CharOverride-7">Radio-vision.</span></p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-5-backlink" id="footnote-225-5">5</a>	<span class="CharOverride-7">Lift.</span></p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-6-backlink" id="footnote-225-6">6</a>	<span class="CharOverride-7">Autogire.</span></p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-7-backlink" id="footnote-225-7">7</a>	<span class="CharOverride-7">Elastique.</span></p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-8-backlink" id="footnote-225-8">8</a>	<span class="CharOverride-7">Television.</span></p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-9-backlink" id="footnote-225-9">9</a>	<span class="CharOverride-7">Climatisation.</span></p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-10-backlink" id="footnote-225-10">10</a>	<span class="CharOverride-7">Electric eye</span><span class="CharOverride-8">.</span></p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-11-backlink" id="footnote-225-11">11</a>	<span class="CharOverride-8">Fransızca: “Romanlaştırılmış Böcekbilim” (Ç.N.)</span></p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-12-backlink" id="footnote-225-12">12</a>	<span class="CharOverride-7">Naktkultur</span><span class="CharOverride-8">’lar.</span></p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-13-backlink" id="footnote-225-13">13</a>	<span class="CharOverride-7">Socialservissomania.</span></p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-14-backlink" id="footnote-225-14">14</a>	<span class="CharOverride-7">Bactériophage.</span></p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-15-backlink" id="footnote-225-15">15</a>	<span class="CharOverride-8">Karşılaştırınız: Sâdık Hidâyet, </span><span class="CharOverride-7">Hayyam’ın Teraneleri</span><span class="CharOverride-8">, çev. Mehmet Kanar, YKY, 2. baskı, İstanbul, 2000, s. 66 (Ç.N.)</span></p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-16-backlink" id="footnote-225-16">16</a>	<span class="CharOverride-7">Institut d’Euthanasie</span><span class="CharOverride-8">.</span></p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-17-backlink" id="footnote-225-17">17</a>	<span class="CharOverride-8">Farsça: “Güneşin Ruhu” (Ç.N.)</span></p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-18-backlink" id="footnote-225-18">18</a>	<span class="CharOverride-7">Radiosile.</span></p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-19-backlink" id="footnote-225-19">19</a>	<span class="CharOverride-7">Courant ozogène</span><span class="CharOverride-8">.</span></p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-20-backlink" id="footnote-225-20">20</a>	<span class="CharOverride-8">Almanca: “Aşk Acısına Karşı Serum” (Ç.N.).</span></p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-21-backlink" id="footnote-225-21">21</a>	<span class="CharOverride-8">İngilizce: “En uygun olanın intiharı” (Ç.N.).</span></p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-22-backlink" id="footnote-225-22">22</a>	<span class="CharOverride-7">The Struggle for Death</span><span class="CharOverride-8">.</span></p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-23-backlink" id="footnote-225-23">23</a>	<span class="CharOverride-7">Anthropologie.</span></p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-24-backlink" id="footnote-225-24">24</a>	<span class="CharOverride-7">Protoxide d’Azote</span><span class="CharOverride-8">.</span></p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-25-backlink" id="footnote-225-25">25</a>	<span class="CharOverride-8">İngilizce: Güldürme gazı (azot protoksit, </span><span class="CharOverride-7">protoxide d’azote</span><span class="CharOverride-8">) (Ç.N.)</span></p>
				</div>
			</div>
		</div>
	</body>
</html>