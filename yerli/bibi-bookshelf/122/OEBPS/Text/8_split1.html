<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>8.html</title>
  <link href="../Styles/template.css" rel="stylesheet" type="text/css"/>
</head>

<body>
<div id="x8.html" xml:lang="tr-TR">
<div class="Basic-Text-Frame">
<p class="arabaslik-sol" id="toc_marker-1-17">17. Ada</p>

      <p class="paragraf-2">Gecenin bir yarısıydı ve uyuyamıyordu Ada. Göksel’in gidişini izlerken iyice kendini yalnız, daha kötüsü kimsesiz hissetmişti. O his içine iyice yayılmış, uykusunu kaçırmıştı. Lanet olsun bu hayvana, diye düşündü Göksel için. O gece hissettiği buhrandan çıkmak için nasıl da doğal gelmişti ona dokunmak, o an yaptığı şey düşündükçe nasıl da canını sıkıyordu. Hissettiği duygu yoğunluğunu Göksel’e yüklemeye çalışması ve reddedilmesi büyük bir aşağılanmaydı. Ona sarıldığında ereksiyon olduğunu hissetmişti, emin olmasa asla harekete geçmezdi. Bu bir taciz değildi! Kendisine tapan birini nasıl taciz edebilirdi bir kadın? Edemezdi. Suçlu hissetmiyordu, hepsi onun suçuydu. Deniz’in yokluğu olmasa bu duruma düşmezdi. Şimdi yattığı yerde, aylardır düşünmemek için kendini eğittiği tüm düşüncelerin artık işgali altındaydı.</p>

      <p class="paragraf-2">Aralarındaki o olaya kadar Göksel’in arka bahçedeki varlığı, bağlılığı, kendisini değerli ve güvende hissettiren bir duyguydu, zaten sadece istediğinde iniyordu aşağıya. Kontrolün tamamen kendisinde olması rahatlatıcı ama kendi egemenliğinin sınırlarını deneme isteği yüzünden de tehlikeliydi. Her sabah bahçedeki divanda buluyordu onu. Anneannesi fark etmeden Göksel’i uyandırmak görev olmuştu, bunun için sabahları saat bile kurduğu olmuştu. Bir keresinde saçından ağırca çekerek uyandırmıştı onu, başka bir zaman su sıçratarak, sonra bazen dürterek ve tabii sıklıkla burnunu sıkarak. Her seferinde, bir darbe durumunda geriye sıçramak için gardını almıştı Ada. Tepkilerini analiz etmekten hoşlandığı bu hayvan adamsa başlarda sıçramış ama karşısında Ada’yı görünce her defasında sadece gülümsemişti.</p>

      <p class="paragraf-2">Kendini aptal ama güçlü bir tepegöze sahipmiş gibi hissediyordu Ada. Bu düşünceye gülümsedi. Diğer kızların gözlerini ayıramadığı bir oyuncağı vardı sanki, ne derse yapmaya hazır, sadece müzikle beslenen, ehlileşmemiş ve sadece Ada’dan komut alan bir bahçe hayvanı. Eve alırsan uyum sağlayabilir mi, etrafı kirletir mi diye düşündüğün cinsten bir hayvan. Ama o hayvanın nasıl da kendisini reddetme cüretini gösterdiği geldi tekrar aklına, gülümsemesi çattığı kaşlarının altında ezildi.</p>

      <p class="paragraf-2">Beynindeki düşünceleri durdurmanın, bir gece olsun dümdüz uyuyabilmenin keşke bir çaresi olsaydı. Her an kâbusa uyanır gibi durmaksızın yaşamak bezdiriciydi. Duru karşısına çıkabilir tedirginliğinde televizyonla bile uyuşturamıyordu artık kendini. Düşüncelerini kapatmasına yarayacak bir şeyler bulmazsa huzursuzluktan zehirleneceğini düşündü, uyumayacağını bildiği halde sıkı sıkı gözlerini kapatırken. Gözleri sanki otomatik açılıyordu. Bir daha kapattı ama böyle kapalı tutmaya çalışmak cidden yorucuydu. Yatakta dönüp sehpanın üstündeki telefona baktı. Telefonu aldı, Tugay’ın gönderdiği mesajı açtı, yine okudu. Kendini dinledi, bunca sıkıcı şeyden sonra bu durum heyecan vericiydi. İçinde hissettiği heyecana sarılıp uyumaya karar verdi... Uyuyamadı. Telefonu yine eline aldığında saat sabahın 4.00’üydü ve uzaklarda çalan bir oto alarmın eşliğinde mesajı cevapladı: “Olur. Ada”</p>

      <p class="arabaslik-sol" id="toc_marker-1-18">18. Göksel</p>

      <p class="paragraf-2"><span>Günün doğmasına birkaç saatten az vardı. Göksel çektiği çöp arabasının hâlâ boş olmasına aldırmadan yanından geçti çöplerin. Sahile inen büyük yokuşun başında bedenini fren olarak kullanıp kıyıya ulaştı. Araba boş olmasına rağmen büyüklüğü kontrol edilmesini zorlaştırıyordu. Sahile vardığında etrafta insanların olmaması rahatlatıcıydı. İleride, çöp konteynırına iki ayağının üstünde yükselmiş yemek bulmaya çalışan zayıf, çelimsiz bir köpek gördü. Köpek yere indiğinde memelerinin süt dolu olduğunu fark etti. Bir yerlerde yavruları olmalıydı. Köpeğin birkaç metre önde olmasına aldırmadan sahil boyunca yürümeye başladı. Önde yürüyen çelimsiz köpeğin hayatını düşündü, tek başına sokakta hayatta kalması yetmiyormuş gibi bir de yavruları vardı. Köpek başka bir çöp konteynırına yaklaştığında hemen yine iki ayağının üstüne kalktı, konteynırın kapağı kapalıydı. İnsanlar bıraktıkları artıklardan bile diğer canlıların beslenmemesini garantilemişlerdi artık. Köpek konteynırın etrafında dolanırken Göksel gidip kapağı kaldırdı ve eline ilk gelen torbaları çekip yola attı, yürümeye devam etti. Köpeğin torbaların içinden yiyecek bir şey bulup bulmadığına bakmadı bile. Açlık nasıl bir şeydi iyi bilirdi ve bir zamanlar kendisi için yapılan şeyi şimdi başka bir canlı için yapmak gayet doğal gelmişti. Epey ilerlemişti ve geriye dönmeye de niyeti yoktu, ta ki sıkılan bir el silah sesini duyana kadar.</span></p>

      <p class="arabaslik-sol" id="toc_marker-1-19">19. Can &amp; Duru</p>

      <p class="paragraf-2">Deniz’in ince uzun parmakları, çıplak bedenine yerleştirdiği gitarı ustaca çalarken Duru uyandı. Her yer kapkaranlıktı ama aralık bırakılan kapıdan sızan ışık ve kapının ardından duyulan müzik rahatlatıcıydı. Duru karanlıkta kalktı, adım adım kapıya ulaştı, kapıyı açtığında yemyeşil, güneşli bir ovanın ortasında gitarın tellerine basan Deniz’i gördü, mutlu oldu. Sakince karanlıktan aydınlığa bir adım attı. Çıplak ayağı yeşil yumuşak çimene bastı. Diğer adımı da attığında Deniz kafasını kaldırıp ona baktı. Deniz’in bakışındaki huzur Duru’nun içine yayıldı ve suratındaki gülümsemede kendini gösterdi. Deniz de gülümsedi ama gülümsemesi bir anda dondu, kaşları çatıldı, ağzını açıp bağırdı ama Deniz’in ağzından hiç ses çıkmadı. Duru anlamadı ne olduğunu, ta ki karanlıktan kendisine uzanan el kolunu yakalayıp kendisini karanlığa çekene ve güneşe açılan kapı karanlığa kapanana kadar. Her yer karardığında Duru uyandı.</p>

      <p class="paragraf-2"><span>Can Manay’ın evindeydi. Can Manay’ın sürekli burası senin evin, bizim evimiz dediği yerde. Yanında huzurla uyuyan Can’a baktı. Hemen yataktan kalktı, nedense o an buraya ait hissetmiyordu, gitmek istedi. Ardına bakmadan odadan çıktı, salonda da huzursuzdu, bahçe kapısını açtı. Dışarı çıktı. Şehri tepeden gören bu bahçe yaşadıkları tepedeki evin en üst katındaydı. Ulaşılamaz, kaçılamaz diye düşündü etrafındaki çatılara bakarken. Manzarayı süzüp gözlerini kapattı, Deniz’in müziğini duymak istedi. Şehrin sesinden başka bir şey yoktu. Buraya nasıl gelmişti? Niye gelmişti? Deniz’den nefret etmek istedi. Acaba neredeydi? Zihninde gösteri gecesine gidip Deniz’in kendisine nasıl ihanet ettiğini kafasında canlandırarak sığınabileceği tek düşünceye sığındı ve gözlerinden akmak üzere olan yaşlar içindeki öfkenin ateşiyle kurudu. Buranın olması gereken yer olduğunu düşünerek gözlerini açtı. Üşümeye başlamıştı. Geriye döndüğünde bahçe kapısında kendisini bekleyen Can’ı gördü. Gözlerinde endişe vardı. Can sakince “Niye uyandın?” diye sordu. Duru nedenini bilmediği bir kızgınlıkla “Nasıl bir soru bu şimdi! Uyandım işte” dedi ve onu geçip içeri girdi. Can bahçe kapısını kapatırken “İyi misin?” diye mırıldandı, Duru yatak odasına giderken “Evet” diye bıkkınlıkla cevap verdi. Can telaşla peşinden gitti. Duru yatağa uzanmıştı yine. Güzel vücudu örtünün altından bile nasıl da narince belirgindi. Can yatağa uzanıp ona arkasından sokuldu ama Duru sırtüstü yatıp kolunu aralarına koyarak bedenini ondan uzaklaştırdı. Can’a ne zaman bu kadar yakınlaşsa ne olduğunu anlamadan sevişiyorlardı ve şimdi hiç sevişecek durumda değildi. Gözlerini kapatıp, “Uyuyalım artık, gece yarısı” dedi. Can dikkatle onun yüzüne baktı, karanlıkta bile ne kadar güzeldi. Doğrulup, “Yemeğe gitmedik diye mi bozuldun?” diye sordu. Duru hiç gözlerini açmadan “Uyumak istiyorum” dedi, arkasını döndü ve Can’ın yine sokulacağından emin olup hemen sırtüstü geri yattı. Kıpır kıpır, huzursuzdu.</span></p>

      <p class="paragraf-2"><span>Can kendini yatağa bıraktı ama uyumasına imkân yoktu, doğruldu, Duru’ya dönüp, “Konuşur musun benimle?” dedi. Duru gözlerini yarım açtı, yatakta oturan Can’ı görüp sıkıldı, ne diyebilirdi ki, sürekli beynine girmeye çalışan biri vardı karşısında, ne düşündüğünü, ne yaptığını soran, sürekli bir kontrolde, her zaman dibinde biri vardı karşısında! Bu evde kendini kapana kısılmış gibi hissettiğini, işsiz güçsüz, amaçsız geçen günlerde kendinden uzaklaştığını, sürekli sevişmekten artık bıktığını mı anlatsaydı! Deniz’in kafasında dolanmasının yarattığı karmaşayı mı anlatsaydı! Bunu düşünür düşünmez kendine itiraz etti, Deniz umurunda değildi, olmamalıydı! Can’ın duymak istediği şeye sığındı, “Hep böyle oluyor, eve geliyorsun, sevişiyoruz ve gün bitiyor” diyerek. Can hemen Duru’nun tüm sınırlarını geçip sıkı sıkı sarıldı, birazdan sevişecekleri için heyecanlıydı ama Duru önce davrandı, “Midem de ağrıyor, uyumam lazım” diyerek Can’ın yanağına kuru bir öpücük kondurup onu tahrik edecek tüm bölgeleri ondan uzaklaştırıp yüzünü ona döndü, yan yattı, çarşafa iyice sarılıp kamufle oldu. Kendisine duyulan bu ihtiras yorucu olmaya başlamıştı. Her gün sevişmekten başka hiçbir şey yapmayan, sürekli planların iptal edildiği, evde geçen günlere, gecelere dönüşmüştü hayatı. Konuşur musun benimle diyordu Can ama biliyordu Duru, konuşması önemli değildi. Can dinlemek değil, her şeyi bilmek istiyordu. Aralarındaki bu tuhaf çekim bir araya getirmişti onları, kelimelere, düşüncelere yer olmayan, sadece bedenlerin birleşmesiyle hayat bulan bir çekimdi bu. Başka hiçbir şeye yer bırakamayan.</span></p>

      <p class="paragraf-2">Can yılmadı, yavaşça sokulup dudaklarından küçük bir öpücük almaya kalktı ama Duru kafasını hemen geriye çekip gözlerini açmadan, “Misaf<span class="char-style-override-14">i</span>r odasında mı uyumamı istersin? Uykuya ihtiyacım var, yoksa hasta olacağım” dedi.</p>

      <p class="paragraf-2">Can derin bir nefes alıp Duru’nun varlığıyla ona dokunmadan yetinmenin sancısının tadını çıkarmaya karar verdi. Bir süre ona baktıktan ve Duru’nun uyumaya kararlı olduğunu iyice anladıktan sonra sırtüstü yattı, kollarını başının altına sokup gözlerini tavana dikti. Tavandaki aynanın yansımasından Duru’yu seyretti. Uyuyamıyordu, Duru’ysa çoktan uykuya dalmıştı. Düzene girmiş derin nefes alışları ne kadar da huzurluydu. Yüzünden başka hiçbir yeri görünmüyordu. Dudaklarının kıvrımı bu karanlıkta bile fark ediliyordu. O dudakların erkekliğini kavradığını düşündü. Anında bedeninde hızlanan kanı hissetti ve yataktan kalktı. Duru’nun yanında olup ona dokunamamak ondan uzakta olmaktan bile zordu. Beyninde neler dönüyordu, öğrenmeliydi.</p>

      <p class="paragraf-2">Salona gitti, koltuğa oturdu, kafasını geriye yasladı, rahat değildi. İçinde kontrolsüz büyüyen bu tehlikeli duygu onu ele geçirirken nasıl rahatlayabilirdi! Kalktı. “Bir daha asla” dediği bu duygunun şimdi tam ortasındaydı. Aklını Duru’nun düşüncesinden uzaklaştırmalıydı, yoksa... Kafasını ellerinin arasına alıp beyninden bu düşünceyi uzaklaştırmak istercesine saçlarını karıştırdı, kafasını silkeleyip koltuktan kalktı. Kendine gelmeliydi. Alt tarafı bu gece sevişmeyeceklerdi. Bu o kadar da önemli değildi. İçeri gidecek, Duru’nun varlığına kilitlenmeden yatağa uzanıp uyuyacaktı. Çiçek’le yaşadıklarını bir daha yaşayamazdı! Yaşamamalıydı. Duru’yu uyandırmamalıydı!</p>

      <p class="paragraf-2">Bedenini bu karara alıştırmak için salonu adımladı. Aklını temizleyip kendini uykuya hazırladı. Masanın üstünde duran Duru’nun telefonunu gördü, şarja takılmamıştı. Ondan uzakta olduğunda ona ulaşmasını sağlayan bu kutsal aleti alıp şarja taktı. Takarken kısaca, mesajlarına, mail’lerine, telefonun içinde kullanıcısına ait özel ne varsa hepsine baktı. Aslında bakmasa da olurdu, telefona yüklettiği program zaten sistemli bir şekilde Duru’nun tüm işlemlerini ona rapor veriyordu. İstediği her yerden girebiliyordu onun telefonuna. Duru’nun telefonuyla işi bittikten sonra aniden aklına bir f<span class="char-style-override-14">i</span>kir geldi. Kendi telefonundan Zeynep’e mesaj atıp hafta sonu Maldivler’e gitmek için jeti ayarlamasını ve Duru’nun pasaport işlemlerini halletmesini bildirdi. İstediği kadar sevişmelerini kolaylaştıracak bir f<span class="char-style-override-14">i</span>kir olduğunu düşünüp kendi kendine gülümsedi. Bir bardak su içti. Artık uykuya hazırdı, kararlı, yatak odasına geri döndü.</p>

      <p class="paragraf-2">Gözleri odanın karanlığına alışır alışmaz uymasının imkânsız olduğunu anladı! Duru sırtını diğer tarafa dönmüş, yan yatıyordu ve vücudunun kıvrımları, kalçasının yuvarlaklığı ve çıplak kolunun beyazlığı en karşı konulmaz şekliyle fark ediliyordu. Can sakince yatağa girdi, elini haf<span class="char-style-override-14">i</span>fçe Duru’nun kalçasına uzattı, dokunmadı, Duru’nun bedeniyle eli arasında bir santimetreden az mesafe kalana kadar yaklaştırdı ve elini sanki kalçanın üstünde gezdiriyormuş gibi gezdirdi...</p>

      <p class="paragraf-2">Kan basıncı bir sancı gibi kasıklarına toplanmıştı bile. Duru’nun çıplak koluna bakarken erkekliğini avucunun arasına aldı. Onu dokunabildiği anların ne kadar da kıymetli olduğunu düşündü, dayanamayıp eliyle Duru’nun kolunu tuttu, bu tene bu kadar yakınken dokunmamak imkânsızdı. Duru hemen kolunu çekip çarşafın içine koydu, uyanmış mıydı? Hayır, hâlâ derin derin uyuyordu. Uyandırmayı geçirdi aklından ama Duru’nun bu gece kendisiyle sevişmeyeceğini biliyordu. Avucunun içindeki erkekliğini daha da bir kavradı ve Duru’nun yuvarlak kalçasına odaklanıp mastürbasyon yapmaya başladı.</p>

      <p class="paragraf-2">Can’ın gelmesi sadece iki dakika sürmüştü. Duru gözlerini sıkı sıkı kapadığı ve nefes ritmini bozmamak için dikkat ettiği bu dakikaların her saniyesinde uyanıktı. Can’ın işi bittiğinde yıkanmak için kalkmasına şaşırdı, seviştikleri zaman Can asla yıkanmazdı. Herhangi bir sevişmeyi tetiklememek için yatağın diğer ucunda kıpırtısız durmaya çalıştı.</p>

      <p class="paragraf-2">Banyonun kapısını kapattığında kendini yere bıraktı Can. Üzerine bulaşan sperme baktı. Kontrolsüzlüğünün kanıtıydı! Hınçla kafasına vururken beyninde tek bir ses vardı: “Aptal Umut! Geri zekâlısın sen! Değersiz pislik!” Kafasını pençelerinin arasına alıp parçalarcasına sıktı. Vücudu bu sıkışla kasılmaya başlayınca vazgeçip bedenini tamamen yere bıraktı. Kendinden nefret ediyordu. Beyninde bu düşünceyi düzeltti: Umut’tan nefret ediyordu. Suyun altına girip Umut’un kontrolsüz varlığının bedeninden akıp gitmesini bekledi.</p>

      <p class="paragraf-2">Can yatağa döndüğünde Duru hâlâ uyanıktı. Bizi tahrik eden şeyle tiksindiren şeyin aynı olabilmesinin çelişkisi içinde Can’ın kolunun ağırlığını üstünden atmamak için kendini zor tuttu. Kendini kapana kısılmış hissetmekten gelen, doğal olmayan ve Deniz’le asla yaşamadığı bir ağırlık içine yayılmaya başlamıştı ya da içinde gömdüğü yerden dışarı çıkmaya. Burada ne işi vardı!</p>

      <p class="arabaslik-sol" id="toc_marker-1-20">20. Göksel</p>

      <p class="paragraf-2">Beladan uzak durmanın en önemli kuralının merakını kontrol altına almak olduğunu, arkasına dönmemesi gerektiğini bile bile ateş sesinin geldiği yöne döndü. Biraz önce Göksel’in dağıttığı torbalardan kendine yemek arayan köpeğin başında duran iki adam köpeği konteynırın kenarına sıkıştırmışlardı. Göksel ne olduğunu anlayana kadar adam elindeki silahı yine kaldırdı, Göksel çocukluğu boyunca hayatta kalmakla ilgili öğrendiği her şeyi unutup onlara doğru tereddüt etmeden koşarken bağırdı: “Polis!”</p>

      <p class="paragraf-2">Adamlardan daha geride duranı hemen kaçmaya başladı, köpeğe ateş edense birkaç adım geriledikten sonra durdu, gelenin gerçekten polis olup olmadığına baktı. Konteynırın yanına vardığında köpeğin kanlar içinde konteynırın alt kısmına girmeye çalıştığını gördü. Annesini bekleyen yavruları düşündü, dünyada kendini yakın hissettiği bir duygu varsa o da buydu, annesizlik... Ancak kafasını kaldırdığında silahlı adamın hâlâ birkaç metre ileride dikildiğini gördü, köpeğe yardım edebilmek için onu önce konteynırın altında çekerek çıkardı. Hayvan, boynunun ön bacağıyla birleştiği yerden vurulmuştu, ikinci kurşunun nereye isabet ettiğini göremedi çünkü köpek ağır yaralı olmasına rağmen bir anda kalkıp sallanarak da olsa yürümeye başladı. Köpeğin peşinden gitmek için kalkan Göksel, silahlı adam arkadaşına seslenene kadar onların kendisine doğru geldiğini fark etmedi. Şimdi ayakta dikilince birkaç metre ileride elinde plastik mermi atan silahla kendisine doğru yürüyen adamı ve silahlı adamın birkaç metre gerisinden yaklaşan arkadaşının suratlarını net bir şekilde görebiliyordu. Çocukluğundan beri görmeye, görmezlikten gelmeye alışık olduğu aynı kötülük şimdi karşısındaydı ama Göksel artık çocuk değildi. Bir an dönüp köpeğin nasıl da yalpalayarak uzaklaştığına baktı. Birkaç salise adamların neden bu köpeği vurmuş olduklarını düşündü ama sonra insanların neden kötülük yaptıklarını düşünmenin anlamsızlığı kapladı beynini. Düşünecek ne vardı ki! Kötülük karşısında yapılabilecek iki şey vardı. Birincisi uzaklaşmak ki bu en ilkeliydi, ikincisi savaşmak ki bu en zoruydu. Göksel hayatında ilk defa zor yolu seçti.</p>

      <p class="paragraf-2">Eli silahlı adam iyice yaklaşmıştı ve diğeri de artık onlara doğru koşmaya başlamıştı. Göksel bir hamlede konteynırın kenarındaki kolundan tutup öne doğru çekti ve adamla arasına konteynırı aldı. Adamdan korktuğundan değildi ama plastik mermiden kendini koruyabileceği bir alana ihtiyacı vardı. Hemen yaklaşan adamın silahlı olup olmadığına baktı. Adam silahsızdı. Öndeki adam “Siktir lan sen polis falan değilsin!” diye bağırdı. Göksel konuşmadı. Bu noktadan sonra kelimelere ihtiyaç yoktu. Adam elindeki silahı kaldırıp Göksel’in suratını hedef aldı ama Göksel tek hamlede konteynırın kapağını kaldırıp eğilerek kendini sakladı. Plastik kurşun kapağa çarptı. Adam ikinci kurşunu isabet ettirmek için Göksel’in eğildiği tarafa dolandı, silahı ateşlenmeye hazırdı ama Göksel’i bulamadı bir an için. Göksel konteynırın etrafından dolanıp zikzak yaparak eğildi ve sanki bir çuvalın üstüne atlarcasına adamın gövdesine daldı. Adam bir ağaç gibi devrilirken silah havaya patladı. Göksel adamın üstündeydi şimdi ama sırtına inen tekme diğerinin de geldiğini anlattı. Darbelere aldırmadan dizini yerdeki adamın suratına indirip elindeki silahı aldı ve bir hamlede kendini geriye atıp elinde silahla ayağa kalktı. Silahı iki adama doğrultarak aralarındaki mesafeyi korudu. Yerdeki adam temkinli bir şekilde kalkarken diğerinin suratındaki korku belirgindi. Göksel anladı, yerden kalkan bu kötülüğün başı, diğeriyse kuyruğuydu. Temkinli bir şekilde birbirlerine bakan adamlarla oyun oynarcasına silahı arkasındaki denize fırlattı. Adamlar şok içinde sadece bir an silahın uçuşunu seyrettikten sonra akılları o an başlarına gelmiş gibi silkelendiler, suratlarındaki korkunun yerini hayata olan nefret ve kendilerinin iki, karşılarındakinin tek kişi olmasından kaynaklanan güven duygusu kapladı. Kendine güvenen nefretten daha tehlikeli ne vardı bu hayatta!</p>

      <p class="paragraf-2">Adamlar Göksel’e doğru atağa geçerken Göksel bacaklarını haf<span class="char-style-override-14">i</span>fçe araladı, omurgasını eğdi ve kollarını iki yana açıp vücudunu dengeledi. Bir pumanın avcısını karşılaması gibi onların kendisine gelmesini bekledi. İkisi aynı anda ulaştılar Göksel’e. Kötülüğün başı Göksel’in üstüne atlarken kuyruk tekme attı. Göksel üzerine atlayan adamı biraz daha eğilerek omuzladı, haf<span class="char-style-override-14">i</span>fçe havaya kaldırıp diğerinin tekmesini tek eliyle karşıladı, tekmenin atıldığı yöne savrulması için eliyle biraz daha yön verdi. Tekme atan, tekmeyi savurduğu yöne doğru şiddetle düşerken Göksel sırtındaki adamı bir dönüşte fırlattı, adam yerde defalarca yuvarlanıp ancak durabildi. Sürtünmeden dolayı suratı yara içindeydi. Göksel hemen birkaç adım geri atıp adamların karşısında olması için pozisyon aldı. Tekmeyi atan ayağını burkmuş olmalıydı, yerden kalkarken ayağının üzerine zor basıyordu. Diğeri suratındaki çiziklere rağmen hemen toparlandı, etrafında Göksel’e karşı kullanabileceği bir şeyler aradı ama yere saçılan çöplerden başka hiçbir şey yoktu. Arkadaşına seslendi: “Arkasına geç!”</p>

      <p class="paragraf-2"><span>Kuyruk, temkinli bir şekilde topallayarak Göksel’in arkasına geçmek için kenardan döndü. Göksel hiç kıpırdamadan kuyruğun yaklaşmasını bekledi, sanki dikkati tamamen diğerindeydi. Kuyruk birazdan Göksel’in arkasına geçecekti, şimdi neredeyse aynı hizadaydılar ve işte o an Göksel bir hamlede kuyruğun yanına sıçradı. Kuyruk ne olduğunu anlamadan kolunu kuyruğun sağ kulağına uzatıp sağ eliyle kuyruğun kafasını kavradı ve sert bir hareketle kuyruğun kafasını kolunun altından geçirip kendine çekti, sol eliyle tek bir hamlede boynu ters tarafa döndürdü. Kuyruğun boynundan gelen ses ve adamın anında yere yığılması sanki aynı anda oldu. Kafasını çevirdiğinde diğer adam dibindeydi ve elinde kırık cam tencere kapağı vardı. Çöpten bulmuş olmalıydı. Adam çıldırmış gibi bağırmaya başlamıştı “Öldürdün! Melih! Melih! Öldürdün onu! Melih!” Göksel hemen etrafına baktı, neyse ki kimse yoktu. Adamın kendisine doğrulttuğu kolunu tek bir hamlede tutup eğildi, adam diğer elindeki camı Göksel’in sırtına sapladı ama Göksel durmadı, adamın kolunun altından dönüp arkasına geçti, elinde tuttuğu kolu iyice gerip adamı yere eğdi. Kendisi de adamın üzerine eğilip, adamın sırtındaki büktüğü kolu sağ eline aldı ve parmaklarını baskılayarak bileğini kıvırdı, acıyla kıvranan adamın kıpırdamasına izin vermeden sol eliyle adamın sağ elini yakaladı ve hâlâ arkasında dururken kolu çekti iyice. Sağ elini bir hamlede yukarı çıkarıp adamın öne çıkan sağ omzunun köprücük kemiğine indirdi darbeyi ve kemiği kırar kırmaz adamın sağ elini bıraktı. Geride kıvırdığı ve adamın sırtıyla kendi vücudu arasına sıkıştırdığı sol kolunu yakaladı, kolu bırakmadan adamın önüne geçip sol elini adamın sol köprücük kemiğine kenetledi ve diziyle adamı kendisinden uzak tutarken kolunun tüm gücüyle kenetlediği kemiği kendine çekti ve adamı bıraktı. Onu saatlerce bu acı içinde bırakmayı çok isterdi ama adamın çığlıkları o kadar yükselmişti ki birileri gelmeden önce yapılması gereken şeyi yapmak zorundaydı. Çığlık içindeki adamın gırtlağına tek bir hamleyle yumruğunu geçirdi, gırtlağı kırılan adamın önce sesi, sonra nefesi kesildi. Cansız bedeni yere yığıldı, köpekten akan kanın olduğu yere. O gece dünya, çocuk tecavüzcüsü/hayvan katili/sosyopat bir kötülük başı ve emir komuta zinciri dışında kimlik bulamayan bir yalaka kuyruk kaybetti ama cana saygısı olan bir katil kazandı.</span></p>

      <p class="paragraf-2"><span>Adamın yere yığılmasıyla sakin adımlar atarak uzaklaştı oradan Göksel. Hiçbir şey hissetmiyordu. Nabzı bile tamamen normal atıyordu. Bu kaosun içine doğmuş, hayatta kalmayı başarmış ve bugünlere gelebilmiş her canlı gibi, sakince olay yerinden uzaklaştı, geride bıraktığı iki bedeni hiç umursamadan. Sırtına saplanan cam parçasınıysa ancak bir saat sonra çıkardı çünkü yaralı köpeğin kanını takip edip ölüsünü bulmak 10 dakikasını, mıyıklayan 4 yavruyu alıp almamaya karar vermekse yaklaşık bir saatini almıştı.</span></p>

      <p class="paragraf-2">Göksel, sırtında cam parçası ve elinde, yaklaşık 3 haftalık olduklarını düşündüğü 4 yavru köpekle evine döndüğünde artık bambaşka biriydi. İlk defa şefkat hisseden bir katildi.</p>

      <p class="arabaslik-sol" id="toc_marker-1-21">21. Bilge &amp; Doğru</p>

      <p class="paragraf-2">Kendisinden sadece 3 yaş büyüktü Duru ve fotojenik değildi. Elindeki pasaportu incelerken bir fotoğrafın, sahibinin güzelliğini anlatmakta nasıl da aciz kalabildiğini düşündü. Kendisinde bir zırnık bile var olmayan bir şeydi, Duru’da bolca bulunan bu şey: Güzelliğin, ışıkla birleşip enteresanlıkla tütsülenmesi gibi... Baktıkça bakmak isteyen bir duygu yaratıyordu.</p>

      <p class="paragraf-2">Önünde 8 kişi vardı ve konsolosluk hâlâ açılmamıştı, derken ilk kişiyi aldılar, sonra ikinci ve üçüncüsünü. İnsanları üçer üçer alırlarsa ve bir terslik çıkmazsa bir saat sonra sıra kendisindeydi. Zeynep’in gece yarısı telefonundan sonra güneş doğmadan yola koyulmuşlardı, Ali pasaportu getirene kadar stresle beklemişti Bilge. Doğru, sallanmaya başladığında Bilge sinir küpünün tamamlanmış olduğunu anladı. Renkleri birbirine karışmış olarak çantasında duran ikinci sinir küpünü çıkarıp Doğru’ya uzattı. Doğru sallanırken bakışlarını odakladığı sinir küpünü sanki kasları boşalmış gibi yere bırakıp Bilge’nin kendisine uzattığı küpe uzandı ve renkleri bir araya getirmek için doğmuş biri gibi sallanmayı bırakıp küpü çevirmeye başladı. Bilge Doğru’yu bu şekilde oyalamanın iyi olmadığını biliyordu ama okul henüz açılmadan konsolosluk sırasına girmek zorunda kalmıştı ve Doğru’yu yanına almaktan başka çaresi, onu bu şekilde oyalamaktan başka seçeneği kalmamıştı. Birinci küp normal bir sinir küpüydü. Doğru’nun yapması bir dakika kadar sürmüştü. Ne kadar karıştırılırsa karıştırılsın bir dakikadan birkaç saniye sonra sinir küpündeki her renk kendi eşlerine kovuşuyordu.</p>

      <p class="paragraf-2">İkinci küp Bilge tarafından deforme edilmiş, renklerin gruplanması imkânsızlaştırılmış bir küptü. Doğru bu imkânsızlık içinde en az yarım saat oyalanacak, tam bir paradoksun içine girdiğinde Bilge ustaca diğer küpü ona verip renkleri gruplandırmasına izin vererek onu bu paradokstan çıkaracaktı. Küpten sonra iPad onu en az 40 dakika daha oyalardı. Beklerken, bilgisayarını açtı, psikopatoloji dersi için hazırlaması gereken ödevi gözden geçirmeye başladı.</p>

      <p class="arabaslik-sol" id="toc_marker-1-22">22. Özge</p>

      <p class="paragraf-2"><span>Sonbahar yağmurları... İçindeki boşluğun sanki suyla dolması gibiydi. 20 mesaj ve onlarca aramadan sonra bile Sadık Murat Kolhan’ın yardımcısından bir haber yoktu. Muammer Bey’i dinleyip tanıdığı en yetkili kişiyi aramıştı Özge ama niye kendisine geri dönülmüyordu? Sabahın köründe dayanamayıp savcıya gitmiş, aldığı dandik tutanakla avukata gitmiş, gittiği avukatın ne kadar pasif ve bıktırıcı biri olduğunu anladığı anda oradan ayrılmıştı. Avukat bozuntusu yasaların ne kadar zor işlediğini, böyle bir durumda sunuculara ulaşabilmenin, dergiyi temize çıkarmanın bile yıllarca süreceğini ki bunun da garantisi olmadığını anlatıp durmuş, Özge’ye daha savaşmadan kaybettiğini açıklamıştı kısaca. Üstelik ne kadar şanslı olduğunu söylemişti “Sizin de tutuklamanızı çıkartabilirlerdi, çok şanslısınız!” diyerek. Böyle avukatlar olduğu sürece yasalar işleyemezdi. İşlemeyecekti! Nefret ederek kaçarcasına çıktı avukatın of</span><span class="char-style-override-14">i</span><span>sinden, hayatlarında inandıkları tek bir şey bile bulunmayan bu inançsız çöpler, adalet kalkanı olabileceklerini düşünerek nasıl avukat olmuşlardı! Bir gladyatörün özelliklerine sahip olanlar için yaratılmış bu meslek parazitlerin eline düşmüştü. Herkes paranın peşindeydi, nereden geldiği önemli olmayan, gelmesi için ne kadar alçalınması gerekirse alçalınan para! Hedefleri olmayan para avcıları satabildikleri ne varsa satarak kazanıyorlardı bu lanetli değiş tokuş aracını, ruhları dahil.</span></p>

      <p class="paragraf-2">Sadık Murat Kolhan’a danışmadan avukat arayışına düşmesi aptalca olmuştu aslında. Belki polisle olan durum, bir telefonla halledilecek bir şeydi, tabii Sadık Murat Kolhan için. Sadık’ın of<span class="char-style-override-14">i</span>sine vardığında, işe yeni gelen çalışanların arasında girdi binaya ama güvenlik onu danışmaya yönlendirdi. Danışma da randevusuz binaya sokulmasının imkânsız olduğunu açıkladı. Gidebileceği hiçbir yer ve kimse yoktu. Kolhan’ın evine gitmeyi düşündü yine ama bu kadarı fazla saygısızlık olabilirdi. Adamın bir sır gibi saklanan evine başı sıkışır sıkışmaz gidemezdi ki. Binanın önüne çıktı, avluda oturup yağmurun dinmesini bekledi. Aradan geçen bir saat sonra umutsuz bir şekilde son bir kez aradı Kolhan’ın yardımcısını, yine kimse cevap vermedi. Yağan yağmurun çoğalmasına aldırmadan yürümeye başladı. Tekrar savcılığa gidip işi kendisi halletmeye çalışmaktan başka çaresi kalmamıştı. Metroya kadar 10 dakika daha yürüdü. Metronun merdivenlerine vardığında sırılsıklamdı. Yürüyen merdivenlerden inerken telefonu çaldı. Arayan Kolhan’ın yardımcısıydı. Aşağı indiği merdivenlerden koşarak yukarı çıktı. Konuşma sırasında telefonun kesilebileceğinde tedirgin, telaşlı, basamaklarda geçtiği insanların homurdanmasına aldırış etmeden ulaştı yüzeye.</p>

      <p class="paragraf-2">Yağmurun altında yaptığı iki dakikalık konuşmada olanları anlattı. Adam sessizce dinleyip Özge’nin lafı bittiğinde, ona Kolhan’ı en yakın ne zaman görebileceğini sordu. Özge hemen diye cevap verdi. Kolhan şirketteydi, şirketin önünde elinde sarı şemsiyesiyle bekleyen Burcu Hanım onu Kolhan’a götürecekti.</p>

      <p class="paragraf-2">Özge her adımda yerden kalkan suyun kendisini daha da ıslatmasına aldırmadan, yanından geçtiği insanların şemsiyelerinden sıyrılarak sıçrayıp atlayarak hızla koştu. Şirketin önüne geldiğinde elinde sarı şemsiyeli kimse beklemiyordu. Telaşlanıp adamı bir kez daha aradı, telefon açılmadı. Avlunun altına sığınıp saçlarından damlayan suyu eliyle alırken gördü sarı şemsiyeyi. Lacivert elbiseli güzel bir kadın, yüksek topuklu ayakkabıların üstünde usta adımlarla yaklaştı. Bir dişiyi gerçek bir kadın yapan, gelişmesini, hatta kendini aşmasını sağlayan ama ehlileşmezse zehir saçan bir kıskançlık hali vardı kızda, buna rağmen kızı sakince selamladı, bir gün bu kızın ettiği tek bir cümleyle hayatını kurtaracağından habersiz, onu takibe koyuldu.</p>

      <p class="arabaslik-sol" id="toc_marker-1-23">23. Can Manay</p>

      <p class="paragraf-2">Can uyandığında Duru yanında yoktu. Odada da değildi. Tek hamlede yataktan fırladı, banyoya baktı, yoktu. Hemen salona gitti, adımlarını atarken suratındaki dehşet ifadesini kontrol altına almaya çalıştı. Salonda da yoktu, bahçeye çıktı, yoktu. Yine içeri girdi, çalışma odasına, Duru için yaptırdığı dans odasına, saunaya, alt kattaki egzersiz odasına, her yere baktı. Güvenliği arayıp Duru’nun çıktığını öğrendi. Nereye gittiğini sormadı, bilmediklerine emindi. Tekrar yatak odasına döndü, yatağın arkasındaki büyük aynanın kenarına elini sokup gizli kapıyı açtı, aceleyle kayıt odasına girdi. Çalışma odasındaki bilgisayardan kayıtlara ulaşılabilirdi ama bilgisayarı açacak sabrı yoktu. Kayıtların arasında hızla geri gitti, Duru’nun kapıdan çıkışını gördüğünde durdu. Ama devam edemedi çünkü yandaki monitörde Duru’nun o an eve geri döndüğünü fark etti ve odadan dışarı fırladı, kimsenin bilmediği bu gizli kapıyı ses çıkarmadan kapatmaya özen göstererek yavaşça kapadı ve kendini yatağa bıraktı. Yüzükoyun uzandığı yerde, Duru’nun adımlarının sesini dinledi. Rahatlamıştı. Gözlerini açmadı, Duru’nun gelip onu uyandırmasını bekledi ama Duru yatak odasından soyunma odasına geçti. Can gözleri kapalı, sabırla bekledi. Duru’nun ayak sesleri yine yaklaştı, Can derin nefes alarak uyuma numarasına devam etti. Duru şimdi komodinin çekmecesinden bir şeyler alıyordu, neden Can’ın yanına gelmiyor, onu öpmüyor, uyandırmıyordu? Dans kıyafetlerini giymiş, yatak odasından çıkmak üzereyken Can dayanamadı, telaşla doğrulup seslendi: “Duru!” Duru kapının ağzında durdu, yavaşça döndü, suratındaki ifade keskindi. Çağrılmak, konuşulmak istemeyen bir ifadeyle Can’a bakıyordu. Can yatakta doğrularak, “Hayatımın kadınısın” dedi.</p>

      <p class="paragraf-2">Keşke hiç konuşmasaydı, hiç uyanmasaydı diye düşündü Duru arkasına saklandığı samimiyetsiz tebessümle “Günaydın” derken. Sevişirken büyük bir motivasyona yol açan Can’ın bu saplantılı hali şimdi resmen midesini bulandırıyordu. Kendisine yapışmış, kısa boylu, tıfıl ve aklı sürekli çiftleşmekte olan bir maymun gibiydi sanki.</p>

      <p class="paragraf-2">Can’ın yataktan doğrulmasıyla Duru atağa geçti, kendisine ulaşmasına izin vermeyecekti. Can’a “Çok geç kaldım. Akşama görüşürüz!’ dedi ve uzun güzel bacaklarıyla büyük adımlar atarak uzaklaştı Can’dan. Can yataktan kalkıp onun peşinden gitmek için hızla harekete geçmişti ki kapanan kapının sesi ona geç kalmış olduğunu anlattı. Duru’nun evden çıkmış olduğunu ancak birkaç saniye içinde algılayabildi ama yine de salona doğru ilerledi. Kapanan kapının kolunda asılı olan nazar boncuğu sallanıyordu. Can Manay hedefe kilitlenmiş bir robot gibi dümdüz ilerledi, kapıya o kadar odaklanmıştı ki ayağını sehpaya çarptığını hissetmedi bile. Nazarlığın sallanışının yavaşlamasını izlerken, boynunda ve şakaklarında damarları belirmeye başlamıştı.</p>

      <p class="paragraf-2">Ne olmuştu? Aklından neler geçiyordu? Duru resmen kaçarcasına çıkmıştı evden. Her şeye katlanabilirdi, her şeye, Duru’nun kendinden uzaklaşması dışında her şeye. Can biraz önce ayağını vurduğu sehpaya baktı, ayak parmağı acımış olmalıydı ama hissetmiyordu, hissedebildiği tek duygu bedenine yayılan korkuydu.</p>

      <p class="paragraf-2">İçinde hissettiği şeyin korku olduğunu algıladığı anda antika sehpayı alıp yere vurması, vurarak parçalaması, masanın yanındaki sandalyeyi kavrayıp savurması...</p>

      <p class="paragraf-2">Duru’nun kenara atılmış şalına denk gelene kadar Can içindeki çaresizlikle dövdü etrafındaki objeleri. Şalı eline alınca ancak ana dönebildi. Duru onundu. Ona aitti. Onu aramaya karar verdi. Telefonu eline alınca vazgeçti. Fazla gitmişti üstüne, belki de gerçekten sadece geç kalıyordu. Onu bu kadar sıkboğaz etmesi Duru’ya iyi gelmiyordu ama ne yapabilirdi ki, elinde değildi, bu Can Manay’dan daha üstün bir duyguydu. Şaldan bir nefes daha alırken irkildi. Aklına doğan şey sanki onu bir rüyadan uyandırmışçasına şal elinden sarkarken sakince yatak odasına yürüdü, telefonu yatağın üzerine attı ama şalı bırakamadı. Gizli kapıyı açıp yine kayıt odasına girdi.</p>

      <p class="paragraf-2">Burası Can Manay’ın mabediydi. Sahip olduğu en değerli şeylerin kontrolüydü bu oda. Kenardaki büyük kasayı önce parmak iziyle, sonra şifreleri girerek açtı. İçinde bir tomar kâğıt ve küçük paketler vardı. Duru’nun şalını yere bırakıp kasanın en alt bölümündeki çekmeceyi çekip plastik bir saklama torbası çıkardı. Torbayı köşesinden açıp burnunu dayadı. Çiçek’in başörtüsüne sinen kokusu hâlâ ordaydı. Torbaya koyduğundan beri çıkarmamıştı bu başörtüsünü, kendisine hissettirdiği her şeyin kokusunu taşıyordu bu başörtü hâlâ. Örtüyü çıkarmaya karar verdi ama çıkaramadı, elleri titredi, torbaya yine burnunu dayayıp kokladı... Sadece ucunu çıkardı, parmaklarının arasında hissetti... Sevgiyle inceledi... Krem rengi pamuklu yumuşak kumaş üzerine yayılan yeşil dallar ve dalların ucundaki kırmızı elmalar... Örtünün kenar oyalarına bulaşan Çiçek’in kanı...</p>

      <p class="paragraf-2">Örtünün kenarına bulaşmış kan lekesi gözünden akmak üzere olan yaşı durdurdu. Kendine gelmeliydi. Bu duygudan gidilecek tek yer asla varmak istemediği yerdi. Ne yapıyordu burada böyle! Bu torbayı hiç açmamalıydı! Bu torbayı hiç saklamamalıydı! Ama atamadı. Hızla torbanın ağzını kapatıp yerine koydu, kasayı kapattı. Kasadan uzaklaşırken yerde bıraktığı şalı gördü. Eğilip almak istedi ama eğilirse doğrulamayacak gibi hissediyordu. Odadan çıktı. Yatağa oturup nefesindeki düzensizliği kontrol altına almaya çalıştı. Sol kolundaki ağrı fazlalaştı. Üzerindeki tişörtü çıkarıp çıplak vücudunu yatağın üzerine bıraktı. Kollarını iki yana açıp derin nefeslerle kan dolaşımını rahatlattı. Kolundaki ağrının geçmesini dinledi. Koluna bakarken parmaklarının ucunda duran telefonu fark etti. Küçük bir hamleyle uzanıp en çok sesini duymak istediği ve hiç aramak istemediği kişiyi aradı. Eti’nin “Alo”su Can’ın sessizliğiyle cevap buldu sanki.</p>

      <p class="paragraf-2"><span>Eti “Can...” dedi sanki ona kim olduğunu hatırlatırcasına. Can sessizdi. Eti “Nefes al, derin derin nefes al. Nerdesin?” Can “Evde” diye cevap verdi neredeyse fısıltıyla. Eti tane tane “Sakinleştin mi?” dedi. Can, “Evet, iyiyim” diye cevap verdi. Eti, “Bilmem gereken bir şey var mı?” diye sorguladı, Can Eti’nin sorusundan rahatsız, hemen doğruldu uzandığı yerden ve “Çok iyiyim, bir sesini duyayım dedim” diyerek biraz önceki o ihtiyaçtaki halini kamufle etmeye çalıştı. Eti, “Aradığına sevindim o zaman” dedi Can’ın oynadığı oyuna bir an katılarak ve sonra ekledi: “Hep yanındayım.”</span></p>

      <p class="paragraf-2">Can, “Biliyorum” dedi ve telefonu kapattı. Tavandaki aynadan kendi yansımasına odaklandı. Ait olduğu şeye sahip olamayan bir adam gördü yansımasında ve kalkıp kendisinden uzaklaşırcasına yansımasından uzaklaştı.</p>

      <p class="arabaslik-sol" id="toc_marker-1-24">24. Özge &amp; Sadık</p>

      <p class="paragraf-2">Sadık, tamamıyla kendine ait katın ortasında, etrafı camla çevrilmiş toplantı odasında, büyük masanın başında, kendi koltuğunda oturmuş önündeki dosyaları incelerken kafasını dosyadan kaldırdığında nefesi kesildi. Özge ıslanmışlığını kontrol altına almaya çalışırken önünde yürüyen Burcu’yu takip ederek toplantı odasına doğru yaklaşıyordu. Islak suratından silmeye çalıştığı stres çatık kaşlarının altında kısılmış yeşil gözlerindeydi. Sadık oturduğu yerden göremiyordu o gözlerdeki çabayı ama hissediyordu. Saçlarından damlayan sular, sırılsıklam olmuş kıyafetleriyle ne kadar da uyumluydu. Bir kahraman gibi dimdik durmaya çalışarak, yanında yürüdüğü süslü kızın güzelliğini yavan bırakacak gerçeklikte bir etkiyle ve bu etkinin varlığından zırnık kadar haberi olmadan girdi toplantı odasına Özge. Sadık, Özge’ye kitlenmiş gözlerinin algıladıklarının etkisiyle gözlüklerini çıkarmaya bile fırsat bulamadan izledi onun yaklaşmasını.</p>

      <p class="paragraf-2">Özge suratında olma olasılığı olan damlaları elinin tersiyle silip, saçlarını hızlıca geriye attı ve kocaman masanın bir ucunda dosyaların arasındaki Sadık’la göz göze geldi. Onu gördüğüne gerçekten sevinmişti ama bu sevinç yüreğine oturan sıkıntının altından çıkıp suratına ulaşamadı, çünkü Sadık’ın ifadesinde bir tuhaflık vardı. Adam donmuş gibiydi. Tüm gizlilik anlaşmalarına rağmen buraya böyle gelmekteki ısrarı yüzünden olmalıydı ama gidecek başka bir yeri yoktu. Özge’nin adımları tereddütle yavaşlarken Sadık sert bir hareketle ayağa kalktı. Eliyle Burcu’ya küçük bir hareket yapıp Özge’nin suratına bakmadan yanından geçip gitti. Özge ne yapması gerektiğini anlamadan bir an durdu. Böyle ısrarla arayıp buraya gelmesi çok aptalcaydı. Sadık’ın salondan hızla çıkmasını yavaşça izledi. Buradan hemen gitmeliydi, artık biliyordu, kimse ona yardım edemezdi. Özge, bazı dosyaları seçen Burcu’ya bir an bakıp hoşça kal deyip dememeye karar veremeden arkasını döndü. Bir şey demesi anlamsızdı, koşup buradan uzaklaşmak isteyen duygusunu bastırıp sakince çıkış kapısına doğru ilerlemeye başladı. Birkaç saniye sonra Burcu giydiği o yüksek ve sivri topuklu ayakkabıların üstünde kendisine yetişerek, ‘‘Özge Hanım, ben size yolu göstereceğim, lütfen beni takip edin” dedi. Özge, Burcu’nun kendisini çıkışa yönlendireceğini düşünerek onu takip etti, asansörü geçene kadar uğurlandığından emindi.</p>

      <p class="paragraf-2">Burcu, koridorun sonundaki siyah kapıyı parmak iziyle açtı, Özge açılan küçük asansöre bindiğinde yine sırılsıklam olduğunu hatırladı çünkü asansörün siyah parlak zeminine attığı her adım sulu bir iz bırakmıştı. Burcu Hanım iyi günler dileyip asansörün dışında kapıların kapanmasını bekledi. Asansör aşağı inmek yerine yukarı çıktı. Kapılar Kolhan’ın muhteşem odasına açıldı.</p>

      <p class="arabaslik-sol" id="toc_marker-1-25">25. Bilge &amp; Doğru &amp; Can Manay</p>

      <p class="paragraf-2"><span>Konsolosluk işlemleri hızlı gitmişti, Can Manay’ın adına bir işlem yaptırmak ne kadar da rahattı. Adı bir anahtar gibi açıyordu gerekli her hizmeti. Sıra beklemeden, vakit kaybetmeden, koca ülkede yaşayan diğeriyle kıyaslanmayacak bir serilikte alabilmişti Bilge vizeleri. Dışarıda yağan sağanak yağmura rağmen tuttuğu direksiyona baktı sevgiyle. Doğru’nun rahatsız olmayacağını bilse şu an müziği bile açardı. Keyif böyle bir şey olmalıydı. Kliniğe vardıklarında hemen Can Manay’ın aracının henüz gelip gelmediğine baktı. Can Manay’ın otoparktaki yeri boştu, şükürler olsundu.</span></p>

      <p class="paragraf-2">Güvenlikten geçerken Doğru’nun kim olduğunu açıklamak biraz tuhaf olmuştu çünkü insanların özürlülere karşı yapmacık ilgisi her zaman rahatsız etmişti Bilge’yi. Doğru’nun daha hızlı yürümesini dileyerek asansöre geçti.</p>

      <p class="paragraf-2">Can Manay’ın katına çıktıklarında Zeynep her zamanki gibi yerindeydi, dosyaları grupluyordu. Bilge’nin yaklaştığını duyup bir an kafasını kaldırmış, yine dosyalara dönmüştü ki Bilge’nin yanında bir yabancı olduğunu algılayıp dikkatle onlara baktı. Genetik bozukluklar karşısında neydi bu insanları bu kadar şaşkınlığa düşüren şey diye düşünerek sakin yaklaştı Bilge, her zaman yaptığı gibi Doğru’nun adımlarına adımlarını uydurarak.</p>

      <p class="paragraf-2">Zeynep ciddiyetle onların yaklaşmalarını bekledi. Bilge, “Konsolosluğa yetişmek için Doğru’yu da yanıma almak zorunda kaldım. Pasaportları size hemen teslim edebilmek için onu okula bırakamadım. Belki öğleden sonra uçacaklarını söylemiştiniz” dedi ve pasaportları Zeynep’e uzattı.</p>

      <p class="paragraf-2">Zeynep şaşkınlığını suratına yayılan belli belirsiz gülümsemenin arkasına saklamaya çalışarak ayağa kalktı. Acemilikle elini Doğru’nun omzuna uzatırken ona “Hoş geldin” dedi ama Doğru bir hamlede geri çekildi. Kendisine dokunulmasından hoşlanmıyordu. Bilge, yıllardır bir psikologun kliniğinde çalışan birinin nasıl olur da yeni tanıştığı otistik bir çocuğa dokunmaya kalkışmasına şaşırdı ama sadece bir an, çünkü hemen sonra hatırladı: Can Manay’ın daha önce hiç otistik bir hastası olmamıştı. Kendi küçük sorunlarının içinde zenginlikle kaybolanların geldiği bir klinikti burası. Zeynep hemen bir adım gerileyip Bilge’ye baktığında, Bilge yavaşça Doğru’ya döndü ve sakince fısıldadı: “Burayı adımlayabilirsin.”</p>

      <p class="paragraf-2"><span>Doğru haf</span><span class="char-style-override-14">i</span><span>fçe kafasını kaldırdı. Bilge evet anlamında başını salladı ve Doğru koridorun köşesine gidip adım adım tabanı adımlamaya başladı. Bilge bir an Doğru’nun ardından baktıktan sonra hemen aceleyle Zeynep’e döndü, açıkladı: “Şimdi Doğru’yu okula bıraksam iyi olur. Nasılsa vizeler yetişti. Okula gidip gelmem en fazla bir buçuk saatimi alır” dedi ve cevap beklercesine Zeynep’in suratına baktı. Zeynep onaylaması gerektiğini ancak anlayıp hemen “Tabii. Tabii. Acele etme, ne kadar zaman gerekiyorsa hallet işini” dedi Bilge’nin daha önce hiç tanık olmadığı çok yumuşak bir ses tonuyla ve bu ses tonu bundan sonraki ilişkileri boyunca duyacağı tondu. Acımanın sesi inceltmesi hayret vericiydi.</span></p>

      <p class="paragraf-2"><span>Bilge, “Can Bey’in istediği araştırmayı hem size hem de ona gönderdim. Ama henüz bir cevap alamadım. Siz inceleyebildiniz mi?” dedi. Zeynep anlamamıştı “Hangi araştırma?” diye sorguladı. Bilge, “Kanallardaki yönetici değişiklikleriyle ilgili... Yeni yöneticiler ve daha önce bağlı oldukları kurumlarla ilgili olan” diye açıkladı. Zeynep, “Problem çıkacağını sanmıyorum. Sen istersen şimdi kardeşini okula götür artık, sonra konuşuruz” dedi. Bilge kafasını evet anlamında sallayıp Doğru’yu şimdi nasıl adımlamaktan vazgeçireceğini düşünerek ona yöneldi. Doğru’ya yaklaşıp fısıltıyla, “Asansörün tüm düğmelerine basmamız gerekiyor. Hemen. Yapalım mı?” dedi. Doğru’nun adımlarına yoğunlaşmış dikkati hemen Bilge’ye kaydı ve ikisi asansöre gidip hemen düğmesine bastılar. Bilge her şeyin ne kadar akıcı bir şekilde gittiğinden memnundu, ta ki asansör kapısı açılıp karşısında Can Manay’ı görene kadar.</span></p>

      <p class="paragraf-2"><span>Can Manay kendisine yol vermeden dikilen Doğru’yu gördü önce, sonra Bilge’yi ve kızın suratına yayılan pembemsi utancı fark etti. Dikkati hemen yine Bilge’nin yanında asansöre binmek için sabırsızlıkla dikilen genç adama kaydı, bir tuhaflık vardı. Çatık kaşları yumuşadı, Bilge “Günaydın” diyerek ona yol verirken Can suratındaki şaşkınlığa hâkim olamadan asansörden çıktı. Bilge ve Doğru hemen asansöre bindiler, Can birkaç adım atmıştı ki kararını değiştirdi. Merakını dinleyecekti, kapanmak üzere olan asansör kapısını eliyle durdurdu ve asansöre geri bindi.</span></p>

      <p class="paragraf-2"><span>Doğru her katın düğmesine bastığından Can’ın yaşadığı en uzun asansör yolculuğuydu bu. Her katta durdular, bazı katlarda asansöre binmek için bekleyenler içeride Can Manay’ı görünce sadece selam verip geri çekildiler. Bilge’yse içinde bulunduğu bu garip durumun daha da garipleşmemesine dua ederek sessiz, katı, öylece bekledi zemine varmayı. Can Manay bir süre Doğru’yu inceledikten sonra bakışlarını Doğru’dan almadan sordu: “Adı ne?” Bilge hemen cevap verdi: “Doğru.” Can, “Kaç yaşında?” diye hemen ekledi. Bilge, “24 olacak” diye cevapladı. Can “Sen kaçsın?” dedi. Bilge “21” dedi. Konunun kendisine gelmesi taşınması çok zor bir ağırlık gibi oturdu Bilge’nin ifadesine. Can “Otistik?” diye sorguladı. Bilge kardeşiyle aynı mekândayken sanki o yokmuş gibi konuşmak istemiyordu, kafasını evet anlamında sallarken konuyu değiştirdi: “Kanal yöneticileriyle ilgili attığım listeyi aldınız mı?”</span></p>

      <p class="paragraf-2">Can, “Ne zaman teşhis konuldu?” diye sordu hâlâ Doğru’yla ilgileniyordu. Neyse ki giriş katına varmışlardı, asansörün kapısı açılmak üzereydi, Bilge tam “Can Bey” demişti ki Doğru direkt Can Manay’a döndü. Dikkatle ona, gözlerine baktı. Bir adım yaklaştı. Can şimdi göz gözeydi Doğru’yla ve Bilge şoktaydı. Doğru Can’a yaklaşıp onun suratına bakarak “Can Bey” dedi. Can’ın suratına gülümseme yayılırken Doğru, “Can Bey... kötü” diye ekledi ve asansörün kapısı tamamen açılınca Doğru sanki hiçbir şey olmamış gibi asansörden bir robot gibi çıktı, Bilge biraz önce olan garipliği geçiştirmek için hızla iyi günler dileyip Doğru’yu takip etti. Doğru koridorda yürürken kendi kendine hâlâ “kötü” diye mırıldanıyordu, sanki anlamını bilmediği ama ezbere söylediği bir şey gibi.</p>

      <p class="paragraf-2">Asansör kapıları kapandı. Can Manay’ın suratında askıya alınmış gibi duran sahte tebessüm silindi. Sırtını geriye yaslarken içinde kontrol edemediği bir öfke hissediyordu. İlk defa maskesizdi. Bu kızı hiç işe almamalıydı!</p>

      <p class="arabaslik-sol" id="toc_marker-1-26">26. Özge &amp; Sadık Murat Kolhan</p>

      <p class="paragraf-2">Asansörden indiğinde Özge’nin bir anlığına görebildiği tek şey bir su gibi pürüzsüzce yayılan simsiyah parlak zemin ve tüm şehre hâkim 360 derecelik manzaraydı. Kolhan’ın masası asansörden birkaç adım attıktan sonra solda ancak görülebiliyordu. Sadık masasına oturmuş, asansörden inen Özge’ye bakıyordu. Özge bakışlarını ıslak adımlarını attığı yerle, masasında oturan Sadık arasında paylaştırarak sakince yürüdü. Böylesine bir zenginliğe sahip olup da hâlâ böyle anlamsız işler yaparak yaşıyor olmak nasıl bir şeydi acaba? Bunu düşünür düşünmez hemen aklından çıkardı, çünkü hayatın merak ettiğimiz ve kınadığımız her şeyi bize yaşattığını biliyordu.</p>

      <p class="paragraf-2">Masanın önüne geldiğinde Sadık eliyle haf<span class="char-style-override-14">i</span>fçe oturmasını işaret etti ama Özge koltuğa oturmak istemedi, o kadar ıslaktı ki kalktığında bırakacağı ıslaklık utandırıcı olacaktı. Masanın önünde dikilip dümdüz Sadık’a baktı. “Koltuğunuzu deforme etmek istemem, ıslanmaması gerekiyormuş gibi duruyor” dedi. Sadık’ın gözlerinin içinde beliren ışıklı gülümsemeyi gördüğüne yemin edebilirdi ama Sadık ayağa kalktığında suratındaki ciddiyet neredeyse rahatsız ediciydi. Ciddi, gözlerini Özge’ninkilerden ayırmadan masanın çevresinden ona doğru yürüdü, konuşmadan birkaç saniye tam karşısında dikildi. Özge bakışlarını kaçırmaması gerektiğini kendi kendine tekrarlarken kendini vahşi bir hayvanla göz göze gelen biri gibi hissetti. Sadık, suratında tek bir mimik oynamadan “Haklısın. Bunlar suya dayanıklı değil. Pahalı şeyler nedense dayanıksız oluyorlar. Benimkine otur. Deforme edemezsin” dedi. Ciddi bir şekilde masanın önündeki misaf<span class="char-style-override-14">i</span>r koltuğuna çöktü ve oturduğu yerden Özge’yi kendi koltuğuna eliyle buyur etti. Dalga geçmiyordu.</p>

      <p class="paragraf-2">Özge her adım attığında çıkardığı sulu sese aldırış etmeden Sadık’ın suratındaki ciddiyetin aynısını suratına yapıştırıp, Sadık’ın tahta benzeyen, konforlu deri koltuğuna oturdu. Özge ciddiyetle Kolhan’ın suratına baktı. Sadık “Buyurun, sizi dinliyorum” dedi. Ciddi ifadesinin arkasında, kızın sırılsıklam halinin içine daha da fazla işlememesi için kendiyle savaş halindeydi. Kızdaki bu çiğ doğallık asla taklit edilemeyecek, çok güçlü bir şeydi. Çi fışkırıyordu bu bedenden.</p>

      <p class="paragraf-2">Özge, “Dün gece dergiyi kapattılar. Sunuculara mahkeme kararıyla el konulmuş. Siz müdahale edebilir misiniz?” dedi.</p>

      <p class="paragraf-2">Sadık, “Gerekçe neymiş?” diye sordu. Özge, “Gece nöbetçi savcı derginin, diğerlerinin kişilik haklarına saldırı ve provokasyon yapmasıyla ilgili bir şeyler söyledi. Ama bunu yapabilmek için suçlamada bulunan birinin ya da bir kurumun olması gerekmez mi? Davayı devlet açıyor ama gösterilen nedenle davayı kişilerin açması gerekmez mi?” dedi.</p>

      <p class="paragraf-2">Sadık, “Bu ülkede devlet nedenlere gerek duymadan her şeyi yapabilir” diye karşılık verdi. Özge, “Ama siz de öyle! Müdahale ederseniz engelleyebilirsiniz” diye atıldı. Atılır atılmaz yardımı bu cümlelerle istediği için kendini abisinden birtakım çocukları dövmesini isteyen bir aptal gibi hissetti. Sadık geriye yaslandı, konuşmadan kafasını koltuğun başlığına koydu. Bakışları tavanda, “Buradan girersem bana nasıl bir zarar verebileceğinin farkında mısın, yoksa umursamadığın için mi dahil olmamı istiyorsun?” dedi. Özge’yi vicdanından yakalamak bu durumu frenlemenin en kestirme yoluydu. Özge telaşla lafa daldı: “Asla size zarar vermek istemem. Burada yolsuz bir durum var. Beni dinlemezler ama bu yolsuzluğu siz durdurabilirsiniz. Ben sadece adalet isti-” derken Sadık Özge’nin lafına girdi: “Yine adalet. Sadece adalet... Biliyorum ama bazen kaldırmaktan üşenmeyeceğin küçük bir taş, altındaki akrep yuvasının tek kapısı olabilir. Taşı kaldırdığın için etrafa yayılan akrepleri yine içeri sokmak da imkânsız olabilir... Benim başka bir teklif<span class="char-style-override-14">i</span>m var” dedi.</p>

      <p class="paragraf-2">Özge aynı anda hem hayal kırıklığı hem de heyecan yaşadı, Sadık’ın ağzından çıkan kelimelerin kendisi için önemi suratındaki her mimiğe yansıyacak şekilde Sadık’ın konuşmasını bekledi.</p>

      <p class="paragraf-2">Sadık açıkladı: “Uzun süredir, eğitim sisteminden hayata atılan gençler için bir şeyler yapmayı planlıyorum. Ülkenin bir sürü yerinde okullar açtım ama sorun eğitilmeleri değil, sorun eğitimin onları sadece taklit etmeye özendirmesi. İçlerinden geleni keşfetmek yerine hoşlarına giden şeyleri taklit ederek yaşıyorlar. Ülke marka uzmanları, reklamcılar, pazarlamacılar, iş adamlarıyla doldu. Nasıl tüketilmesi konusunda kitleleri motive etmeye çalışan binlerce görevli. Peki, kim üretecek? Kimyagerler, biyologlar, f<span class="char-style-override-14">i</span>zikçiler, hatta çiftçiler, jeologlar... Bu meslekler sanki yok. Popüler olmadıkları için tercih edilmiyorlar. Bir dergi düşünüyorum bu meslekleri popüler hale getirmek için, üretimi destekleyen kişileri örnek gösteren bir dergi. <span class="char-style-override-16">Darbe’</span>yi unut, gel bunu yapalım seninle. Benim tüm kaynaklarım, tam kapasite emrinde olsun. Cadı avını bırak. Senin bu anarşist algını kişileri üretime motive etmek için kullanalım. Bilgiyi bilgeliğe çevirmeleri için çocuklara yol gösterelim.”</p>

      <p class="paragraf-2"><span>Özge içinde tuttuğu nefesi nihayet dışarı verip bir nefes daha alırken koltuğa yaslanma gereği duydu, ıslaklığının soğuk rahatsızlığı artık hissedilemeyecek kadar uzaklardaydı çünkü</span> <span class="char-style-override-16">Darbe’</span><span>yi unutacağı bir geleceği hiç düşünmemişti ve kafasında kendisiyle ilgili kurduğu her hayalde, her düşüncede</span> <span class="char-style-override-16">Darbe’</span><span>nin olduğu bir gelecek vardı. Beyni bir anda bomboş oldu. Saatte 500 km hızla giderken aniden frene basmak ve basmamak arasında karar vermeye çalışan biri gibiydi. Bu 12 saniye sürdü. 12 saniye sonra Özge ayağa kalktı, Sadık Murat Kolhan’dan vaktini aldığı için özür dilerken asansöre doğru ilerledi. Asansörün yanındaki duvarın üstünde asansörü çağırmak için düğme aradı ama yoktu, buradan nasıl çıkacağını sormak için Sadık’a döndüğünde Sadık odanın diğer köşesinde kapıları açılmış başka bir asansörün önünde kollarını göğsünün üstünde birleştirmiş duruyordu. Özge kendini aptal gibi hissederek Sadık’a doğru ilerledi. Sadık, “Bu asansör direkt sokağa iniyor” diye açıkladı. Elini uzattı. Sıkıca tokalaştılar. Özge, “Teşekkür ederim” dedi, elini çekerken Sadık Özge’nin elini bırakmadan “Teklif</span><span class="char-style-override-14">i</span><span>mi düşün. Bana katılmak istersen ara.</span> <span class="char-style-override-16">Darbe’</span><span>yle ilgili sana yardım edemediğim için üzgünüm” dedi, içtendi. Sadık, “Birazdan sana mesaj gönderilecek. Gönderilen numara benim direkt hattım” dedi. Özge asansörün içine girdi. Kapıların kapanması için Sadık’ın parmak izini okutmasını bekledi. Asansörün kapısı kapanırken gayriihtiyarı kafasını kaldırdı Özge ve kapanan kapının arasından Sadık Murat Kolhan’ın derin gözleriyle çakıştı gözleri sadece birkaç salise. Asansör aşağı inerken kendini Olimpos’tan yeryüzüne inen değersiz, önemsiz, kimsesiz bir ölümlü gibi hissediyordu. Bu inişinin hayatının çıkışına meydan verecek bir karşılaşmaya neden olacağından habersiz, çaresiz bekledi asansörün yere varmasını.</span></p>

      <p class="arabaslik-sol" id="toc_marker-1-27">27. Can Manay</p>

      <p class="paragraf-2">Can odasına vardığında masanın üzerinde duran pasaportları gördü. Duru’nun pasaportunu alıp önüne gelen ilk vizedeki resmine baktı. İçindeki öfke Duru’nun küçücük fotoğrafının etkisiyle dindi, suratına kendiliğinden bir gülümseme yayıldı. Düşünmeden telefonunu eline aldı, aradı.</p>

      <p class="paragraf-2">Duru’nun şoförü Ayla, “Buyrun” diyerek hemen cevap verdi, belli ki Duru yanında değildi. Can Manay buyurdu: “Anlat.” Ayla, “Hanımı bekliyorum. Görüşmeye gireli bir saat on iki dakika oldu. Henüz çıkmadı.”</p>

      <p class="paragraf-2">Can Manay, “Sabah nasıldı?” diye sordu. Ayla, “Biraz gergin. Her zamanki sempatikliğinde değildi. Konuşmak istemedi. Müziği kapattırdı. Dikkati hep camdan dışarıdaydı” derken Can Manay, “Telefonda konuştu mu?” diye lafa girdi. Ayla “Hayır. Mesajlaşmadı da” diye açıkladı.</p>

      <p class="paragraf-2">Can Manay, “Neden bu kadar uzun sürüyor, öğren. Haber ver” dedi ve Ayla’dan cevap beklemeden telefonu kapattı. Masanın üzerindeki telefonun bir tuşuna basarak Zeynep’e bağlandı. “Kaçta yola çıkmak en doğru olur? Sabahın köründe ya da gece yarısı varmak istemiyorum.” Zeynep, “Varış için tercih ettiğiniz saat?” diye karşılık verdi. Can bir an düşünüp “12, öğlen” dedi. Zeynep, “İlgileniyorum” deyip telefonu kapattı.</p>

      <p class="paragraf-2"><span>Can Manay paraya kıymaya, pasaportlarsa yola çıkmaya hazırdı. Özel uçağın ayarlamaları 1 saat içinde bitecekti. Bu sabah evde geçirdiği krizin ardından önce Duru’nun sonra da kendisinin valizini bile hazırlamıştı. Duru’yu içinde görmekten hoşlandığı kıyafetleri, çamaşırları seçmiş, pek de detaya önem vermemişti. Gittikleri 6 yıldızlı otelde nasılsa her şey vardı. Şimdi sadece Duru’nun seçmelerden çıkmasını bekleyecekti. Seçilmeyeceğini biliyordu. Seçilmemesi için gereken tüm ayarlamaları da yapıyordu. Bu ayarlamaları yapmak günden güne ne kadar da zorlaşıyordu. İnsanlar Duru’yu tanımaya başladıkça gösteri dünyasının timsahları da Duru’nun güzelliği, yeteneği ve üstüne bir de Can Manay’ın kadını olmasının etkisiyle ciddi bir kitle toplayacağının bilincinde aslında onunla çalışmak için can atar hale gelmişlerdi ama bu da pek önemli değildi. Duru’ya sokulmak isteyenler kontrol edilemeyecek bir hal almadan zaten evleneceklerdi ve Duru hamile kalınca herkes haddini bilecekti. Paylaşamazdı Can onu. Duru’nun kendine hissettirdiği şeyleri başkalarına da hissettirmesini şansa bırakamazdı. Başka bir avcının da sinsice ona yaklaşmasına katlanamaz ve bu riski asla alamazdı. Onun rahminde dölleyeceği yumurtayı düşündü, ereksiyonu o kadar ani ve güçlüydü ki mastürbasyon yapmaya karar verdi. Masanın kenarında bulunan düğmeye bastı, kapısı otomatikman kilitlendi. Veda gecesindeki kayıttan kendisi için ayırttığı Duru’nun dans ettiği bölümü bilgisayarından bulup kararını uygulamakta kararlıydı. Ama of</span><span class="char-style-override-14">i</span><span>s telefonu çalmaya başladı. Zeynep arıyordu. Of</span><span class="char-style-override-14">i</span><span>s telefonuna cevap verir vermez cep telefonu da titremeye başladı. Zeynep hazırlıkların tamamlandığını, bu gece yarısı yola çıkarlarsa sabah 11.00 gibi Maldivler’de olacaklarını açıklarken Can diğer telefonu da cevaplayıp kulağına götürdü. Ayla sesindeki heyecanı bastırmaya çalışarak, “Duru Hanım seçmelerden yaklaşık 1 saat önce çıkmış. Onu bulamıyorum. Telefonunu açmıyor” dedi. Can Manay erkekliğine giden tüm kanın beynine hücum etmesiyle kendini sarsılmış hissederek dondu. Diğer kulağında of</span><span class="char-style-override-14">i</span><span>s telefonunun olmasını umursamadan Ayla’ya mırıldandı: “Nasıl yok...” Ayla’nın konuşmasına fırsat vermeden ciğerlerinden çıkan havanın tüm şiddetiyle “Nerde!” diye haykırdı.</span></p>

      <p class="arabaslik-sol" id="toc_marker-1-28">28. Özge</p>

      <p class="paragraf-2"><span>Özge asansörden indiğinde kendini arabanın giremeyeceği kadar dar bir yolda buldu. Yağmur dinmişti ama gök gürültüsünü andıran kalabalık bir uğultu uzaklardan geliyordu. En fazla 2 metre genişliğindeki yolun her iki ucu da duvarla kapanmıştı. Ne tarafa gitmesi gerektiğini anlamaya çalışırken sağda, uzaktaki duvar yavaşça kayıp binanın içine girerek açılmaya başladı. Özge tereddüt etmeden açılan duvara doğru ilerledi, izlendiğinden emin, adımlarını sakince atarak duvara yaklaştı. Duvar sadece aralandı, Özge aralıktan geçtiğinde karşısında demir bir kapı olduğunu gördü. Arkasındaki duvar yine kapanmaya başladığında biraz önce gök gürültüsünü andıran sesin şimdi insan kalabalıklarından çıktığını anladı. Önündeki kapının ardında bir şeyler oluyordu. Özge birkaç saniye kıpırdanmadan bekledi. En kötüsü yüksek kapıyı tırmanırdı, üst kısımdaki dikenli tellere rağmen aşacak cesareti ve isteği vardı. Kapı açıldığında Özge sokağa çıktı, binanın önünde biriken kalabalığı fark etti. Caddenin köşesinde “Satılmış medya” diye bağıran yüzlerce insan vardı. Özge neler olduğunu düşünerek kalabalıktan uzakta diğer tarafa yürüdü. Ne olduğu umurunda değildi, tek düşünebildiği</span> <span class="char-style-override-16">Darbe’</span><span>ye nasıl hayat verebileceğiydi.</span></p>

      <p class="arabaslik-sol" id="toc_marker-1-29">29. Duru</p>

      <p class="paragraf-2">Merdivenlerin başında geldiğinde kalbi sıkıştı. Nefesini dengelemeye çalıştı. En zoru, ilk basamağa atılan ilk adımdı. O adımda karar vardı, içine girmeye karar verdiği duyguyla baş edeceğine dair verilen söz vardı, mücadele vardı. Gecekondular arasından Deniz’le yaşadığı evin sokağına çıkan merdivenleri çıktı, her adımda geri dönmemek için kendiyle savaşarak.</p>

      <p class="paragraf-2">Evin sokağına ulaştığında bir zamanlar ne kadar sabırsızlıkla bu yolda yürüdüğünü, Deniz’e varmak için nasıl da koşarak bu sokağı geçtiğini, onu kapının önünde oturmuş kendisini beklerken bulduğu zamanlarda yaşadığı neşeyi düşündü. Hayatının en mutlu zamanları şimdi sadece bir anıydı: Hatırladıkça vicdanındaki yarayı dağlayan huzurlu ve acıtan anılar.</p>

      <p class="paragraf-2">Acele etmeden adım adım eve yaklaştı. Kapının önünde durdu bir an. Parmağını elindeki anahtarda gezdirdi önce ve sonra zile bastı. Cevap gelmedi. Elindeki anahtarı deliğe sokup temkinli bir şekilde kapıyı açtı, evde kimseyle karşılaşmayacağına emindi ama kalbinin beynine saldırtacağı anılara, duygulara karşı tetikte olmalıydı. Bahçeye çıkan merdivenlerden yukarı çıktı, bu yolculuğa devam edebilmek için içindeki tüm duyguları bastırması gerektiğini biliyordu. Kendine tuzaklar kurmak için hızla atan kalbinin sesini kısarak çıktı merdivenleri. O gece Can’a gittiğinden beri ilk defa geliyordu buraya.</p>

      <p class="paragraf-2">Bakımsızlıktan kuruyan bahçe, köşede sarılmış duran hortum... Deniz’in yokluğuyla dağlayan sessizlik... Buraya gelmek iyi bir f<span class="char-style-override-14">i</span>kir değildi. Ama gidecek başka bir yeri olmayan, kimsesi olmayan biri hatıralarından başka nereye gidebilirdi ki? Evin giriş kapısına iki adım kala durdu. Geri dönmek için çok geç değildi. Ama geri dönerse asla buraya bir daha gelmeyecekti, biliyordu, kalbindeki kara delikti bu ev. İçeri girmeli ve her duyguyu yutan, anlamsızlaştıran bu evin kendisi üzerinde yarattığı etkiyi silmeliydi. Daha fazla inkâr edip, Deniz’den nefret etmeye çalışamazdı, işe yaramadığı kesindi.</p>

      <p class="paragraf-2">Deniz’in aniden gidişinin izlerinin canını yakacağından emin ama yine de ondan geriye kalanlar olduğu için gizli bir heyecanla açtı kapıyı. İçeriden gelen tertemiz deterjan kokusu bir yumruk gibi çarptı tüm beklentilerini yıkarcasına.</p>

      <p class="paragraf-2"><span>Ne hissedeceğini, düşüneceğini bilemeden, andan kopmuş bir merak içinde yürüdü. Her adımda daha da çatıldı kaşları, salona döndüğünde tamamen şoktaydı! Ev daha önce hiç olmadığı kadar temiz, mis gibi deterjan kokusuyla kaplı ve derli topluydu. Deniz’den bir tek eser bile yoktu, ortadaki sehpa dahil. Sehpanın nereye gitmiş olabileceği düşüncesi beyninde dolanırken hızla yukarı fırladı Duru, yatak odasına daldı. Yatak çarşafları yoktu. Dolabı açtı. Deniz’in tüm eşyaları gitmişti. Çekmeceleri açtı hızla, bomboştu. Komodinin üzerinde duran fotoğraf kutusunu yatağın üzerine boşalttı. Yatağın üzerine yayılan fotoğrafların arasında bir tane bile Deniz’in bulunduğu fotoğraf yoktu. Yatak odasından fırlayıp Deniz’in stüdyo olarak kullandığı alt kata indi, inerken duvarlara baktı, tüm resimler gitmişti, stüdyoya vardığında oda da bomboştu. Deniz tüm ekipmanını almıştı. Yine salona fırladı. Masanın arkasındaki çekmeceyi açtı, Deniz’in kendisi için hazırladığı defter de gitmişti. Deniz’den eser yoktu. Kaşları çatık, kalbindeki merak öfkeye dönüşmek üzere öylece dikildi. Deniz her şeyini alıp ne kadar da kolay kabullenerek çıkmıştı hayatından. O defter doğum günü hediyesiydi Duru’nun, onu bile bırakmamıştı. Aşağılık sersem diye düşündü. Acaba hiç sevmiş miydi beni derken düşünceleri, dikkatinin camların temizliğine kaymasıyla bölündü. Bu evi Deniz temizlemiş olamazdı, çok garipti. Kendini bile zor yıkayan biri koca evi nasıl böyle detaylı temizlesindi? O zamandan bu güne hâlâ deterjan kokması bir mucizeydi. Peki kimdi?</span></p>

      <p class="paragraf-2">Duru, bir olay yeri inceleme uzmanı sakinliğinde yavaşça ve adım adım yürüyerek çatı katına çıktı. Çatı katındaki kütüphanenin önündeki fotoğraflar da yoktu. Sakince kütüphaneye yaklaştı. En alt raftaki Ayn Rand’ın <span class="char-style-override-16">Hayatın Kaynağı</span> adlı kitabına baktı. Orda duruyordu. Kaşları iyice çatıldı, her şeyi alıp bunu bırakması tuhaftı. Tüm kitaplar yerli yerindeydi. Kitabı çekip çıkardı, kitabın içindeki mektup yere düştü. Duru’nun gözleri şaşkınlıkla kocaman açıldı. Her şeyi alıp bu mektubu bırakmış olamazdı! Hemen Dante’nin İnferno kitabını çekti, sayfaların arasındaki iki mektup da duruyordu.</p>

      <p class="paragraf-2">10 dakika içinde Deniz ve Duru için anlamı olan 5 kitap inmiş ve Deniz tarafından bu kitapların içine yerleştirilen mektuplar ve fotoğraf çıkarılmıştı. Duru yerdeki fotoğrafa uzandı, eline almaya zorla cesaret ederek aldı. Fotoğraf ikisi motosikletin üzerindeyken Deniz’in kamerayı kendilerine çevirip çektiği bir ana aitti. 3 yıl önce, Deniz’le çıktıkları ilk tatildeki balıkçı iskelesinde çekilmişti. İlk defa bu tatilde birlikte olmuşlardı. Fotoğrafın arkasını çevirdi. Yazıyı okudu: “Toplum tarafından kabul gören tek deliliktir aşk. Deliriyorum sana.”</p>

      <p class="paragraf-2">Duru’nun hıçkırıklarla yere çökmesi aynı anda oldu. Ne kapının çaldığını ne de Can’ın kendisine seslendiğini duymadan kendi ihanetinin ağırlığında, inkârdan daha fazla kaçamadan, acının içinde kayboldu.</p>

      <p class="paragraf-2">Merakının kendisini getirdiği bu yerde, cehenneminde, sadece yıkım vardı.</p>

      <p class="arabaslik-sol" id="toc_marker-1-30">30. Özge</p>

      <p class="paragraf-2">Kalabalıktan iyice uzaklaşmıştı ama “Satılmış medya!” haykırışları hâlâ duyuluyordu. Evet, medya her zaman satılmıştı bu ülkede ama bu kadar insanı bir araya getirmek için başka bir şey yapmış olmaları gerekirdi... Önemli değildi, dergiyi kurtarmak için kime gidebilirdi? Para bulması artık yeterli değildi, bu ülkede paranın değeri, yanında güç varsa ölçülürdü, yoksa elinizden kolayca alabilecekleri bir kâğıt parçasından başka bir şey değildi. Güce ihtiyacı vardı. Satılmamış bir medyaya sahip olabilmek için tüm halkın gücüne ihtiyacı olduğunu henüz bilmeyecek kadar tecrübesizdi. Sadık ona yardım etmeyecekti. İçi sıkıldı, kendi yalnızlığı içinde kaybolmak üzereydi. Bakışları kendi adımlarında, kalabalığın atmosferde yükselen sesini duymadan, aldırmadan kendi yolunda öylece yürüdü Özge, sırtına inen darbe olmasa belki uyanmadan adımlayacaktı yolları. Ama darbe indi ve Özge uyandı.</p>

      <p class="paragraf-2">Arkasına döndüğünde, suratına kocaman siyah bir gaz maskesi takmış, üzerindeki çelik yeleğin arkasına saklanmış, elindeki copu intikamla sakınmadan sallayan birini gördü. Beyni ne olduğunu anlamaya çalışırken koluna inen darbe o kadar şiddetliydi ki sinir sistemi ona kaçmasını buyurdu. Özge bir sıçrayışta kendini adamdan uzaklaştırdı ama sıçrayışının bittiği yerde bir darbe daha aldı, hemen arkasında aynı kıyafete bürünmüş bir başka çıldırmış ataktaydı. Etrafta bir düzine maskeli, zırhlı adam hayatları pahasına Özge’ye saldırmaya başladılar. Özge bağırıp konuşmaya, bir yanlışlık olduğunu anlatmaya çalıştı ama etrafını saran bu çılgınlığın içinden kurtuluş olmadığını anladı. NE OLUYORDU! NEDEN OLUYORDU! BİLMİYORDU! Vücuduna inen coplardan korunmak için yere eğilip başını kollarının arasına alarak kafasını korumaya çalıştı ama bu kolay değildi, emindi, sağ kolu kesin kırılmıştı. Yeni darbelerle, tahammül edilemez hale gelen kırık kolunun acısını dindirmek için kolunu çekti ama kolunun çekilmesiyle açıkta kalan kafasına aldığı darbe hissettiği tüm acılardan daha kötüydü. Kafasından sızan ılık sıvının kan olduğu gerçekliğinde kırık kolunu kalkan olarak kullanmaktan başka çaresi kalmadan yere yığıldı. Ne olduğunu anlayamadan, <span class="char-style-override-16">Darbe’</span>yi yayımlayamadan, ailesiyle konuşmadan, Mahizar’ı göremeden öleceğini düşünerek ana rahmindeki pozisyonda büzülerek darbelere direndi. Bayılmanın eşiğindeydi ama bayılamazdı! Bayılırsa bu darbelere dayanamazdı. Kafasını korumalıydı. Kolundan tutup kaldırıldı, yerden yükselir yükselmez karnına gelen tekmeyle bacaklarını kendine çekti ve bir anda... Vücudu şimdi tamamen havadaydı. Tek görebildiği etrafının sarılı olduğuydu. Tek duyabildiği, nereden geldiğini anlayamadığı kalabalık insan seslerinin “Adalet” diye bağırmasıydı. Ne oluyordu? Özge’yi yere fırlattıklarında düşünebildiği tek şey dünyanın sonunun gelmiş olduğuydu. Yine tekmelemeye başladılar, kafasından akan kanın etrafa yayılmasının yanında sırtına, beline, omzuna gelen tekmeler artık önemsizdi. Fena kanıyordu. Sesler uğultuya dönüştü, kulakları tıkandı, kendi nefes alışlarının düzensizliği içinde bilinci kaybolmak üzereydi. Acısıyla birlikte bilinci gitti...</p>

      <p class="paragraf-2">Gözlerini açtığında yanında duran kaskı gördü önce, sonra kaskın yanına düşmüş sopayı ve geride binlerce insan kalabalığının önünde bu maskeli çıldırmışlarla boğuşan birkaç kişiyi... Geride duran insanların bağırdıklarını gördü ama duymadı çünkü kaybettiği kan duyu organlarının çalışmasını engelleyecek düzeydeydi, kulakları tıkanmıştı. Gözlerini kapatıp kendini karanlığa bıraktı istemeden. Yerden kaldırıldığını hissetti, geriye düşen kafasını son bir hareketle kaldırmaya çalıştı, karşı koymalıydı ama artık çok geçti ve gözleri kapandı.</p>

      <p class="arabaslik-sol" id="toc_marker-1-31">31. Bilge</p>

      <p class="paragraf-2">Hassas, tepkisel, zeki, çabuk... Gaz pedalından isteyebileceği her şey ayağının altında tek bir dokunuşta bekliyordu. Bilge gaza bastı. Otobana bağlanan yola sapmak üzere soldaki yolu seçti, dizginlerinden kurtulmak üzere, sabırsız bir at gibi hissediyordu. 4 şeritli otobana çıktı. Tekrar gaza bastı. En sağ şeritten ortaya doğru kayarken hızlandı, hızlandığı halde niye tedirgin hissedemediğini bilmiyordu. Daha da hızlanarak en sol şeride geçti. Hız ibresi 140’ı gösteriyordu. Gitmek için değil, diğerlerini geçmek için sürüyordu aracı!</p>

      <p class="paragraf-2">Bunu fark eder etmez haf<span class="char-style-override-14">i</span>fçe frene dokundu. Dokunuşuna araba hemen tepki verip yavaşlayınca ancak heyecanlandı. Hızlanmak değil yavaşlamaktı onu endişelendiren. Sanki hız daha güvenliydi. Kendini aracın beyni gibi hissederken uygarlığın nasıl bir seviyeye geldiğini düşündü, tekerleklerin üzerinde kayan bir aracın içindeydi. Kendini önce gelişmiş bir topluma ait hissetti, hemen ardından, ulaşımın hâlâ yerde kayan araçlarla ancak yapılabildiği idrakine varıp teknolojinin ne kadar da gelişmemiş olduğunu düşündü. Zıtlıklar Bilge’nin beyninde tüm anlamlarıyla aynı anda var olabiliyorlardı.</p>

      <p class="paragraf-2">Can Manay’la asansördeki olay unutulamazdı. Doğru’yu okula bırakıp of<span class="char-style-override-14">i</span>se tekrar geri dönmek için yola koyulduğunda kafasını temizlemek için önce müziği açmış, düşüncelerini müziğin ritmine kaptırıp kendini hıza bırakmıştı.</p>

      <p class="paragraf-2">Doğuştan bir sürücüydü Bilge, kendi yeteneğini yeni yeni keşfeden hevesli bir sürücü, en tehlikelisinden. Kendisini bu kadar doğal hissettiği çok az şey olduğunu düşündü, bu yanlıştı, aslında daha önce kendisini bu kadar doğal hissettiği hiçbir şey olmamıştı. İlk defa her şey onun kontrolündeydi.</p>

      <p class="paragraf-2">Bilge keyifle ve dikkatli bir şekilde arabasını kullanırken sıkışık traf<span class="char-style-override-14">i</span>ğin arasından sıyrıldı, otobana bağlanan yola sapmak üzere soldaki yolu seçti. Dizginlerinden kurtulmak üzere olan sabırsız bir at gibi hissediyordu kendini. 4 şeritli otoban açıktı. Radyoda çalan şarkı İngilizceydi ve Bilge’nin İngilizcesi çok iyi değildi. Ama birbiri ardına takip eden kelimelerin arasında bir cümleyi anlayabildi: “There is something wrong with me chemically....”<span class="dipp char-style-override-17" style="font-size:0.82em;"><a class="footnote-link" href="#footnote-225-3" id="footnote-225-3-backlink">3</a></span></p>

      <p class="paragraf-2">Ayağı gaz pedalını baskılarken müziğin sesini biraz daha açtı. Nasıl olsa otobanda giderken kimse onu bu kadar yüksek sesle müzik dinlediği için yargılayamazdı. Şarkı devam ediyordu: “Wrong questions with the wrong replies... Wrong... Wrong...”<span class="dipp char-style-override-17" style="font-size:0.82em;"><a class="footnote-link" href="#footnote-225-4" id="footnote-225-4-backlink">4</a></span></p>

      <p class="paragraf-2">Bu sözler tanıdık geliyordu. “I was on the Wrong page of the Wrong book... WORNG... WRONG... too Wrong... too Wrong...”<span class="dipp char-style-override-17" style="font-size:0.82em;"><a class="footnote-link" href="#footnote-225-5" id="footnote-225-5-backlink">5</a></span></p>

      <p class="paragraf-2">Hızı artarken ilk defa kendini kendi hayatında bir başrol karakteri gibi hissettiğini fark etmeden önündeki aracı solladı. Korkusuzca en sol şeritte hedef<span class="char-style-override-14">i</span>ne doğru ilerlemeye devem etti. Şarkı ‘‘I was born with the wrong sign in the Wrong house with the Wrong ascendescy...’’ derken anladığını sandığı şeyin düşündüğü gibi olduğundan emin değildi ama anladığını sandığı şeyin kendi hayatını anlattığından emindi.</p>

      <p class="paragraf-2"><span>Bilge o gün ilk defa bir şarkıda kendini buldu. Daha da hızlandığında yolunu tıkayan araca 2 kere selektör yapıp yol vermesini buyurdu. Ve yine ilk defa buyruğunun yerine getirileceğinden emin birkaç saniye bekledi, öndeki araba kenara kayar kaymaz hiç tereddüt etmeden ve zaman kaybetmeden hızlandı. Yol onundu. 160’a çıktığını fark ettiğinde kendini kaptırdığı şarkı bitmişti. Şarkının bitmesi mi, 160’a çıkmış olması mı onu kendine getirdi, sorgulamadı. Of</span><span class="char-style-override-14">i</span><span>se giden çıkışı kaçırmış olmayı da çok kafaya takmadı. Arabasıyla gitmesi gereken yolun uzaması terapilerin en güzeliydi sanki, ilk defa kontrol tamamen kendisindeydi ve sanki ilk defa hayat onu adam yerine koyuyordu.</span></p>

      <p class="paragraf-2">Of<span class="char-style-override-14">i</span>se dönebilmek için bir sonraki sapaktan çıktı, virajı alıp kavşağa vardığında gözlerine inanamadı. 30 kadar zırhlı polis aracı yolun kenarında dizilmişti. Savaş kıyafetlerini kuşanmış çevik kuvvet ekipleri bir binanın önünü kuşatmışlardı. Bilge dikkatle binaya baktı, ülkenin en çok izlenen TV kanalının, Can Manay’ın programının yayınlandığı kanalın ana binasıydı bu. Acaba neden kuşatılmıştı? Çevik kuvvetin baskın yapacağı kadar korkunç ne yapmış olabilirlerdi? Terörist bir saldırı mı vardı? Aklına bu düşünce gelir gelmez şaşkınlığından sıyrılıp hemen kavşaktan zor da olsa dönüşünü yaptı aceleyle ve ancak binadan uzaklaştığı zaman halkı görebildi. Binanın kuşatma değil koruma altında olduğunu, çevik kuvvetin bu TV kanalını halktan koruduğunu anlaması iki gününü alacaktı.</p>

      <p class="arabaslik-sol" id="toc_marker-1-32">32. Duru &amp; Can Manay</p>

      <p class="paragraf-2">Duru’nun eşyalarını bizzat kendisinin topladığı gün ve Deniz’in eşyalarından kurtulduğu bir sonraki günle birlikte bu eve üçüncü gelişiydi bu. Can, burayı Deniz’e ait hissetse de seviyordu bu evi. Burası dünyayı alkışladığı yerdi çünkü Duru’yu burada bulmuştu. Duru’nun içeride olduğunu bilmenin huzuru ve yine Duru’nun en sonunda buraya gelmiş olmasının dehşeti içinde ona seslenerek merdivenleri çıktı. Odalarda yoktu. Çatıya çıkan merdivenlerin ortasında durakladı, birazdan hayatının rolünü oynaması gerekecekti ve durup bir an olsun nefes almaya ihtiyacı vardı. Her şeyin yolunda gideceğinden emin ama Duru’nun gizlice buraya kaçıp gelmesinden kaygılı çıktı son basamakları.</p>

      <p class="paragraf-2">Kendi yıkılmışlığında kaybolan Duru’yu gördü. Duru hıçkırıkları içinde sessizce ağlıyordu. Durum biraz abartılı gözükse de bu durumu iyi biliyordu Can. Hastalarından birçoğunu bu hale getirebilmek için çok çalışmıştı. Kendisi için böyle ağlayan bir sürü hastası olmuştu. Yarattığı bağımlılıkla açmıştı tüm kapıları. Şimdi yere çökmüş ağlayan bu muhteşem yaratığın ağlaması, hayatı boyunca hissettiği en ağır duyguyu yaydı bedenine. Ağırlık, Duru’nun acısından değil, o acıyı bu güzel bedende yaratabilen kişinin Deniz olmasındandı. Asıl şimdi, tamamen nefret ediyordu o adamdan. Can içinde hissettiği ani nefreti bastırıp bir an daha bekledi. Sonra sakince avına yaklaşan bir aslan gibi Duru’ya eğilip omzuna dokundu. Duru irkilir irkilmez silkelendi, Can’ın dokunuşundan kurtardı kendini. Can Duru’nun verdiği tepkiye hazırlıksız geri çekilirken artık kendini bir aslan gibi değil bir sırtlan gibi hissediyordu. Ancak bir sırtlan avın verdiği tepkiye göre etrafında dolanırdı. Duru’nun etrafında bir an dolanıp mırıldandı: “Konuş benimle.”</p>

      <p class="paragraf-2">Duru kafasını kaldırdı, kızgın kırmızı gözlerini kısıp nefretle baktı ona ve avucunun içinde tuttuğu kâğıtları saklarcasına göğsüne bastırıp gözlerindeki öfkeyi, Can’ın ürkek, sırtlan gözlerinden ayırmadan kalktı. Onu sert bir şekilde geçip merdivenlerden indi.</p>

      <p class="paragraf-2">Can bir şeylerin planladığının dışına çıktığını anladı, ama nasıl? Duru’nun gözlerinde gördüğü şeyi teşhis etmeye çalıştı ve teşhiste başarılı olamayınca onu henüz o kadar iyi tanımadığı için öfkelendi. Öfkesini içinde dindirip Duru’nun ardından gitmek için bir adım attı, sonra bir an durdu, kendi kontrolünden çıkmak üzere olan durumla ilgili ipucu ararcasına bakındı etrafına. Yerde atılı duran kitaplar mantıklı değildi. Kitaplığı inceledi. Duru’nun elinde tuttuğu kâğıtlar neydi? Bir şey unutmuştu. Daha doğrusu bir şey atlamıştı. İnsan bilmediği şeyi unutamazdı. Bu lanet olası herif bu kitaplara bir şey saklamış olmalıydı, Duru’nun kalbindeki ihaneti dindirip sevgiyi canlandırabilecek güçte bir şey. Temkinli bir şekilde aşağıya inmeye başladığında sokak kapısının kapandığını duydu ve beyni salisenin binde biri kadar bir zamanda ona koşmasını emretti.</p>

      <p class="paragraf-2">Duru bahçe kapısına varmadan Can ona yetişmişti. Gitmesine, uzaklaşmasına, ona ait olmamasına asla izin veremezdi. Duru merdivenlerden inerken Can ciğerlerindeki tüm havayı bir haykırışla boşalttı: “Nereye gidiyorsun? Konuş benimle!”</p>

      <p class="paragraf-2">Duru merdivenlerden inmek, etrafındaki herkesten uzaklaşmak, buralardan gitmek istiyordu. Can’ın haykırışı onu durdurana kadar birkaç basamak inebildi. Can “Gitme! Bunu yapma bana! N’oluyor?” dedi ve olduğu yerde dizlerinin üstüne çöküp, “Elimden geleni yapıyorum. Görmüyor musun? Sen her şeysin. Benim için senden daha önemli hiçbir şey yok ve beni, seni umursamayan bir serseri için mi bırakacaksın. Umursamazca çekip giden, seninleyken bile seninle olmayan. Haksızlık bu... Konuş benimle” dedi ve ağlamaya başladı.</p>

      <p class="paragraf-2">Duru durduğu basamakta gözlerini kapadı, geriye bakmadan gitmek istiyordu ama vicdanı onu durdurmuştu. Can’ın aşkı çok güçlüydü, derindi, hatta bazen karanlık bir kuyu kadar derin. Can’a dönmeden sordu: “Deniz’in eşyaları nerde?”</p>

      <p class="paragraf-2">Can şakaklarında kabaran damarların atışını hissetti bir an, duyduğu şeye inanamadan haykırdı: “Bana o serserinin hesabını mı soruyorsun?”</p>

      <p class="paragraf-2">Duru döndü, duygusuz, dümdüz sordu: “Deniz’in eşyaları nerde?”</p>

      <p class="paragraf-2">Can çıldırdı. Yeri tekmeledi. Neden silemiyordu bu herif<span class="char-style-override-14">i</span> Duru’dan! Duru sakince, kıpırtısız seyretti Can’ın bir hayvan gibi tepinmesini, köşedeki hortumu tekmelemesini. Bir an Duru’ya döndüğünde kendine geldi. Gözlerinden akan yaşı silip dikleşti. Duru’ya yaklaşmadan konuştu: “Evi temizlettim.”</p>

      <p class="paragraf-2"><span>Duru dönüp merdivenlerden inmeye başladığında Can bir iki adım atıp bağırarak açıkladı: “Temizlettim çünkü bu eve geldiğinde Deniz’in burayı, annenin evini nasıl yağmaladığını görmeni istemedim. Burayı nasıl bir uyuşturucu yuvasına çevirdiğini, buraya getirdiği kadınlarla nasıl âlemler yaptığını, bir beleşçi gibi senin hatırana dahi saygı duymadan, seni özlemeden nasıl her şeyi kirlettiğini bilmeni istemedim. Yırttığı fotoğrafları, senin eşyalarını, parçalayıp üzerine işediği o özel defteri bulmanı istemedim.”</span></p>

      <p class="paragraf-2">Duru duramadı, merdivenlerden indi kaçarcasına, kapıyı açtı, dışarı çıktı ve kapattı ama gidemedi de. Kapının önüne çöküp, kucağında sarıldığı geçmişten gelen ne varsa intikam alırcasına sıktı, buruşturdu ve içindeki hıçkırıkları bırakarak kapının önünde ağlamaya başladı. Sevginin nefretle birleşmesinde ancak ortaya çıkabilen o zehirli atmosferin içinde artık nefes alamıyordu.</p>

      <p class="arabaslik-sol" id="toc_marker-1-33">33. Göksel</p>

      <p class="paragraf-2">Genelde tıklım tıklım dolu olan otobüs çok sakindi, Göksel uzun bacaklarını yayarak oturduğu koltukta kaykılabilmişti bile. Spor salonuna doğru tıngır mıngır gidiyordu. Karşısında oturan adam kolunun altındaki gazeteyi açıp okuyana kadar da aklı spor salonunda yapacağı iş görüşmesiyle, suratını dağıttığı yönetmen arasındaydı. Karşısında açılan gazetenin son sayfasının üst köşesinde, öldürülen 2 polisle ilgili haberin fotoğrafı o kadar büyüktü ki Göksel birazcık paranoyak olsa sayfanın kendisine gösterilmek için böyle açıldığını düşünebilirdi ama paranoyaya kapılmayacak kadar soğukkanlı biriydi ve sakince yazıyı uzaktan okudu. Başlıkta “Marjinal grubun saldırısına uğrayan polis memurları kurtarılamadı” yazıyordu. Hissettiği şaşkınlığa rağmen Göksel’in suratına tereddütsüz bir gülümseme yayıldı. Gülümsemenin tuhaflığı o kadar rahatsız ediciydi ki gazete okuyan adamın yanında oturan ve Göksel’in garip çekiciliğine dalan kız bile tehlikeyi sezmiş küçük bir tavşan gibi yönünü değiştirdi. Göksel’in şaşkınlığı adamların polis olmasından, gülümsemesiyse polis adı altına gizlenmiş bu iki psikopatın işini bitirmiş olmasındandı. Gazete almaya karar verdi. Hatıralarını biriktirecek kadar düzenliydi artık hayatı. Kiralık bir gecekondusu, içinde bir tek Ada’nın numarası kayıtlı olan cep telefonu ve 4 köpeği vardı. Neredeyse zengin bir adam gibi hissediyordu ama aklına yavrular gelir gelmez spor salonuna gitmek için sabırsızlandı. Tek başına idare edebilirdi ama yavruları beslemek için bu işe ihtiyacı vardı.</p>

      <p class="paragraf-2">İnmesi gereken durağa geldiğinde, insanlardan nefret eden biri olarak bir sürü insanla nasıl çalışabileceğine kaydı aklı. Bir kaplanın kuzularla çalışması gibi bir şeydi bu, üstelik kuzuların yönettiği bir dünyada. Peki, ne yapabilirdi? Traf<span class="char-style-override-14">i</span>ğe yasaklı olan taş yola girdiğinde hırsızlık yapmayı düşünüyordu ama teknoloji çok gelişmişti, her yer kameralar ve alarmlarla korunuyordu. Korunmayan yerlerse fakirlerindi ve birincil ihtiyaçlarını karşılayamayan, açlık sınırında yaşayan insanlardan çalmak Göksel’in bile acımasızlığına uymazdı. Açlık, hiçbir şeye benzemiyordu. Çocukken öğrenmişti bunu. Çöp toplama işi de iyiydi ama daha düzenli, garanti bir işe girmenin vakti gelmişti. Çöp toplamak yerine artık sürekli Ada’ya ulaşmak için yürüyordu o yolu. Ada’ysa onu kovuyordu. Onun müziğini dinlemeyeli çok olmuştu. Keşke şu yumuşak yönetmenin suratını dağıtmasaydı diye düşünürken normalde çok kalabalık olan bu bölgenin bugün ne kadar boş olduğu dikkatini çekti. Etrafına bakınarak köşeyi döndüğünde yol kenarlarına dizi dizi oturan, hatta yere serdiği gazetenin üstünde uyuyan çevik kuvvet ekiplerini gördü aniden. İçgüdüsel olarak dönüp uzaklaşmak istedi ama tehlikeden koşarak kaçılamazdı. Adımlarının ritmini bozmadan öylece yürüdü ara ara kendisine dik dik bakan polislerin önünden. Bir tanesiyle göz göze gelir gelmez, yere bıkkınlıkla çökmüş olan polis ayağa fırlayıp, “N’oluyo lan! Kime bakıyorsun sen!” diye diklendi. Göksel anlık bir refleksle dalabilirdi bu zavallıya ama neyse ki kendini kontrol edebiliyordu artık.</p>

      <p class="paragraf-2"><span>Sabır, böyle bir tehlike karşısında işe yarayan en iyi savunmaydı.</span></p>

      <p class="paragraf-2">Göksel başını öne eğip adımlarını durdurmadan ve adamın diklenmesine aldırış etmeden yürüyüp geçti. Ama tehlike geçmemişti. Şimdi herkes ona bakıyordu. Sakince yürümeye devam etti. Arkadan biri bağırdı: “Gazeteci misin lan sen!?”</p>

      <p class="paragraf-2">Göksel tepkisiz, duymazlıktan geldi. Daha fazla böyle yürüyemeyeceğini biliyordu, kıvılcımın alev almasına ramak kalmıştı. O an önünden geçmek üzere olduğu tostçuya girdi. Girer girmez hayırlı işler dileyip bir tost istedi. Ödeyecek parası yoktu ama önemli değildi, polislerden ikisi de ardından girdi ama Göksel onları görmezden gelip büfenin üst katına çıktı. Üst katta iki kız ve bir oğlanın tostlarını yerken pencereden dışarıyı izlediklerini görünce rahatladı. Birazdan hayatının tamamen değişeceğinden habersiz, huzursuz, köşedeki küçük tabureye oturdu. Masanın üstündeki gazetelerden birini alıp kamufle oldu.</p>

      <p class="paragraf-2">Aklında, spor salonundaki görüşmeye geç kalacağından başka bir şey olmadan mecburen beklemeye karar verdi, dışarıda bu kadar polis varken sokakta yürümek mayın tarlasında dolaşmaya benziyordu.</p>

      <p class="arabaslik-sol" id="toc_marker-1-34">34. Can Manay <span class="char-style-override-15">&amp;</span> Duru</p>

      <p class="paragraf-2">Artık avcı değildi, hayatı avladığı şeye bağlı olan bir avdı. Duru’nun acımasızlığı sonu olacaktı. Biliyordu, emindi. Çiçek’in yapmadığını Duru yapacaktı. Hissediyordu. Duru’nun kapının önünde çökmüş ağlamasını izledi merdivenlerin tepesinden. Yaklaştığı anda gideceğini bilerek sessiz, acı içinde bekledi öylece. Ne yapacağını düşünerek durdu, sonra aklına geldi.</p>

      <p class="paragraf-2"><span>Çeviklikle kendi bahçesine atladı. Anahtarları yanında değildi. Duru’yla birlikte yaşamaya başladıklarından beri gelmemişti bu eve. Çardağa koştu. Etrafı naylon bir kılıfla özenli bir şekilde kaplanmış çardağın kılıfını aceleyle açtı, üstündeki muşambayı kenara fırlattı. Salonun camına koştu. Her yer kilitliydi, kum bahçesinden aldığı kaya parçasını aceleyle cama geçirdi. Parçalanan camı bahçedeki mumlukların sopalarından biriyle iyice kırdı ve içeri girip hemen alarmın şifresini girdi. En son istediği şey buraya güvenliğin doluşmasıydı. Üzerindeki kıyafetleri aceleyle çıkarırken don giymediğini fark etti, hızla yukarı koştu. Çamaşır çekmecesinden aldığı donu giyerken merdivenlerden indi, bahçenin sokağa açılan kapısını sistemden açıp bahçeye fırladı. Koşuşturmacadan dağılan saçları aslan yelesi gibi kabarmıştı. Merdivenlerden indi, açılan kapıdan dışarı fırladı. Gecenin karanlığında üzerindeki beyaz donuyla, Duru’nun şaşkın bakışları eşliğinde hiç ona bakmadan yolun ortasına yürüdü. Dimdik, dümdüz durdu. Kafasını yavaşça kaldırıp Duru’ya baktı ve dizlerinin üstüne çöküp bekledi.</span></p>

      <p class="paragraf-2">Can’ın beyaz donlu, diz çökmüş hali Duru’nun önce acısını dondurdu. Can aynı böyle çökmüştü dizlerinin üstüne o gece bahçede, aynı beyaz donuyla parlıyordu yine. Omuzlarının genişliği, vücudunun kısalığını unutturan kaslı yapısı ve en önemlisi de vücuduyla ifade etmeyi başarabildiği gücün teslimiyetiyle aynı adamdı. Bu adam o gece başlatmıştı Duru’nun karşı koyamadığı merakını. Kendisini buraya kadar getiren merakı, şimdi ilk uyandığı o andaki duyguyla kendine geldi, yine tetiklendi. Niye buraya geldiğini, yaşananları niye yaşamayı seçtiğini hatırlattı Duru’ya. Kimsenin kendisinde uyandıramadığı bir duygu vardı bu adamda. İçten içe Can’dan başka kimsenin kendisine böyle dokunamayacağını, kendisini böyle doyuramayacağını bilen ama yine içten içe bundan tiksinen ve ancak ona acıktığında onun tarafından doyurulmak isteyen bir kadın vardı bedeninde. Kabul etmek hatta düşünmek bile istemese de Can Manay tarafından bedeninde uyandırılan, daha önce kimseyle yaşayamadığı orgazmlara bağımlı, aç bir kadındı bu.</p>

      <p class="paragraf-2"><span>Bu beyaz donlu diz çökmüş adam... Kadınların peşinde koştuğu adam... Ülkenin en güçlü adamı... Dokunduğunda açlığa neden olan adam... İstemeyen, alan erkek... Resmen kendisine tapıyordu. Bu adam için kendisinden önce, kendisinden başka hiçbir şeyin gelmediğini hatırladı Duru. Cinselliği açlığa dönüştüren varlığını, ona acıkmanın geri kalan her şeyi unutturan etkisini hatırladı. Can Manay’a niye gittiğini hatırladı. Çünkü açtı. Çiğ, taze, vahşi, kalıpsız duygulara açtı. Yüzünü sildi. Sakince ayağa kalktı. Sokağın ortasında diz çökmüş Can’a yürürken tiksinmesi yine saygıya dönüştü. Kaç tane erkek vardı böyle? Böylesine cesaretli, böylesine ne istediğinden emin, böylesine erkek...</span></p>

      <p class="paragraf-2">Duru yaklaşır yaklaşmaz Can sıkıca kavradı onu, kafasını kasıklarına dayadı. Duru ıslanmıştı. O an, sadece bu adamın kendisine hissettirebildiklerini hissetmek istedi.</p>

      <p class="paragraf-2">Can’ın yıllarca üzerine çalıştığı uzmanlık alanı sanki hayatını kurtarmıştı. Richard Bandler ve John Grinder’a<span class="dipp char-style-override-17" style="font-size:0.82em;"><a class="footnote-link" href="#footnote-225-6" id="footnote-225-6-backlink">6</a></span> şükrederek iyice sarıldı Duru’ya. Sonra Duru’nun kalçasındaki kıpırtının kendisini çağırdığını anladı, aniden ayağa kalkıp bir hamlede onu kucakladı ve açık bıraktığı bahçe kapısından girdi, ayağıyla kapıyı kapattı ve merdivenleri atletik bir şekilde çıkıp doğru çardağa gitti. Duru’yu çardağın içine soktu.</p>

      <p class="paragraf-2"><span>Buraya gelmeyeli çok uzun zaman olmuştu ama minderlerin konforu aynıydı. Karşısında sırtüstü uzanmış kendisine bakan Duru... Bir hayalin gerçekleşmesiydi bu. Bu çardakta, bu anı hayal ederek yaptığı mastürbasyonlar geçti aklından, Duru’yu daha önce ikna edememişti bu çardağa girmeye bile ama şimdi belki de Deniz’le olan son bağın da kopmasıydı bu. Konuşmadan ve bakışlarını Duru’dan almadan Duru’nun altındaki taytın ağını ve içindeki çamaşırı yırttı. Önünde açılan cennet kapılarıymış gibi tereddüt etmeden suratını yapıştırdı. Kasıklarının kokusu o kadar tahrik ediciydi ki boşalmamak için kendini zor tutarak istediği tüm tatları alırcasına içti Duru’yu. Erkekliği bir sancıya dönüşmek üzereyken doğruldu, tek eliyle Duru’nun memelerini açıp avuçlarken diğer eliyle kalçasını kaldırıp içine girebilmek için uygun bir pozisyona getirdi. Duru’nun tamamen tepkisiz, kıpırtısız kendisini dümdüz izlediğini fark etmeden açlığını dindirmeye çalıştı. Duru’nun beyaz pürüzsüz teni ve memelerinin pembe uçları kendi kısa, kalın parmaklarının arasında neredeyse parlıyordu. Duru’nun içine hemen girmeyecekti ama kıpırtısız Duru haf</span><span class="char-style-override-14">i</span><span>fçe kalçasını oynatınca başka çaresi kalmamışçasına sonuna kadar yavaşça ittirirken kafasını kaldırıp Duru’ya baktı. Duru inleyerek başını geriye atmış ve gözlerini kapamıştı şimdi. Can, yavaşça gidip gelmeye başladığında üzerine doğru eğilip onun kafasını kaldırdı ve mırıldandı: “Aç gözlerini.” Duru bir an gözlerini açtı, Can’ın ihtiras ve basınçtan kızarmış suratı, yerçekimine karşı koymaya çalışan yüz hatları onu almak üzere olduğu zevkten, duygulardan uyandırdı. Uyanmak istemeyen birinin uyanışı gibi huysuzlandı Duru, Can’ı yana devirip üzerine çıkarken “Şşşşt” diyerek susmasını buyurdu. Artık Can tamamen sessiz ve teslimdi. Her anı beynine kaydetmek isteğiyle kocaman açtı gözlerini ve üstünde kafasını geriye atarak mırıltılar şeklinde inleyen Duru’ya kitlendi. Yaşadığı bu şey, yaşamak istediği tek şeydi. Sonsuza kadar bu anın ve Duru’nun içinde var olabilmek cennetti. Duru’nun güzel boynundan göğüslerine kaydı gözleri, göğüslerinden kıvrımlanan beline, oradan kendi göğüs kafesine geçirdiği güzel, uzun, beyaz parmaklarına ve sonra da sağ elinde sıkıca tuttuğu kâğıtlara... Can hemen bakışını aldı, orda kalırsa kafasına hücum eden düşünceler bu anı bölecekti. Duru evde bulduğu şeyi hâlâ bırakmamıştı! Elinde sımsıkıydı!</span></p>

      <p class="paragraf-2">Duru’nun inlemeleri ritim kazandığında Can belki o güzel yüzünü görürüm umuduyla başını biraz kaldırdı, Duru’nun kafası öndeydi şimdi ama saçları kapamıştı suratını. Can, üzerinde gidip gelen Duru’nun saçlarını açıp onunla göz göze gelme umuduyla elini uzattı ama Duru küçük bir titremenin ardından bir anda Can’ı içinden çıkarıp kenara çekildi. Boşalmıştı. Can şimdi sıranın kendisinde olduğunu bilerek iştahla doğruldu, Duru’ya uzanıyordu ki Duru başının döndüğünü, kendini yorgun hissettiğini mırıldanarak kalkıp çardaktan çıktı. Duru’nun ardından ne olduğunu anlamaya çalışan Can elinde erkekliğiyle öylece kalakalmıştı.</p>

      <p class="paragraf-2">Duru evin içine girdiğinde o da çardaktan çıktı, çırılçıplak olmasının umursamazlığında ereksiyonundan bir milim bile kaybetmeden eve yürüdü ama Duru kapıyı kapatmıştı. Öfkesi bir anda tüm vücuduna yayıldı ama karşısındaki Duru’ydu! Öfkesiyle onu korkutmak istemiyordu. Kendini sakinleştirerek biraz önce kırdığı camdan salona girdi. İçeri girdiğinde ayağını kesti ama umursamadı, umursayacak çok daha önemli bir şeyin peşinde yukarı çıkacaktı ki girişteki küçük banyodan sifon sesi geldiğini duydu. Yavaşladı, banyo kapısını açmaya çalıştı ama kilitliydi. Kapıyı tekmelememek için dişlerini sıktı. Ne oluyordu! Duru resmen kendi istediğini alıp onu sap gibi ortada bırakmıştı. Bir erkeğe yapılabilecek en son şeydi bu! Bir kadının tecavüze uğramasındaki şiddet neyse bir erkeğe de ancak böyle bir vahşet gösterilebilirdi!</p>

      <p class="paragraf-2">Kapıyı çalmak istedi ama kendini engellemek için resmen kendi elini tuttu. Beklemekten başka çare yoktu. Girişte, hemen banyonun önündeki tek basamağa otururken vücudunda gezinen adrenalini kontrol altına almazsa hayatının en büyük hatasını yapabileceğini anladı. Kıpırdamaması gerektiğini biliyordu, en ufak bir kıpırtıda ayağa fırlayıp çıplak elleriyle bu evi yıkabilirdi. İçinden sürekli Duru’ya asla kızmaması gerektiğini söylüyordu. Elindeki kâğıt tomarını sıkıca tutarak kendisiyle seviştiğine inanamıyordu. Kendini resmen becerilmiş hissediyordu. Bu, çirkin, ucuz, anlamsız hissettiren bir becerilmeydi. Ona özünde kim olduğunu hatırlatan, asla Duru gibi güzel bir şeye layık olmadığını söyleyen bir becerilme. Can beynindeki düşüncelerle savaşırken kafasını ellerinin arasına aldı, çıldıracaktı.</p>

      <p class="paragraf-2">Duru vücuduna sardığı havlunun konforunda banyodan çıktı. Yerde çıplak oturmuş kafasını ellerinin arasına almış Can’ın yanından geçti. Duru’nun güzel ayakları geçip giderken “Emindim camdan gireceğine” diyen mırıltısını duydu.</p>

      <p class="paragraf-2">Duru salona geçip koltuğa oturdu, dizlerini kıvırıp kendine çekti. Can ayağa kalktı, peşinden gitti. Salonda sakince oturan ve kafasını koltuğa dayayıp dinlenen Duru’ya baktı. Bir elinde hâlâ o kâğıtlar vardı. Can’ın alnındaki ve boynundaki damarlar atmaya başlamıştı. Duru’yu tokatlamak istiyordu ama yapmayacaktı. Yapamazdı. Tek bir kelime bile konuşursa, ağzını tek bir kelime için bile açarsa içindeki öfke fırsat bulup dışarı kaçacaktı. Gözlerine hücum eden yaşlara, dişlerini sıkmasından dolayı iyice kabaran alnındaki damara, kendini gerdiği için kızaran suratına rağmen tereddütle birkaç adım attı Duru’ya doğru. Öfkeden daha kötüsü öfkeyi içinde tutmaya çalışmaktı.</p>

      <p class="paragraf-2">Can’ın hali ilginçti. Her haliyle farklı biriydi ama şimdi gözlerinin içinden fışkıran şey, kendini tutmak için tüm gücüyle çalışan bir adamın ısrarıyla birleşince Duru’nun ilgisizliği dönüştü ve Duru kaykıldığı koltukta haf<span class="char-style-override-14">i</span>fçe doğrulup henüz yeni fark ettiği eşsiz bir şeyi görmüş gibi baktı ona. Çırılçıplak Can Manay, aslan yelesi saçları, kızarmış kısık derin gözleri, belirginleşmiş boyun damarları, çatılmış kaşlarıyla tam karşısında duruyordu. Ölümlü sahibinden emir bekleyen ölümsüz bir Tanrı gibiydi. İhtiras. Can’dan fışkıran şeydi ihtiras.</p>

      <p class="paragraf-2">Can’ın birkaç saniye Duru’nun karşısında durması, bir şey söylemek için 2 kere ağzını açması ama vazgeçmesi, öfkeden kızarmış gözünden bir yaşın süzülmesi ve aniden arkasını dönüp banyodan kaptığı havluyu beline dolayıp evden çıkıp gitmesi saniyeler sürmüş, bu çekip gidiş nihayet Duru’nun avucunda sıkı sıkı tuttuğu kâğıt tomarını bırakmasına neden olmuştu. Duru Can’ın peşinden fırlamaya karar verdiğinde Can’ın aracı sokağın köşesini dönmüştü bile, Duru’yu o evde yalnız bırakarak sonun başlangıcına neden olacağını bilmeden uzaklaştı Can.</p>

      <p class="paragraf-2"><span>Duru eve geri döndü. Üşümüştü. Nasıl bu kadar acımasız davranabilmişti! Deniz’in bıraktığı mektuplar ve diğer eşyalarla ilgili konuyu kapatmaya da hazır üst kata çıktı, banyoya girdi. Bu evde kaldığı ilk geceyi hatırladı. Can’ın f</span><span class="char-style-override-14">i</span><span>kri acımayla büyüdü içinde. Oyalanmadan duştan çıktı. Toparlanıp Can’ın gönlünü almaya karar verdi. Onun kıyafetlerini giyecekti. Çekmeceleri birer birer açıp kendisine uydurduğu kıyafetlerden seçti. Kemerin deliği yetmediği için deri kemeri bağlayarak giydi gri keten pantolonu. Üstüne de Can’a dar, Duru’ya bol gelen beyaz bir atlet geçirdi. Bir de gömlek uydurdu mu tamamdı. İlk açtığı dolapta sadece ayakkabılar vardı. İkincisinde takım elbiseler ve üçüncü dolaptaysa gömlekler. Beyaz bir gömlek seçip giyerken dolabın yanındaki duvarı fark etti, duvarın dolapla arasındaki parmak kalınlığındaki boşluğuna yaklaşıp dikkatle baktı. Parmağını soktu. Aralıktan bakmak için dayandığı plaka yaylanıp geriye doğru esnedi, Duru önce geri çekilip plakanın eski haline geldiğini gözlemledi, sonra yine yaslanıp geriye yaylanmasını sağladı. Bu bir kapıydı. Haf</span><span class="char-style-override-14">i</span><span>fçe yüklenip önce sağa sonra sola sürdü, plaka sola sürülünce duvarın içine girip küçük odayla birlikte Can Manay’ın bazı sırları Duru’ya açıldı.</span></p>

      <p class="arabaslik-sol" id="toc_marker-1-35">35. Özge</p>

      <p class="paragraf-2">“Su...” Su isteyerek uyandı Özge, susadığından değil. Ağzındaki kan tadından dolayı su içmeliydi. Gözlerini açtı. Dev kubbeye işlenen motifler gecenin karanlığında, ayın narin ışığında bile çok güzeldi. Kubbe dilim dilim cam ve duvardan oluşuyordu. Cam kısımlar vitraylarla, duvarlar ise renkli motiflerle süslenmişti. Etrafındaki telaşı fark etmesi, tıkanık kulaklarının açılmasıyla ancak oldu. Bakışını kubbeden koparmıştı ki etrafta koşuşturan insanları, kendisi gibi yerde dizi dizi yatan yaralıları fark etti.</p>

      <p class="paragraf-2">Kafasını biraz daha kaldırmak istedi ama beynindeki ağrının şiddeti onu engelledi. Acıyı dindirmek için nefesini karın kaslarıyla sıkıştırdı ama acı daha da büyüdü çünkü vücudunu kıpırdattığı için acıya kolu da katılmıştı, hemen kıpırdanmayı kesti. Gözlerini sıkı sıkı kapattı. İçinde sıkışan havayı yavaşça çıkardı. Gözlerini açmadan öylece yattığı yerde durdu. Hemen yakınında, birinin kendisiyle konuştuğunu duyduğunda da gözlerini açmadı.</p>

      <p class="paragraf-2">Adam, “Kolunda kırık olduğuna eminiz, başındaki yarayı da diktik ama acilen sana bir tomograf<span class="char-style-override-14">i</span> çektirmek gerekiyor” dedi. Özge “Susadım” diye mırıldandı. Adam, “Sana su veremem, beyninde bir kanama varsa iş ciddileşir. Yol açılır açılmaz seni göndereceğiz” dedi. Özge hâlâ gözlerini açmamıştı. Kıpırdamadan mırıldandı “N’oluyor? Savaşta mıyız?” Birkaç saniye cevap gelmedi. Özge gözlerini açmıştı ki biraz önce kendisiyle konuşan adamdan başka bir erkek, “Ne olduğunu bilmiyor musun?” diye sordu hayretle. Özge kafasını oynatmamaya özen göstererek sadece gözleriyle adama baktı. Kafasında sarı işçi kaskı, çenesine indirdiği dalgıç gözlükleri, boynuna dolanmış çiçekli bir başörtüsü, gözlükle örtü arasına sıkışmış ameliyat maskesi ve suratına yayılan tuhaf beyaz kremimsi sıvıyla hakkında hiçbir yargıda bulunulamayacak tuhaflıkta biriydi bu. Adam sakince “Adını hatırlıyor musun?” diye sordu. Kızda hafıza kaybı olduğunu düşünmek, kızın etrafında olanlardan bihaber, umursamaz bir salak olduğunu düşünmekten daha iyiydi. Özge adını söyledi sakince. Adam kafasındaki kaskı çıkarırken sıkıntıyla “Televizyonlarda yayınlamadıkları için bilmiyor olabilirsin... 16 yaşındaki çocuğun yaşını büyütüp astılar. Peki, ne işin vardı protestonun tam ortasında?” dedi.</p>

      <p class="paragraf-2">Özge mırıldandı: “İş görüşmesine gitmiştim.” Adam suratında beliren küçümsemeyi saklamadan, sessiz ayağa kalktı.</p>

      <p class="paragraf-2">Özge anlamamıştı... İşi için her gün her türlü haber kaynağını takip etmesine rağmen adamın hangi protestodan bahsettiğini bilmiyordu. Bazı kaynaklarda günbegün gördüğü ve inceden inceye büyüyen protestolar vardı ama o kadar yalnızdı ki protestocular, Özge bile onlarla aynı ideal için yola çıktığını dahi düşünmeden umursamamıştı onları. Şimdi nasıl olmuştu da binlerce insanı sokağa döken bir hareket doğmuştu, o zayıf, kimsesiz protestolardan. Böylesine hızla gelişen ve kitleleri içeri alan bir hareketle ilgili ne ana gazetelerde ne de televizyonlarda hâlâ hiçbir şey yoktu, emindi. Mırıldandı: “Anlamıyorum... Neden?” Adam çöktüğü yerden doğrulurken maskesini suratına takmadan önce “Zamanla anlarsın. Bu ülkede artık hiçbir şey göründüğü gibi değil. İnançsız dindarlar, zengin yoksullar, acımasız hayırseverlerle uyutulduk, şimdi uyanıyoruz” dedi ve çekip gitti.</p>

      <p class="paragraf-2">Özge birkaç saat içinde kaskın özellikle kafa hedef alınarak ateşlenen gaz bombasının darbesinden kafayı korumak için, dalgıç gözlüğünün zehirli gazın göze ulaşmasını engellemek için, ameliyat maskesinin atılan kimyasal gazların solunmaması için, çiçekli fularınsa ameliyat maskesine yardım etmesi için olduğunu ve surata sıkılan beyaz sıvınınsa mide ilacıyla suyun karışımdan yapıldığını ve zehirli gazların ciltte yaptığı tahribatı engelleyebildiğini öğrenecekti ama küçük bir çocuğun asılmasının ve polisin kendisine nefretle saldırmasının asıl nedenini öğrenmesi biraz daha zamanını alacaktı. Bu öğreti onu uyandıracak, yapması gerekeni yaptıracaktı.</p>

      <p class="arabaslik-sol" id="toc_marker-1-36">36. Göksel</p>

      <p class="paragraf-2">Göksel taburenin üstüne gazetenin arkasına saklanmıştı ki dışarıda patırtılar kopmaya başladı. Pencere kenarında oturan gençler pencereden sarktılar. Bir tanesi cep telefonuyla dışarıda olanları çekmeye başladı. Göksel aşağıdaki polislerin belki dışarıdaki patırtıya koştuklarını düşündü ama gazeteyi indirmedi, o gazete sığınaktı, ta ki kızlardan biri dışarıdakilere “N’apıyorsunuz, utanmıyor musunuz! Bıraksanıza küçücük çocuğu, bırakın! Bir de polis olacaksınız!” diye bağırana kadar.</p>

      <p class="paragraf-2">Göksel gazeteyi haf<span class="char-style-override-14">i</span>fçe indirdiğinde büfede çalışan iki çocuk çoktan yukarı çıkmıştı bile. Kızların yanına gelip dışarı çıkmalarını, büfeden gitmelerini söylüyorlardı. Ama kızlardan sinirli olanı ‘‘Bizi atamazsınız!’’ diye bağırıp duruyordu. Çocuklar 14 ila 16 yaşları arasında, çelimsizdiler. Bir tanesi kıza diklenmeye kalkınca kızların yanındaki oğlan onu ittirdi. Diğer çalışansa aşağıya fırladı, Göksel ondan önce aşağıya inemediği için pişmandı. Birazdan kapının önündeki polisler buraya dolacak ve kendisi de bu salaklar yüzünden arada kaynayacaktı. Büfeci çocuk kendisini ittiren oğlana küfretmeye başladı, oğlansa “Ağzını topla’’ diye bağırıyordu.</p>

      <p class="paragraf-2"><span>Göksel’in ayağa kalkıp oğlana çakması, kendisine saldıran kızlardan bir tanesine tokat, diğerine dirsek atması, oğlanı kolundan tuttuğu gibi merdivenlere sürüklemesi, merdivenlerde karşılaştığı polislere bakmadan daracık merdivenlerden oğlanı ittirmesi ve kızlara da küfrederek onları kovalaması, üçlünün polislerden yardım istemeye kalkması ve polislerin de tekme tokat üçlüye girmesi, Göksel’in dayak yiyen kızlardan birini sanki dövmek için çekiyormuşçasına kolundan tutup sokağa fırlatması, sonra diğerini de sokağa kovalaması ama üç polis tarafından çevrelenen oğlana müdahale edemeyeceğini anlayıp büfeden çıkması ve kapının önünde şokta bekleyen kızlara küfrederek gitmelerini haykırması o kadar seri oldu ki, Göksel nihayet bu girdabın içinden çıktığı düşüncesiyle tam uzaklaşmak üzereyken beyaz gömlekli, eli sopalı bir adamın kendisini kolundan yakalayıp ‘‘Sağ ol kardeş” demesi, diğer polislerin de kafalarıyla Göksel’i selamlaması, adamın “Sokak aralarına girdiler, yalnız mısın sen?” diye sorduktan sonra Göksel’in kafasını sallarken büfede dayak yiyen oğlanın ağzı burnu dağılmış halde sürüklenerek büfeden çıkarıldığını görmesi, diğer beyaz gömlekli adamın Göksel’e yetişip elini omzuna atması ve ona “Açığımız var, yardım eder misin? Arkadaşların var mı?” demesi, Göksel’in yürümeye devam ederken kafasını hayır anlamında sallaması, adamın “Ben sivilim. Senin gibi vatandaşa ihtiyaç var” diye diklenmesi ve “Ülke komplo altında. Kendi vatandaşımızın beynini yıkadılar, bize saldırtıyorlar. Çocuğun var mı?” diye sorması Göksel’in evet anlamında başını sallayıp “4” diye cevap vermesi, adamın Göksel’in sırtını sıvazlayıp “Gel bakalım. Biraz ekstra kazanırsın, çocukların için” demesi ve Göksel’in onunla yürümesi... Göksel’i aralarına almaları bir kâbusun hayat bulması gibiydi. Bir anda, kontrol dışı ve kendiliğinden oluverdi.</span></p>

      <p class="paragraf-2">Yol boyunca ara sokaklarda yürüdüler, bir noktada havadaki zehirli gaz artınca Göksel’e gaz maskesi verdiler, yaşları 13-60 arasında kızlı erkekli halkı sopalarla kovaladılar, giriş katındaki evlerin camlarını ellerindeki sopalarla kırıp içeri zehirli gaz attılar, zafer naraları atarak yaklaşık 3 saat dolandılar. Sonunda da Göksel’in görüşme için gitmesi gereken spor salonunun bulunduğu alışveriş merkezinin önüne geldiler.</p>

      <p class="arabaslik-sol" id="toc_marker-1-37">37. Özge</p>

      <p class="paragraf-2">Gözünde yüzücü gözlüğü, ağzında maske, başında kask... Sokağa çıktıklarında gördüğü manzara inanılmaz olsa da etrafında olanlardan çok kolundaki kırığa kilitlenmişti, belki gerçekten beyin kanaması geçiriyordu ve mantıklı düşünemiyordu çünkü yürümenin neredeyse imkânsız olduğu bu sokakların boş gaz kovanlarıyla dolu olduğunu fark etmesine rağmen aldırmadı. Binlerce gaz kovanının oluşturduğu engebeli yoldan ara sokaklardan birine daldılar. Önündekini takip etmesini söylemişlerdi, “Ne olursa olsun durma ve asla beyaz gömlekli adamların çağırdığı yöne gitme!” demişlerdi.</p>

      <p class="paragraf-2">6 kişiydiler, ikisi dışında hepsi yaralıydı. Birbirlerinin ardı sıra ilerlediler. Hastaneye varabilmeleri için dik yokuşu inip parka girip caddeye ulaşmalıydılar. Parka varana kadar her şey yolunda gitti, Özge’nin beyin kanaması ihtimali ve kolundaki kırık dışında. Parka girdiklerinde önce ani bir sisin içinde kaldılar, Özge aldırmadan önündekini takip etmekte kararlıydı ama sis dalgası belirdikten sonra önce teni sonra solunum yolları, ardından nefes borusu ve nihayet ciğerleri daha önce varlığından bile habersiz olduğu bir acının içine saplandı. İki büklüm oldu, doğrulamıyordu. Hava yerine soluduğu bu şey sağlıklı hücrelerine saldırıyor, onu hücre hücre öldürüyordu. Kolundaki kırığı unutturacak keskinlikteki acı tüm bedenine yayılmıştı. Diğerleri onun iki büklüm olduğunu görüp yavaşladılar. Hemen önündeki ona doğru geri gelirken aniden uçtu.</p>

      <p class="paragraf-2">Sisin arasında ne olduğunu anlamak çok zordu, Özge hiç tanımadığı ama takip ettiği bu kişinin uçtuğuna emindi. Dikkatle baktı. Tazyikli suyla insanları hedef alıyorlardı. Ciğerlerine girmiş hücrelerini öldüren zehre ve püskürtülen suya katıldığı için cildi anında yakıp kıpkırmızı tahriş eden zehre rağmen Özge doğruldu, birazdan kendisinin hedef olacağından emin, ağaçların arasına daldı. Burada duramazdı, bir savaşın tam ortasındaydı.</p>

      <p class="paragraf-2">Parkı kuşatan araçlardan sürekli tazyikli su fışkırtılıyordu. Suyun çarptığı vücutların havalanıp sert bir şekilde yere çarpmasını izledi. Olamazdı bu! Böyle olmamalıydı! Nefesini tuttu. Sakinleşmek için bir an gözlerini kapadı. Bu savaş alanında ne işi vardı? Bu savaş alanının ne işi vardı bu ülkede!</p>

      <p class="paragraf-2">Parkın karşısında biriken çevik kuvveti fark etti. Ayağa kalktı, yalpalayarak da olsa ağaçların yanındaki kalabalığa yürüdü. Kalabalığın arasında olmanın tuhaf huzurunu hissetti bir an ama sadece bir an, çünkü herkes hızla koşmaya başlamıştı. Özge kalabalığa sığınıp onlarla birlikte aktı. Kolundaki kırığın her adımda sızlayan ağrısına aldırmaması gerektiğini beynine kazıyarak koşabildiği hızda koştu. Ona hayatta kalmasını emreden içgüdülerinin emrinde sürüye katıldı ve caddeye vardığında sürüden artık ayrılması gerektiğinin bilincinde ayrıldı. Arkasına bakmadan caddeyi geçti, kıyıda insanları polisten kaçırırcasına aceleyle alan teknelerden birine atladı.</p>

      <p class="paragraf-2">Kıyıdan uzaklaşırken üzerinden sis bombalarının, zehirli dumanların yükseldiği, insanların avlandığı şehre baktı. Bu sadece bir andı: Tekne kıyıdan uzaklaşırken gecenin karanlığında, yakılan ateşin sıcaklığında, yıkılan demokrasinin ağırlığında, kalabalığın yalnızlığında elindeki bayrağı sallayan biri vardı, <span class="char-style-override-16">“Ben de buradayım ve sonsuza kadar burada olacağım”</span> diyen. Burası taptığı şehir olamazdı.</p>

      <p class="arabaslik-sol" id="toc_marker-1-38">38. Can Manay &amp; Duru</p>

      <p class="paragraf-2"><span>Zıtlıkların cehenneminde yaşıyordu Can. En büyük mutluluğu en büyük acısıydı aynı zamanda. Sığınabileceği tek yere, Eti’ye gitmek için yola çıkmıştı ama ona yaklaştıkça uyandı. Böyle acırken kendini ona bırakamazdı. İyiyim demişti, şimdi gardını indiremezdi. Eti’nin evinin yakınlarındaki ormanlık alana girip arabayla ormanın içinde dolandı, gözyaşlarının, içindeki acının dinmesini bekledi. Ama dinmiyordu. Eti’ye gitmesi geri dönülmesi imkânsız bir yola girmesi demekti. Telefonunu aradı ama kıyafetleriyle birlikte evde bırakmış olmalıydı. Ormandan çıkıp kendini Cansu’nun villasının önünde bulduğunda tereddüt etmeden güvenliğe otoparka girmesi gerektiğini açıkladı. Karşısında, arabasının içinde yarı çıplak oturmuş Can Manay’ı gören güvenlik heyecanla haber verdi villaya, Can Manay’ın arabası saygıyla buyur edildi içeri.</span></p>

      <p class="paragraf-2">Gecenin bu saatinde Can Manay’ın ziyaretiyle uyanan Cansu, yanında yatan misaf<span class="char-style-override-14">i</span>rine işle ilgili bir durum olduğunu uydurup indi aşağıya. Yerin altında, otoparkta bekleyen Can Manay’ın karşısına çıkmadan önce hemen misaf<span class="char-style-override-14">i</span>r banyosuna girip yüzünü toparladı, sessizce kıyafet odasına girip en seksi iç çamaşırını yanına aldı ve lüks evinin alt katına inen asansöründe seksi çamaşırları giydi kimonosunun içine. Can Manay’ın kendisine yaşattığı tüm hayal kırıklıklarını aklından silmesi, kendine gelmesi aylarını almıştı, acaba şimdi niye buradaydı? Gecenin bu saatinde erkelerin bir tek şey için yol yaptığını bilecek kadar tecrübeliydi ama bu bile iyi bir şeydi. Asansörden inip otoparka açılan kapıyı açtığında soğukkanlı, aynı zamanda da şaşkın göründüğünden emin çıktı otoparka.</p>

      <p class="paragraf-2">Can Manay’ın arabası kendi aracının yanına park etmişti. Kafasını direksiyona yaslamış bekleyen Can Manay, Cansu’nun cama tıklamasıyla hemen kendine geldi. Araçtan çıkmasıysa tam bir sürprizdi! Üstündeki havlu da neydi? Cansu’nun sahte şaşkınlığı bu görüntü karşısında gerçeklik buldu, sesindeki endişeyi sınırlandırmadan “İyi misin? N’oldu?” diyebildi karşısında kızarmış gözlerle duran Can Manay’a. Can gülümseyen maskesini takıp “Çok sevdiğim bir abimi kaybettim. Haberi aldığımda saunadaydım ve hayatımın son anı olsa şimdi kimi görmek isterdim diye düşününce aklıma bir tek sen geldin. Sana geldim Cansu” dedi. Cansu çok duymuştu bu samimi, büyük lafları sevişme öncesinde bir sürü adamın ağzından ve her çiftleşmeden sonra lafların nasıl yerini kaçışlara bıraktığını da bilir olmuştu. Can Manay’la yaşadığı son şey kendisini onun için tek ve en özel hissettirmişti ama birkaç gün içinde o dansçı kız tüm televizyonlarda Can’ın gelini ilan edilmiş ve Can ilk defa her yerde onunla boy göstermişti. Cansu biliyordu aralarındaki bu cinsel çekimin çok az kişiyle olduğunu, Can Manay’la sevişmenin keyf<span class="char-style-override-14">i</span>ni ama bu sefer işin içine kalbini koyup yanılmayacaktı. Canının acımasına daha fazla katlanmayacaktı. Önce etrafına bakındı, güvenlik her saat başı villanın etrafını ve otoparkı turlardı, kimse yoktu ama her an birileri inebilirdi buraya. Dümdüz baktı Can Manay’a, duygusuz ve neredeyse ifadesiz “İçeri girelim” dedi. Her an birilerinin gelebileceği bir yerde konuya girmek istemedi.</p>

      <p class="paragraf-2">Villanın bodrum katına girdiler, kapıyı kapattılar. Otoparktan villaya çıkışın ve çamaşırhanenin olduğu bir kattı burası. Koridorda asansörün önünde durdular. Cansu daha önce yaptığı hatayı asla bir daha yapmayacağını kendine tekrarlayarak duygusallaşmadan konuştu: “Böyle oyunlara gerek yok. Bana sanki beni önemsiyormuşsun gibi davrandığın her seferinde canımı yakıyorsun, sonrasında toparlanmam zor oluyor. Ben senin lafının adamı olduğunu düşünmüştüm. Bana böyle olduğunu göster. Beni becermek istiyorsan oyuna gerek yok! Söyle!” dedi. Can Manay’ın altındaki havluyu çekip eliyle erkekliğini kavradı. “Bu beni istiyorsa, bahaneye gerek yok” deyip Can’ın erkekliğine masaj yapmaya başladı. Mırıldandı: “Şimdi söyle bana.”</p>

      <p class="paragraf-2"><span>Can “Seni becermek istiyorum” dedi ve Cansu’yu kendine çekip dudaklarına yapıştı ama Duru’dan aldığı tadı alması imkânsızdı, kafasını Cansu’dan uzaklaştırıp erkekliğine doğru eğdi onu. Cansu, onun erkekliğine bildiği tüm oral marifetleri sundu, Can tam boşalmak üzereydi ki Cansu durdu. Daha fazlasını o da istiyordu. Yukarıda yatağında yatan işadamı sevgilisinin kendisini bekliyor olduğunu söyleyip, Can’a içine girmek için acele etmesi gerektiğini mırıldandı. Can onu dinledi. Bir süre içinde gidip geldi, sonra Cansu’nun kendisini sağmasını bekledi.</span></p>

      <p class="paragraf-2">Sevişirlerken asansörün düğmesine basmış olmalıydılar. Asansörün kapısı açılırken ikisi de bir an telaş yaşadı ama içinde kimsenin olmadığını, kapının yanlışlıkla açıldığını anladıklarında Can Cansu’yu soktu içeri, asansörün içindeki aynadan yararlanmak iyiydi. Cansu’nun bir bacağını asansörün bir duvarına kaldırıp iyice gömüldü ona. Cansu’nun sessizce inlemesi, Can’ın aynadan kendi erkekliğinin gücünü izlemesi, kim olduğunu hatırlayıp başka bir kadından zevk aldığını kendine ispatlaması, Cansu’nun memelerini sıkarken sallanmalarını seyredip aklından Duru’yu çıkarması ve nihayet boşalması topu topu 10 dakikaydı. Cansu yatağında yatan sevgilisine gitmeden önce yeni yayın döneminde istediği programdan bahsetti, Can ise program için yayın yönetmenini ayarlamanın sözünü verdi ve havlusunu sarınıp çıktı evden. Hayat bir alışveriş değil miydi? Hatırladı. Rahatladı. Kendine geldi. Nihayet yine Can Manay’dı.</p>

      <p class="arabaslik-sol" id="toc_marker-1-39">39. Duru</p>

      <p class="paragraf-2"><span>Küçük ekranların döşendiği duvarın önündeki kontrol panelinin yanına, itinayla konulmuş doğal deriden, parmak arası, topuksuz terlikleri gördü önce. Gördüğünü algılamaya çalışırken kaşlarını çattı. Terlikleri kaybolmamıştı! Duru’nun varlığından bile haberi olmadığı kamera sisteminin odasıydı burası. Aletlerin hepsi kapalıydı. Ekranların siyahlığından kendi yansımasına baktı. Bu siyah aynalar hissettiği karmaşayı yansıtıyordu sanki. Sistemi çalıştırmak için düğme aradı ama yoktu. Masanın üstündeki terliklerin gerisindeki tek düğmeye bastı, sisteme elektrik geldi ama Duru’nun dikkati düğmenin yanında duran küçük tokadaydı. Çoktan unuttuğu bu toka Deniz’in bahçede kendisini ıslatmasını hatırlattı. Çünkü en son o zaman takmıştı, sonrasında da çok aramıştı. Hatıralarından uzaklaşıp çalışan sisteme odaklandı. Açılan ekranlarda kameraların yansıttığı görüntülere baktı. Her bir ekran yan bahçedeki kendi evine güdümlenmişti. Kapılar, girişler, merdiven, bahçenin en kuytu köşeleri, Duru’nun olabileceği her yer...</span></p>

      <p class="paragraf-2">Geçmiş kayıtlara girip izlemeye başlayana kadar olayın ciddiyetini anlamadı Duru, aklına bile gelmezdi böylesine peşine düşüldüğü, avlanıldığı. Yıkıldı. Ama yaşadığı yıkım avlanmış olmasından değildi, Deniz gerçeğini ilk kez anlamış olmasındandı. Geçmiş kayıtlara gittikçe Deniz’in kendisini nasıl aradığını, perişan bir şekilde Can’ın ziline bastığını, cevap alamadan sokaklarda dolandığını, eve döndüğünde bahçede yere yığılıp ağladığını izledi. Ekranlarda görüntü akmaya devam ederken dikildiği noktaya çöktü, beyninde nedenler yaratarak haklılık kazandırdığı her şey nedensizleşti, çirkinleşti. Ekranda ağlayan Deniz’in sessiz görüntüsü bir anda kesilip yine siyah bir aynaya dönüştü. Kayıt bitmişti. Can istediğini elde edince daha fazla izlemeye, kaydetmeye gerek kalmamıştı. Titreyerek hıçkırıklar içinde yerden kalktı Duru ve kaydı biraz başa aldı, Deniz’in bahçede yere kapanıp ağladığı kısma geldi. Dondurdu. Hıçkırıkları engellenemez hale gelirken eliyle ekrana dokundu, Deniz’in iki büklüm bedeninin üzerinde parmağını gezdirdi. Nasıl yapmıştı ona bunu! Nasıl inanmıştı böyle sevilmediğine, onun için değersiz olduğuna, ihanete uğradığına... Yeterince sevmeyen kendisiydi, değer bilmeyen ve ihanet eden de! Deniz’e karşı hissetmeye çalıştığı tüm nefret kendisine döndü, içinde büyüdü. Boğulduğu nefretin içinde nefes alamadı Duru, hıçkırıklarla iyice tıkandı. Üzerindeki gömleği boğuşurcasına yırtarak çıkardı hemen, Can Manay’a ait olan hiçbir şeye değmek istemiyordu.</p>

      <p class="paragraf-2">Ağladı, bağırdı, kendine vurmaya başladı... Zamanla tokatları ağırlaştı, içindeki şiddet etrafındaki eşyalara yansıdı.</p>

      <p class="paragraf-2">Kırdığı camlarla elleri, ayakları, bedeni kesilmiş, etrafa dağılan Can Manay’ın eşyaları arasında bir örümceğin ağında çırpınırcasına delirmiş, çıplaklığının içinde yapayalnız yere serilmiş Duru... Nasıl gelmişti bu odaya! Her şeyin başladığı bu yer şimdi sanki bir tabut gibiydi. Deniz’i yine görmek için kaldırdı kendiyle savaşan yorgun bedenini ve kayıt odasına giderken kırdığı aynadaki yansımasıyla karşılaştı. Çıplaklığının aynadaki yansıması ayılttı onu. Kendini inceledi kırık aynada. Yaralı güzelliğine baktı, avlanılmasına neden olan şeye.</p>

      <p class="paragraf-2">İlkelliğin torpiliydi bu: Güzellik. Karakteri önemsizleştiren zehirli bir etkiydi. İzleyene ilham, yokluğunu çekene acı, avcısına amaç, âşığına neden, öfkeye güçsüzlük, yağmacıya hedef, sahibine başta kolaylık sonda lanet veren şey bedeninin her tarafını sarmıştı. Kendisine tuzaklar kurulmasının nedeniydi bu vücut, bu ten, bu saçlar, bu dudaklar, bu yüz. Hatalarının nedeni, mutsuzluğunun bedeliydi. Aynanın kırık parçasını tuttu, çekip çıkarmak istedi ama parça hareket bile etmedi, eliyle boğarcasına sıktı cam parçasını, sıkılmış avucundan akan kanlar bileğinden süzülene kadar.</p>

      <p class="paragraf-2">Hissettiği acıyla ağlaması durdu. Ama bu bir rahatlama değildi, gözyaşlarıyla dışarı atmak istediği zehrin kaynaktan taşmasıydı.</p>

      <p class="paragraf-2">Çırılçıplak yine girdi odaya, Deniz’le geçirdiği günlerden bir görüntü bulmak umuduyla. Bu çirkinlik kendisine bulaşmadan önceki halini görmek istedi. Merdivenlerde Deniz’le seviştikleri o geceyi buldu ve durdu. Gözünden bir damla daha zehir aktı. Deniz’in kendisine dokunmasını izledi. Ne kadar da güzellerdi. Sahip olduğu en değerli şeyi nasıl da fark etmeden kaybetmişti, mahvetmişti. Bedenini kaplayan adrenalin Deniz’in düşüncesiyle azalırken üşmesi titremeye dönüştü. Isınmak istedi. Ama önce biraz benzin bulmalıydı.</p>

      <p class="arabaslik-sol" id="toc_marker-1-40">40. Can Manay</p>

      <p class="paragraf-2">Evine yaklaştığında güvenlik kulübesinin dışında bekleyen güvenlikçilerin huzursuzluğunu fark etti Can, ellerini kaldırıp arabaya doğru yürümeseler de bir terslik olduğu belliydi. Zaten şaşkın gözüken güvenlik Can Manay’ı, Cansu’dan aldığı kimonoyla görünce iyice şaşırmıştı. Halbuki Can umursamadan Duru’nun gelip gelmediğini sordu, hâlâ kızgındı ona ama güvenlik “Ne olduğunu bilmiyor musunuz?” deyince kalbine saplanan sancı çok şiddetliydi. Bir an bekledi, adam hâlâ konuşmayınca haykırdı: “Neyi bilmiyorum! Konuşsana!”</p>

      <p class="paragraf-2">Güvenlik: “Mevki’deki eviniz yandı” dediğinde Can “Duru!” diyebildi içindeki son nefesle, güvenlik, “Duru Hanım hastanede” diye cevap verdi.</p>

      <p class="paragraf-2">Can’ın şokla gerilen damarları şakaklarında belirdi, kaşları korkuyla çatıldı, dişleri acıyla sıkıştı, teni öfkeyle kızardı, ağzından hırıltı gibi “Hangi hastane!” çıktı. Güvenliğin cep telefonunu alıp hemen yola koyuldu.</p>

      <p class="arabaslik-sol" id="toc_marker-1-41">41. Bilge</p>

      <p class="paragraf-2">Can Manay’ın evi hâlâ yanıyordu. Alevler gökyüzüne kadar yükselirken evin önündeki itfaiye araçlarının önünde açıklama yapan spikerlerden biri yangına neyin sebep olduğunu bilmediklerini ama doğalgaz patlamasıyla ilgili bulgular olduğunu anlatıyordu. Doğru’yu evde yalnız bırakmak zorunda kalmıştı. Can Manay’a saatler boyunca ulaşmaya çalışmıştı. Zeynep ve Ali de ulaşamamıştı. Bilge önce yanan eve gitmiş, Duru’nun hastaneye kaldırıldığını öğrenince hastaneye gelmiş, ne gerekiyorsa yapmıştı. Akıllara ilk gelen şeyin, Can Manay’ın yanan evin içinde olabileceği ihtimalinin, itfaiyecilerin yaptığı araştırma sonunda ortadan kalkmasıyla biraz rahatlamışlardı ama sadece biraz çünkü Can’ı hiçbir yerde bulamıyorlardı.</p>

      <p class="paragraf-2">O dik, soğuk, mesafeli Zeynep bile saatlerdir ağlıyordu, itfaiyecilerin beceriksizliğine lanet etmesi bitmemişti. Kafasını her kaldırdığında, kolları arasına bir baba gibi aldığı Zeynep’i teselli eden Ali’yle göz göze gelmesi sıkıntı vericiydi. O bakışlardaki ilgi ve anlayışın yoğunluğu, sanki kendi kalbindeki soğuklukla yüzleşmesine neden oluyordu. Ağlayamıyordu Bilge, niye ağlasındı ki! Can Manay ölmemişti, sadece nerede olduğunu bilmiyorlardı. Ölmüş olsa bile ağlayabileceğini sanmıyordu, çünkü bir şey hissetmiyordu. Bir şey hissetmediği için hissettiği suçluluk dışında.</p>

      <p class="paragraf-2">Zeynep tuvalete gittiğinde odadaki sessizliği haf<span class="char-style-override-14">i</span>fletmek için konuşmak zorunda hissetti Bilge, “Yangının çıkış sebebi netleşti mi?” diyerek. Ali kafasını hayır anlamında salladı “Bekliyoruz” derken ve Bilge’ye bakmaya devam etti. Ali’nin ilgisini fark etmekten huzursuz Bilge, oyalanmak için telefonunu çıkarırken telefonu çaldı, arayan Eti’ydi.</p>

      <p class="paragraf-2">Eti “Duru nasıl? Nesi var?” diye açtı telefonu. Bilge “İyi. Dumandan biraz etkilenmiş ama iyi” diye açıkladı. Eti kurcaladı: “Sadece bu kadar mı?” Bilge düşündü, “Bildiğim kadarıyla ufak tefek kesikler var ama bir tek eline dikiş atıldı” diye açıklarken Eti lafa girdi: “Neden olmuş bu kesikler, saldırıya mı uğramış?” Bilge Eti’nin heyecanını anlayışla karşılayarak cevap verdi: “Patlamadan olmuş sanırım, saldırıyla ilgili bir şey söylenmedi.” Eti sorguladı: “Can’ı bulabildiniz mi?” Bilge, “Telefonu kapalı ama evde” derken Eti lafa girdi: “Tamam, Can gelir gelmez bana haber verir misin?” dedi. Bilge hissettiği şaşkınlığın sesine yansımasını engelleyerek “Tabii” dedi ve telefonu kapattılar. Şaşkınlığı Eti’nin, Can’ın evde olmadığından emin olmasındandı, soru bile sormamıştı. Eti’nin bildiği şeyi, obsesif bir narsistin asla kendini öldüremeyeceğini bilmeyen Bilge telefonunun tekrar çalmasıyla irkildi. Arayan Can Manay’ın güvenliğiydi.</p>

      <p class="arabaslik-sol" id="toc_marker-1-42">42. Can Manay &amp; Bilge</p>

      <p class="paragraf-2">Hafızasına kayıtlı 2 numara vardı sadece, Eti’nin ve Kaya’nın numarası. Kaya ayrıldığında numarası Bilge’ye kalmıştı. Can hastaneye yaklaşmak üzereyken numarayı tuşladı, telefona çıkan Bilge arayanın Can Manay olduğunu anladığı anda bulundukları katı, odayı söyleyip kısaca tarif verdi. Odaya ulaşabileceği en kestirme yolu anlattı.</p>

      <p class="paragraf-2">Acil serviste sadece ambulanslar için ayrılan yere etraftakileri ezmekten korkmadan arabayla daldı Can, siyah üzerine kırmızı ejderhalı kimonosuyla fırladı araçtan ve Bilge’nin anlattığı gibi acil servisi hastaneye bağlayan ara kapıya geldi ama sadece doktor kartlarıyla açılan bu kapı kapalıydı, içindeki ani kızgınlık büyüyecekti ki kapı açıldı, Bilge açmıştı. Bilge sadece “Buradan” deyip yürümeye başladı hızla, Can Manay takip etti.</p>

      <p class="paragraf-2">Bilge elindeki kartla Can Manay’ı sadece doktorların kartlarıyla girebildiği bir başka kapıdan geçirdi, yine sadece doktorların binebildiği asansöre bindirdi, tek kelime konuşmadılar. Bilge, Can Manay’ın suratına dahi bakamadı çünkü bu tuhaf kıyafetin içinde acı çeken, çok acı çeken bir adam vardı. Konuşulmaması, sorgulanmaması, vakit kaybettirilmemesi gereken bir adam. Zaten böyle olacağını hesaplayıp Can’ın odaya, Duru’ya ulaşması için her şeyi daha önceden hazırlamıştı, tabii kimonoyla ortaya çıkacağını hesaplamamıştı. Hızla yürüdüler koridorda, yanından geçtikleri birkaç kişinin şok olmuş bakışlarına aldırmadan hatta görmeden hedefe ilerlercesine. Odaya varmalarına birkaç adım kala Bilge dönüp, “Duru Hanım iyi, bir haftaya toparlayacak. Ciğerleri için oksijen veriyorlar, bahçede baygın bulundu, ben ordaydım. Merak edilecek bir durum yok. Düzelecek... Eti Hanım sizden telefon bekliyor” dedi ve Duru’nun odasına açılan kapıyı açtı.</p>

      <p class="arabaslik-sol" id="toc_marker-1-43">43. Can Manay &amp; Duru</p>

      <p class="paragraf-2">İse bulanmış Duru, burnuna takılan oksijen hortumuyla nefes alırken baygındı. Narin bedeni nefesle dolup boşalırken, Can titreyen bacaklarının kendisini taşıyabilmesi için kapıya yaslandı. Hayatının kadını, hayatı yatıyordu o yatakta. Derin bir nefesle içi titredi, içine giren havada yanık kokusu vardı hâlâ, Duru’nun saçlarından, o güzel, ipeksi saçlarından gelen yanık kokusu. Damarında serum ve üzerinde ince bir çarşaf. Çıplaktı. Duru’ya yaklaşmak istedi Can, bir adım attı ama yaklaşamadı. Çünkü o an, beyninin derinlerinde, kendisine sadece doğruyu söylediği bir yerde, bir düşüncenin doğumuna şahit oluyordu. Duru’ya zarar verdiğinin düşüncesiydi bu. Bu olanlardan sadece kendisinin sorumlu olduğu düşüncesi... Çiçek ölürken doğan düşüncenin ikizi. Silkelendi Can, bir adım daha attı derinlerdeki düşünceyi başka düşüncelerle boğarak ve bu kadını kendisinden daha fazla seven ve koruyan kimsenin olmayacağından emin, adım adım yatağa yaklaştı. Sevgisiyle öldürdüğünün farkında olmak istemeyen bir koruyucu gibiydi.</p>

      <p class="paragraf-2">Duru’nun yanmış saçlarına dokundu, titrek elleri ateşten kıvrılıp büzüşmüş bir tutam saçın üzerinde gezindi. Leke leke islenmiş alnına, oradan yanığına kaydı. Çıplak omuzlarının pürüzsüzlüğünden kol boyunca inip bileğe vardı, Duru’nun eli üstündeki damarına giren serum iğnesinin etrafında dolandı... Parmaklarına indi... Kayıp çarşafa geçti, haf<span class="char-style-override-14">i</span>fçe tutup çarşafı kaldırdı, o muhteşem bedende herhangi bir hasar, deformasyon var mı diye bakmak için...</p>

      <p class="paragraf-2">Şükürler olsun ki yoktu, titremesi haf<span class="char-style-override-14">i</span>fledi. Kesikler ve çizikler gibi küçük yaralar dışında yanmaktan kaynaklanan hiçbir iz yoktu. Derin bir nefes alırken gözünde tutunan yaşı sildi, Duru’nun diğer elinin sargısındaki kırmızı lekeyi gördü, kan olmalıydı. Gözlerini kapattı ve hayata şükretti.</p>

      <p class="arabaslik-sol" id="toc_marker-1-44">44. Bilge</p>

      <p class="paragraf-2">Güneş ağarırken döndü Bilge evine, neyse ki Doğru uyanmamıştı, hâlâ uyuyordu. Eve dönerken yola çıkmadan önce internette gördüğü olayların doğruluğuna tanıklık etmek için yolu uzatıp insanların savaştığı bölgeden geçmeye çalışmıştı ama yolu kapatan çevik kuvvet araçlarını görünce ısrar etmeden değiştirmişti yolunu. Eve girdiğinde yorgundu ama hiç uykusu yoktu. Can Manay Duru’nun yanındayken yaptığı araştırmasına devam etmek için hemen bilgisayarını açıp internete girdi, Murat’ın sayfasına gece yarısından beri fotoğraf yüklenmemişti, ana sayfadaki yorumlardan birinde nihayet bir kanal ismi gördü, söylenene göre olay yerinden canlı yayındaydılar. Her şeyin abartılmış olmasını hayal ederek, daha doğrusu umut ederek açtı televizyonu, söylenen kanala gelene kadar içi rahattı, internette gördüklerinden tek bir haber bile yoktu. Ama o kanala geldiğinde sanki başka bir ülkenin kanalındaydı. O an izlediklerine inanamadan, her saniyesi şok içinde yapıştı ekrana.</p>

      <p class="paragraf-2 para-style-override-14"></p>

      <p class="paragraf-2">Sokaklar savaş alanıydı. Bu insanlar niye sokaktaydı? Bu polisler niye bu kadar gaddardı?</p>

      <p class="paragraf-2">Doğru uyandığında, Bilge daha önce hiç hissetmediği, umursamadığı, aklına bile gelmeyen bir insan sevgisiyle olanların durması, birbirine destek olmak için sokağa çıkan bu güzel, korkusuz, insanlara artık saldırılmaması için dua ediyordu. Kendilerine atılan gaz bombalarını yakalayıp su bidonlarının içine koyuyor, sokakta uygulanan şiddete sadece birbirlerine yardım ederek karşı koyuyorlardı. İnsanları sokağa çıkaran ilk şeyin ne olduğunu hâlâ bilmiyordu ama şimdi neden sokakta olduklarını biliyordu. İnsanlıktı bu halkı sokağa çıkaran. İnsanın insana sahip çıkmasının insanlığı. Din, dil, ırk gözetmeden, kimlik bilinci olmadan bir sahip çıkıştı bu.</p>

      <p class="paragraf-2">Doğru’yu okula bırakması gerekiyordu, canlı yayına göre sokaktaki hareket de dinmişti. Televizyonu kapattı, tam bilgisayarını kapatacaktı ki sitenin ana sayfasına biri tarafından yüklenen videoyu fark etti, tıkladı. Video bir evin penceresinden çekilmişti. Gece karanlığında sokak lambalarının aydınlattığı bir ara sokakta, elinde bayrakla koşan bir grubun polis tarafından kovalanması, polisin gruptan birini yakalaması ve tekme tokat üzerine çullanmasının videosuydu bu. Bunun gibi onlarca video seyretmişti Bilge ama nedense bu seferkinde kalbi iyice hızlandı. Videoyu çeken kişi görüntüyü zoomladı, yerde iki büklüm olmuş, kendini darbelerden korumaya çalışan çocuk netleşti bir an, sadece bir an. O an Bilge’nin dünyası durdu çünkü çocuk Murat’tı.</p>

      <div class="footnotes">
        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="8.html#footnote-225-1-backlink" id="footnote-225-1">1</a> Reklam müziği.</p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="8.html#footnote-225-2-backlink" id="footnote-225-2">2</a> Tüm canlıları birbirine bağlayan, rejenere eden Yaşam Enerjisi.</p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-3-backlink" id="footnote-225-3">3</a> Bende kimyasal bir yanlışlık var.</p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-4-backlink" id="footnote-225-4">4</a> Yanlış cevaplarla yanlış sorular… Yanlış… Yanlış...</p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-5-backlink" id="footnote-225-5">5</a> Yanlış kitabın yanlış sayfasındaydım… Yanlış… Yanlış… fazla yanlış… fazla yanlış…</p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-6-backlink" id="footnote-225-6">6</a> Matemetikçi Richard Bandler ve Dil Bilimci John Grinder, işitsel, görsel öğeler kullanarak düşünce ve duyguları değiştirmek, yeniden programlamak, geliştirmek için NLP (Nöro-Linguistik Programlama) yöntemlerin temellerini atan bilimadamlarıdır. NLP, insan programlama konusunda referans noktaları kullanılarak istenilenin, istenilen şekilde düşündürülebileceğine adanmış bir bilimdir.</p>
        </div>
      </div>
    </div>
  </div>
</body>
</html>