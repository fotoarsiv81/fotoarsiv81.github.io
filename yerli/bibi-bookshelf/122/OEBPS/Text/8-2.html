<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>8-2.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x8-2.html" xml:lang="tr-TR">
    <div class="Basic-Text-Frame">
      <p class="split"></p>

      <p class="anabaslik" id="toc_marker-3"><img alt="ss.png" class="image" height="27" src="../Images/ss_fmt4.jpeg" width="40" />3. BÖLÜM<img alt="ss.png" class="image" height="27" src="../Images/ss_fmt5.jpeg" width="40" /></p>

      <p class="arabaslik-sol" id="toc_marker-3-1">1. Deniz</p>

      <p class="paragraf-2">Değişik köylerden gelenlerin toplandığı kahve bölgedeki üç köyün tek kahvesiydi. Eşeklerin, atların sırtında gelen gençleri, gelinlerinin, torunlarının kolunda gelen yaşlıları izledi Deniz. Bugün bölgenin tek imamı, dedelerin de katıldığı bir sohbet için herkesi çağırmıştı. Çocuklardaki heyecanı görmese gelmezdi Deniz, dinsel bir vaaz dinleyecek havada kesinlikle değildi. Ama Çavuş’un küçük oğlu Mustafa’nın dedikleri ilgisini çekmişti. Çocuk, “Dinleri konuşacağız, yaşamın nasıl yaratıldığını tartışacağız” demişti.</p>

      <p class="paragraf-2">Kahvede yaşlı, genç, kızlı erkekli, sandalyelerde, yere serdikleri kilimlerde oturan köylülere dikkatle baktı Deniz, yaradılışın tartışıldığı bir felsefe grubundan çok köy düğünü için hazırlanmış gibiydiler. Bölgenin tek kamyoneti geri kalan yaşlıları getirince herkesin hürmetle kalkıp selamlamasını, yer vermelerini izledi. Çocuklar ve yaşlılar el eleydi. Fark edilmemek için kendi köşesinde hiç kıpırdamadan, imamın selamlaşmaları bitirip ortada boş bırakılan halıya oturmasını izledi.</p>

      <p class="paragraf-2">İmamın çevresindeki ilk halkada çocuklar ve yaşlılar, gerideyse köyün geri kalanı vardı. Çaylar dağıtıldı, haller hatırlar soruldu ve imam, Orhan Dede’ye “Hadi Orhan Dede, seni dinliyoruz bugün ne anlatıcan bize” diye seslenince herkes sustu. Orhan Dede kulağındaki işitme cihazını düzeltip konuya girdi: “Zor günler gelipduru ama önemli olan zorluklar değildir, zorluklara rağmen değerleri korumaktır. Şimdiki çocuklara bakıveriyom da şaşırıyom. Pek bi akıllılar, pek bi hızlılar. Soyumuz için bi şeyler yapmak lazım geliveri. Ben bi internet alalım derim.”</p>

      <p class="paragraf-2">Yaşlıların yanında oturan çocuklar sevinçle yerlerinde zıplarlarken köylüler kendi aralarında kısık bir uğultuyla konuştular. Orhan Dede’nin yanındaki Hatice Nine, “Susun gari! Sağar kulaklarım bile ağrıdı” diye söylenene kadar uğultu devam etti.</p>

      <p class="paragraf-2">Konuşmanın bir süresi köylülerin interneti ve bilgisayarı nasıl alacaklarını, nereye koyacaklarını herkesin sırayla nasıl kullanacağını hesaplamalarıyla geçti. Kahveye koymaya karar verdikleri bilgisayarı üç köyün çocuklarının ortak kullanımına açacaklardı. Toprakla uğraşan, tükettiğini üreten insan gelişmiş insandı, paylaşmak bu köylülerin doğasında vardı. Kendini dünyanın en uygar yerinde hissederek dinledi Deniz.</p>

      <p class="paragraf-2"><span>İnternetten sonra, yağmurlarla bozulan futbol sahasını düzlemek, kahvenin önündeki çardağı yenilemek, muhtar odasını boyamak gibi kararlar aldılar. İmam konuşana kadar devam etti toplantı.</span></p>

      <p class="paragraf-2"><span>Genç imam, “Nerde kalmıştık?” dediğinde çocuklar hep bir ağızdan, “Hz. Muhammed hastalanmıştı ve sonra cenaze namazı iki kere kılınmıştı.” diye hatırlattılar, yaşlılar kafalarını sallarken. İmam anlattı: “Evet, peygamberimiz Sallallahü Aleyhi ve Sellem’in</span><span class="dipp char-style-override-17" style="font-size:0.82em;"><a class="footnote-link" href="#footnote-225-8" id="footnote-225-8-backlink">8</a></span> <span>vefatı sırasında Hz. Ebu Bekir ve Hz. Ömer uzaklarda olduğundan peygamberimizin cenaze namazı hem vefatında hem de günler sonra, Hz. Ebubekir ve Ömer döndüklerinde kılınmıştır.”</span></p>

      <p class="paragraf-2">Çocuklardan biri kaşlarını kaldırarak tepki verdi: “Peygamberimiz gömülmek için bekledi mi! Neden hemen gelmediler ki!”</p>

      <p class="paragraf-2">İmam anlayışla açıkladı: “Gelemezlerdi çünkü çok uzaktaydılar, o zamanlar yolculukları develerin üstünde yaptıkları için yol uzun sürüyordu.”</p>

      <p class="paragraf-2">Diğer bir çocuk sorguladı: “Neden Hz. Ebubekir ve Hz. Ömer uzaklardaydı ki?”</p>

      <p class="paragraf-2">İmam, “Mekke, o dönemlerde kıraç dağlar arasında bir vadiye kurulmuş bir şehirdi. Medine ya da Hayber gibi ziraat zengini diyarların aksine, Mekke’nin zenginleri ticaret zenginiydi. Bu anlamda bir tüccarlar şehriydi Mekke. Ebu Kuhâfe’nin oğlu Ebu Bekir o tüccarlardan biriydi. Mekke’nin sayılı zenginleri arasındaydı. Deve kervanlarıyla ticaret yapmak için bölgenin bir ucundan diğer ucuna yollara çıkarlardı. Yüzlerce deveyle ipekler, baharatlar, halılar, kilimler, aklınıza ne gelirse taşır, uğradıkları şehirlerde satarlardı. Peygamberimiz Sallallahü Aleyhi ve Sellem hastalandığında Hz. Ebubekir ve Hz. Ömer ticaret için kervanla yollardaydılar” derken bir çocuk lafa girdi: “Peygamberimiz hastayken niye yalnız bıraktılar onu?”</p>

      <p class="paragraf-2">İmam tebessümle anlattı: “Peygamberimiz Sallallahü Aleyhi ve Sellem yalnız değildi, yanında amcasının oğlu, aynı zamanda da damadı olan Hz. Ali ve diğer sevenleri vardı. Neyse, peygamberimiz Sallallahü Aleyhi ve Sellem vefat ettiğinde doğal olarak cenaze namazı kılındı ama kayınpederi Hz. Ebubekir ve Hz. Ömer şehre henüz dönmediklerinden defnedilmesi için beklendi ve onlar geldiğinde tekrar cenaze namazı kılınarak defnedildi. Peygamberimiz Sallallahü Aleyhi ve Sellem’in ardından sırasıyla Hz. Ebubekir, Hz. Ömer, Hz. Osman ve Hz. Ali halife yani peygamberimizin vekili olmuştur.”</p>

      <p class="paragraf-2">Çocuklardan biri “Hz. Ebubekir’i kim seçti halife olarak?” diye sordu. İmamın suratındaki karmaşa bir an da olsa kendini gösterdi, sonra sakinlikle, “Hep birlikte karar verdiler” diye cevapladı.</p>

      <p class="paragraf-2">Diğer bir çocuk: “Hep birlikte karar verdilerse niye sonra savaştılar?” diye sordu elindeki ekmekten kocaman bir ısırık alarak.</p>

      <p class="paragraf-2">İmam cevap verecekti ki bu sefer 4 yaşlarındaki bir çocuk sordu: “Anlamadım ben, Hz. Ebubekir kimdi?”</p>

      <p class="paragraf-2">İmam hoşgörülü bir tebessümle açıkladı: “Hz. Ebubekir, İslam’ın yayılmasında peygamberimiz Sallallahü Aleyhi ve Sellem’in yanında olmuş, zenginliğini Müslümanlığı kabul eden kölelere özgürlüklerini vermek için harcamış değerli bir İslam büyüğümüzdür. Rivayete göre peygamberimizin de en yakın arkadaşıydı” dedi ama aynı çocuk, “Peki Hz. Ömer kimdi?” diye sordu. İmam açıkladı: “Hz. Ömer, Mekke’de Beni Adi kabilesinde doğmuş, orta sınıfa mensuptu. Rivayete göre Mekke müşriklerince peygamberimiz Sallallahü Aleyhi ve Sellem’i öldürmek üzere parayla tutulmuşken tesadüfen dinlediği Kuran ayetinden etkilenmiş ve Müslüman olmuştur. Çok güçlü ve iriyarı olduğu için yetenekli bir güreşçidir. Hz. Ebubekir’den sonraki halifemizdir.”</p>

      <p class="paragraf-2">Çocuklardan biri, “Çok güçlü olduğu için mi onu halife seçtiler?” diye sordu. İmam cevap verecekti ki diğer bir çocuk yorum yaptı: “Hiç anlamadım ben, peygamberimizi öldürmek için görevlendirilmiş biri nasıl halifemiz oldu şimdi!”</p>

      <p class="paragraf-2"><span>İmam sakinlikle cevap verdi: “İslam’da önyargı en büyük günahlardan biridir. Önyargıyla düşünmek yerine, sevgiyle kabullenmek gerekir” demişti ki 8 yaşındaki çocuk “Biz önyargılı değiliz ki, sadece neden onu öldürmek için görevlendirilmiş birini seçtiler onu anlamadım. Kim seçiyor ki halifeleri?” diye çıkıştı.</span></p>

      <p class="paragraf-2"><span>İmam terlemeye başlamıştı, inancına sığınarak doğallıkla cevap vermeye çalıştı: “Hz. Ebubekir halifeliğini Hz. Ömer’e devretmiştir. Sonrasında da Hz. Osman’a geçmiştir halifelik. Hz. Osman da Hz. Ali gibi peygamberimizin damadıdır ve Hz. Ebubekir’in de en yakın arkadaşıdır. Hz. Osman, halifelikleri sırasında hem Hz. Ebubekir’e hem de Hz. Ömer’e danışmanlık yapmıştır. 12 yıl halifelik yapan en uzun halifemizdir.” 14 yaşlarındaki bir genç, “Peki Alevi ne demek?” diye sordu. İmam konuyu kapatmanın sırası geldiğini anlamış, tüm iyi niyetiyle “Neyse, bugünlük bu kadar...” derken kalabalığın en gerisinde sakince dinleyen Deniz lafa girdi: “Peygamberimiz öldüğünde yanında bulunan kişilerin şahitliğinde, kendisinden sonra halife olacak kişinin kendi soyundan, kanından gelen biri olmasını vasiyet etmiştir. Peygamberin soyundan gelen tek kişi Hz. Ali olmasına rağmen ve etrafındaki hemen hemen herkes Hz. Ali’yi halife olarak kabul etmesine rağmen şiddetinden korkulan Hz. Ömer’in yardımıyla Hz. Ebubekir daha Hz. Muhammed’in cenazesi toprağa verilirken cenazeye katılmak yerine kendi halifeliğini ilan etmiştir. Sadece Hz. Ali cenazeye katılmıştır, peygamberimizi o defnetmiştir. Hz. Muhammed’den sonra Hz. Ali’nin gelmesi gerektiğini düşünenlere Alevi denir. Sünnilerse bölgenin en zengin adamının kendi halifeliğini ilan etmesini doğru bulanlardır. Bizler Sünni soyundan geliyoruz. Aralarındaki ilk savaşın nedeniyse; halifelik Hz. Ali’ye geçtiğinde Ali’nin ilk yaptığı işin Hz. Ebubekir zamanından beri sadece Ben-i Teym ailesine yani Hz. Ebubekir’in ailesine ve Hz. Osman’ın akrabalarına tanıdığı imtiyazları kaldırmasıdır. Bu imtiyazlar, diğer bütün ailelerden ve kabilelerden vergi alınırken onlardan vergi alınmamasına neden olmuş, Ebubekir ve Osman’ın aileleri bölgenin en zenginleri haline gelmiştir rivayete göre! Ama imam beyin rivayetiyle benim rivayetlerim örtüşmez, örtüşemez” dedi, tünediği duvardan sessizliğini bozduğuna pişman ve mide bulantısıyla indi.</span></p>

      <p class="paragraf-2">Sessizlik öyle bir çöktü ki kahveye, Deniz’in söylediklerinin etkisi yanında, köylülerin çoğunun, uzun süredir bir melek gibi her işlerinde kendilerine yardım eden bu misaf<span class="char-style-override-14">i</span>rin konuştuğunu ilk defa duymasındandı şaşkınlıkları. Deniz herkese iyi günler dileyip yoluna koyulduğunda çocuklar da küçük gruplar halinde kalkıp onun peşine takıldılar. Kalabalığın dağılmasını şaşkınlıkla izleyen imam köylüler üzerinde bu etkiyi yaratan kişiye odaklandı. Kimdi bu adam! Uzaklaşmasını izlemek yerine kalabalıktan sıyrılıp o da peşine takıldı.</p>

      <p class="paragraf-2">Aralarında birkaç metre kalana kadar hızla yürüdü ve nihayet seslendi Deniz’e, “Beyefendi! Beyefendi!” diye. Deniz dönüp seslenenin imam olduğunu görünce bir nefes aldı, durmadı ama adımları yavaşladı. Çocuklar dışında kimseyle konuşmamıştı şimdiye kadar, ne zaman ağzını açsa mide bulantısıyla kapatıyordu çenesini. Yaşadığı travmadan sonra susmak sanki vücudunun tepkisiydi. İmam kendisine yetişirken şimdi yine midesi bulanmaya başlamıştı, kusacağını bilse de cevap vermek zorundaydı çünkü kendi başlatmıştı. İmam “Hayırlı günler, tanışmıyoruz biz” dedi incelikle. Deniz peşine takılan çocuklara dönüp, “Gün batarken gelin, size bir şey vereceğim” dedi. Çocuklar Deniz’in tek bir cümlesiyle hemen dağıldılar. İmam, “Bi tek sizi dinliyo bu veletler” dedi. Deniz yürümeye devam ederken gülümseyerek, “Mantıklı olduğum sürece problem yok. Çok akıllılar” diye karşılık verdi. İmam “Alevi misiniz?” diye sordu. Deniz “Hayır, Sünniyim” diye cevapladı.</p>

      <p class="paragraf-2">İmam, “Biraz önce hilafetle ilgili söylediklerinize katılmıyorum” dedi, dikleşerek devam etti: “Dinle ilgili böyle bir söylemiyse çok terbiyesizce buluyorum.”</p>

      <p class="paragraf-2"><span>Deniz gülüp, “Katılsaydınız bu işi yapamazdınız. İslam adına konuşma, karar alma yetkisinin daha en başından, peygamberimizin vasiyetine rağmen Ali’ye değil de peygamberimizin cenazesinde bile bulunmamış ama zengin olduğu için idareyi ele geçirebilmiş, satın alarak özgürlüğünü verdiği köleleri ganimet sözüyle kendine asker yapmış birine geçtiğini bilmek acı verici. Ama bu anlaşılması o kadar da zor bir şey değil aslında. Bugün etrafınızda olanlara baktığınızda, kendine dindar deyip İslam’ı bir para basma makinesi gibi kullanan din tüccarlarını görürsünüz. Her yerdeler. Deformasyonun böyle bir seviyeye varabilmesi için bir şeylerin daha en başında çok yanlış gitmiş olması gerekirdi. Ama ne yaparlarsa yapsınlar İslam’ı kirletemezler, sadece İslam’a olan inancı kirletirler. Bugün Yaradan adına öldürmek gerektiğine inandırılıyor gencecik insanlar, varoluşlarındaki en büyük günahı işlemek üzere olduklarını ve böyle bir günahla sadece şeytanın emri altına gireceklerini bilmeden kandırılıyorlar, Yaradan’a hizmet etme umuduyla şeytana satıyorlar ruhlarını, dokuz yaşındaki küçük kızlara tecavüz etme meraklısı, iş ilişkileri kurmak için camilerde toplanan bir kitlenin elinde inancımız, ta ki biz inancımıza sahip çıkana kadar.”</span></p>

      <p class="paragraf-2">İmam itiraz edemedi, Deniz’in hilafetle ilgili söylediklerine katılmıyordu, okulda o şekilde öğrenmemişti ama dinle ilgili, özellikle din tüccarlarıyla ilgili söylediği her şey çok doğruydu. Aynı savaşın mağdurlarıydılar aslında. Kendisi gibi Hakk’a hizmet etmek isteyen yüzlercesi, kendi çıkarları için dini kullananlarla çatışma içindeydi. Bir süre sessizce yürüdüler. İmam sakince, daha önce kimsenin tahmin bile edemediği bir şeyi sordu Deniz’e: “Hangi okuldansın? Din eğitimi almış olmalısın.”</p>

      <p class="paragraf-2">Deniz cevap vermedi. Din eğitimiyle büyümüştü. Kendisine anlatılanlardan daha farklı gerçekler olduğunu, Yaradan adına konuştuğunu söyleyen bazı erdemsiz insanların zavallılığını fark edince özgürleşmiş ve Yaradan’la arasına asla kimseyi sokmayacağına yemin etmişti.</p>

      <p class="paragraf-2">Deniz durup imama baktı. Bir dosta konuşur gibi içtenlikle ve sakin konuştu: “Bir annenin memesiyle çocuğunu beslemesi gibi din de ruhu besler. Yani din bebeğe süt veren meme gibidir. Önemlidir, değerlidir. Ama çıkarıp yüzüme yüzüme sallarsan olmaz! O zaman, memesini çıkarıp yüzüme sallayan anne kılığına bürünmüş bir sapıktan farkın kalmaz. Yavrusunu besleyen annenin memesinin kutsallığı neyse, nasıl mahremse, bunu konuşmak bile insanı nasıl rahatsız ediyorsa din de mahremdir, kişiyle Yaradan arasındadır. Din adına konuşan herkes günahkârdır çünkü din adına konuşulmaz. Tek kitap vardır. Aracıya ihtiyaç yoktur. Aracıyı araya şeytan koymuştur. İnanmayı seçen kitabı okur, anlar. Kitap bu yüzden ‘Oku” diye başlar” dedi ve iyi günler dileyip kusmamak için kendini tutarken şok içindeki imamı bırakıp yoluna devam etti.</p>

      <p class="arabaslik-sol" id="toc_marker-3-2">2. Can Manay &amp; Bilge</p>

      <p class="paragraf-2"><span>“Benim yanımda çalışıyor olmanın sana kolaylıklar sağlaması normal ama özel işlerini kolaylaştırmak için benim adımı kullanman kabul edilemez. Nedeni ne olursa olsun kabul edilemez” diyerek söylediği her kelimenin Bilge tarafından dikkatle dinlendiğine emin sakince konuşmuştu Can Manay. Bilge’nin söyleyecek tek kelimesi yoktu. Murat’ın artık ziyaretçilere kapatılan odasına girebilmek için hastanede görevli polislere kendisinin Can Manay tarafından gönderildiğini, Murat’ın Can Manay’ın öğrencisi olduğu için durumunu öğrenmek istediğini söylemişti. Bu konunun nasıl olur da Can Manay’a bu hızda geldiğini bilmiyordu ama artık önemi de yoktu. Yapmaması gereken bir şeyi yapmıştı. Kafasını evet anlamında salladı, işi bırakmak için hazırlıklarını hemen başlatacağını belirtmek için ağzını açtı ama Can Manay konuşmasına izin vermedi. “Tek kelime duymak istemiyorum. Şimdi çık ve bu akşamki konuşma üzerinde yaptığım değişiklikleri düzelt” dedi ve konuşmayı karaladığı kâğıdı Bilge’ye uzattı. Bilge çok şaşırmıştı, kovulmadığına inanamıyordu ama sorgulamak da istemiyordu. Kâğıdı alıp odadan çıkarken Can Manay’ın konuşması durdurdu onu: “Can Manay’ın yanında çalışıyorsun! Ona göre giyin! Bu akşam Zeynep’in gönderdiği elbiseyi giy” dedi, önündeki dosyaya döndü ve mırıltıyla ekledi: “Saçını da bu kadar sıkı toplama.”</span></p>

      <p class="paragraf-2">Telefonu çaldı. Telefonun ekranında gördüğü isim önemli olmalıydı çünkü hemen açtı, hiç konuşmadan dinledi.</p>

      <p class="paragraf-2">Cep telefonu kapandığında telefon birkaç saniye daha Can’ın kulağında kaldı. Beyni telefonu indirebileceğine karar verdiğinde gözlerine hücum eden öfke kontrol dışıydı. Kalbindeki acıyı haf<span class="char-style-override-14">i</span>fletmek için derin bir nefes aldı, göğüs kafesi sıkıştı. Sanki aldığı nefes ciğerlerine gitmiyor, kalbini parçalayan bir basınç oluşturuyordu, hiç nefes vermeden bir nefes daha çekti içine. Bir kâbustan uyanır gibi ilk defa kırptı gözlerini. Kapının yanında bekleyen Bilge’ye baktı. Sadece baktı ve Bilge hemen dışarı çıkması gerektiğini anladı.</p>

      <p class="paragraf-2">Bilge’nin çıkışıyla birlikte, içindeki öfkenin ateşiyle yanan gözlerinden yaş süzülürken çıldırdı Can. Kendini öfkeye bıraktı. Önce elindeki telefonu karşısındaki cam dolaba çarptı, cam tüm gürültüsüyle indi aşağıya, tereddüt etmeden önündeki masaya saldırdı. Eline geçen ne varsa, kırılmaması için yıllarca özen gösterdiği ne varsa parçaladı. Sonra kapıdan çıktı, Zeynep’in sorularını duymadan, Bilge’ye neredeyse omuz atarcasına aceleyle, gözlerinden saçılan alevin kontrolünde sanki bir hipnozda ulaştı arabasına. Ali’nin nerede olduğunu sorgulamadı bile, geçti direksiyona ve acele ederek çıktı yola, hayatında daha önce hiç acele etmediği kadar.</p>

      <p class="arabaslik-sol" id="toc_marker-3-3">3. Özge</p>

      <p class="paragraf-2">“Y kuşağı. Kuralları sorgulayan, saygı duydukları takdirde dinleyen, ne olursa olsun itaat etme f<span class="char-style-override-14">i</span>krine karşı, genel geçer tüm kalıpların dışında bir dünyada yaşamak isteyen ve o dünyayı gerçekleştirmek için burada olduğunun farkındalığında gençler bunlar. Teknolojiyi sanki kendi uzantısı gibi doğallıkla kullanabilen, doğanın koruyucusu, anlamak için dinleyen ama asla bildiğini düşünmeyen, önyargısız ama net bir kuşak...”</p>

      <p class="paragraf-2">Özge, toplantı masasının etrafında oturmuş kendini dinleyenlere baktı. Ülkenin en zengin kesiminin köpekleriydi bunlar. Derin bir nefes alıp arkasındaki küçük sete dayandı, elindeki sunum çubuğunu kolunun altına sıkıştırdı ve yoklayarak konuşmasına devam etti:</p>

      <p class="paragraf-2">“Peki bu kuşağı nasıl köleleştirir ve dünyayı yok etmekte nasıl bize hizmet eder hale getiririz?”</p>

      <p class="paragraf-2">Odada kopan gülüşmelere şaşırsa da belli etmedi, bu omurgasızlar kendi kötülüklerine güler hale mi gelmişlerdi yoksa gülerek kamufle etmeye mi çalışıyorlardı? Kolunun altındaki çubuğu alıp sanki bir atı kırbaçlıyor gibi yaptı ve devam etti:</p>

      <p class="paragraf-2">“Biz dersimize çalıştık ama önce sizi dinlemek istiyoruz. Ne de olsa bu kölelik işinde bizden daha tecrübelisiniz.”</p>

      <p class="paragraf-2">Yine herkes kıkırdadı. Bunlar mıydı her gün ülkenin en çok izlenen kanallarında neler yayınlanacağına karar verenler? Şimdi sessiz bir şekilde oturacak Sadık Murat Kolhan’ın ekibindeki bu parazitlerin üniversite öğrencilerini hedef alarak yayınlayacakları dergiyle ilgili kendisine zehirli f<span class="char-style-override-14">i</span>kirler vermesini dinleyecekti. Masanın diğer ucunda oturan Ömer’e kaydı gözü, ne kadar da yabancıydı bulunduğu ortama. Ömer’in yabancılığında huzur bularak oturdu yerine ve dinlemeye başladı.</p>

      <p class="paragraf-2">İlk konuşan, ülkenin TV kanallarını denetleyen bir kurumun sözcüsüydü, şirkette çalışmamasına rağmen kanalların hükümetle işbirliği içinde olmasını garantilemek için görevlendirilmişti. Yayınlanan her şeyin içeriği önce bu sözcünün elinden geçerdi. Kısa boylu, yassı kafalı, geniş alınlı, bu tüysüz adam, içinde ne anlatıldığını bilmese de Kuran-ı Kerim’i tam 19 kere okumuştu. Sözcü konuştu:</p>

      <p class="paragraf-2">“Kontrolsüz güç güç değildir diye söze başlamak isterim Özge Hanım. Şimdi... Burada gençlerimizi köleleştirmek için değil onlara doğru yolu, iman yolunu göstermek için toplandık.”</p>

      <p class="paragraf-2">Özge, suratında belli belirsiz bir tebessümle gülümserken Ömer dışında odada bulunan diğer 4 kişinin nasıl da ciddileştiğini, Özge’nin kölelik esprisine güldükleri için nasıl da pişmanlık duyduklarını izledi. Sözcü devam etti:</p>

      <p class="paragraf-2">“Gençlerimiz çok şükür akıllı ama akıl şeytanlığa çalışırsa kime ne yararı var. Aptal olsalar daha iyi. Murat Bey’in ekibi bizden yardım istediğinde koşarak geldik, baktık hayırlı bir amaç için toplanmışsınız, bilgimizi esirgemeyelim dedik. Şimdi...”</p>

      <p class="paragraf-2">Adam konuşurken Özge ve Ömer dışında herkesin kafasını sallaması o kadar tuhaftı ki izlediği bu sahte saygı gösterisi içinde patlayacak gibi hissetti Özge. Adam önündeki dosyaları etrafındaki kişilere uzattı, sonuncuyu Özge’ye verdiğinde Ömer’e kalmamıştı. Ömer’i görmezden gelerek devam etti:</p>

      <p class="paragraf-2">“Derginin ilk sayısında kullanacağınız konular burada.”</p>

      <p class="paragraf-2">Özge ve diğerleri dosyayı açtılar, ilk sayfadaki konu başlıklarını okudular:</p>

      <p class="paragraf-2">1- Ülkenin en başarılı 5 genciyle yapılan röportaj.</p>

      <p class="paragraf-2">2- Ülkenin en iyi üniversitesinde okuyan 10 gencin aldığı burslar.</p>

      <p class="paragraf-2"><span>3- Öğrenci kulüplerine kayıt olan öğrencilerle yapılan röportaj.</span></p>

      <p class="paragraf-2">4- Okuldan mezun olan öğrencilerin iş bulmak için kayıt olması gereken kurumların tanıtımları.</p>

      <p class="paragraf-2">Sözcü, herkesin listeyi okuduğundan emin olunca, elindeki ikinci dosyayı uzatıp devam etti:</p>

      <p class="paragraf-2">“Başarılı 5 öğrencinin röportajları bunlar, fotoğraf çekimini sizin yapmanız lazım. Mavi ekranda yapıp dosyanın içindeki dış mekânlardan birine oturtabilirsiniz fotoğrafı. Dış mekân olması önemli. Detaylar dosyada.”</p>

      <p class="paragraf-2">Ardından üçüncü dosya geldi, “Burada da burs alan 10 öğrencinin burs koşul ve detayları. İkinci bölümde öğrenci kulüplerine kayıt olan öğrencilerle yapılan röportajları ve iyi bir işe girebilmek için kayıt olunması gereken kurum tanıtımlarını bulabilirsiniz. İçerik sınırını geçmeden çeşitli fotoğraflar ekleyebilirsiniz, tarz sizin Y kuşağınızın dikkatini çekecek şekilde olmalı tabii ki, onu da size bırakıyoruz. Şimdi... Sorusu olan?”</p>

      <p class="paragraf-2"><span>Özge donmuştu, dosyayı incelemeye devam ettikçe kalbinde hissettiği soğukluk bedenini kapladı, istem dışı haf</span><span class="char-style-override-14">i</span><span>fçe titreyip silkelendi. Dosyaların içinde ruhlarını para karşılığı belirli kurumlara satan genç insanların, en kârlı şekilde satabilmelerine olanak sunacak listeler, tanıtımlar vardı. Kafasını kaldırdığında kendisi ve Ömer dışında herkesin ellerini önünde birleştirmiş, onaylayan bir ifadeyle adama baktıklarını gördü. Hissettiği soğukluğu gülümseyerek sindirmeye çalıştı ve sözcüye sordu:</span></p>

      <p class="paragraf-2">“Pardon, adınızı bağışlar mısınız?”</p>

      <p class="paragraf-2">Adamın tüysüz yüzündeki cılız kaşlar havaya kalktı, kızın bilmemesi tuhaftı, cevap verdi: “Abdullah.”</p>

      <p class="paragraf-2">Gülümsedi Özge diğerlerinin suratında sıklıkla gördüğü gülümsemeyi taklit ederek ve Abdullah Bey’in kadınlarla tokalaşmadığını bilmeden elini uzattı, “Abdullah Bey, yardımlarınız için teşekkür ederim” dedi.</p>

      <p class="paragraf-2">Abdullah Bey, bu karıların hepsi aynı, diye düşündü. Karşılarında birazcık otorite görmeyedursunlar önce ellerini, sonra namuslarını vermeye hazırdılar. Kız da güzeldi, canı çekti... tereddütle elini uzattı. Bu güzel kadının nasıl da kendisini gaf<span class="char-style-override-14">i</span>l avladığını düşünüp el sıkışmasının sorumluluğunu ona atarak, bu günahkâr hareketin kendisine açacağı fantezilere teslim oldu. Birincil ihtiyaçların açlığında olan kişilerin sapkınlaşması, basit duyguları bile abartılı yaşamaları her zaman doğaldı. Kendi bedenine yasaklanmış, Yaradan’la arasına emir komuta zinciri girmiş biri nasıl sağlıklı olabilirdi ki.</p>

      <p class="paragraf-2"><span>Etraftakiler, sanki bir günaha tanık oluyorlarmış gibi özellikle önlerindeki dosyalarla ilgilenerek görmezden geldiler bu el sıkışmayı. Özge, “Ne güzel! Birilerinin bizim için her şeyi düşünmesi harika! Hadi bakalım! Size iyi günler” diyerek geri kalanlarla da selamlaştı ve toplantı salonunun kapısında kendisini bekleyen Ömer’le göz göze gelir gelmez konuyu yemekten açarak Ömer’in asıl konuşmak istediği şeyleri kamufle etti. Asansöre doğru yürürlerken yanlarına gelen sekreter Özge’ye bir not verdi. Asansöre bindiklerinde Ömer ikiye basarken Özge on dokuza bastı. Göz göze geldiler, birbirlerini bakışlarından tanıyacak kadar dert paylaşmışlardı. Ömer başını tamam anlamında sadece Özge’nin anlayacağı şekilde salladı. Sadık Murat Kolhan Özge’yi çağırmıştı.</span></p>

      <p class="arabaslik-sol" id="toc_marker-3-4">4. Duru</p>

      <p class="paragraf-2"><span>Her taraftan markaja alınmıştı. Can’ı çoktan aramış olmalılardı. O gelmeden, bir şeyler düşünüp kaçmadığını anlatmalıydı. İyi ki yanına çanta falan almamıştı. Paraya çevirmek için eşofmanın altına taktığı mücevherleri çıkarıp yerine koymak istiyordu ama evin içinde her şeyin kaydedildiğini biliyordu. Sakince koltuğa oturup başını ellerinin arasına alıp Can’ı beklemeye karar verdi, birazdan hayatının oyunculuğunu sergilemek zorundaydı.</span></p>

      <p class="paragraf-2"><span>Can eve girdiğinde gayet sakindi, sanki ne olduğunu bilmiyormuş gibi salona çıkıp Duru’ya yaklaşırken “N’oluyor?” dedi. Duru ayağa kalkıp ağlayarak koştu ona. Sarıldı hıçkıra hıçkıra ağlarken. Can temkinli ve sakinleştirici, Duru’nun sırtını sıvazlarken mırıldandı: “N’oldu?” Duru bedenini geri çekip ağlamaktan kızarmış gözleriyle, “Hepiniz delirdiniz mi!! Ne demek n’oldu! Beni mi delirtmek istiyorsunuz!” diye bağırırken kapıya doğru gidip “Bu manyak güvenlikçiler beni yürüyüşe bile bırakmadılar. Aynen bu üzerimdekilerle çıkmıştım, yarım saat yürüyüş yapıp geri dönecektim! Tutsak mıyım ben!” dedi ve hıçkıra hıçkıra ağlamaya devem etti. Can Duru’ya yaklaşıp sarılırken, “Peki, niye bana haber vermedin, niye kulübeye görünmeden çıkmaya çalıştın?” dedi yine mırıldanarak. Duru hıçkırıklarının arasında “Seni aradım ama açmadın” dedi. Can, “Cevapsızın yok ama” diye sakince itiraz etti. Duru kafasını kaldırıp Can’ın kollarından kurtuldu, kaşlarını çatıp hırçınca baktı ona, “Yalan mı söyleyeceğim!” dedi hırlayarak.</span></p>

      <p class="paragraf-2"><span>Can alttan alarak “Senin güvenliğin söz konusu. Eğer eve biri girdiyse” derken Duru fark etti Can’ın kızarmış gözlerini ve ne kadar çaresiz göründüğünü, acaba göründüğü gibi mi hissediyordu yoksa bu da başka bir manipülasyon numarası mıydı? Duru Can’ın lafına daldı: “Eğer! Ne demek eğer! Sen değilsen kim yaktı evi, kim beni öldürmeye çalıştı!” deyip ondan uzaklaştı. Can hemen durdu, en son istediği şey Duru’nun savaş moduna geçmesiydi. Bu akşamki partiye katılmak zorunda olmasa, onu alıp jetine atlar ve uzaklarda sıcak bir adaya giderdi. Yanındaki koltuğa oturup sevgiyle konuştu Duru’ya: “Seni korumaktan başka yaptığım hiçbir şey yok. Evi yakan birileri varken tek başına sokağa çıkman sence güvenli mi? Yürüyüşe çıkmak istiyorsan çıkalım birlikte. Ne istersen yapmaya hazırım” dedi. Duru suratını silerek kalktı ve bahçe kapısının yanındaki pufa oturdu. Keşke kendisine olan koruma duygusu bu kadar saf olabilseydi. Dizlerini kendine çekip çenesini dayadı, Can’a baktı. Can kalkıp onun yanına gitmek istiyordu ama Duru’nun kendisini reddetmesinden korkuyordu, kıpırdamamaya karar verdi. Nasıl olmuştu da olaylar bu noktaya gelmişti? Can sessizce Duru konuşana kadar bekleyecekti. Duru, hıçkırıkları haf</span><span class="char-style-override-14">i</span><span>flediğinde “Karnım açıktı!” diye mırıldandı. Can koltuğun ucuna kayıp hemen “Ne istersin? Ne istersen hazırlasınlar” dedi. Duru sehpanın üstünden aldığı mendile burnunu silerken “Sushisasha’ya gidelim mi?” dedi güzeller güzeli suratındaki muhteşem bir tebessümle. Can yutkundu, evet demeyi çok isterdi ama diyemedi çünkü bu gece kanalın partisi vardı, ev sahibi kendisiydi. Sokakta çıkan ayaklanmalara göz dağı vermek için hükümet tarafından istenmişti bu davet, diğer kanalların sahipleri dahil, bakanlar, milletvekilleri, herkes orada olacaktı. Duru’yu götürmek istemiyordu. Onu böylesine bir yere götürmek kurtlara tepside sunmak gibiydi ama bir şey diyemedi, sustu. Duru ayağa kalkıp “Üzülmekten yoruldum, biraz değişikliğe ihtiyacım var. Belki bir f</span><span class="char-style-override-14">i</span><span>lm izleriz yemekten sonra da” dedi. Cevap bekleyerek Can’ın suratına bakarken, Can “Bu akşam olmaz” dediğinde Duru’nun suratındaki neşenin kaybolması dehşet vericiydi, sanki güneşli bir günün fırtınaya bulanması kadar netti. Can devam etti: “Çünkü çok güzel bir partiye davetliyiz. Sana sürpriz yapmak istemiştim.”</span></p>

      <p class="paragraf-2">Duru’nun gözlerinin parlamasının, suratında beliren gülümsemenin ışıltısında kıkırdamasının, Can’ın yanına gelip yanağına sıcak ama küçük bir öpücük kondurduktan sonra ne giymesi gerektiğini sorarken soyunma odasına koşmasının her şeye değdiğini düşündü Can onu seyrederken.</p>

      <p class="arabaslik-sol" id="toc_marker-3-5">5. Özge</p>

      <p class="paragraf-2"><span>Adamın gömlek yakasının üzerine çıkan gıdısının her lokmada kıpırdamasını birkaç saniye izledi Özge, bir insan kendini böylesine şişirecek kadar nasıl beslerdi? Televizyonda göründüğünden de daha iriydi Mahmut Konmaz. Bu kocaman adam ülkenin en aydın heriflerinden diye bilinirdi, bundan birkaç ay önce olsa bu yalanı da yutardı Özge, ülkenin en aydın adamlarının artık televizyonlara çıkarılmadığına emindi. Bu kadar salaklaştırılmaya çalışılan bir ülkede bilgi en büyük tehlikeydi. Entelektüellik Mahmut Konmaz gibi samimiyetle yalan söyleyebilenlerin, bilgileri değiştirip manipüle edenlerin olmuştu artık. Sadık yoktu, toplantı odasında kendisini bekleyen Mahmut Konmaz’ı görünce hiç şaşırmadı Özge. Elini sıkıp oturdu karşısına bunun bir düello olduğunu bilerek.</span></p>

      <p class="paragraf-2"><span>Adam aç mısın diye sordu, Özge hayır anlamında başını sallayınca yemeğinin son lokmasını da ağzına atıp konuşmaya başladı. Bu görüntüyle Özge artık gerçekten aç değildi! Sabırla dinledi.</span></p>

      <p class="paragraf-2">“Kurumsal bir şirkette çalışınca artık her hareketin ciddiye alınır. İnsanlar seni ait olduğun kurumun bir parçası olarak görürler. Davranışların kurumun davranışları haline gelir. Bizim temsil ettiğimiz yayın organları ülkenin sinir sistemidir. Bir böcek seni ısırsa vücudunun sinir sistemi sayesinde bilirsin ısırıldığını, derinin üstündeki sinirler sana haber verir ve hemen harekete geçersin. Bu ülkede de bizim görevimiz bu, haber vermek. Sen artık bu ülkenin sinir sisteminin bir ucusun Özge Hanım. Her hareketin başkası için bir alarm olabilir. Bir toplantıya giriyorsan el sıktığın adamın inançlarını, geleneklerini ve adını bilerek gireceksin toplantıya. Abdullah Bey dindar bir adamdır. Kadınlarla el sıkışmaz. Gereksiz hareketlere, sorulara, konuşmalara dikkat etmen, kendini eğitmen şart. Aslına bakarsan senin bu iş için yeterli olduğunu düşünmüyorum, deneyimin bile yok”</p>

      <p class="paragraf-2">Özge adamın buradan devam ederse nereye varacağını ve varmak istediği yerin kesinlikle kendisine uygun olmadığını biliyordu, oturduğu koltukta haf<span class="char-style-override-14">i</span>fçe kaykıldı, bacağını aynı Sadık’ın yaptığı gibi attı ve lafa girdi.</p>

      <p class="paragraf-2">“Acayip yeterliyim! Evet, Abdullah Bey’i temsil etmiyorum ama yakalamak istediğiniz grubu temsil ediyorum. Onların neyi dikkate aldığını, nelerden ve neden nefret ettiklerini, kime nasıl saygı duyabileceklerini biliyorum. Siz bilmiyorsunuz. Size yabancılar ama bana değil. Ayrıca Sadık Bey’in hata yaptığını düşünmüyorsunuzdur umarım. Bu hiç hoşuna gitmez.”</p>

      <p class="paragraf-2"><span>Özge dümdüz baktı adamın gözüne, bal gibi de meydan okuyordu. En kötüsü bu lanetli işten kovulurdu! Buraya bir amaç için gelmişti, o amaca giden yollar kapanacaksa burada işi neydi!</span></p>

      <p class="paragraf-2"><span>Adam lokmasını yuttu, masanın üstündeki gözlüğünü taktı. Ağzını peçeteyle silip dikkatle Özge’ye döndü. Kızın tarzı, tavrı iyice kafasını karıştırmıştı. Kızı buraya ayar çekmek için çağırmıştı ama ne diyeceğini dikkatli seçmeliydi çünkü kız Murat Kolhan’a birinci adıyla hitap edecek kadar yakındı. Bu gezegende erkekler için paradan daha önemli tek şey kadınlardı. Güçlü erkekler kadınlarını güçleri orantısında önemseyebilirlerdi. Taktik değiştirdi.</span></p>

      <p class="paragraf-2">“Sadık’ın çıkarlarını korumak için buradayız. Onca işimin arasında, sana da değer verdiğimiz için konuşmak istedim Özge Hanım. Sana bakınca kendi gençlik yıllarımı hatırladım. Anlat bakalım, bizim Y kuşağının derdi ne?”</p>

      <p class="paragraf-2">Özge gülümsedi, gülümsemesindeki tehlikeliliğin Mahmut Konmaz tarafından okunmasını bekledi. Kaykıldığı yerden doğrulup, “Söz büyüğün, sus küçüğün. Yarın bana bir yemek ısmarlar, önce siz anlatırsınız bilmem gerekenleri” dedi. Aniden ayağa fırlayıp elini uzattı, adamla tokalaşırken “Sizden öğreneceğim çok şey var” dedi.</p>

      <p class="paragraf-2">Adam hissettiği rahatlığın ifadesinde “Sevinirim küçükhanım” dedi. Özge’yi kapıya kadar geçirirken Özge’nin sorusu şaşırtıcıydı: “Partiye geliyor musunuz bu akşam?” Adam evet anlamında kafasını sallarken Özge, “Görüşürüz o zaman” dedi. Kızın da partiye çağrılmış olması şüphelerini doğruladı, bu kız önemliydi. Mahmut daha önce hiç karşılaşmadığı bir yaratıkla karşılaşmışçasına temkinli ve nazik, Özge yaşadığı her anı çekilmez kılan yaratıklardan biriyle karşılaşmışçasına kamuflede tokalaştılar. Bu tokalaşma Mahmut Konmaz ve onun gibi parazitlerin sonunu getirecek bir başlangıcın el sıkışmasıydı. Özge’ye elini yıkaması gerektiğini hatırlatan bir tokalaşmaydı. Böylesi bir sahteliğin içinde kimlik bulan her can, yaradılışın utancıydı.</p>

      <p class="arabaslik-sol" id="toc_marker-3-6">6. Ada &amp; Göksel</p>

      <p class="paragraf-2">Kadın gibi hissetmek, karşındakine verdiğin ilhamda huzur bulmak, istenmenin heyecanında kendini keşfetmek, iz bırakacak kadar değerli hissetmek, hafızada kalacak kadar var olmak... Ada balo için almaya karar verdiği kıyafetin içinde aynadaki yansımasına bakarken ilk defa hissettiği bu duygular aklında daha önce gitmediği yerlere götürdü onu. Deniz onu böyle görse ne düşünürdü? Artık büyümüştü, kamburunu düzeltmeyi, dik durup karnını içine çekmeyi bilir olmuştu ama Deniz yoktu. Deniz yoktu...</p>

      <p class="paragraf-2"><span>Burnunu sızlatan düşünce içine iyice sinmeden düşüncelerinden sıyrıldı. Deniz yoktu ama Tugay vardı. İlham vericiydi varlığı. Yedikleri yemekte saatlerce sohbet etmişler, Tugay’ın okul anılarını dinlemişler, gülmüşlerdi. İlk defa içini saran melankoliden çıkmıştı Ada, Tugay’ın arabada ikram ettiği ve alması için ısrar ettiği kokainin algısındaki etkisini düşünmeden mutluluk hissetmişti. Bir erkeğin daveti bir kadına ne kadar mutluluk verebilirdi?</span></p>

      <p class="paragraf-2">Bu akşam baloya gideceklerdi, aynı f<span class="char-style-override-14">i</span>lmlerdeki gibi. İnce askılı kırmızı daracık kıyafetin içinde kendini bulmuş hissederek geçti soyunma kabinine. İlk defa bu kadar pahalı bir elbise alacaktı ama umurunda bile değildi. Bir erkeğin daveti bir kadını ne kadar umursamaz yapabilirdi?</p>

      <p class="paragraf-2">Elbisesini aldıktan sonra altına ayakkabı alabilmek için şehrin alengirli dar sokakları, bu dar sokaklardaki bin bir kafesi ve küçük dükkânlarıyla ünlü bölgesine geldi. Biraz tedirgindi, insanlar işten çıkıp sokaklara yığılmadan işini halledip eve dönmeliydi. Ne olmuştu bu ülkeye, niye herkes sabahlara kadar yürüyüşteydi, birileri vurulmuş, birileri ölmüştü... Nedendi? Önemli değildi, insanlar sokağa çıkmadan ayakkabısını bulmalıydı. Hızlıca ara sokaklardaki mağazalarda gezindi, istediğini buldu. Biraz daha uzun görünmesini sağlayacak kadar topuklu, bileğini kırmasını engelleyecek kadar konforluydu. Bileklerinin nasıl göründüğüne bakmak için pantolonunun paçalarını kaldırdı yukarı, aynanın önünde dikkatle turladı. Ne kadar da seksiydi bilekleri. Bir erkeğin daveti bir kadını ne kadar değiştirebilirdi?</p>

      <p class="paragraf-2">İlk defa giydiği bu topuklulara alıştığına karar verdi, akşam kendini Tugay’ın yanında yürüyormuş gibi farz ederek adımlarken. Aynanın önünde dikkatini yine topuklara verip inceledi, mağazanın vitrininden kendisine kilitlenmiş Göksel’i fark etmeden.</p>

      <p class="paragraf-2"><span>Gecenin inmesine az vardı, beyaz gömleği ve yukarıdaki fırıncının dükkânına sakladıkları sopalarıyla Göksel ve arkadaşları, hazırlıksız yakalayacakları halka neredeyse hazırdı. Ara sokaklarda her zamanki gibi turlayarak başlamışlardı gezilerine ama Göksel mağazanın içinde Ada’yı görünce, yanındakilere fırıncıda buluşacaklarını söylemiş ve kilitlenmişti vitrine. Gruptan sorumlu Egemen Amir homurdanarak yürüdü yoluna. Bir psikopatı disipline nasıl zorlardı! Göksel mağazaya girmemek için zor tuttu kendini, Ada’nın ne işi vardı burada? Ayağındaki ayakkabılar da neydi? Onun masumluğuna, temizliğine yakışmayacak gariplikteydi. Niye böyle bir ayakkabı giysindi ki? Ama yine de rahatladı çünkü bu ayakkabılarla gece sokağa çıkan halka katılmayacağı kesindi. Ara sokaklarda yakaladıkları çocuklara yaptıkları geldi aklına, yaptıklarının Ada’ya yapıldığını düşündü bir an ve içindeki öfke öyle ani yükseldi ki, sıktığı yumrukları o an biri ona dokunsa dokunanı öldürebilirdi. İstem dışı sıkıca kıstı gözlerini, kafasından attı bu iğrenç düşünceyi. Yaşadığı sürece kimse zarar veremezdi ona! Nefes aldı, gözlerini açtı. Ada şimdi kasadaydı, birazdan çıkacak ve karşılaşacaklardı. Nasıl da özlemişti onu, müziği...</span></p>

      <p class="paragraf-2"><span>Ada çıktığında böyle dikilmek istemiyordu burada, eğildi, ayakkabısının bağını açıp bağlamaya başladı. Ada çıktı, kapının önünde bağcığını bağlayan Göksel’i gördüğünde durakladı ve hemen hızlandı. En son karşılaşmak istediği bu ahmaktı! Ada’nın hamlesine, yerden kalkıp ona seslenerek karşılık verdi Göksel. “Ada!” der demez pişman olmuştu, beyin sapı ona dönüp koşup uzaklaşmasını emrediyordu ama yapısını sürüngenlerden alan bu evrimleşmemiş bölümün hükmüne kapılmayacaktı Göksel. Dişlerini sıkarak bekledi. Ada derin, sıkkın bir nefes alıp döndü ona. Değişen bir şey olup olmadığına bakıp umursamazca kafasını çevirecekti ama Göksel de bir şey değişmişti. Kendini zor tutan hali hâlâ ordaydı ama başka bir şey daha vardı. Adını koyamadığı bir şey... Birkaç saniye içinde önemsizleşti bu düşünce ve Ada’nın umursamazlığı geri geldi aklına. Kaşlarını kaldırıp “Eee” dercesine baktı Göksel’in gözlerinin içine. Göksel daha önce Ada’nın hiç duymadığı bir tonda ve halde hesap sordu: “Ne işin var burada?” Ada resmen salaklaştı, bu ahmak hesap mı soruyordu kendisine! “Sana ne!” diye hırladı, kaşlarını çatıp çenesini uzatarak.</span></p>

      <p class="paragraf-2">Göksel’in kendisine bir adım atması, kırarcasına yumrukladığı mühürlü avuçlarını açmadan onu omuzlarından sıkmadan tutması ve sıkı sıkı kapattığı dudaklarını Ada’nın aralık yakalanmış dudaklarına iyice bastırması... Geri çekilip Ada’nın gözlerine dikkatle, telaşla, kontrolsüzlüğün verdiği dehşetle, ilkelliğin verdiği güçle bakması, “Eve dön” demesi bir oldu. Göksel arkasını dönüp yürüdü. Ada’ysa şokta, olduğu yerde kalakaldı. Bu salak, ne yapmaya çalışıyordu? Kendisine yaşattığı tüm aşağılanmayı böylesine acemi, kuru bir öpücükle unutturacağını mı sanıyordu. Göksel’in hali her zaman tuhaftı ama asla bundan daha tuhaf olamazdı diye karar verdi Ada. Acaba ne arıyordu burada? Kendisini takip etmiyordu, emindi çünkü o zaman karşılaştıklarında bu kadar şaşırmazdı. Köşeyi dönüp yok olmuştu.</p>

      <p class="paragraf-2">Göksel köşeyi dönüp 4 adım sonra durdu, yaptığı şeye inanamıyordu! Niye yapmıştı! Ne kadar aptaldı! Ada nasıl da tiksinmiş olmalıydı. Kafasına vurdu, yanından geçenlerin bakışlarına aldırış etmeden dövdü kendini. Onun güvende olduğundan emin olmayı hatırlar hatırlamaz geri döndü, onu takip etmekten başka çaresi yoktu.</p>

      <p class="paragraf-2"><span>Vatandaş kalabalıklarının sokaklarda birikmeye başladığını gören Ada, kuaföre gitmek için önüne gelen ilk taksiye bindi. Neyse ki kuaför evinin yakınındaydı. Tugay’ın kendisini almasına iki saat vardı. Keşke daha önce haberi olsaydı bu organizasyondan ama Tugay onu bu sabah arayıp davet etmişti. Saçı yapılırken ne kadar şanslı olduğunu düşündü, elbiseyi, ayakkabıyı hemen bulabilmişti ama en önemlisi Tugay’la tanışmış olmasıydı. Makyajı da bittikten sonra hemen eve koştu. Eve girip odasının penceresini açana kadar fark etmedi Göksel’i. Bu ahmakla uğraşacak vakti yoktu ama Tugay kendisini almaya geldiğinde bu ahmağın etrafta olmasını da istemiyordu. Tugay’a saldırabilecek kadar vahşiydi Göksel. Hızla giyindi, parfümünü sıktı. Bütün gün bir şey yememişti, anneannesinin hazırladığı börekten ağzına tıkıp ayakkabısını giydi. Çantasının içine makyaj malzemelerini koyarken hazırdı. Aşağıya inip Göksel’in ağzına sıçacaktı ama önce Tugay’ın gelmesini beklemeliydi. Duru’nun kendi üzerinde yarattığı baskının Deniz’e olan bağlılığını nasıl etkilediğini deneyimlemişti, Tugay’ın da Göksel’i görmesini, Ada’nın başka bir erkek tarafından nasıl istendiğini anlamasını istiyordu. Göksel kontrolünde olduğu sürece problem yoktu. Nasılsa Tugay’ın onun nasıl ilkel bir hayvan olduğunu anlaması imkânsızdı. Göksel vücudundaki gelişmiş insansı kaslarıyla beynindeki tuhaflığı rahatça kamufle edebilen bir hayvandı, Ada’nın hayvanı. Hiçbir işe yaramayan, güçlü ama aciz bir hayvan. Tugay aradığında Ada heyecanlandı. En son Deniz’e dokunduğunda çarpmıştı kalbi böyle. Birkaç dakika sonra evin önünde olacaktı. Anneannesini öpüp çıktı kapıdan.</span></p>

      <p class="paragraf-2">Göksel Ada’nın eve sağ salim vardığından emin olmak için başlamıştı takibe ama şimdi nereye gideceğinin merakıyla bekliyordu sokakta. Ada kapıdan çıktığında hemen arkasını dönüp yukarı doğru yürüdü, iki apartmanın arasındaki dar sokağa girdi. Bir an bekledikten sonra telefonunun kamerasını açıp köşeden yavaşça uzattı, telefonu bir ayna gibi kullanmayı Egemen Amir’den öğrenmişti. Ada’nın kendisine doğru geldiğini anlar anlamaz telefonu çekti ama Ada varmıştı bile, tam karşısında dikiliyordu şimdi. Aynı anda telefon çaldı, Egemen arıyordu, Göksel tuşa basıp susturdu telefonu. Bırak bir polis amirini şimdi karşısına ordu bile gelse Ada’nın kendi üzerinde yarattığı baskıdan daha ötesini yaratamazdı kimse. Ada kaşlarını çatıp, “N’apıyorsun sen? Beni takip mi ediyorsun şimdi de!” dedi. Keşke Tugay şimdi burada olsaydı, erken mi çıkmıştı sokağa diye düşünürken çalan telefonu Tugay’ın biraz geride, evin önüne geldiğini anlatıyordu kendine. Ada Göksel’e “Gel benimle” diye buyurdu Tugay’ın arabasına doğru ilerlerken ve Tugay’ın kendisini izlediğinden emin birkaç adım attıktan sonra aniden durup Göksel’e bağırdı “Ne istiyorsun benden! İstemiyorum seni! Anlamıyor musun?”</p>

      <p class="paragraf-2">Bir erkeğin daveti bir kadını ne kadar acımasızlaştırabilirdi?</p>

      <p class="paragraf-2"><span>Göksel hiç sesini çıkarmadı, bomboş baktı sadece Ada’ya. Ada dönüp gidecekti ama Göksel’in gözlerindeki şaşkınlığı gördü, vicdanı sızladı. Deniz’e hissettiği her şeyi bu hayvan da kendisine hissediyordu. Deniz asla incitmemişti kendisini, hep anlayışla tolere etmişti ilgisini. Ada kısık sesle mırıldandı: “Yarın gel, sana yeni parçamı çalayım. Şimdi problem çıkarmadan git buradan” dedi.</span></p>

      <p class="paragraf-2">Göksel’in gözlerindeki uyanış ilk defa sevinen bir çocuğunki gibiydi. Ada bir hata yaptığını anlayıp hemen müdahale etti: “Eğer kaşın bile kıpırdarsa bir daha asla göremezsin beni! Ben arabaya binene kadar donmuş gibi bekle” dedi.</p>

      <p class="paragraf-2">Ada Tugay’ın iki kapılı, küçük spor aracına binerken Göksel içindeki sevinci gömüp öylece izledi. Araba köşeyi dönüp uzaklaştığında Göksel’in neşesi bedenine yayıldı, sıçradı, zıpladı, telefonu ısrarla yine çalana kadar güldü. Arayan Egemen Amir’di, hayatın acımasızlığına dönüp ara sokaklarda ava çıkmanın vakti çoktan gelmişti. Geç kalmıştı.</p>

      <p class="arabaslik-sol" id="toc_marker-3-7">7. Özge</p>

      <p class="paragraf-2">Ömer mesajı alır almaz varmıştı Özge’nin odasına. Elindeki kurşunkalemi hayatın ritmine karşı gelircesine parmaklarının arasında sallayan Özge’nin hali onu durdurdu. Bir şey olmuştu, oluyordu. Göz göze geldiler. Özge elindeki kalemi dudaklarına götürüp ona sus işareti yaptı. Telefonu masanın üstüne bırakıp Ömer’in de bırakmasını işaret etti sessizce. Kalemi kulağının arkasına sıkıştırıp kendisini takip etmesini isteyen bir tavırla odadan çıktı. Ömer takip etti Özge’yi birazdan ne olduğunu anlamanın heyecanıyla. Asansöre binmeleri, binadan çıkmaları yetmedi, Özge hâlâ konuşmamıştı. Holdingin topraklarından çıktılar, eve gitmek üzere acele eden kalabalığa karıştılar. Metroya doğru ilerlerken Özge konuştu: “Dinliyorlar bizi. Her şeyimizi... Toplantı salonundan dışarı adım atar atmaz Mahmut Konmaz’ın yanına çağrıldım. Toplantıda geçen her şeyden haberi vardı. Anında!”</p>

      <p class="paragraf-2">Ömer tepki vermedi, ne diyebilirdi ki, orada olmasının tek nedeni kendini işe yarar hissettiği tek yerin burası olmasıydı. Özge ne yapılması gerektiğini nasıl olsa birazdan söyleyecekti, dikkatle dinledi.</p>

      <p class="paragraf-2">Özge sıkıntılı ama kararlı, “Bizden daha büyük bir şey bu... Varoluş nedenimiz gibi. Kötülükle savaşmak için cehenneme girdik Ömer ve senin bunu tam olarak anlamanı istiyorum, riski görmeni ve eğer benimle olacaksan bu riske rağmen yanımda olmanı istiyorum. Gerçekleşmesi neredeyse imkânsız bir hayalin peşindeyiz. Sonumuz çok kötü de olabilir” dedi dümdüz Ömer’in gözlerine bakarak.</p>

      <p class="paragraf-2">Ömer tek bir kelime söyledi: “Olmayacak.”</p>

      <p class="paragraf-2">Uzun süre konuştular, kararlar aldılar. <span class="char-style-override-16">Darbe’</span>yi yeniden açmak için Ömer’in yurtdışında bulduğu servis sağlayıcılarının bütçesini, ne zaman tekrar yayına geçebileceklerini, Sadık Bey’i konulardan uzak tutmanın en doğru hareket olduğunu, çalıştıkları bu dergi projesinin kendilerine bir sürü başka malzeme getireceğini, bu malzemeyi de <span class="char-style-override-16">Darbe’</span>de kullanabileceklerini, hükümet adı altında işleyen mekanizmayı daha yakından tanımak için eğitim almaları gerektiğini, beyni yıkanmış ve cehaletle sarmalanmış bir gençlik yaratmak için kurulan bu negatif derginin varlığını nasıl pozitifte kullanabileceklerini planladılar.</p>

      <p class="paragraf-2">Özge’nin suratına yayılan gülümseme o gün Ömer’le arasında kurulan bağın imzasıydı. Asla kopmayacak bu bağ onlara, dünyanın insan kalabalıkları tarafından değil, inisiyatif kullanabilecek kadar evrimleşmiş, birbirine güvenen birkaç kişi tarafından değiştirilebileceğini öğretecekti.</p>

      <p class="paragraf-2">Çünkü yola çıktığınızda tek ihtiyacınız, inanç ve size inanan birkaç kişiden başka bir şey değildi, adımlarınızı temiz attığınız sürece gerisini hayat mutlaka verirdi.</p>

      <p class="arabaslik-sol" id="toc_marker-3-8">8. Can Manay</p>

      <p class="paragraf-2">Yaprakların arasından sızan güneş, güneşin ışığında parlayan kırmızı elmalar, yattığı yerin yumuşak kumu, o kumun avuçlarında bıraktığı ılık his... Can Manay nihayet cennetine kavuşmuş bir seyyah gibi yorgun, kirli, dengesiz varmıştı Denge’nin dünyadaki merkezine.</p>

      <p class="paragraf-2"><span>Can, soyunmuş, ılık suyun aktığı küçük şelalede yıkanmış, üzerine geçirdiği dünyanın en yumuşak bornozunun içinde o muhteşem çorbayı ve güveçte yapılmış bol sarımsaklı yahniyi yemişti her lokmanın tadını çıkararak. Neyi, nasıl sevdiğini nasıl bu kadar iyi bilebilirlerdi? Yaptıkları test nasıl her şeyi söyleyebilirdi?... Ağaçların arasında gezinirken dengenin kendisine gelmesini beklemiş, uçarcasına yürüyen kırmızı elbiseli kızların ve doktor kıyafetli adamın getirdiği tüpteki havayı vücudundaki her hücreye ulaştırmak için derin derin ciğerlerine çekmiş ve nihayet dengelenmişti.</span></p>

      <p class="paragraf-2">Şimdi, çırılçıplak yumuşak ılık kumda uzanmış etrafındaki cenneti anbean izlerken aklında ne Duru’yla geçen fırtınalı günlerin ıstırabı, ne onunla sevişmek için bir dilenci gibi dilenir hale gelmiş olmasının acı veren gerçeği, ne ona sahip olmak için her an savaşmak zorunda kalmasının yorgunluğu kalmıştı. Özgürdü. Denge insanı önce bağımlılıklarından, sonra alışkanlıklarından ve de nihayetinde de şartlanmalarından arındıran bir haldi. Tanrı’nın var olduğu hal. Tanrı hali.</p>

      <p class="paragraf-2">Denge bahçesinden çıktığında kendisini arabada bekleyen Ali’ye baktı dikkatle. Bu kadar çok şey paylaşırken ne kadar az konuşuyorlardı. Ali her zamanki gibi bir kitap okuyordu. Kitabın adına baktı: <span class="char-style-override-16">Parfümün Dansı</span> yazıyordu kapakta. Arabaya bindiğinde haf<span class="char-style-override-14">i</span>flemişti. İki gün sonra başlayacak yeni programının sorunları ve şanını borçlu olduğu insanlara yapmak zorunda olduğu hizmetin ağırlığı önündeydi ama adım adım her şeyin yolunda gideceğini biliyordu Can. Yaşadığı krizden sonra ve akşamki partiden önce buraya gelmesi müthiş olmuştu. Gelebilmek için iki haftadır bekliyordu. Başta sinirlenmişti ama sonuçta arayıp da arıza çıkartabileceği bir mecra değildi burası. Şimdi eve gidip gece için hazırlanan Duru’yu alacaktı.</p>

      <p class="paragraf-2">Haftalardır sevişmemişti onunla, hastanedeki uyku ziyaretlerini saymazsak. Sayamazdık çünkü Duru’nun haberi bile olmamıştı o ziyaretlerden. Uyurken bile tahrik eden bir hali vardı. Onu becermek yaşamak gibi anlamlı ve doğaldı. Mastürbasyon yapmaktan nefret eder hale gelmişti Can çünkü her mastürbasyon ona Duru’yla yapamadığı sevişmenin duygusunu yüklüyor, bu duygu içinde iyice ağırlaşıyor, sahip olduğu her şeyi anlamsızlaştırıyordu. Ama şimdi dengedeydi, ona karşı duyduğu bu açlık artık kontroldeydi.</p>

      <p class="paragraf-2">Eve vardıklarında tam arabadan inecekti ki Ali, ‘‘İyi misiniz? dedi. Can bir an durakladı, sorunun ne anlama geldiğini ve neden şimdi sorulmuş olabileceğine odaklandı. Sakince ‘‘Sen ne dersin?’’ dedi. Ali ciddi cevap verdi: ‘‘Değilsiniz. Denge işe yarar ama sorunlarınızı sizin yerinize çözmez, sorunlarınızı çözmekte netleşebilmeniz için yardım eder o kadar. Bunu söylemek istedim” dedi. Can anladı. Kafasını tamam anlamında sallayıp teşekkür etti ve partiye giderken kendisine ihtiyaçları olmadığını söyledi, yeni aldığı spor arabasını kullanacaktı.</p>

      <p class="paragraf-2">Eve girdiğinde havalar serinlemesine rağmen bahçe kapısı sonuna kadar açıktı ve içeri giren rüzgâr sanki evin içinde dans ediyordu. Duru bahçede olmalıydı ama yoktu. Evin her tarafına bakıp tam bulamayacağına karar verdiğinde onu salondaki koltukta otururken buldu. Dengede olmasına rağmen şaşırmıştı çünkü emindi içeri girdiğinde burada olmadığından. Yanına gitmek istedi ama gidemedi çünkü Duru’nun giydiği kıyafet ve güzelliği tarafından durdurulmuştu.</p>

      <p class="paragraf-2">Duru’ysa gözlerini kısıp dikkatle baktı Can Manay’a. Bir farklılık vardı onda. Daha önce ilişkilerinin en başında gördüğü sakin, dingin, derin adamda olan farklılıktı bu. Duru gözlerini kısıp, “Bir şey var sende... Farklısın. Ne var, ne yaptın?” dediğinde Can Duru’nun etkisinden çıkıp “Hiç” dedi ve yanına gidip onu elinden çekerek kaldırdı, baştan aşağı süzerek baktı. Üzerindeki elbise, ona ilk aldığı gece elbisesiydi, ünlü bir restoranın açılışına gidecekleri için almıştı bu elbiseyi ama Duru’yu elbisenin içinde görünce davete gitmek yerine sevişmeye başlamışlar ve evde kalmışlardı o gece. Krem rengi, üzerinde küçücük inciler bulunan, boynuna kadar kapalı, sadece omuz ve kolları açıkta bırakan ipekten bir elbiseydi. Elbisenin bu muhafazakâr modeli, Duru’nun bedeniyle birleşince fazla tahrik ediciydi. Can’ın istediğinin tam tersi bir etki yaratmıştı, şimdi Duru’yu incelerken elbiseyi o zaman yırtmış olmayı diledi. Bu kadar hassas bir durumda artık ondan elbiseyi çıkarmasını isteyemezdi. Sadece “Çok güzelsin” diyebildi mesafeli ve sakin.</p>

      <p class="arabaslik-sol" id="toc_marker-3-9">9. Bilge</p>

      <p class="paragraf-2">Can Manay’ın adını bir daha asla kullanamazdı ama zaten artık kullanmasına da gerek kalmamıştı, hastane polisi tanıyordu Bilge’yi. Hiç sevilmeyen bir mahkûmu ziyaret ediyor gibiydi Bilge, polislerin hepsi nefretle bakıyordu Murat’ın ziyaretçilerine.</p>

      <p class="paragraf-2"><span>Murat’ın ağlayan annesini seyretmek, babasıyla göz göze gelip söyleyecek tek bir kelime bulamamak, okuldan tanıdığı diğerlerine, üzerindeki şık kıyafete rağmen kamufle olmaya çalışmak katlanılırdı ama kafası kazınmış Murat’ı, ağzındaki hortumla hareketsiz yatarken görmek her gün ölmek gibiydi. Eti’yle yaptığı sohbetteki haf</span><span class="char-style-override-14">i</span><span>flemesi şimdi daha da ağır bir suçluluk duygusu çöktü üstüne.</span></p>

      <p class="paragraf-2">Üç operasyona rağmen uyanmıyordu Murat, beyninde şişme olduğundan kafatasını açıp basıncı almışlardı. Kurulun yarın sabah kararını açıklayacağını öğrenerek uzaklaştı hastaneden. Ulaşmak istediği bir hayalden uzaklaşan biri gibi...</p>

      <p class="paragraf-2">Çaresizlik karşısında, vücudun verebildiği en hızlı tepkiydi ağlamak. Hastaneden çıkarken kendisine bakanları umursamadan ağladı Bilge. Kahrolası davete geç kalmak üzereydi, arabasına bindi.</p>

      <p class="paragraf-2">Sahip olmaya bile kıyamadığı değerde bir şeyin nasıl da vahşice yok edildiğini ve kendisinin onu korumak için hiçbir şey yapmadığını, o an ona olanların farkında bile olmadığını düşünüp mahvoldu. Sürekli aklına gelen görüntüler tekrar tekrar ve hızlanarak geçiyordu kafasından. Murat’ın eli sopalı dört adam tarafından parçalanırcasına dövülmesinden daha ağır, acı veren nasıl bir düşünce olabilirdi ona âşık biri için. Salyasının sümüğe karışmasını önemsemeden, arkasında araç ya da insan olup olmadığına bakmadan bir hamleyle geri fırladı otoparktan, direksiyonu çevirip aracı bağırtarak çıktı caddeye, yola böyle fırladığı için kendisine korna çalan araçların varlığına dikkat etmeden sürdü arabasını. Sessizlik, daha doğrusu beynindeki sesler fazlaydı. Sesleri dindiremezse sanki beyni parçalanacaktı aynı Murat’ın bedeni gibi. CD’ye basıp yola aktı.</p>

      <p class="paragraf-2">“An Eternety” adlı parça beynine indi, sesler sustu ama görüntüler gitmedi, müziğin etkisiyle sadece Murat’ın gülen yüzüne dönüştü. Yanaklarındaki çizgiler ne kadar da hayat doluydu. Yaşam dolu halleri geldi aklına. Onu ilk gördüğünde göz göze gelmişlerdi, Murat okulun bahçesinde otururken, Bilge’nin kendisine odaklanmış şaşkın bakışına gözünü kırparak cevap vermişti. Bilge o gün hemen bakışlarını kaçırıp yoluna devam etmemiş olsa, o an gülümsemiş olsa, onunla o zaman konuşmuş olsa, onu gizli gizli izlemek yerine onu utanmadan dimdik bir yürekle tanımış olsa, ona kim olduğunu göstermiş, onu gerçekten görebilmiş olsa, düşünmeden, hesaplamadan, şansızlığından korkmadan onu yaşamış olsa, ödevleri teslim aldığı o gün korkaklığı bırakıp ona kendini bırakmış olsa, içindeki aşağılık kompleksinden kurtulmuş ve Murat’ın gözlerinin içine baka baka onu onunla paylaşmış olsa, ona onu sevdiğini söylemiş olsa, onun olmuş olsa, ona sahip olmuş olsa bir an bile...</p>

      <p class="paragraf-2">Direksiyonu yumruklarken içinde büyüyen pişmanlıkta kayboldu Bilge, o pişmanlıktan kaçarcasına gaza bastı ve kendini en sol şeritte, önünde kendisi kadar hızlı giden araca korna basarken buldu. Önündeki araç sağa geçip yol verdi Bilge’ye. Bilge hızlandı, uçarcasına bir öndekinin de kıçına yapıştı. Öyle aceleyle basıyordu ki kornaya, araçlar bir bir sağa geçip yol verdiler ona.</p>

      <p class="paragraf-2">Suratını sildi aceleci bir hamleyle ve bir küçük hareketle arabanın nasıl da savrulduğunu görünce direksiyona yapıştı yine. Vücudunda gezinen prolactin<span class="dipp char-style-override-17" style="font-size:0.82em;"><a class="footnote-link" href="#footnote-225-9" id="footnote-225-9-backlink">9</a></span> ile adrenalinin birleşip acayip bir duygu kokteyline dönüştüğünü deneyimliyordu. Bilge hem acı çekiyor hem de bu kadar hızlı gitmenin özgürlüğünde keyif alıyordu. Acıdan keyif almak mıydı bu? Hayır. Acırken keyif almaktı. Kendi sınırlarını zorlamanın, anda olma farkındalığının keyf<span class="char-style-override-14">i</span>ydi bu, her an ölebileceğini bilecek kadar anbean yaşıyordu zamanı. Arkasında kendisine selektör yakan aracın ışığı aynadan yansıdı, güneşin kızıllığına rağmen kararan havanın içinde aracın selektörü rahatsız ediciydi.</p>

      <p class="paragraf-2">Bilge yol vermedi, gaza basıp hızlandı, bu kadar hızlı giderken kimseye yol veremezdi. Zaten arkasındaki araç hızını görünce kesin pes edecekti ama öyle olmadı. Birkaç saniye sonra araç arkasına yapışıp yine selektör yaptı, Bilge hız ibresine bakmadan gazı topukladı. Hızının 150’yi geçmek üzere olduğunu görmedi, görse de önemsemezdi. Ama arkasındaki araç da hızlandı, bir kez daha selektör yaptı. Bilge 180’e çıktığında dikkati önünde uzanan yolla arkasından gelen aracın dikiz aynasındaki görüntüsü arasında paylaşılmıştı. Arkasındaki araç da yine hızlandı ama Bilge’ye yaklaşmak yerine sağa kaydı. Bilge inanamadı bu kadar hızlı giderken arkasındaki aracın kendisini sağlamak istediğine, dişlerini sıktı. Bugün kimseye yol vermeyecekti hayatında ilk defa. Gözü arkasından sağa geçen araçta yine gazladı, ileride olmasına rağmen hızla yaklaştığı önündeki araca aceleyle selektör yaparak onu sağa kaydırdı, arkasından kendini geçmek isteyen aracın önünü böyle kesmiş oldu. Ama aracın bir hamle daha sağa kaydığını gördü, bir an karar vermeye çalıştı, bir sonraki çıkıştan mı çıkacaktı? Ama araç hızlanıp önündeki aracı geçip tekrar sola bir hamle yapmış ve yine yanına gelmişti, resmen Bilge’yi geçmeye çalışıyordu. Bilge yine bastı gaza, bir hapşırmasının dahi aracı kontrolden çıkarabileceğini bilerek ama korkusuz, içinde hissettiği tüm korkuları Murat’ın yattığı odada bırakarak çıkmıştı o hastaneden, artık ne olabilirdi ki! Murat zaten ölmüştü. Beynindeki düşüncenin farkına varır varmaz kafasını silkeledi, ölmemişti, yoğun bakımdaydı ve gaza yüklendi. Öndeki aracın kendisine yol vermesini beklemeden sağa kayıp kendini geçmeye çalışan aracın önüne atıldı ve hızlanıp üç araç geçtikten sonra sola kaydı. Önü 700 metre kadar daha açıktı. Gecenin karanlığında aynadan geride kalan araca bakarken bir anda en sağ şeritten bir aracın 3 metre önde sol şeride geçtiğini gördü. Bu o manyak olmalıydı! Nasıl yapmıştı bunca arabanın arasından sıyrılıp önüne geçmeyi! Bilge sağa kaydı, akan traf<span class="char-style-override-14">i</span>ğin arasında en hızlı hareket eden bir o vardı. Önüne geçen aracı geçti ve sola sinyal vererek kaçırmak üzere olduğu çıkışı seçti. Otobandan çıktığında sakinleşmişti.</p>

      <p class="paragraf-2">Davetin yapılacağı gösteri merkezine geldiğinde iyice yavaşladı. Saatine baktı. Can Manay’ın gelmesine yarım saat daha vardı. İçer girip toparlanmalıydı. Suratını sildi, burnunu temizledi. Aracı merkezin arka tarafındaki çıkışta bekleyen VIP valesine verdi. Davete gelen herkes VIP idi ama ev sahipleri için hazırlanan bu arka çıkış Can Manay ve kanal sahibine aitti. Arka taraftan içeri girip hemen lavaboya gitti.</p>

      <p class="paragraf-2">Suratını yıkadı, kuruladı, kızarmış gözlerini kalın camlı büyük gözlüklerinin arkasına sakladı. Saçını basitçe topladı. Nasıl göründüğü önemli değildi, sadece etrafındakilere rahatsızlık vermeyecek sıradanlıkta olması yeterliydi, her zamanki gibi.</p>

      <p class="arabaslik-sol" id="toc_marker-3-10">10. Duru &amp; Can Manay</p>

      <p class="paragraf-2">Başka bir zamanda olsa, yani dengede olmasa, böyle bir organizasyonun ev sahibi olduğu için gurur duyabilirdi Can Manay ama dengenin verdiği farkındalık uyuşturulamaz, insan kendini adım adım ikna edip kandıramazdı. Gurur duyulacak hiçbir şey olmadığını, burada toplanan herkesin şeytanla anlaşma yaptıkları için burada olabildiğini bilerek yürüdü, kolundaki Duru’sunu böylesi çirkin insanların arasına soktuğu için kendinden nefret ederek. Ama onu bu partiye de getirmemesi imkânsızdı artık. Belki de bugün Denge’ye gitmek için iyi bir gün değildi, bu kadar farkındalık ağır gelmişti, keşke şu an dengede olmasaydım diye düşünerek insanları selamladı yol boyunca. Daha şimdiden dengesini kaybetmiş gibiydi.</p>

      <p class="paragraf-2">Masalarına yaklaşmışlardı ki büyük kanallardan birinin genel yayın yönetmeninin kolunda Arzum Unsur’la karşılaştılar. Arzum, Can Manay’ın evindeki yemekten beri görmemişti ne Can’ı ne de Duru’yu, magazin haberlerini saymazsak. Ama Can anlaşmasına sağdık kalmış, Arzum’un istediği gibi yurtdışından getirdiği programları satabilmesi için onu Utku’ya paslamıştı. Arzum yaptığı programlar sayesinde kuracağı medya krallığının daha en başındaydı. Can ve Duru’yu birlikte görmeye şaşırmadı bile, kafasıyla selam verip kocaman gülümsedi onlara. Can Duru’nun suratında bir kıskançlık görme umuduyla Duru’ya baktı. Duru, kendisine odaklanan Can’a istediği keyf<span class="char-style-override-14">i</span> vermeyecekti, içinde en ufak bir kıskançlık olmadığını gösteren bir samimiyetle selamladı Arzum’u.</p>

      <p class="paragraf-2">Nihayet masalarına vardıklarında Zeynep gelip selamladı onları. Can hemen Bilge’yi sordu. Yapacağı konuşmanın notları ondaydı. Zeynep birazdan burada olacağını söyleyip rahatlattı Can Manay’ı, Duru’ya selamını verip uzaklaştı.</p>

      <p class="paragraf-2">Bu gece Duru’yu yalnız bırakmamasıyla ilgili verdiği talimatlardan sonra neredeydi bu kız? Duru’nun bir kuğu gibi incecik boynuna kaydı gözleri, incilerle bezenmiş kumaş tarafından kaplanmış boynu ne kadar da narindi. Bu gece geçecek, Duru’yla arasındaki bağı kurmak için ne gerekiyorsa yapacaktı. Böyle düşünürken yanında birinin dikildiğini hissetti. Döndüğünde Bilge’yi gördü. Can’ın seçtiği, Zeynep’in aldığı elbiseyi giymişti. Omuzlarında kalın askıları olan, köprücük kemiklerini ortaya çıkaran kare bir kesimle sınırlandırılmış dekoltesi açık değildi, bele kadar dar inip kalçadan sonra haf<span class="char-style-override-14">i</span>fçe bollaşan siyah kumaş eteğinin alt kenarında beyaz bir şeritle son buluyordu. Bilge’ye yakışmıştı, en azından göründüğü kadar memesiz olmadığını anlatıyordu, tabii o sırta yapışmış gibi duran kambur duruşu olmasa. Kalın gözlüklerinin arkasından emir beklercesine bakarken “Merhaba” dedi Can’a. Gözleri kıpkırmızıydı, acaba neden ağlamıştı? Hastanedeki arkadaşı yüzünden olmalıydı. Neyse, bir önemi yoktu. Can, Bilge’yi gördüğüne ilk defa mutlu oldu ve Duru’yla tanıştırdı.</p>

      <p class="paragraf-2">Bilge tanıyordu Duru’yu, onu gördüğü o ilk günü nasıl unutabilirdi ki. Gösteri merkezinin yapılması planlanan o tepedeki duruşunu, tepeden aşağıya inerkenki çevik sıçramalarını. Duru’ysa yapmacık olmasına umursamadığı bir gülümsemeyle karşıladı Bilge’yi. Can Bilge’ye, Duru’yu yalnız bırakmamasıyla ilgili yaptığı konuşmayı hatırlatan bir bakış atıp Duru’yu omzundan öptü. Duru sakince ona dönüp gülümsedi. Yerine otururken kendisini merak etmemesini, misaf<span class="char-style-override-14">i</span>rlerle ilgilenmesini söyledi. İçi acıdı Can’ın o an, Duru’nun samimiyeti kamuflaj olarak kullanabilmesi acıtıcıydı, kendisi gibi. Duru, Bilge’ye yanına oturmasını işaret etti, madem Can Manay bir gardiyan getirmişti, onunla biraz eğlenebilirdi.</p>

      <p class="paragraf-2">Can ülkenin en tehlikeli konuklarını, emirlerine amade olduğunu gösteren bir üslupla selamlarken, Duru ve Bilge öylece oturdular yan yana. İlk konuşan Duru oldu. Bilge’ye ne zamandır Can’la çalıştığını sormuştu, Bilge’nin vereceği cevabın kendisini sersemleteceğini bilmeden.</p>

      <p class="paragraf-2"><span>“Deniz Bey’le yaptıkları proje hazırlığından beri” dedi Bilge. Duru, Bilge’nin kendisini iğnelemeye çalışıp çalışmadığına baktı. Bilge’nin suratındaki dürüstlüğü gördü, kalın gözlüklerine rağmen kızarmış gözlerini fark etti. Buraya gelmeden önce ağlamış olduğunu anladı. Bilge de Duru’nun ifadesindeki sarsıntıyı fark etti hemen. “Affedersiniz, sizi üzmek istemedim. Çok zor olduğunu biliyorum” dedi. Duru şok içindeydi. Ne diyordu bu kız! Çok zor olduğunu biliyorum da ne demekti! Duru kıza kızmakla soru sormak arasında gidip geldi, kızamazdı, oyunun en büyük kuralıydı bu, ayrıca partiye yeni gelmişlerdi ve her şeyin planladığı gibi gidebilmesi için sakince burada oturması şarttı. Sesindeki hesap soran tonu kısmadan sordu: “Neden bahsediyorsun?”</span></p>

      <p class="paragraf-2">Bilge Duru’ya döndü, endişeli görünüyordu. Sakince cevapladı: “Sizi kızdırmak istemedim. Sadece üzgün görünüyorsunuz. Deniz Bey farklı biriydi. Onu sevmiyor olmanız imkânsız. İnsanın sevdiği birini artık görememesinin nasıl olduğunu biliyorum. Anlıyorum” dedi. Duru bu kalın gözlüklü kızın, bu sohbeti açması için Can tarafından görevlendirildiğine emin olacaktı ki Bilge endişeyle, “Ben sosyal sohbetleri becerebilen biri değilim. Bundan Can Bey’e bahsetmezseniz benim için bir iyilik yapmış olursunuz” dedi ve önüne döndü.</p>

      <p class="paragraf-2">“Ne kadar çalıştın Deniz’le?” diyerek Duru temkinli sohbete devam etti.</p>

      <p class="paragraf-2">“Onun çok özel biri olduğunu anlayacak kadar. Deniz Bey gidene kadar sanat merkezi projesinde çalıştık” diye açıkladı Bilge.</p>

      <p class="paragraf-2">Duru dönüp Bilge’nin suratına baktı, Bilge’de hiç oyun yok gibiydi. Kaşlarını çatıp, “Sandığın kadar da özel değildi! Keşin tekiydi!” dedi, söylediği her kelimeyle kendi kalbine bıçak sapladığını hissederek.</p>

      <p class="paragraf-2">Bilge, Duru’nun sakladığı acıyı sanki fark etti. Söylediklerimizin çok az zaman hissettiklerimizi ifade edeceğini biliyordu. Eliyle Duru’nun omzuna dokundu onu teselli edercesine. Duru dikleşti. Hemen kafasını çevirip kendisine konan şaraptan bir yudum almadan önce “Sen niye ağladın?” diye sordu Bilge’ye hiç bakmadan.</p>

      <p class="paragraf-2">Bilge dondu, elini çekti. Kafasını öne eğdi. Suskunca bekledi.</p>

      <p class="paragraf-2">Duru ona döndüğünde, kızın ağlamak üzere olduğunu fark etti. Can’a yaklaştığından beri insan olmayı unutmuş gibi hissetti. Kendine kızdı. Yanında acı çeken biri vardı. Elini Bilge’nin bacağına koydu, yavaşça ona eğilip, “Ülkenin tüm timsahları burada, ağlayıp insan olduğumuzu belli edersek sonumuz açık büfe olur, ona göre” dedi. Bilge burnunu çekti yavaşça, kafasını kaldırıp Duru’ya baktı. Birbirlerinin gözlerinin içine bakarken ikisi de bir diğerinin ne kadar yaralı olduğunu düşünüyordu. Duru göz kırptı. Bilge, “Bu timsahların otobur olduğunu sanmıyorum, o yüzden açık büfede bana yer yok gibi gözüküyor” dedi. Duru kızın espriye karşılık vermesine şaşırmıştı ve gülümsedi. “Projeye ne oldu?” diye sordu fısıldayarak.</p>

      <p class="paragraf-2">Bilge gözlüğünü silerken aynı fısıltıda cevap verdi: ‘‘Deniz Bey gidince proje iptal oldu ama yapılsaydı bambaşka bir merkez olacaktı” dedi. Kafasını kaldırıp etrafındaki bürokratları ima ederek, “Bunların asla yapamayacağı bir şey.” Gözlüklerini takarken konuşmaya devam etti: “Şimdi depoda diğer çöplerin yanında duruyor maket ama ben arada hâlâ gidip bakıyorum, insanı uyaran bir etkisi var.”</p>

      <p class="paragraf-2">“Burada mı?!” diye sordu Duru şaşırarak. Bilge başını sallayıp “Depoda” dedi.</p>

      <p class="paragraf-2">“Görmek istiyorum! Bana gösterebilir misin?” dediğinde Bilge’yle yine göz göze geldiler. Duru’nun çatık kaşları altında kararlılıkla parlayan gözleri çok netti, ne istediğinden emindi, fısıldadı: “Kimse bilmeden. Lütfen.”</p>

      <p class="paragraf-2">Bilge başına çok büyük bir iş açmak üzere olduğunu düşünerek “Şimdi mi?” diye sorarak zaman kazanmaya çalıştı.</p>

      <p class="paragraf-2">Duru ona dönüp gözlerini Bilge’ninkilerden kaçırmadan elini sıkıca tuttu. Bilge “Ben yalan söyleyemem. Sorulursa” dediğinde Duru, “Sorulmayacak! Asla. Söz veriyorum” dedi, bakışları hâlâ Bilge’nin gözlerinde, eli hâlâ aynı sıkılıkta elindeydi.</p>

      <p class="paragraf-2">Duru Bilge’nin elini bırakmadan kalktı. Bilge onu takip etmek zorunda kaldı. Kanalın genel yayın yönetmeniyle sohbet eden Can’a doğru yürüdüler el ele. Duru Can’dan öğrendiği gülümseme maskesini suratına takıp, “Bilge bana stüdyoları gezdirecek” diye fısıldadı Can’ın kulağına ve dudaklarını çekmeden haf<span class="char-style-override-14">i</span>fçe dokundurdu ona. Can bu dokunuşun etkisiyle nefes aldı. Duru çekilirken Bilge’ye baktı, “Tamam” dedi tereddütle ve salondan çıkmalarını izledi. Duru yürürken kıvrılan kalçalarına kaydı gözü, bu gece de ona dokunamazsa çıldıracaktı! Hemen dönüp masaya baktı. Duru’nun çantası, telefonu hâlâ masanın üzerindeydi. Zaten kendisinden habersiz binadan çıkması mümkün değildi. Duru’nun böyle oyalanması iyiydi.</p>

      <p class="paragraf-2"><span>Duru’nun varlığıyla dolan düşüncesinden sıyrılıp salona geri döndü. Etrafındaki insanlara baktı. Can hiç girmemişti siyasete ama şu son günlerde ayaklanan halk yüzünden ondan da üzerine düşeni yapması istenmişti. Program açılışında baş kaldıranları yermeli ve televizyon kanallarıyla sistemli bir şekilde uyuşturulan halka her zamanki yalanları söyleyerek haklının haksız, haksızın haklı gibi anlaşılmasına katkı sağlamalıydı. Sistemi korumak onun da göreviydi. Ne de olsa bu sistem onu buraya kadar yükseltmişti. Karşılama konuşması yapmak için sahneye çağrıldığında Duru’nun salonda olmamasına sevindi. Birazdan yapacağı yalaka konuşmanın kadını tarafından dinlenmemesi rahatlatıcıydı.</span></p>

      <p class="arabaslik-sol" id="toc_marker-3-11">11. O an Ada...</p>

      <p class="paragraf-2">Duru’nun gidişi ve Can Manay’ın konuşma için sahneye çıkışı, Tugay’ın ayağa kalkıp abartılmış bir coşkuyla Can Manay’ı alkışlaması... Ada kim olduklarını dahi bilmediği bu insan kalabalığının içinde kendi sahteliğine yabancılaşarak katıldı Tugay’ın alkışına. Duru’yla aynı mekânda olmanın verdiği sıkıntıyı kalbinden atmak için derin nefes alarak çarptı ellerini. Ellerinin birbirine vurmasının acısından hınç alarak ve Duru’yu bir daha asla görmemeyi dileyerek.</p>

      <p class="arabaslik-sol" id="toc_marker-3-12">12. O an Göksel...</p>

      <p class="paragraf-2">Suratındaki gaz maskesi rahatsız ediciydi ama eline geçirdiği çocuğu tokatlamasını engelleyecek kadar da değil. Gazdan iki büklüm olan çocuğa vururken ekipteki 4 kişinin diğer çocuğu tekmeleyip yumruklamasına baktı, işlerin kontrolden çıkmak üzere olduğunu anladı. Geçen ayki olay tekrarlanmamalıydı. Öyle demişti Egemen Amir. “Kırın ama öldürmeyin”di emir.</p>

      <p class="paragraf-2">Elindeki çocuğu saldı, ekibin arasına girip yerde iki büklüm kanlar içindeki çocuğu kolundan çekip aralarından aldı. Kendisi de göstermelik bir tekme atıp beyaz gömleklilere ilerideki sokağı işaret etti. “4 kişiler, çabuk!” diye bağırdı. Ekiptekiler koşarak Göksel’in gösterdiği sokağa daldılar. Göksel yerde bıraktığı çocuğun kendilerini köşeden izleyen bir grup tarafından taşınmasına baktı ekibin peşinden giderken. O an içinde Ada’nın müziğini dinlemenin hevesinden başka hiçbir duygu hissetmiyordu.</p>

      <p class="arabaslik-sol" id="toc_marker-3-13">13. O an Duru...</p>

      <p class="paragraf-2">Asansöre binene kadar Duru bırakmadı Bilge’nin elini. Adını bile bilmediği bu kız, uzun süredir ilk defa Deniz’e giden bir kapı açmıştı ona: Deniz’in hazırladığı projenin konulduğu Vizyon Terapi’nin deposu.</p>

      <p class="paragraf-2">Deponun yüksek tavanlı yapısı, küme küme açılan ışıklarla ürkütücüydü. Duru tereddütle, Bilge nereye gittiğinden emin yürüdüler etrafa yığılmış, dosyaların, kostümlerin, kutuların arasından ve ulaştılar aradıkları şeye.</p>

      <p class="paragraf-2">Etrafın sistemsiz dağınıklığının yanında Deniz’in projesi bir köşede, üstüne örtülen örtünün altında sanki huzur içindeydi. Bilge, toz içinde olmasına aldırmadan, sakince uçlarından katlayarak kaldırdı örtüyü Duru izlerken. Ortaya çıkan maket Deniz’in yapılması için gecelerce çalıştığı muhteşem gösteri merkezinin maketiydi. Verdiği duygu, bunu hayal eden insanın üstünlüğünü kabul ettiren güçteydi: İlham. Evrende var olan en değerli duygudur derdi Deniz. “İlhamla uygarlıklar kurulur, ilhamla acılar unutulur, ilhamla insan kim olduğunu bulur.” Deniz’in sesi yankılandı Duru’nun kalbinde. Nasıl fark etmemişti Duru, Deniz’in yapmaya çalıştığı şeyi! Nasıl aklı kaymıştı! Onca gece gündüz ortalarda olmayışını nasıl bu projeye bağlayamamıştı. Duru gözyaşlarını tuttu o an, kendisinden onu alan şeye, Can Manay’a hissettiği nefretten ve Deniz’de uyandırdığı ilhama olan özleminden başka kalbinde hiçbir duygu bulunmadan, öylece inceledi gösteri merkezini... Deniz’i gömdüğü mezarlığa bakar gibi.</p>

      <p class="arabaslik-sol" id="toc_marker-3-14">14. O an Özge...</p>

      <p class="paragraf-2">Çaresizlik diye düşündü Özge partinin yapıldığı salona yaklaşırken... Yapılan tüm yanlışları, haksızlıkları tüm netliğiyle görebilme gücü vermişti hayat ona ama bu güç şimdi bir lanetti. Gördüğü kötülüğü engelleyebilmek için yaratıldığını düşünürken kötülüğün büyümesine seyirci kalma laneti bir zehir gibi geziniyordu düşüncelerinde. Görevliye davetiyesini verdi.</p>

      <p class="paragraf-2">Ülkenin en önemlileri buradaydı, en önemli hırsızları, en önemli yalancıları, en önemli yalakaları, en önemli dolandırıcıları sahip oldukları her şeyi sanki yakalarına takıp gelmişlerdi. Tüm devlet büyükleri buradaydı. Köleler ayaklanmış, sırtlarına binenlerin ilk defa yüzüne bakmışlardı. Kim olduklarını görmüş, bir nevi uyanmışlardı ama önemi yoktu, dünya uyuyanların uyutulduğu, uyutulamayanların hapsedildiği, hapsedilemeyenlerin öldürüldüğü bir gezegendi ve devletleri halkın sırtına binmiş birer parazite çeviren sistemin doğduğu yerdi burası. Bu partide boy göstermek, baş kaldıranlara hiçbir şeyin değişmediğini, kaldırılan başların önemsizliğini anlatmak için bir fırsattı ve en verimli şekilde değerlendirilmişti. Tüm medya patronları sınır tanımaz yalakalıklarını giyinmiş, sahip oldukları her şeyi korumak adına ne gerekirse yalamak için sıraya girmişlerdi.</p>

      <p class="paragraf-2">Muhteşem büyüklükteki ihtişamlı salona baktı. Tavandan sarkan avizelerin ışıltısı, davete katılanların özenli halleriyle sanki takımdı. Cehennem kurallarının geçerli olduğu bir ülke olmuştu burası 10 yıldır. Ne yapıyorsanız tam tersini giyinip devletten destek alır olmuştunuz. Orman katilleri çevreci, toplum sağlığı düşmanları medikal hizmetkârlar, dolandırıcılar bankacı, halkı sömüren parazitler yasa koyucular, teröristler yardım derneği kılığında kamufle olmuşlardı. Bu cehennem kuralları sömürülmeye en uygun ortam sağlıyor, alttaki köleleri iyi yönetmek için şeytana yardım eden fırsatçılara iyi bir beslenme zemini hazırlıyordu. Kendini yorgun hissetti, Sadık Murat Kolhan’ın kendisini zor bulacağı bir köşeye geçip daveti izledi.</p>

      <p class="arabaslik-sol" id="toc_marker-3-15">15. Can Manay &amp; Duru</p>

      <p class="paragraf-2"><span>“Halkın seçimi demokrasinin koruyucusu olarak buradayız. Var olun ki var olalım!” diyerek bitirdi Can Manay konuşmasını ve salonda kopan alkış dinleyen herkesin var olma çabası gibiydi.</span></p>

      <p class="paragraf-2">İnsan, evrimde çok geride, kendini kandırmada o kadar öndeydi ki doğaüstü bir yapısı vardı sanki. Bu düşünceyle indi Can Manay sahneden. Herkesin iştahla yemeklerini yemesine baktı. Aç değildi. Gösterinin başlamasını barın köşesinden izledi. Duru’nun nerede olduğunu merak etmeye başlamıştı ama Bilge’yi arayıp Duru’nun huysuzluğunu uyandırmak da istemiyordu. Önemli bir şey olsa zaten Bilge onu arardı. Sonra Duru’yu gördü.</p>

      <p class="paragraf-2">Suratındaki parlak, sakin ifade o kadar güzeldi ki. Sevişirken inlediği anlar geldi Can’ın aklına. O güzel yüzün doğallıkla zevk içindeki hali muhteşemdi. Çok uzun zaman olmuştu o inlemeyi görmeyeli. Rahatlamış bir gülümsemeyle karşıladı onu Can Manay, Duru’nun kendisine doğru gelmesini izlerken.</p>

      <p class="paragraf-2">Kalabalığın arasında ilerlerken etraftaki ilginin nasıl da Duru’ya kaydığını fark etti ve hissettiği rahatlama rahatsızlığa dönüştü. Onu kiminle tanıştırsa bir riske davetiye çıkaracağının farkındaydı. Bu kadar muhteşem bir yaratık sürekli saldırıya maruz kalırdı, özellikle de böyle bir ortamda. Keşke onu hemen eve gönderebilseydi. Diğerleriyle tanıştırılamayacak kadar değerliydi Duru. Gözlerini Duru’ya dikmiş bakanlara baktı. Hepsini kara listeye aldı.</p>

      <p class="paragraf-2">Duru’ya döndüğünde kafasında onu eve göndermekle ilgili planı kurguluyordu ki bir anda irkildi. Gecede çalması için davet edilen DJ bozuntusu serseri Duru’yla konuşuyordu! Can içinde hissettiği dengenin kontrolünde kendi endişesini profesyonelce kamufle ederek sakin ama hemen yaklaştı onlara, her adımda bu DJ bozuntusunun hayatı boyunca hiçbir yerde bir daha asla iş bulamayacağına yemin ederek. Bilge onları bırakıp çoktan masaya geçmişti.</p>

      <p class="paragraf-2">Suratına takındığı kocaman gülümsemeyle çocuğun karşısına dikildi. Duru ve adamın sohbetini bölmüş olmalıydı çünkü ikisi de bir an susup Can’a baktılar. Duru onları tanıştırırken çocuk sersemce tokalaştı Can Manay’la. “Bu Dicle, bizim okuldan... Bu gece o çalacakmış.”</p>

      <p class="paragraf-2"><span>Can derin gözlerini çocuğun gözbebeklerine kilitleyip hiç göz kırpmadan, “E ne duruyorsun, davetliler seni bekliyor” dedi ve elini çekip Duru’ya döndü sımsıcak bir gülümsemeyle. Çocuk mesajı almıştı, kelimelerden değil ama Can Manay’ın gözlerinden. İyi akşamlar dileyip hemen setinin başına geçti, Duru ve Can masalarına yürüdüler. Masalarına varana kadar Duru’nun gülümsemesi yüzündeydi, Can’ın çektiği sandalyeye oturdu, Can’ın da oturmasını bekleyip kollarını aniden onun boynuna doladı. Can bu ani hareketle şaşırdı ama hissettiği haz şaşkınlığını hemen aştı, Duru’nun dokunuşu her şeye değerdi. Duru, Can’ın suratına iyice yaklaşıp dudaklarını neredeyse Can’ın suratına sürüyerek kulağına ulaştı, birkaç salise durdu nefesinin Can tarafından hissedilmesinden emin olurken ve Can’ı mahveden bir tonda mırıldandı: “Dicle’ye takarsan hemen haberim olur!” Duru’da, konuşmasında, tavrında, bakışında bir farklılık vardı, sanki Duru uyanmıştı. Tedirginliği tamamen gitmiş, yerine tehditkâr bir şey geri gelmişti.</span></p>

      <p class="paragraf-2">Can, Duru’nun ne dediğini, kelimelerinin ne anlama geldiğini saniyeler sonra anlayabildi, çünkü nefes almasını dinlemek, kelimelerini duymak, çıkardığı mırıltıyı teninde hissedecek şekilde kendisine yaklaşmasını yaşamak sersemleticiydi. Duru’nun çekilmesiyle etkisinden kurtulan Can ancak anladı cümleyi. Aldığı hazla duyduğu tehdit arasında sıkıştı bir an, şaşırdı. Gözlerini açıp kapadı.</p>

      <p class="paragraf-2">Bilge ikisi arasındaki oyunu hissedip hemen masadan kalktı, bir gram aç olmasa da açık büfeden bir şey almaya gitmenin tam zamanıydı. Can donakalan gözlerini bir kez açıp kapayarak kendine geldi, Duru’nun narin, incecik kolundan tuttu sıkı denilemeyecek kadar gevşek, gevşek denilemeyecek kadar sıkı ve onun kendine döndürdü yavaşça, gözlerinin içine bakıp tane tane vurguladı: “Bir gece... Sadece bu gece... Senden sadece bu gece beni anlamanı istiyorum, hayatımın geri kalanında her anımı seni anlamaya adayacağım, söz veriyorum ama bu gece lütfen beni anla. Çok önemli bir davet bu... Teşekkür ederim.” Duru’yu alnından öptü ve ona yüklemeye çalıştığı sakinliğin etkisini yitirmemesi için uzaklaştı masadan, Duru’yla yaşayacağı bir rezaletin burada olmasını riske edemezdi, rezil olmayı çok umursadığından değil ama ülkedeki tüm avcıların ağızları sulana sulana Duru’ya yaklaşmanın yollarını aramaya çalışacaklarını bilmesindendi önemsemesi. Duru’yla ilgili asla riske giremezdi.</p>

      <p class="paragraf-2">Lanet olası DJ bozuntusunun müziğe başlaması, geri kalan davetlilerin de masalarını bırakıp dansa kalkması, herkesin eğleniyor olması harikaydı. Ta ki Can Manay topluluğu seyrederken yanında dikilen uzun boylu kişinin Murat Kolhan olduğunu fark edene kadar. Hissettiği dengeye rağmen bir stres dalgası geçti bedeninden, kendisinde olan bir şeyin bu adamda da olduğunu bilmenin etkisiydi bu: Güçte olmak uğruna sınırsız bir risk alma hali.</p>

      <p class="paragraf-2">Murat Kolhan sakince baktı ona, göz göze geldiler. Aynı derinlikte ve tehlikede iki göz, yargısızca ama gördüler birbirlerini... Murat Kolhan, “Tebrik ederim, iyi bir davet oldu. Başarılı” dedi. Can Manay, “Ben sizi tebrik ederim, kanalınızın organizasyonu bu. Buradaki herkes aslında sizin misaf<span class="char-style-override-14">i</span>riniz, ben sadece ev sahipçiliği oynuyorum” dedi. İkisi de dansa kalkan kalabalığa odaklanıp birbirlerine bakmadan yan yana konuştular. Murat Kolhan, “Program açılışında sokaktakilerle ilgili yerici bir konuşma bekleniyor sizden. Mesajı aldınız mı?” dedi.</p>

      <p class="paragraf-2">Can kafasını evet anlamında sallarken, “Elimden geleni yapacağım ama benim tasmalı köşe yazarlarınız gibi agresif olmamı beklemiyorsunuzdur umarım. Benim programımı seyreden kitlenin büyük çoğunluğu o sokaktakiler” dedi. Murat Kolhan kafasını çevirip dikkatle bakınca Can açıklamak zorunda hissetti: “İzleyicinin psikolojisini iyi hesaplamak lazım. Ayrımcılık yerine, haklılık üzerinden girmeyi planlıyorum” derken Murat Kolhan lafa girdi: “Birinin planlarını dinlemeyeli çok oldu. Planlarla değil sonuçlarla ilgilendiğim için bugün sana iş verebiliyorum ve sen de plan yapmak yerine uygun görüleni uyguladığın için buradasın Can Manay.”</p>

      <p class="paragraf-2">Can elinde tuttuğu içkiyi kafasına dikip yanındaki masaya koyduktan sonra gülümseyerek Murat Kolhan’a döndü: “Bugün burada olmamın nedeni, kimsenin yapamadığını yapabilecek cesarette ve dayanıklılıkta olmamdır. Dayanıklılığım güvenilirliğimden gelir, cesaretimse deliliğimden. Güvenilirliğimi korku, deliliğimi de kontrol edilebilir sanma Sadık Kolhan, hanımını hatırla ve benim kim olduğumu unutma. Senin büyüklerin benim dinleyicilerimdir, aynı hanımın gibi” dedi ve yıllar önce Murat Kolhan’ın kendisine hediye ettiği kolundaki saate bakıp ekledi: “Bu konuşmalar için çok geç olmuş.”</p>

      <p class="paragraf-2">Murat Kolhan’ın suratına kocaman bir gülümseme yayıldı, suratındaki gülümsemeyle konuşmaya başladığında bakışları hâlâ odanın diğer ucundaydı: “Sakın hayatın benimkinden önemliymiş gibi davranma Can Manay, sana bunun öyle olmadığını gösterebilirim” dedi ve gülümsemesi silinmeden Can Manay’a dönüp, “Ama bu benim için biraz yorucu, seninse sonun olur” dedi. Elindeki içkiyi Can Manay’ın eline tutuştururken, “Senin için geç olabilir ama gece yeni başlıyor. İzninle” deyip gülümsemesinin onu çektiği yere gitti.</p>

      <p class="paragraf-2"><span>Murat Kolhan’ın ardından bakakalan Can Manay ancak bir an sonra onun birine doğru ilerlediğini, gülümsemenin kaynağını anladı. Bu bir kadındı, tanıdıktı ama kimdi çıkaramadı. Ta ki kadın dönüp dümdüz, yemyeşil gözlerle Can Manay’ın suratına bakana kadar. Gözleri unutulamazdı. Dergiden attırdığı kızın burada ne işi vardı! Murat Kolhan’la ne işi olabilirdi! Beyninin her hücresinin bu düşünceyle şok olması ve DJ setinin yanında Duru’yu fark etmesi, DJ’in normalde çaldığı müzikten daha kıvrak, daha ritmik bir müziğe geçmesi ve Duru’nun yeni başlayan ritmin içinde adım adım ortadaki piste süzülmesi... Sarsıldı Can. Duru ne yapıyordu! Dans etmek üzereydi ve Can Manay o an cehennemdeydi.</span></p>

      <p class="arabaslik-sol" id="toc_marker-3-16">16. Sadık Murat Kolhan &amp; Özge</p>

      <p class="paragraf-2">Özge’ye doğru yürürken ona gönderdiği elbiseyi giymediğine hiç şaşırmadı Sadık. Hatta o elbiseyi giyseydi hayal kırıklığı yaşayacağını bildiğinden içi rahatladı. Bu kızın ehlileştirilemez özgünlüğü, bu özgünlüğün hayat bulduğu özgürlüğüydü Sadık’ın en çok ilgisini çeken. Etrafındaki herkes sanki gri tonlarında solukken Özge siyah elbisesine rağmen içinden fışkıran Çi’yle rengârenkti. Sanki buradaki tek renkti.</p>

      <p class="paragraf-2">Sadık’ın kendisine gönderdiği elbise yerine diz altında, vücuduna oturan siyah bir elbiseyle gelmişti davete. Bu davetteki çoğu kadının sıradan bir toplantıda giyeceği bu sıradan elbise Özge’nin ince ama kıvrımlı hatlarında çok gösterişliydi. Kolundaki alçının varlığını bile geride bırakan bir şıklık vermişti ona. Sadık’ın yaklaşırken yansıttığı sıcak gülümsemeyi sonradan fark edecekti Özge çünkü gözleri Can Manay’a kitlenmişti.</p>

      <p class="paragraf-2">Can Manay’ın gözlerinin içine bakabilmek, ona her şeye rağmen burada olduğunu gösterebilmek ve suratındaki şaşkınlığın tedirginliği içinde huzur bulmak rahatlatıcıydı ama hayal ettiği kadar değil. Şu son haftalarda yaşadıklarından sonra Can Manay o kadar da önemli değildi aslında, buz dağının gözle görülebilen tepesiydi, o kadar. Çok daha köklü, çok daha acımasız, Can Manay gibilere fırsat ve güç veren başka bir şeyle tanıştırmıştı onu hayat. O camide uyandığı o gün kafasını kaldırmış ve sistemin gözünün içine bakmıştı Özge. Magazin pisliği sadece kılcal damarlarıydı bu sistemli kötülüğün. Bir kanser gibi tüm toplumlara yayılmış, enerjisini insanın kısıtlanmış özgürlüğünden ve feda edilmiş potansiyelinden alan bir canavardı bu savaşmak için yola çıktığı şey. Ruhları yutan, kişilikleri parçalayan dev bir canavar.</p>

      <p class="paragraf-2">Bir insanın bile doğru davranarak dünyayı değiştirebileceğini bilmese korkabilirdi Özge ama ona “Korkma” denmişti, korkması gereken artık kendisi değil, bu sisteme hizmet edenlerdi!</p>

      <p class="paragraf-2">Bakışını Can Manay’dan alıp Sadık Murat Kolhan’a çevirdiğinde Sadık’ın sıcak gülümsemesiyle kendisine yaklaşmasını izledi, içinde bir gram bile heyecan hissetmeyerek ve o gülümsemeye karşılık vermeyen suratındaki ciddiyetin altında ezilmeden.</p>

      <p class="paragraf-2">Ruhunu satın alırcasına kendisine teklif edilen işi kabul ettiğinden beri, aynı binada çalıştıklarından neredeyse her gün görür olmuştu onu. Asla kabul etmeyeceğini düşündüğü o işe girmişti sonunda. Sunuculara el konulduğundan beri <span class="char-style-override-16">Darbe’</span>yi yayınlaması imkânsızlaşmıştı. Sadık Murat Kolhan olmasa kendisi de çoktan kara listeye alınırdı. Bu sığınma fırsatı sayesinde <span class="char-style-override-16">Darbe’</span>nin servis sağlayıcılarını yurtdışına taşıyabilecek f<span class="char-style-override-14">i</span>nansı ayarlayabilirdi. Kimseyle paylaşamadığı bu plan uğruna sisteme katılmıştı.</p>

      <p class="paragraf-2">Kırılan sağ kolu yüzünden sol eliyle tokalaştılar. Özge kinayeli bir şekilde, “Arkadaşınızdan alıkoymasaydım sizi” dedi. Özge’nin Can Manay’ı kastettiğini anlayan Sadık, “Ortak arkadaşımızdan” diye düzeltti ve tüm dikkatini Özge’ye verip “Elbiseyi beğenmedi mi Özge Hanım?” dedi kızın huysuzlanmasını umarak. Özge’de başkaldırmaya yol açabilecek her fırsat çok eğlenceliydi.</p>

      <p class="paragraf-2">Özge, “Bilmem, bakmadım bile. Bana elbise almanız çok tuhaftı, bence bununla ilgili yardım almalısınız” dedi. Sadık gülse mi, kızsa mı bilemedi. Özge’nin başkaldıran hali ne kadar keyifliyse bu ani patavatsızlığı da o kadar sinir bozucuydu. Can Manay’ın sevgilisinin aniden dans etmeye başlaması önce Özge’nin dikkatini çekti. Sadık da kızın güzelliğinden çok Can Manay’ın suratındaki korkulu ifadeyi ilgi çekici buldu. Sadık’ın baktığı şeye yönelen Özge de Can Manay’ın cehennemini o an fark etti. Herkes bu güzel ötesi kızı izlerken sadece Sadık Murat Kolhan ve Özge Can Manay’a odaklandılar. Adamın adım adım ama tedirginlikle sevgilisine yaklaşmasını, suratındaki mahvolmuşluğu, kocaman açılmış gözlerinin dans eden kızdan ayrılmadan kırpılmamasını izlediler. Can Manay’dan bu kadar nefret etmese ona acıyabilir, hatta sempati duyabilirdi Özge, sonuçta bu kadar akıllı olup da kendini böylesine tutkuya kaptıran çok az erkek vardı bu gezegende.</p>

      <p class="paragraf-2">Can Manay gözlerini kırpmadan, izlediği şeyin mahremiyetini diğerleriyle paylaşmanın kahrında ve izlediği şeye duyduğu aşkın acısında yaklaştı Duru’ya.</p>

      <p class="arabaslik-sol" id="toc_marker-3-17">17. Duru</p>

      <p class="paragraf-2">Duru gözlerini Can’dan ayırmadan müziğin ritmine uygun sağ elinin bileğini ve parmaklarını oynatarak elini yukarı kaldırdı, sadece onun anlayabileceği şekilde meydan okuyordu. Seyreden kimse umurunda değildi. Ağına düştüğü ve kurtulmak için sahip olduğu her şeyi feda etmek zorunda kaldığı bu karakter celladının elinden kurtulmalıydı! Can Manay’ın içindeki ilkellik o kadar çiğdi ki, o ilkelliğe karşı tek silahı vardı Duru’nun; güzelliği.</p>

      <p class="paragraf-2">Can’ın gözlerini kendisinden ayıramadan, yanında kendisiyle konuşanları bile duymadan kendisine odaklanmış halini, derin nefes alarak içindeki sancıyı haf<span class="char-style-override-14">i</span>fletme çabasını izledi ve haf<span class="char-style-override-14">i</span>fçe kalçalarını kıvırmaya başladı. Bu geceyi Can için unutulmaz yapacaktı. Bakışını Can’dan alıp havada kıvrılan eline çevirdi, tüm dikkati elinde, sanki eliyle eşleşen bir dansçı gibi kalabalığın tam ortasındaydı şimdi. İnsanlar, anbean dansını fark etmeye başlamışlardı. Yanından geçtiği herkes durup onu izliyordu ve yaklaşık 25 saniye sonra artık tüm salon Duru’ya odaklanmıştı. Salonda, Duru’dan başka hareket, müzikten başka ses yoktu. Gözlerini kapatıp kendini ritme bırakan Duru’dan daha güçlü bir görüntü olmazdı Can için. Can Manay ıstırap içindeydi çünkü bu muhteşem görüntü artık herkese sunulmuştu. Duru cezalandırıyordu onu. Hak etmişti, biliyordu. Kalbi parçalandı, elindeki bardağı yanındaki milletvekilinin eline tutuşturup Duru’ya doğru ilerledi. Duru’ya odaklanan insanların arasından ona doğru yürüdü yavaşça.</p>

      <p class="paragraf-2"><span>Duru hızla iki tur döndü, dönüş sırasında herkesi hayrette bırakacak şekilde ayağını, havaya uzanan elinin yanına kaldırdı ve dönüşünü tamamlarken indirdi, sanki buzda kayıyordu. Bacaklarını ayırıp sağ bacağını hızla çekerek ayağının parmak ucuyla yerde bir daire çizdi. Can izlediği şeyin etkisiyle daha fazla yaklaşamadı, kendini onun dansında kaybedecek kadar şaşkındı. Duru kalçasını oynatarak kendi çevresinde dönerken izlenmenin keyf</span><span class="char-style-override-14">i</span> <span>yayıldı bedenine. Ne kadar uzun zaman olmuştu böyle hissetmeyeli, kendi farklılığını böyle deneyimlemeyeli. Neredeyse unutmuştu bu duyguyu. Bedenini dansa bırakmanın doygunluğunu. Kendisini izleyenlerin çaresiz ilgisi ona kendini hatırlattı. Havada bir fırıldak gibi döndü, izleyenlerden hissettikleri heyecanın sesi yükseldi. Dönüşünü bitirdiği noktada önce bacaklarını kaydırarak açtı, 180 derece açık bacaklarının üstünde tam yere oturacaktı ki bacakları yine kapanmaya başladı. Birazdan coşkuyla karışarak çınlayacak alkışa hazırdı. Rahatladı. Dansa devam ettikçe Can’ın katlanılamaz varlığı haf</span><span class="char-style-override-14">i</span><span>fledi, önemsizleşti, dönüşleri bittiğinde kalabalığın arasından kendisine kitlenmiş o iki siyah gözü yine görene kadar.</span></p>

      <p class="paragraf-2">Su gibi akıyor, hava gibi içe çekiliyor, ateş gibi yanıyordu Duru bembeyaz uçuşan elbisesinin içinde. Can ölmek istiyordu. Bu kadar masum bir görüntünün böylesine ihtiras hissettirmesi izleyenleri sarsmıştı. İçinde hissettiği ölüm duygusunu görünmez kılmak için suratına gülümseme maskesini taktı Can Manay. Bir an bile gözlerini Duru’dan ayıramadan, herkesin şu an onu nasıl istediğini bilerek. Onu seyreden herkesten nefret etti, kendisine ait olan bir şeyi nasıl cüretle izleyebiliyorlardı! Ölme isteği öldürmeye dönüştü. Duru’yu kimsenin göremeyeceği, dokunamayacağı, duyamayacağı, bilemeyeceği bir yere koymalıydı! Ama nasıl? Bu kadar parlak bir şeyi nasıl saklayabilirdi? Bir yolunu bulmalıydı. Çıldıracaktı.</p>

      <p class="arabaslik-sol" id="toc_marker-3-18">18. Ada</p>

      <p class="paragraf-2">Kendini dansa veren Duru. Ada’nın ölesiye nefret ettiği Duru. Onu görmeden geçen huzurlu günlerin sonunda, hayatında ilk defa kendisini kadın gibi hissettiği adamın yanında, yine onunla karşılaşması yetmezmiş gibi Tugay’ın Duru’ya kilitlenmiş ifadesi yıkıcıydı. Aralarında hiçbir şey olmamıştı henüz ama buraya gelirken arabada Tugay’ın ona kokain ikram etmesi, içeriye kol kola girmeleri... Bunların bir anlamı olmalıydı.</p>

      <p class="paragraf-2">İnsanların arasında dikilen Can Manay’a baktı Ada, suratını görebilmek için birkaç adım yürüdü, adamın gözleri kırpmasız kilitlenmişti Duru’ya. Tugay’a döndü, o da Duru’ya kilitlenmişti salondaki herkes gibi. Çekip gitmek istedi. Gitmeliydi ama gidemeyecek kadar yalnızdı.</p>

      <p class="arabaslik-sol" id="toc_marker-3-19">19. Özge</p>

      <p class="paragraf-2">Duru’nun dönüşleri bitmişti, müzik de dinmek üzereydi, hipnozundan fırlayan Can’ın Duru’yu elinden tutması ve onu insanların arasından çekip kendine yaklaştırması, başlayan dans müziğinin ritmine uygun bir hamleyle onu kollarının arasına alması ve içinde hissettiği öldürücü kıskançlığını en usta şekilde kamufle ederek Duru’yla dansa başlaması izlenmeye değerdi. Olanları izlerken bu kızla tanışması gerektiğine karar verdi Özge.</p>

      <p class="paragraf-2"><span>Dansları bittiğinde, salonda kopan alkış eşliğinde Can Manay Duru’nun elinden tuttu sıkı sıkı ve adım adım geçip gittiler insanları.</span></p>

      <p class="paragraf-2"><span>Sıkı sıkı tuttuğu o narin, beyaz eli sahip olduğu tek şeyi koruyan bir adam gibi kavramıştı Can. Duru’ysa kendisini öldüresiye koruyan muhafızına teslim olmuşçasına takip etti onu, bu gecelik bu kadar yeterliydi, nasılsa öldürücü darbeyi vurmasına az kalmıştı.</span></p>

      <p class="paragraf-2"><span>Can Manay’ın kızı alıp götürmesiyle insanların alkışlamasının tuhaflığını sanki bir tek Sadık ve Özge fark ettiler. Kızın dansı bu kadar güzel olmasa durduk yerde dans etmesi komik bile sayılırdı ama dansın ahengi herkesi uyuşturmuş, gerçekliği haf</span><span class="char-style-override-14">i</span><span>fletmiş, saçmalıkları tolere edilebilir kılmıştı. Özge gece boyunca Sadık Murat Kolhan’la korudu mesafesini, çekildiği köşeden partiyi izledi, Kolhan’ın gözlerinin her fırsatta kendisinde gezindiğini bilerek.</span></p>

      <p class="arabaslik-sol" id="toc_marker-3-20">20. Ada</p>

      <p class="paragraf-2">Ada sigortasının nerede attığını bilmiyordu ama çekip terasa çıkmıştı ve içeride çalan müziğin geçmesini bekliyordu. Nefret ediyordu Duru’dan!</p>

      <p class="paragraf-2">Terasta üşümesine rağmen içeri girmedi, eve gitmek istiyordu ama eve giden çıkış kapısı Duru’nun dans ettiği salondan geçiyordu. Diğer müzik başladığında gücünü toplayıp salona geri döndü, kafasını hiç kaldırmadan çıkışa doğru ilerledi, insanlar hâlâ izlemekteydi. Neyi izlemeye devam ettiklerini merak bile etmedi, Duru olduğuna emindi, bakmadı, görebileceği şeyin kendisinde iz bırakabileceğini biliyordu. Adım adım çıkışa yaklaştı, çıkıp gidecekti ki vestiyerdeki adam paltosunu isteyip istemediğini sordu. Ada o an hatırladı, vestiyer kartı Tugay’daydı. Ne giydiğini tarifle buldurmak zorunda kaldı. Paltosunun bulunması az da olsa zaman aldı. Paltoyu giymek için döndüğünde kendisinden dört adım ötede aceleci yürüyen Can Manay’ı ve Can Manay’ın elinden tutmasına rağmen geriden yaylanarak yürüyen Duru’yu gördü!</p>

      <p class="paragraf-2">Gitmek için hemen döndü, bu karşılaşmaya katlanamazdı! Ama Duru önce davrandı. Can Manay’ın elinden kurtulup hemen Ada’ya doğru hevesle ilerledi, yaklaşırken “Ada!” diye seslendi, ne kadar da neşeliydi ve ona sarıldı! Sarhoş muydu?</p>

      <p class="paragraf-2">Kendisine gösterilen bu şefkatin nedenini anlayamayan Ada şaşkınlığını saklamadan durdu öylece Duru’nun kolları arasında. Sarılması bittikten sonra Duru, onun koluna girip dışarı doğru yürürken Can Manay’a paltosunu almasını buyurdu.</p>

      <p class="paragraf-2">Dışarı çıkar çıkmaz Ada’nın sorgulamasına fırsat vermeden ona Deniz’i görüp görmediğini ve nerede olduğunu bilip bilmediğini sordu aceleyle. Sarhoşluktan eser yoktu!</p>

      <p class="paragraf-2">Peşine Can Manay’ı takıp bir de Deniz’i mi arıyordu bu salak karı! Yetmiyor muydu ona dünya, her şeye mi sahip olmalıydı! İçindeki nefret iyice büyüdü, Duru’nun kolundan kurtuldu önce, tam ağzını açacaktı ki dışarı çıkan Can Manay’ın yanında Tugay’ı gördü. Tugay kocaman bir gülümsemeyle Can Manay’la konuşurken Ada’yı tanıştırdı Can’a ve kendisi de Duru’yla tanıştı.</p>

      <p class="paragraf-2"><span>Duru Tugay’la bir an tokalaşıp hemen Ada’ya döndü yine, Ada’yı dirseğinin üzerinden sıkıca tutup kendine doğru çekti, sarılırken kulağına “Çok önemli. Deniz’i bulmam lazım” dedi. Bedenleri ayrılırken Ada safça omuzlarını silkip, “Gerçekten bilmiyorum” dedi. Can Manay, Tugay kendisini lafa boğsa da Ada’nın ne dediğini duymuştu, Tugay’dan kopup Ada’ya neyi bilmediğini sordu merakındaki ciddiliği saklamaya çalışarak ama Duru yaklaşan arabaya dönerken Can’ı kolundan tutup, “Merak etme ben anlatırım sana” dedi ve arabaya binmeden Ada’ya öpücük gönderdi.</span></p>

      <p class="paragraf-2">Can Manay ve Duru lüks arabalarına binip uzaklaşırlarken Tugay elini Ada’nın omzuna atıp “Üşüyor musun?” diye sordu. Duru’nun gidişine dalan Ada, Tugay’ın kendisine gösterdiği bu sıcak ilginin, biraz önce Duru’nun kendisine gösterdiği ilgiyi izlemiş olmasından kaynaklandığını anlamadı, anlayamayacak kadar yalnızdı kafasını hayır anlamında sallarken.</p>

      <p class="paragraf-2">Tugay Duru’yla tanışmak umuduyla Can Manay’ın peşinden çıkışa ilerlemiş, çıkışta Ada ve Duru’yu samimi bir şekilde kol kola görünce fırsatı hemen değerlendirmişti. Ada’nın müziği Duru’nun dansıyla satılamayacak hiçbir şey olmadığına uyanmış, kolları arasına aldığı bu tatsız, renksiz kızı nasıl kontrol altına alacağını düşünüyordu.</p>

      <p class="paragraf-2">Tugay eliyle arabasını getirmelerini işaret ederken, “Sana göstermek istediğim bir şey var Ada.” dedi. Ada itiraz etmedi. Birlikte Tugay’ın arabasına bindiler.</p>

      <p class="paragraf-2">Düşüncelerini Duru’nun varlığından zorlukla kurtaran Ada, Tugay’ın sohbet girişimine karşılık düşünceli oturdu ön koltukta, kendisiyle bu kadar ilgilenilmesi keyif vericiydi. Tugay’ın evine vardıklarında, insanların alışveriş merkezlerinin üst katında oturabileceğini bilecek kadar deneyimli değildi, önce anlamadı Ada. Alışveriş merkezine niye geldiklerini sorgulasa da sessizce indi arabadan, gecenin bu saatinde güvenliğin bulunduğu asansörlerden hayatında gördüğü en güzel eve çıktı. 360 derece manzarası vardı evin, kocaman bir salon, salonun ortasında bulunan kırmızı piyano, piyanonun yanında, salonun ortasında duran ince duvara asılmış bir sürü enstrüman... Bu evi sevdi Ada, yaşayacağı tüm travmaların başına burada geleceğini bilmeden kendini çok huzurlu hissetti. Bir baykuşun yuvasında konforla huzur bulan bir serçe gibiydi.</p>

      <p class="paragraf-2">Hayat ne tuhaftı, bize zarar veren şeyler, aynı zamanda huzur bulduğumuz tek şey olabiliyordu ama Ada henüz bunu bilmiyordu.</p>

      <p class="paragraf-2">Tugay’ın yönlendirmesiyle oturdu piyanoya, bir erkek tarafından izlenmenin ilhamıyla içindeki müziği çaldı. Tugay Ada’nın yeteneğine saplandıkça saplandı. Çaldığı parçaların her biri özgündü, her biri şahaneydi ve hiçbirini daha önce duymayı bile hayal edemezdi. Henüz teknolojisi keşfedilmemiş ama çok değerli olduğundan emin olduğu bir maden bulmuş gibiydi Tugay, Ada’yla ne yapması gerektiğini düşünürken... Önce onunla yatması gerektiğine karar verdi. Bir kadının yeteneğine giden yol yatağından geçerdi.</p>

      <p class="paragraf-2">Ada’nın yanına gitmesi, piyanonun başında bir süre onu izledikten sonra yanına oturması, Ada çalarken onun saçlarını okşaması, piyanonun tuşlarına basan parmaklarına bakması, saçlarında gezinen elini yüzüne indirmesi, hâlâ çalmaya devam ederken eğilip dudağının kenarından onu yumuşakça öpmesi, onun kitlenmiş bir şekilde hâlâ çalmasına gülümsemesi... Kızda yarattığı heyecanla eğleniyordu, kızın yüzüne eğilip onu nefessiz bırakacak şekilde dudaklarından öptü. Bu öpüşle Ada çalmayı bıraktı, öpücüğe teslim oldu. Tugay bir hamlede Ada’yı kucağına aldı, oturttu ve kıpırtısız vücudunda elleri gezindi... Göğüslerine indi... Elbisesinin fermuarını açıp elbiseyi yarım indirdi... Ada’nın komik kalın sutyeni, birlikte olduğu onca güzel modelden sonra tüm sentetikliğiyle çıktı karşısına... Askılarını indirip sutyeni aşağı çekti. Sutyenin vücudunda bıraktığı o iz rahatsız ediciydi. İçindeki tüm isteği aldı. Gözlerini kapadı, kilitlenmiş bir asker gibi adım adım Ada’yı soymaya devam etti. Ada’nın çıplaklığı karşısında harekete geçemeyen erkekliğini kamufle etmek için onu kucağından indirip geri çekildi. Ona güya etkilenmişçesine bakarken mırıldandı: “Harika... Seninle bir şey paylaşmak istiyorum. Bana katılır mısın?”</p>

      <p class="paragraf-2">İlk defa bir erkek bu kadar yaklaşmıştı ona. İstenmek muhteşem bir duyguydu, varlığa değer katan güçlü bir şey. Tabii ki ona katılmak istiyordu, ne olursa olsundu. Ada kafasını evet anlamında sallayınca kalkıp salondaki koltuğa geçtiler. Sehpanın üzerinde duran antik metal kutuyu açtı Tugay, içinden çıkardığı ince beyaz tüpü sehpanın üstüne süs olsun diye konulan ayna tepsinin bir köşesine, ince bir çizgi şeklinde döktü. Kutunun içinden aldığı bir çubukla çizgiyi burnuna çekti, ikinci çizgiyi de döktü ve diğer burnuyla onu da çekti. Üçüncü çizgiyi dökerken Ada’ya “Arabadakinden daha özel bir şey bu, benim için denemeni istiyorum” dedi. Ada çıplaklığının karşısındaki erkeği etkilediğini düşünerek keyifli, Tugay ne isterse denemeye hazır, aynanın üstündeki kokaini çekti burnuna. Tugay kalkıp müziği açtı, biraz sonra bir görev gibi yapmak zorunda hissettiği sevişmeye hazırlanmak kokaine rağmen zor geliyordu ama kızı soymuştu bir kere, artık becermek zorundaydı.</p>

      <p class="paragraf-2">Koltukta güzel gözükmek için dik duran ve çıplaklığından utanmamaya çalışan Ada’ya baktı. Bir kadının kendisine hissettirebileceği hiçbir şey yoktu kızda ama biraz önce piyano çalarken nasıl da hoş gözükmüştü gözüne. Hatırladı. Müziği kapatırken Ada’dan kendisi için duyduğu en güzel parçayı çalmasını istedi. Ada kalktı, Tugay piyanoya gitmesini beklerken duvarda asılı olan kemanı aldı. Kısa bir akorttan sonra Godspeed You Black Emperor adlı grubun “Rockets Fall on Rockets” adlı parçasının girişiyle girdi müziğe. Yayı kemana vururken telleri baskılaması gereken parmaklarıyla notaları çekiştirmeye başladığında Tugay kızın yeteneğiyle yine sarsıldı. Sonra tellere vuran yay aniden kaymaya başladı tellerin üzerinde, dinleyenin ruhunda iz bırakırcasına. Müziğin Tugay’da iz bıraktığını görünce çıplaklığından gurur duyması gerektiğini, güzel göründüğünü sürekli kendine söyleyerek yeteneğinin Tugay’ı baştan çıkartacağının eminliğinde bastı notalara, kaydırdı yayı.</p>

      <p class="paragraf-2">O gece, Tugay’ın salonundaki koltukta bekaretini kaybetti Ada, sahtelikle yapılan her şeyin insandan çok şey götürdüğünü bilmeden, istendiğini, sevildiğini zannederek kendini bıraktı Tugay’ın kollarına. Çiftleşirken Tugay’ın hiç kendisine bakmamasına, içine girerken canının çok acımasına ve Tugay’ın boşalamamasına, Ada’dan gelen kanı görür görmez telaşla onu tuvalete yollamasına, Ada tuvaletten çıktığında kapıda bekleyen taksiye bindirmesine aldırmadan, kendini kadın gibi hissetmeye takıntılı Ada yalnız başına vardı evine. O gece kendini kandırmanın haf<span class="char-style-override-14">i</span>fliğini öğrendi, kendine yalan söyleyerek mutlu olmanın kolaylığında kaybolan herkes gibi.</p>

      <p class="paragraf-2">Sokağın köşesinde onu bekleyen Göksel’i görene kadar aklı gece boyunca Tugay’ın nasıl kendisini dinlediği, öptüğü, dokunduğundaydı. Taksinin sokağa girmesiyle içindekinin Ada olabileceğinin umuduyla ayağa kalkan Göksel araç yanından geçerken Ada’yla göz göze geldi. Ada’nın araçtan inip bir kez bile kendisine bakmadan eve girmesini izledi.</p>

      <p class="paragraf-2">Ada eve girdiğinde keyifliydi, çünkü en sonunda biri onun değerini bilecek kadar erkekti. Göksel’in sokakta beklemesi sinir bozucuydu, yine kimle kavga etmişti, her tarafı yara bere içindeydi, yanındaki köpekler de neyin nesiydi! Düşünceler geldiği gibi gitti aklından, artık ne Göksel’e ne de kendisine istediğini veremeyen kimseye ayıracak zamanı yoktu. Bir tek Tugay vardı. Deniz’in boş bıraktığı yer şimdi dolmuştu.</p>

      <p class="arabaslik-sol" id="toc_marker-3-21">21. Duru &amp; Can Manay</p>

      <p class="paragraf-2">Can ve Duru konuşmadan eve varmışlardı. Duru kafasını koltuğa yaslamış, gözlerini kapatmıştı ama uyumadığı belliydi. Can son birkaç saat içinde bir şeylerin ciddi değiştiğini hissediyordu, içi sıkılıyordu ama kurcalayıp içine doğan sıkıntının hayat bulmasını da istemiyordu. Meraktan ölse de Duru konuyu açmadan Duru’nun çıkışta karşılaştıkları kıza ne sorduğunu sormamaya karar verdi. En azından eve girinceye kadar bekleyecekti. Eve girerken başlayan yağmura baktı Duru. Kafasını kaldırıp gözlerini kapattı, yağmurun yüzüne düşmesini hissetti. Can arkasından yavaşça yaklaşmış, kollarını bedenine dolayıp iyice sokulmuş ve başını boynuna koyup kokluyordu onu, aynı ilk birlikte olmaya başladıklarında yaptığı gibi. Duru’nun içinde frenlediği nefret uyandı. Can’ı aşmıştı nefreti, daha kötüsüydü, kendisiydi nefret ettiği. Kendinden nefret eden bir kadın, en çok yakınındaki erkek için tehlikeliydi. Bu, Can Manay’ın tuzaklarında kaybolmasının, onun yemlerine atlamasının, kendi salaklığının, basitliğinin nefretiydi.</p>

      <p class="paragraf-2">Can Manay onu koklarken, ellerini vücudunda gezdirip bedenini iyice kendine çekerken derin bir nefes aldı Duru ve Can’dan sakin bir hamleyle sıyrıldı, eve girdi. Kurulanmak için soyunma odasına girdi, uyumak için giyeceği ve tahrik uyandırmaması için özellikle seçtiği kıyafetleri alıp banyoya geçti, soyunurken Can’ın kendisini görme riskini alamazdı. Salona döndüğünde, Can iki kadeh şarapla karşıladı onu. Duru kendisine uzatılan kadehi alıp, eve yayılan kekin kokusunun kendisini çağırdığını söyleyerek mutfağa ilerledi. Açık mutfağın tezgâhında duran kekten bir parça kesti yavaşça, bıçağın kayışını izleyerek. Can’a bir parça ister mi diye sordu, istemiyordu.</p>

      <p class="paragraf-2">Kek falan umurunda değildi Can’ın. Duru’nun bir an önce kendisine açılmasını, bu gece açılmayacaksa da elindeki şarabı içip uyuyakalmasını bekliyordu. Duru’nun yine istekli olmayacağı riskine karşı düşünüp özenle hazırlamıştı şaraba koyduğu karışımı. Bir kadeh içtikten sonra yarım saat içinde kesin uykuya dalacak, en az 6 saat uyanmayacaktı. Onunla istediği zamanı geçirebilmesi ve ona istediği her şeyi yapabilmesi için yeterli bir zamandı. Ama Duru epey acıkmış olmalıydı, dolaptan çıkardığı meyve tabağını da aldı. Can’ın yanına oturdu, “Ohh” diye derin ve yorgun bir nefes alarak meyve tabağını ve kadehini koydu sehpaya ve bir salkım üzüm alıp geriye yaslandı. Ayaklarını Can’a doğru uzatmıştı ki keki unuttuğunu hatırladı, ayağını Can’ın gövdesinde gezdirip mırıldanarak “Kekimi unuttum” dedi Can’ın duyduğu en tatlı şımarıklıkla. Can Duru’dan önce bir öpücük aldı, sonra kalkıp kekini getirdi.</p>

      <p class="paragraf-2">Duru ayaklarını Can’ın kucağına tekrar uzatıp geriye kaykıldığında kucağına koyduğu keki yemeye başladı. Can onun ayaklarını okşarken bahçeye bakan pencerelerden giren gecenin gri renginde öylece baktı Duru’ya. Gözlerine hücum eden duyguyu yutkundu. Duru’ya şarabını uzatıp kadeh kaldırdı. Duru dikleşip şarabı alırken, “Var mısın fondip yapalım ama kusarsam saçımı tutarsın!” dedi kıkırdayarak. Can tabii ki de hazırdı fondipe, şarabın uyutacağı o bedene bu gece kesin ihtiyacı vardı. Can gözünü Duru’nun bardağından ayırmadan içmeye başladı ama Duru ilk büyük yudumdan sonra yutkunmak için bardağı indirdi ve gözlerini kısıp tüm tatlılığıyla Can’a meydan okurcasına ikinci büyük yudumla bitirdi şarabı aynı Can gibi.</p>

      <p class="paragraf-2"><span>Can Duru’nun kadehini alıp kendisininkiyle birlikte sehpaya koydu ve ona uzandı ama Duru hemen ayağıyla Can’ı göğsünden ittirip geriye yaslandı. Kalan keki ağzına tıkarken “Hâlâ açım ve ayaklarım ağrıyor” dedi. Can savaşmayacaktı, nasıl olsa yarım saat içinde Duru uyuyakalacaktı. Kekini bitirdi, meyvesini yedi, Can ayaklarına dokunurken onu sadece seyredebildi. Güneşin doğmasına saatler vardı, gecenin güzel geçmesi gerektiğine emindi.</span></p>

      <p class="paragraf-2">Kapının açılma sesi olmasa belki de uyanmayacaktı ama Duru’nun yağan yağmurun altında bahçeye çıktığını görünce hemen kendine geldi, kalkıp kapıya ilerledi. Başı fena dönüyordu. Yüzünü yağmura sunan Duru’nun görüntüsü nefes kesiciydi, bir adım daha atamadan kapının yanında çivilenmiş gibi durdu Can. Duru’nun yağmur suyunu yüzünde hissetmesine, ağzını açıp damlaları diliyle karşılamasına, ıslanan kıyafetinin bedenine yapışmasına, iki yana açtığı beyaz, narin kollarının gökyüzüne uzanmasına baktı içinde hissettiği aşkın bu bedende hayat bulmasını izlercesine. Âşıktı ona. Ne gerekirse yapacak, ne gerekirse feda edecek kadar âşık.</p>

      <p class="paragraf-2"><span>Duru yağmurla kucaklaşmasını bitirdiğinde sırılsıklamdı, acele etmeden yavaşça girdi eve, gözlerini kırpmadan kendisine odaklanan Can’ı umursamadan durdu açık bahçe kapısında ve şiddetlenen yağmuru seyretti. Can, Duru’nun ıslak bedenine bu kadar yakın olup Duru’ya bu kadar uzak olmanın acısı içinde yaklaştı ona. Dokunmak, teninin sıcaklığıyla onu ısıtmak, ıslak bedeninden yayılan o muhteşem kokuyu içine çekmek, huzur bulmak istiyordu ama fena başı dönüyordu. Kolları Duru’nun bedenine dolandı. Partide içtiği viskinin üstüne şarap ağır gelmiş olmalıydı.</span></p>

      <p class="paragraf-2">Kolları arasında duran Duru’nun kulağına sevgiyle mırıldandı: “Benimle ilgili ne düşünüyorsun?” Duru yavaşça Can’a döndü. Etrafında dolanan kollar sanki yokmuş gibi dümdüz baktı Can’ın kızarmış derin gözlerine... Duru’nun suratında tuhaf, küçük bir gülümseme mi vardı?.. Can’ın suratına yaklaştı, Can Duru’nun kendisini öpmek üzere olduğunu sanıp derin bir nefes aldı, dudaklarını araladı ama Duru dudaklarını Can’ın yanağına sürerek kulağına uzandı her dokunuşunun onu mahvedeceğinin bilincinde. Dudaklarını bir an kulağına değdirdi ve öldürücü darbeyi fısıldayarak indirdi: “Seni düşünmüyorum.”</p>

      <p class="paragraf-2">Can’ın kaskatı bedeninden sıyrıldı Duru, birkaç adım atmıştı ki Can onu kolundan tutmak için yalpalayarak uzandı, dengesini kaybetmek üzereyken onu tutabildi, kendi dengesiz sarhoşluğuna şaşırmaya fırsat bulamadan, “Düşünmüyor musun! Anlamıyorum. Biz birbirimize aidiz” dedi duyduğuna inanamayan bir acıyla ama Duru hazırlıklıydı, suratına yayılan gülümsemenin eşliğinde Can’ın suratına uzandı, elini yanağından kaydırıp boynuna indirdi, kavradı ve haf<span class="char-style-override-14">i</span>fçe sıkarken “Bana ait olmasını asla istemeyeceğim bir şeysin sen” dedi, onu boynundan ittirip yatak odasına doğru yürüdü. Can dengesini kaybetti, her anlamda. Kâbusta gibiydi. Silkelenip, kendi dengesini sağlamaya çalışarak Duru’ya yetişti, kolundan yakaladı onu, Duru kolunu çekip kurtardı ama yürümedi, öylece bekledi. Oynadıkları oyunun sonuna geldiklerini biliyordu Can, hissediyordu. Arkasından yaklaşıp omzuna tutundu ve dehşet içinde yalvarırcasına konuştu: “Seni ölürcesine, öldürürcesine istediğim için mi suçluyorsun beni... Seni, değer bilmeyen bir keşin elinden alabilmek için tüm varlığımla savaştığım için mi kızgınsın... Pişman olmadığım için mi cezalandırıyorsun beni! Sana verdiğim değer için mi tüm bu soğukluğun... Âşığım sana” dedi mırıldanarak, sonra bağırarak tekrarladı: “Âşığım sana! Bir tek sana.”</p>

      <p class="paragraf-2">Duru dişlerini sıkarak döndü Can Manay’a, ayakta zor duruşuna bakarken suratına keyif yayıldı. Dengesini kaybettiğini, bir vuruşta yıkılacağını görüyordu.</p>

      <p class="paragraf-2">Dengesini sağlamak için kendisine yapışan bu adamı kendinden koparırken sakin, soğuk, kararlı konuştu: “Yemeğime ilaç kattığını bilmediğimi mi sanıyorsun. Bana tecavüz ettiğini! Beni sürekli takip edip işimi engellediğini! Her yerden, her an beni izlediğini! Sapıksın sen! Aşkınsa benim lanetim!’’</p>

      <p class="paragraf-2">Her kelime Can’ı parçaladı. Kalbinde kimsenin giremediği yerlere girdi Duru’nun kelimeleri ve vücuduna pompalanan kanla her hücresine yayıldı. Tutunmak zorunda hissediyordu yoksa ayakta duramayacaktı, gözleri kapanıyordu. Duydukları kendi evreninin yok olması gibiydi ama bu kadar basit olamazdı. Kapının kapanma sesi Can’ı etrafında hızla dönen bu kâbustan uyandırdı, onun peşinden yatak odasına gitti. Peki Duru neredeydi! Banyodaydı, kapı kapalı ve kilitliydi. Kapıyı açmaya çalışırken Duru’ya seslendi, cevap gelmedi. Kapıya vurdu, cevap yoktu. Kapıyı yumruklamaya başladığında odanın diğer tarafından Duru da kapıya bir tane geçirdi. Can Duru’nun sesini duymak için sessizleşti. Ama Duru konuşmadı, sessizlik içinde bekledi... Sonra suratını kapıya dayadı. Avuç içlerini kapıya yapıştırdı, parmaklarını kapının ahşap dokusunda gezdirirken gözlerinden inen yaşları silmeden, “Duru... Konuş benimle... konuş” derken içinde biriken hıçkırıkları bastırmak imkânsızdı.</p>

      <p class="paragraf-2">“Konuş benimle” dedi yine ama Duru’dan ses gelmiyordu. Can’ın kelimeleri dışında hiç ses yoktu. Ağlamasının sızıntısı bir an yayıldı atmosfere ama Can hemen toparladı kendini, sessizleşti. “Duru?” diye seslendi, cevap gelmedi. “Duru konuş benimle... Konuş benimle! Konuş!” diye bağırmaya başladığında konuşmasındaki deformasyonu fark etti, öfkelendi ve kapıyı kırarcasına kafasını kapıya geçirdi. Kafasını kapıya vururken avuçları yumruğa dönüştü, kapıyı yumruklamaya başladı. Böyle devam ederse ya kendini ya kapıyı kıracak ya da uyuyacaktı.</p>

      <p class="paragraf-2">Can’ın “Konuş benimle!” çığlıklarının arasında Duru’nun sesi duyuldu. Can ne dediğini anlamamıştı ama hemen sustu, yumrukları, darbeleri durdu, dinledi. Duru “Git” dedi yine. Can bir adım geriye çekildi, kızaran gözlerinden suratını sırılsıklam ıslatan yaşları sildi, titreyen elleri kıpkırmızı olmuştu. Kapının önünde önce sağa döndü, sonra sola ama gidemedi, kalbi o odanın içindeyken nasıl gidebilirdi? Kapıya yöneldi, yine elini kaldırdı ama vurmadı, eli havada kaldı bir an ve sessizce sadece parmak uçlarıyla dokundu kapıya, içindeki fırtınayı bırakırcasına bıraktı duygularını. Ağlaması bir çöküşe dönüştüğünde Can Manay kapının dibinde yere yığılmış, başını dizlerinin arasına almıştı.</p>

      <p class="paragraf-2">Duru kapının kırılma ihtimaline karşı elindeki ahşap elbise askısıyla hazırlıklıydı, ta ki sessizliğin içinde Can’ın ağlayışını duyana kadar. İçindeki öfke dindi önce, sonra devam eden ağlayışın etkisi çarptı. Can Manay. Koca Can Manay kapının önünde ağlıyordu, çok çaresiz olmalıydı. Çok seviyor olmalıydı. Duru bir an yumuşadı ama sadece bir andı, Deniz’e yaptıklarını, Can Manay’ın Deniz’e yaptıklarını unutamazdı. Kendisine yaptıklarını aşkın içine sarıp kamufle edebilirdi ama Deniz’le ilgili söylediği yalanlar, kurduğu tuzaklar affedilemezdi. Derin bir nefes aldı Duru. Gardını indirdi. Can’ın ağlamasının mırıltısı içinde rahattı şimdi, uzun süredir ilk defa her şey tam planladığı gibi gitmekteydi.</p>

      <p class="arabaslik-sol" id="toc_marker-3-22">22. Can Manay</p>

      <p class="paragraf-2">Can yatakta iki büklüm olmuştu, saçlarının arasında gezinen elin farkındalığıyla uyandı. Gerilen bedeni gevşedi, gözlerini açtı. Yatağın kenarına oturmuş kendisini okşayan Duru’yu gördü. Üzerindeki ince beyaz elbise haf<span class="char-style-override-14">i</span>fçe içini gösteriyordu. Duru ellerini Can’ın aslan yelesi saçlarında gezdirirken, “Oyun oynama artık” dedi, ciddiydi. Can dikkatle baktı Duru’ya, gözlerinin içine yüklediği ihtirasla sakince cevap verdi: “Sana oyun gibi gözüken her neyse o, benim sana karşı olan hassasiyetimdir. O hassasiyet sayesinde dünyanın en güçlü kadınısın, en azından benim için.”</p>

      <p class="paragraf-2"><span>Duru, Can’ın elini aldı, ağzına götürüp kendi dudakları üstünde gezdirmeye başladı, haf</span><span class="char-style-override-14">i</span><span>fçe yaladı. Can diğer eliyle uzanıp Duru’nun memesini okşadı, sıktı. Eli memesinden yukarı, yüzüne kaydı, suratını kendi yüzüne çekti. Duru, Can’ın üstüne çıkarken elbisesini yukarı sıyırdı, öpüşmeye başladılar. Can da hızla pantolonunu çıkarmak için kemerini açtı ama pantolonun düğmesi bir türlü açılmıyordu, düğmeyi bulamıyordu. Pantolonun düğmesiz olduğunu keşfetti önce, sonra bacaklarını saran kumaşın tüm vücudunu, kollarını sardığını fark etti. Kafasını kaldırıp tavandaki aynadan kendisine baktığında sadece gözlerini açıkta bırakan, kollarını arkada bağlayan bir deli tulumunun içindeydi Can! Uyandı.</span></p>

      <p class="paragraf-2">Nefes nefeseydi. Hemen kafasını kaldırıp tavandaki aynaya baktı, tulum falan yoktu, kötü bir kâbustu. Rahatlayacaktı ama Duru neredeydi? Banyo kapısı aralıktı. Hızla kalktı. Başı korkunç ağrıyordu. Banyo boştu ve ışıklar yanmıyordu. Salona gitti, bahçenin açık kapısı perdeleri uçuşturan rüzgârla çarpıyordu. Duru’yu bahçede bulabilme umuduyla fırladı bahçeye, yoktu. Çalışma odasında da yoktu. Alt kattaki havuzda, dans odasında, saunada da yoktu... Duru yoktu. Güvenliği aramak için telefonu aldı eline ve koşarak çalışma odasına daldı yine, bilgisayarı açacak, video kayıtlarına bakacaktı ama o an ekrana yapıştırılan not kâğıdını gördü. Nefesini tutup dokunmadan okudu.</p>

      <p class="paragraf-2">“Sakın arama beni, bulsan da asla sahip olamayacaksın.”</p>

      <p class="paragraf-2">Can not kâğıdını eline aldı korkuyla, elleri titriyordu. Ne olursa olsun Duru’yu kaybedemezdi! Güneşle birlikte içine doğan karanlıkta telaşlı, kontrolsüz ve bağımlı Can Manay.</p>

      <p class="arabaslik-sol" id="toc_marker-3-23">23. Deniz</p>

      <p class="paragraf-2">Yüzüne doğan güneş uyandırdı Deniz’i. Sabahın ayazını bir nefeste içine çekti. Sadece bir divan bulunan küçük odadan bahçeye çıktı. Köylüler Deniz için yapmışlardı bu odayı. Üzerinde eski bir fanila ve parçalanmak üzere bir eşofman altıyla yalın ayak dikildi güneşin karşısına. Doğmasını izledi.</p>

      <p class="paragraf-2">Milyonlarca insana ilham verecek ve birçoklarını harekete geçirecek o müzik o an akmaya başladı içine.</p>

      <p class="paragraf-2">Bir daha kimsenin, hiçbir şeyin yağmalayamayacağı bu bitmiş bedende ilk tohumun f<span class="char-style-override-14">i</span>lizlenmesi gibi dinledi içine akan müziği... Sakin, kontrolde ve hiçbir şeye ihtiyaç duymadan. Acı gitmiş, yerine müzik gelmişti.</p>

      <p class="paragraf-2"></p>

      <div class="footnotes">
        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-8-backlink" id="footnote-225-8">8</a> Allah ona salat ve selam etsin</p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-9-backlink" id="footnote-225-9">9</a> Pek çok şeyin yanında ağlamamızı da sağlayan bir hormon.</p>
        </div>
      </div>
    </div>
  </div>
</body>
</html>
