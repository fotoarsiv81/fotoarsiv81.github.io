<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>8-1.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x8-1.html" xml:lang="tr-TR">
    <div class="Basic-Text-Frame">
      <p class="split"></p>

      <p class="anabaslik" id="toc_marker-2"><img alt="ss.png" class="image" height="27" src="../Images/ss_fmt2.jpeg" width="40" />2. BÖLÜM<img alt="ss.png" class="image" height="27" src="../Images/ss_fmt3.jpeg" width="40" /></p>

      <p class="arabaslik-sol" id="toc_marker-2-1">1. Deniz</p>

      <p class="paragraf-2"><span>“Duygularınızın sizi ele geçirmesine izin vermediğiniz kadar insansınız! Öfke, nefret, kıskançlık, hayal kırklığı... Bu duyguların kontrolü ele geçirip hemen bir davranışa dönüşmesini engelleyebiliyorsanız gelişirsiniz. Peki ya aşk, sevgi, ümit... Bunların da davranışa dönüşmemesi mi gerekir. Evet, dönüşmemeli! Çünkü hissettiğimiz anda sevmek ya da kızmak, kafatasımızın içinde bulunan ve şu ana kadar bilinen en gelişmiş şeye, beynimize hakarettir. Duyguları hormonlarımız yaratır. Hormonlarımızı beynimizle f</span><span class="char-style-override-14">i</span><span>ltrelemediğimiz sürece kafasının içinde değerli evrenler taşıyan zavallı hayvanlarız” deyip karşısında oturan yüzü yaralı küçük çocuğun kafasına işaretparmağıyla haf</span><span class="char-style-override-14">i</span><span>fçe dokundu.“Bunu kullanmayı öğrenmek için buradayız” diye ekledi. Deniz yerinden kalkarken toprağa çökmüş kızlı erkekli karışık köy çocuklarının tüm dikkati ondaydı. En önde duran iki oğlan çocuğu birbirlerine döndüler. İkisinin de üstü başı biraz önceki kapışmalarından dolayı darmadağındı. Birinin suratında tırnak izleri, diğerininse kaşının yanındaki kızarıklık kavganın sert geçmiş olduğunu gösteriyordu.</span></p>

      <p class="paragraf-2">Deniz, çapasını alıp tarlaya doğru yürürken bu iki çocuk dışında geri kalanlar onu takip ettiler. Köye geldiğinden beri çocukların efendisi gibiydi. Çocuklar dışında kimse ona yaklaşamıyordu, onlardan başka kimseyle iletişim kurmuyordu. Çalıştığı tarlalar ve arada sırada konuştuğu çocuklardı köydeki hayatı. Anne ve babalar da bu durumdan hiç şikâyetçi değildi. Çocuklar onun etrafında olabilmek için çalışıyorlardı. O geldiğinden beri köydeki hayat yetişkinler için bir anlamda kolaylaşmıştı. Gerektiğinde, karın tokluğuna tarlaları çapalanıyor, sulanıyor, mahsulleri toplanıyor, ayıklanıyordu. Çocuklarıysa itiraz etmeden işlerini yapıyorlar, daha fazla iş soruyorlar, üstüne bir de eğitiliyorlardı. Balıkçıların yardıma ihtiyaçları olduğunda Deniz’e söylemeleri yetiyordu. Ne yardım gerekirse yapmaya hazır ve yapan, Yaradan tarafından gönderildiğine emin oldukları ve adından ve konuşmaktan hoşlanmaması dışında hakkında hiçbir şey bilmedikleri bu adamın hikâyesi diğer köylere bile ulaşmıştı. Deli olamayacak kadar aklı başında, hasta olamayacak kadar sağlam bir adam.</p>

      <p class="paragraf-2">Toprak işleri olmasa, gündelik yaşantının yorgunluğu olmasa, her gün hayvanlar ve tarla için güneşin doğumuyla kalkmak zorunda olmasa, her gece yorgunluktan yığılıp kalmasa kendini toplayamazdı Deniz. İçini dağlayan ihanetin acısında kaybolur ve kendini bulamazdı. Geriye bakmadan, günbegün çalışarak varabilmişti bu noktaya. Geçmişin hiçbir anlamı yoktu artık, geriye bakmadığı sürece. Sebze taşıyan kamyonlardan birinin arkasına geçip buraya vardığı zamanı hatırlıyordu, sanki öncesi yoktu... Hâlâ müzik yoktu.</p>

      <p class="arabaslik-sol" id="toc_marker-2-2">2. Özge <span class="char-style-override-15">&amp;</span> Muammer Bey</p>

      <p class="paragraf-2"><span>“Çıldırdın mı sen! Senin oyun olarak gördüğün şey onların adam bile öldürmelerine neden olabilecek bir şey! İzin verirler mi sanıyorsun? Diyelim ki içeri girdin, izin verirler mi senin ilerlemene, yayılmana! Her an aleyhine kullanabilecekleri şeylerin peşine düşerler, sana tuzaklar kurarlar ve günün sonunda onlar gibi kanına para bulaşmış, satılmış, değerlerini satmış birine dönüşmezsen ya da senin bir açığını bulup kendilerine bağlayamazlarsa anında ipini çekerler. Neden faili meçhul cinayetler var sanıyorsun! Failleri bulunamadıkları için mi? Cinayeti işleyenlerle katili bulması gerekenler aynı olduğu için!” Elini şaklattı Muammer Bey, çıkan “Şak” sesiyle birlikte “İşte böyle, bir anda yok olursun!” diyerek. Ömer her zamanki sakinliğinde “Muammer Abi haklı, bizim gücümüz yetmez bunlara. Kuyrukları birbirinin elinde bir sürü sırtlan. Leşle beslendikleri için çürümüşlüğe ihtiyaçları var. Senin kalbini dağlayan şey onların ağızlarını sulandırıyor” dedi.</span></p>

      <p class="paragraf-2"><span>Özge her adımda hissettiği kırık kolu ve çatlak omzuyla, küçücük salonun bir ucundan diğer ucuna yürümekten yorgundu. Koltukta oturan Muammer Bey’in önünde diz çöktü, sağlam elini onun dizine koydu, hemen yanında oturan Ömer’e baktı, ikisine birden konuştu: “Yaradılışımızın bir nedeni olmalı, değil mi? Buraya yiyip, içip, sıçıp uyumaya gelmedik yalnızca. Bizi rahatsız eden şeyleri değiştirmek için çaba göstermezsek nefret ettiğimiz bir dünyada yaşarken buluruz kendimizi; sürekli kafamızı diğer tarafa çevirirsek bir gün kafamızı nereye çevirirsek çevirelim karşımızda aynı rahatsız edici manzarayı görürüz. Üşenirsek, korkarsak insanlığımızdan oluruz. Ne olursa olsun, sonum faili meçhul bile olsa yapmak zorundayım. Ya desteğinizle ya da desteğiniz olmadan bunu yapacağım. Eğer bana katılırsanız, yardım ederseniz, belki size de zarar vereceğim, belki sizin hayatlarınızı altüst edecek durumlara neden olacağım ama uğrunda ölebileceğimiz şeyler olmadıktan ya da uğrunda yaşayacağımız bir dünya yaratamadıktan sonra, etrafımızdaki yağmaya böylesine seyirci kaldıktan sonra hayatın ne anlamı var. Zaten elime silah alıp meclisi basacağım da demiyorum! Evrenin benden istediği tek şey kıvılcım olmam. Ben ve benim gibi her şeyi göze almış, ne pahasına olursa olsun çakmak için bekleyen diğer kıvılcımlar sayesinde varoluşa hakkını vereceğiz. Biz çakmazsak hakkın ateşi nasıl yansın! Biz korkarsak, saklanırsak zaten korktuğumuz her şey başımıza gelmeyecek mi sanıyorsunuz. Bizi rahat bırakacaklarını mı sanıyorsunuz! Biz üşenirsek, rahat olacağını zannettiğimiz ve rahatlığımızdan taviz vermediğimiz hayatımızın çürümeyeceğini, mahvolmayacağını mı sanıyorsunuz! Karşı koymaya gücümüz varken karşı koymazsak tüm gücümüz bizden alındığında acı çekmeyeceğimizi mi sanıyorsunuz! Ses çıkarmazsak bu haksızlığın dineceğini mi sanıyorsunuz! Büyüyecek, içine sadece haklarımızı değil, özgürlüğümüzü de alan, sevdiklerimizi de yutan bir çığ gibi büyüyecek... Bir kıvılcım... tek bir kıvılcım Muammer Bey. Evren gerisini verecek, yeter ki kıvılcım olabilme cesaretimiz olsun, alevler gelir.”</span></p>

      <p class="paragraf-2"><span>Muammer Bey, Özge’nin sağlam elini tuttu sıkı sıkı, “Kendini, sevdiklerini yakma pahasına çakmak istiyorsan çak Özge, kıvılcım ol! Ama şunu bil, 20 yıl önce kıvılcım olmuş biri var karşında. Kıvılcımlar oluyor, sonunda ölüyor ama sistem değişmiyor. Hep onlar kazanıyorlar. Rüşvetle, korkuyla tek tek dönüştürüyorlar karşılarına çıkanları. Hâkimleri bile satın alıyorlar, hakkın satın alındığı bir sitem bu. Sadece para değil, insana hükmetme gücü veriyorlar satın aldıklarına, ne kadar satarsan kendini, o kadar yükseliyorsun. Başka yolu yok, ruhunu satmadan sisteme girebileceğini mi sanıyorsun? Ben sadece uyandırmak istiyorum seni, sistemi yıkabileceğin illüzyonu fenadır, bir geldi mi asla bitmez bu illüzyon. Hayat beni boşuna çıkarmadı karşına, sana yaşadıklarımı anlatayım, kıvılcım hayaliyle kendini feda etmeni engelleyeyim diye buradayım. Dinle beni kızım.” Özge, sıkı sıkı tuttuğu eli daha da sıkarak, “Hayal kurmuyorum ben, illüzyon falan da değil bu hissettiğim. Kalbimin içinde bir duygu var, eğer ona hizmet etmezsem ya yüreğimi yırtıp çıkacak, benden geriye bir posa kalırken kendini dinletebileceği bir beden bulacak ya da ben o duyguyu dinleyeceğim. Var olacağım” dedi ve saygıyla Muammer Bey’in elini bırakıp ayağa kalktı, karşılarındaki sehpaya oturdu, çenesini sağlam eline yaslayıp dümdüz baktı Muammer Bey’e.</span></p>

      <p class="paragraf-2">Muammer Bey derin nefes aldı, önce geriye yaslandı, sonra öne geldi, sakalını kaşıdı, “Murat Kolhan seni işe alacak ve birlikte gençlere yardım eden bir dergi çıkaracaksınız! Şimdiden telefonlarınızın dinlendiğine emin olun. Sisteme girdiğin anda seni kaydetmeye başlarlar” dedi ve cebinden çıkardığı sinyal kırıcıyı masaya koydu. “Bundan sonra da bunsuz sakın konuşmayın. Sen bir medya şirketine işe girdiğini sanabilirsin ama yönetimin kalbidir orası. Halkı uyuttukları yerdir. Sisteme kan pompalayan yerdir” dedi ve devam etti: “<span class="char-style-override-16">Darbe</span> için de iyi bir haberim var. Aslında bunu konuşmak için çağırdın bizi sanmıştım, bundandı hazırlığım ama neyse fena sürpriz yaptın” dedi başını kinayeyle Özge’ye sallayarak. Ömer, “Nedir haber?” diye atıldı, <span class="char-style-override-16">Darbe’</span>nin yayından kaldırılmasıyla ilgili canı Özge kadar sıkkındı ama sabrı Özge’den daha azdı. Muammer, “Size bir yatırımcı buldum. Aradığınız paranın yarısı kadar ama hiç yoktan iyidir” dedi.</p>

      <p class="paragraf-2">Ömer’in ayağa kalkması, ellerini şaklata şaklata yaşlı amcalar gibi dansa başlaması herkesi güldürdü. Muammer Bey tarafından uydurulan, yatırımcının eski ve zengin bir arkadaşı olduğuyla ilgili hikâyeyi sorgulamadan ve paranın Muammer Bey’in yıllardır bayide çalışıp biriktirdiği tek parası olduğunu bilmeden kabul ettiler. Muammer Bey’in sonunda ülkenin en hatırı sayılır ve zengin adamlarından biri olması işte böyle başladı.</p>

      <p class="arabaslik-sol" id="toc_marker-2-3">3. Can Manay</p>

      <p class="paragraf-2">Duru’nun, ruhunda yarattığı depremi kontrol altına almanın tek yolu her şeye rağmen Can Manay olabilmekti. Gününü, daha önce zamanını Duru’ya ayırmak için aksattığı 2 seans ve iki hafta sonra başlayacak programla ilgili daha önce ertelediği toplantıya ayırmaya karar vermişti. İçine yayılan duygudan sıyrılıp tekrar Can Manay gibi hissetmeye, dikkatini Duru’dan almaya ihtiyacı vardı var olabilmek için, yoksa içindeki açlıkla hastaneye gidip Duru’ya saldırması an meselesiydi. Sadece Duru’nun kanıyla doyan bir vampir gibiydi.</p>

      <p class="paragraf-2"><span>Seansa gelenler, daha doğrusu kabul edilenler belirli bir gelir düzeyinin üstünde kişiler olduklarından Can Manay’ın bakış açısında sorunları genelde aynıydı. Hayatın üretim için insana bağışladığı konfor, üretmek yerine tüketim kaynaklı keyfe adanırsa sonuç hep aynı oluyordu: Keyf</span><span class="char-style-override-14">i</span><span>n ve konforun içinde kaybolan mutsuz, tatminsiz, intihar eğilimli kayıp insanlar. Uyuşturucuyla tanışmaları an meselesiydi bu kayıp insanların, kendi bağımlılıkları içinde huzur bulup zamanı anlamlandırmanın kestirme yollarına sapıyorlardı. Hayatta kestirme yolların hepsinin sadece tek bir yere, potansiyelin fedasına çıktığını bilmeden.</span></p>

      <p class="paragraf-2"><span>Şimdi karşısında oturmuş, ancak seviştiği zaman yani karşısındakinin orgazma teslim olmuş halini görerek insanlarla bağlantı kurabilen 17 yaşındaki Merve’yi dinliyordu. Seks bağımlılığına neyin sebep olduğu henüz saptanmamıştı ama cinsel istismara uğramış olmanın olasılığı artırdığını, beyindeki bir kimyasal dengesizliği tetiklediğini düşünüyordu Can. Merve cinsel istismara uğramamıştı. Dört yıldır müşterisiydi Can’ın. Sado-mazoşist eğilimlerinin kaynağını bulalıysa iki yıl olmuştu. İnsan ruhundaki problemlerin hayatlarındaki özellikle ilk dört yılda nasıl tohumlandığını iyi biliyordu Can. Merve’nin annesi çok sevgi dolu bir kadın olmasına rağmen, çocuğunu iyi besleme takıntısı yüzünden Merve bebekliğinin bir dönemimde annesi tarafından elleri zorla tutulup, ağzı zorla açılarak beslenmişti. Annesinin sonsuz sevgisi içinde büyüyen genç kız bu yoğunluktaki bir sevgiyi yine aynı yoğunlukta şiddetle deneyimlemişti hayatının ilk yıllarında. Domine edildiği cinsel ilişki Merve’ye hem istendiğini hem de beslendiğini hissettiriyordu içten içe. Merve’nin sado-mazoşist eğilimini çözmek aslında çok kolaydı. İşini iyi bilen biri tarafından yapılacak basit NLP yöntemleriyle birkaç seansta halledilebilirdi. Kısacası Can Manay için çocuk oyuncağıydı ama Merve’nin hikâyeleri eğlenceliydi, her hafta geliyor, kaç kişi tarafından nasıl becerildiğini, dövülerek becerilirken nasıl da kendini iyi hissettiğini anlatıyordu Can’a. Son bir yılda iş ciddiye binmeye başlamış, Merve kendisini becermeleri için sokakta sıradan adamlara bile teklifte bulunmaya başlamıştı. İki kere tecavüze uğramış, tecavüzde huzur bulduğunu keşfedince de daha da tehlikeli durumlara sokar olmuştu kendini. Can Manay, Duru yüzünden uzun bir süre görmemişti Merve’yi ne de diğer müşterilerini, şimdi Merve’nin karşısında oturunca karar verdi, Merve’nin hesabını bugün kapatacaktı.</span></p>

      <p class="paragraf-2">Can konuştuğunda Merve sanki transta gibi mırıltıyla babasının şoförünün kendisine yaptıklarını anlatıyordu. Can, “Bir anda tüm bunlardan kurtulmak ister miydin?” dedi, Merve sustu, duyduğu şeyi doğru anladığına emin olmak için sorguladı: “Tüm bunlardan derken?”</p>

      <p class="paragraf-2">Can “Tüm bu zahmetten” dediğinde Merve, “Kendimi öldürmemi önermeyeceksin umarım?” diye sorguladı, espri yapmıyordu.</p>

      <p class="paragraf-2"><span>Can “Hayır” dedi. Kaykıldığı yerde öne doğru toparlanıp, “İçinde oluşan ve sekse yönelttiğin bu açlığı doyurmanın bir yolu var desem?” dedi. Merve kaşlarını kaldırdı, annesinin bir arkadaşının tavsiyesiyle 4 yıldır geliyordu Can Manay’a ve ilk defa böyle bir şey duyuyordu, seansları genelde Can Manay’ın “Varoluşu deneyimlemenin milyonlarca yolu var, sen bunu seçtin, seçimin için toplumun seni yargılamasına izin verme” diye başlar, “Kendini cinsel hastalıklardan koru” diye biten konuşmasıyla sonlanırdı, ilk defa bir kurtuluştan bahsediyordu, tam da Merve aslında kendisinde bir gariplik olmadığını, sadece diğer insanların ot gibi hissetmeye alışabildiklerini kendisininse alışmak istemediğini düşünmeye başladığında. Merve ciddi, “Neymiş bu yol?” dedi.</span></p>

      <p class="paragraf-2">Can suratındaki sinsi gülümsemeyi genişleterek ayağa kalktı, adım adım Merve’ye yürüdü sakince. Merve bu gülümsemeyi çok iyi tanıyordu, kendinden yaşça büyük bir sürü erkekte defalarca görmüştü. Can kendisine yaklaşırken koltukta kaykıldı, bacaklarını haf<span class="char-style-override-14">i</span>fçe araladı. Can şimdi iki bacağının arasında duruyordu Merve’ye doğru eğildi ve gözlerinin içine bakarken fısıldadı: “İyi bir kız olup istediğim her şeyi yapacak mısın?”</p>

      <p class="paragraf-2">Merve dudaklarını ısırıp kafasını sallayarak cevap verdi, birazdan, başka hiçbir şekilde giremediği o muhteşem duygu denizine gireceğini ve Can Manay boşalırken suratının nasıl göründüğünü düşünerek. Bacaklarını iyice araladı, yukarı kalkan eteğini beline kadar sıvadı, kendisiyle oynamak için elini apış arasına koydu ama... ne oluyordu! Can Manay nereye gidiyordu?</p>

      <p class="paragraf-2">Can Manay’ın köşedeki dolaba gitmesini izlerken bir an durakladı. Can dolaptan beyaz bir kumaş alıp katlı kumaşı açarken Merve’nin yanına geldi. Merve kendiyle oynamaya başlamıştı, bu çok iyiydi çünkü tedaviye giden yol demekti.</p>

      <p class="paragraf-2"><span>Merve, Can Manay’ın elindeki kumaşın deli gömleği olduğunu anladı ama şaşırmadı, bir psikologun fantezisinin bu olması nedense doğaldı. Can gömleği giymesini buyurduğunda Merve hemen doğrulup emri yerine getirdi ve eteği beline kadar sıvanmış bir halde kalkıp Can’ın gömleğin arkasını bağlamasını bekledi. Can gömleği sıkıca bağlayıp eteği çekip düzeltti. Merve, belki de bu özel seansa oral seksle başlamasının istendiğini düşünüp Can’a döndü, diz çöktü, konuşmadan ağzını açtı. Can’ın sinsi gülümsemesi yine belirdi “Bu çok iyi” derken ama fermuarını açmak yerine masasındaki telefona gidip yemek siparişi verdi. Merve dizleri üstünde öylece bekledi, şimdiden ıslanmıştı bile. Can eline aldığı sandalyeyi orta sehpanın yanına koyup Merve’ye yürüdü, yanına geldiğinde arkasına geçip onu bir hamlede ayağa kaldırdı. Çekiştirilmenin sarsıntısından hoşlanan Merve iştahla gülümsedi, birazdan kendisine yapılacak her şeye hazırdı. Can, Merve’yi sandalyeye doğru sürüklerken sinsi gülümsemesi daha da güçlenmişti, kızı tek hamlede sandalyeye oturttu ve sandalyeye bantladı. Merve’nin şimdi kafası karışmıştı, ne oral seks ne de herhangi bir pozisyon için uygun değildi bu oturma şekli... Can odadan çıktı.</span></p>

      <p class="paragraf-2">Geri döndüğünde yanında yemek arabası ve Merve’ye bir kez bile bakmayan Zeynep Hanım vardı. Zeynep Hanım’ın varlığı olayın tüm cazibesini bozsa da Merve nasılsa birazdan yine yalnız kalacaklarını düşünüp umursamadı. Sehpanın üzerine dizilen yemekler o kadar fazlaydı ki Merve Can Manay’a baktı. Göz göze geldiler. Can’ın suratındaki o sinsi gülümseme odadaki atmosfere tamamen aykırıydı.</p>

      <p class="paragraf-2">Zeynep Hanım yemekleri yerleştirip sadece tek bir servis açtıktan sonra arabayı iterek çıktı. Merve tam o anda konuşacaktı ki Can onu “Şşşt” diyerek susturdu. Sakince yaklaştı ve yanında dizlerinin üstüne çöktü. Merve son beş dakikada olanlarla beş dakika önce olmasını düşündüğü şeyler arasında hiçbir bağlantı kuramıyordu. Şaşkındı. Can tabağını yemekle doldurmaya başlayınca daha da bir şaşırdı. Söyleyecek kelimeler bulabilse konuşacaktı ama ne diyebilirdi ki... Can Manay yanında böyle yemek mi yiyecekti? Derken Can tabaktaki yemekten bir lokma çatala dizip Merve’ye uzattı. Merve şaşkınlıkla çatılmış kaşlarını bozmadan lokmayı ağzına aldı. Sonra ikinci lokma, sonra üçüncü... Tabaktaki yemek bittikçe koydu Can Manay, ta ki Merve tıka basa doyana kadar lokma lokma besledi onu. Merve bir lokma daha yerse kusacağını söyleyip Can’ın uzattığı çatala kafasını çevirene kadar devam etti bu besleme. Merve’nin itirazından sonra Can sakince kalktı yerinden, kapıya gidip açtı, altında siyah pantolon bulunan adam hiç konuşmadan girdi içeri üzerindeki gömleğin düğmelerini açarken.</p>

      <p class="paragraf-2"><span>Merve bir an itiraz etmeyi düşündü ama sonra neden olmasın diye karar verdi. Daha önce bir sürü erkekle aynı anda sevişmişti, tarif edilemez bir ruhsal rahatlama vermişti o durum Merve’ye bir sürü f</span><span class="char-style-override-14">i</span><span>ziksel acının yanında. Adamın kendisine yaklaşmasıyla Merve gülümsedi, nihayet beklediği şeyin gerçekleşeceğini düşündü ama adam tabaktaki çatalı alıp Merve’ye uzattı.</span></p>

      <p class="paragraf-2">Seansın bundan sonrası sağlıklı biri için tam bir travmaydı. Ruhsal sağlığı bozulmuş biri içinse gerçek bir tedavi, yanlış kaynamış kemiği kırarak düzeltmek gibiydi.</p>

      <p class="paragraf-2">Ali, Can Manay’ın kendisine verdiği her talimata uyarak zorla lokma lokma besledi Merve’yi. Merve kafasını çevirdiğinde kafasını zorla tutup soktu lokmayı, tükürdüğünde bir lokma daha verip ağzını açmasını engelledi. Kustuğunda, mendille hızlıca ağzını temizleyip diğer lokmaya geçti. 6 kişi için hazırlanmış yemek bitmek üzereydi ama Merve sinirle bağırıp oturduğu yerden kurtulmaya çalışana kadar pes etmedi. Can Manay’ın tuhaf yöntemleri olduğunu herkes bilirdi ama bu kadarına Ali daha önce hiç tanık olmamıştı. Merve’nin haykırmalarına, bağırmalarına, kusmasına rağmen zorla yedirmeye devam etti, gözü sürekli Can Manay’daydı. Son lokmayı verdiğinde Can “Tamam” dedi ve Ali, her tarafı kusmukla karışık yemek olmuş bir şekilde çıktı Can Manay’ın odasından.</p>

      <p class="paragraf-2">Merve kızaran suratı, gözlerinden akan yaşla karışmış ve her tarafına bulaşmış kusmukla berbat bir haldeydi. Can Manay sakince çözdü Merve’yi ama ceketi çıkarmasına yardım etmedi. Suratına takındığı tiksinti dolu bir ifadeyle karşısına dikilip konuştu: “İğrençsin sen. Hayatımda gördüğüm en tiksindirici şeysin. Haline bak. Kendini soktuğun şu hale bak. Nasıl izin verebilirsin bunun sana yapılmasına! Senin yerinde olsam bir kere daha böyle bir şey yaşamaktansa ölmeyi tercih ederim.” Merve sehpanın üstündeki çatalı kapıp atıldı Can Manay’a. Can saldırıya hazırlıklı olmasa gözüne yiyebilirdi o çatalı. Ama hazırlıklıydı ve hemen masasının ardına geçti. Merve elinde çatal masanın diğer ucunda Can Manay’ı yakalamaya yeminliydi, ta ki Can konuşana kadar.</p>

      <p class="paragraf-2">“Haklısın... Kimse sana bunu bir daha asla yapamaz. Hiç kimse! Çünkü asla izin vermeyeceksin. Eve gideceksin. Yıkanacaksın. Sana bulaşmış her şeyi yıkayacaksın! Tertemiz olacaksın! Çıktığında da bir daha asla kimsenin seni kirletmesine izin vermeyeceksin!”</p>

      <p class="paragraf-2">Merve’nin eli titredi. Önce çatal düştü elinden, sonra dizlerinin bağı çözüldü, yere çöktü bedeni, Can Manay odasından çıkarken Merve çöktüğü yerde yine kusmaya başlamıştı.</p>

      <p class="paragraf-2"><span>Telefonlarına cevap vermeyen Bilge’ye haddini bildirmek için aşağı inerken, Zeynep’i, toparlanmasında Merve’ye yardım etmesi için odaya gönderdi, bir daha Merve’nin seansa ihtiyacı olmayacağından emindi. Bireye, yoğun şefkat hissettiği kişi tarafından uygulanan şiddet sevgiyle kodlanır ve bu kod bilinçaltında ya sadist ya da mazoşist eğilimlerin tohumlarına dönüşürdü. Annesi tarafından bu kadar sevilirken birincil ihtiyacı olan yemek yemede anne şiddetine maruz kalan bir çocuğun, diğer birincil ihtiyaçlarında da şiddet arayışına girmesi kadar doğal ne olabilirdi ki! Beynimiz kodlamayla çalışıyordu, Merve’nin beyni sevildiğini ancak şiddet gördüğünde anlayacak kadar bu iki duyguyu birbirine bağlamıştı. Can Manay Merve’yi hiç sevmeyen birine besleterek ve sonunda da güvendiği kişi olan kendisi Merve’nin karşısına geçip ondan tiksindiğini, bu halinin iğrenç olduğunu söyleyerek çatlatmıştı paterni.</span><span class="dipp char-style-override-17" style="font-size:0.82em;"><a class="footnote-link" href="#footnote-225-7" id="footnote-225-7-backlink">7</a></span> <span>Keşke Çiçek’le tetiklenen, Eti’yle baskılanan, Duru’yla beslenen ve içinde bir labirent gibi kaybolduğu kendi paternini de kırabilseydi. Onu tetikleyen şeyin ne olduğunu bilebilseydi.</span></p>

      <p class="arabaslik-sol" id="toc_marker-2-4">4. Bilge</p>

      <p class="paragraf-2">Uçtuğunu düşündü Bilge, deniz toprağı ele geçirirken, içindeki tortuyla binaları yıkıp yolları doldururken şekil değiştiren yeryüzünün üstünde uçuyordu. İçinde bulunduğu binanın çarpan dalgalarla camlarının kırıldığını, içeri giren dalgaların duvarlara çarpıp yıktığını, binanın çöktüğünü gördü kapalı gözlerinin karanlığında, beyninin en derinliğinde. Şehirdeki her şeyin önce suyun altında kalmasını, sonra yerine çekilen suyun bıraktığı çamurlu bir tortuyla kaplanıp yok olmasını izledi. İzlediği yıkımda huzur vardı. Bilindik dünyanın sular altında kalması bir diğerinin doğumuydu. Böyle bir felaket yeni bir yaşam için verilen fırsattı sadece. Bu sefer, içlerinde var olan canlıların yaşamı olacaktı. Nasıl hissettiğini bilmiyordu ama başında birinin dikildiğini hissetti, gözlerini açtı. Can Manay, dizinin dibinde dikilmiş, tepeden dimdik kendisine bakıyordu.</p>

      <p class="paragraf-2">Hemen kulaklığı çıkardı Bilge, müziğin kesilmesiyle fantezisini kurduğu dünya kapandı kendisine. Ayağa kalkardı ama Can Manay o kadar dibindeydi ki onunla burun buruna gelmesi hoş olmazdı. Oturduğu yerde başını kaldırıp Can Manay’ın komut vermesini bekledi. Can mırıldandı: “N’apıyorsun?” Bilge dümdüz ama Can Manay’ı suratına eğilmiş görmekten tedirgin cevap verdi: “Müzik dinliyorum.”</p>

      <p class="paragraf-2"><span>Can Manay “Çalışırken mi?” diye diklendi doğrulup poposunu Bilge’nin masasına dayarken. Bilge masayla kendi oturduğu sandalye arasındaki daracık yere giren Can Manay’a biraz mahcup, “Evet... Affedersiniz. Anlamsızlığa iyi geliyor” dedi içinde bir kırıntı bile ukalalık olmayan bir tonda ve kafasını önüne eğdi. Çünkü bu pozisyonda birbirlerine bu kadar yakın durmaları tuhaftı, Can Manay küçük bir adım atsa bacaklarının arasındaydı.</span></p>

      <p class="paragraf-2">Can, Bilge’nin sıkıca toplanmış saçlarına baktı tepeden, saçları ne kadar sık ve gürdü. Açıldıklarında nasıldılar acaba, hiç saçları salık görmemişti onu ya da gözlüksüz. Bu kadar sıkı toplanan saçlar başını acıtıyor olmalıydı. Elini uzatıp çıkarmak istedi tokayı ama tabii yapmadı. Duru’ya gitmeliydi. Niye gelmişti buraya diye düşündü bir an, hatırladı, Bilge telefona cevap vermemişti. Can poposunu haf<span class="char-style-override-14">i</span>fçe kenara kaydırıp, masanın köşesindeki telefonu alıp Bilge’nin tam önüne koydu, yanına cep telefonunu koydu. Bilge’nin yine yüzüne eğilip, “Ben arayınca bakmak için buradasın!” dedi, doğrulup dümdüz baktı Bilge’nin sağ elinin başparmağıyla işaretparmağının kenarını kazımasına. Kısacık kesilmiş tırnaklarına... Sol ön dişinin alt dudağının kenarını incecik ısırmasına... suratına.</p>

      <p class="paragraf-2"><span>Bilge’nin kaçamak bakışları Can Manay’ın keskin bakışlarıyla çarpıştı sadece bir kere ve Bilge, Can Manay’ın neden kendisine sardığını düşünürken şükürler olsun ki of</span><span class="char-style-override-14">i</span><span>s telefonu çalmaya başladı. Bilge hemen Can Manay’a baktı. Can Manay hâlâ kıpırtısız, kollarını önünde bağlamış, dümdüz Bilge’ye bakmaktaydı. Bilge ürkekliğini gizlemeye çalışarak cevapladı telefonu, arayan Zeynep’ti. Can Manay’a arabasının arka çıkışta hazır edildiğini, unuttuğu telefonunu da arabaya gönderdiğini söylüyordu.</span></p>

      <p class="paragraf-2"><span>Can Manay kollarını çözdüğünde elini Bilge’ye doğru uzatıp bir şey söylemek için ağzını açtı ama vazgeçti, dönüp odadan çıkarken kapıda durdu, Bilge nefesini tutarak bekledi bu duruşun nedenini. Can Manay yan dönüp sanki yeni fark etmişçesine “Bu... bu kokan şey ne?” dedi. Bilge neyin koktuğunu bilmiyordu, kokladı, hiçbir şey kokmuyordu. Kokmamaya çok özen gösteren biriydi, ne kokuyor olabilirdi ki derken Can Manay teşhisini koydu: “Lavanta!” Bilge’ye döndü, gözlerinden taşan öfke o kadar şiddetliydi ki, Bilge şaşkın gözlerini Can Manay’dan kaçırmamak için kendini zorlayarak sandalyesiyle bir milim geriledi. Can Manay tane tane, soğuk bir sesle mırıldandı: “Bir daha bu kokuyu duymak istemiyorum. Burası çamaşırhane değil.”</span></p>

      <p class="paragraf-2">Can Manay gittiğinde Bilge hâlâ nefesini tuttuğunu, oturduğu sandalyenin kollarına geçirdiği ellerini sıktığını fark etti. Gevşedi. Nesi vardı bu adamın!</p>

      <p class="arabaslik-sol" id="toc_marker-2-5">5. Eti &amp; Can</p>

      <p class="paragraf-2"><span>Yarattığı canavar tarafından güçlendirilmek kadar işleri kolaylaştıran ve aynı zamanda insaflı bir vicdanı rahatsız eden başka bir pozisyon olamazdı Eti’nin hayatında. Hastaneye geldiğinde Duru’yu göreceğinden emindi. Yangın sonrasında yaşadığı travma yüzünden haftalardır kızın herhangi resmi bir psikolojik değerlendirmeye tabi tutulmadan, bu şekilde izole alıkonulmasını anlamıyordu ya da aslında anlıyordu söz konusu Can Manay olunca. Psikiyatri bölümüne çıkıp kendini tanıtır tanıtmaz gördüğü hürmet bugünkü hayatını, yaptığı işi, hatta gittikçe zorlaşan hastalığını bile çekilir kılıyordu. İnsanların gösterdiği hürmetten etkilendiğinden değil, kendisi gittikten sonra bile oğluna açılacak kapıların, yapılacak kolaylıkların göstergesi olmasındandı mutluluğu.</span></p>

      <p class="paragraf-2">Ama Duru’yla görüşme talebini duyar duymaz hemşire hemen bölüm yöneticisiyle görüşmesi gerektiğini açıklamıştı. Eti şaşırmadı, olanlar şüphelerinde haklı olduğunu gösteriyordu, o kadar. Bölüm yöneticisiyle konuşmaya gerek olmadığını, Can istemediği sürece Duru’yu kimsenin göremeyeceğini biliyordu.</p>

      <p class="paragraf-2"><span>Sakince gülümseyerek gerek olmadığını, zaten bir toplantısı olduğunu, başka bir zaman arayacağını belirtti ve asansöre geri bindiğinde yüzündeki gülümseme düştü, Can’ın yine harekete geçme olasılığı kapladı içini. Onu aramak için binadan çıkması gerekti.</span></p>

      <p class="paragraf-2">Hastanenin güzel, yemyeşil bahçesinde yürüyüp gece yağan yağmur yüzünden çamura bulanmış yola girdi. Can’ı aramayacaktı, kendisini aramasını sağlayacaktı. Can’ı ararsa onunla değil Bilge ya da Zeynep’le muhatap olacağını biliyordu. Can’a mesaj attı: “Duru’nun hastanesindeyim.” Onun birkaç saniye içinde kendisini arayacağından emin, bekledi.</p>

      <p class="paragraf-2">Telefonu dördüncü çalışında açtı sakince “Efendim” diyerek.</p>

      <p class="paragraf-2">Can’ın da sesi çok sakindi “İyi günler” derken ama Eti emindi, bu sakin sesin bedeninde telaş hâkimdi. Eti, “Sana da” dedi ve sustu, önce onu konuşturacaktı. Birkaç saniye süren sessizlikten sonra Can, “Konuya benim girmemi bekliyorsun. Ne kadar profesyonel ve klişesin Eticim” dedi ve sustu.</p>

      <p class="paragraf-2">Arada 12 saniye sessizlik oldu, Eti ne kadar da uzun diye düşünürken Can yine konuştu: “Niye hastanedesin?” dediğinde sesindeki alaycılık yok olmuştu. Eti derin nefes aldı hâlâ hatta olduğunu Can’ın anlaması için ama konuşmadı, 9 saniye daha bekledi, konuşacaktı ki Can oltaya geldi: “Duru kimseyi görmek istemiyor...” Eti sadece dinledi. Can, “O gün onu terk etmiştim, çok ağır gelmiş olmalı, bana çok âşık... Camı kırıp evime girmiş, cezalandırılmasını istemiyorum zavallının” dedi.</p>

      <p class="paragraf-2"><span>Eti sesini çıkarmadı. Can, “Benden başka kimseyle konuşmuyor!” diye çıkıştı, sonra yine bekledi. Dışarıdan gelen sesler olmasa Eti’nin hatta olmadığını düşünebilirdi Can, sessizlik çok rahatsız ediciydi. Eti’den bir ses alabilmek için “Alo” dedi ama der demez kendini acemi bir salak gibi hissedip suratını buruşturdu, eliyle saçlarını karıştırdı, niye “Alo” demişti ki! Eti her kelimenin üstüne basarak tane tane konuştu: “Kendine gelmeni bekliyorum.”</span></p>

      <p class="arabaslik-sol" id="toc_marker-2-6">6. Can &amp; Eti</p>

      <p class="paragraf-2">Can’ın, hastanenin kapısına yaklaşmak üzereyken durup kendisine cevap vermesini bahçenin köşesinden izledi Eti. Can önce kocaman bir kahkaha attı, “Bekliyor musun!” dedi ve sonra aniden ciddileşip kelimeleri dişlerinin arasından çıkardı: “Kendime nasıl geldiğimi senden daha iyi kimse bilemez Eti. Kendime gelebilmek için neler feda ettiğimi... Buraya birlikte geldik, unuttun mu? Unutmadın, bana hatırlatmak için can atıyorsun ama ben kendimdeyim, tam merkezimdeyim! Duru’yu görmek istiyorsan git gör gösterirlerse!” diye çıkıştı.</p>

      <p class="paragraf-2">Eti tane tane, “Bunca yaşananlardan sonra varabildiğin yer burasıysa yazıklar olsun! Buraya, bu karanlık, kontrolsüz yere, sana birlikte gelmedik Can! Biz seninle sadece ışığa birlikte yürüdük ama sen kendi içinde kayboldun” dedi ve tehditkâr ekledi: “O kızı yarın çıkar lütfen!” Sakince telefonu kapattı.</p>

      <p class="paragraf-2">Can’ın kalbi hızlanmıştı, içini dolduran telaş bir an suratına yansıdı, Eti telefonu suratına kapatmıştı! Sarsıldı. Bir süre yere bakakaldı, ta ki uzaktan birinin kendisine yaklaştığını fark edene kadar. Kafasını kaldırıp hastanenin bahçesinden kendisine doğru yürüyen Eti’yi gördü, Eti dümdüz bakıyordu, sanki içinde ne varsa, ruhunda ne oluyorsa her şeyi görebiliyordu. Kendisini tehlikede hisseden bedeni uzaklaşmak isterken mantığı durmasını, bakışlarını kaçırmadan konumunu korumasını, teratorisine sahip çıkmasını buyurdu Can’a. Eti ona beş metre kala durdu, yavaşça kafasıyla küçük bir selam verdi ve dönüp gitti.</p>

      <p class="arabaslik-sol" id="toc_marker-2-7">7. Duru</p>

      <p class="paragraf-2"><span>Nihayet Can gelmişti. Telefonda konuşmak için biraz bahçede oyalanmış, şimdiyse öylece dikiliyordu. Birini bekliyordu. Hayır, bakıyordu. Can’ın karşısında dikilen kadın da kimdi? Kadın çekip giderken Can bakakaldı arkasından, kıpırtısız ve dönüp hastaneye girdi. Duru camın önünden koşarak lavaboya gitti, suratına baktı; yanaklarını çimdikleyerek pembeleşmesini sağladı. Ne kadardır hastanede tutulduğunu bilmiyordu ama pencereleri yüksekteki diğer odadan buraya geçireli dokuz gün olmuştu, her atağa geçtiğinde bayıltılmak zaman algısını zayıflatmıştı. Yatağa uzandı, kapıya arkasını döndü, üzerindeki uzun geceliğin altından kalçasının kıvrımlarını kapıdan girecek kişiye sunarcasına. Çünkü çaresizdi. Ağlamak, bağırmak, Can Manay pisliğine saldırmaya çalışmak anlamsızdı, çırpındıkça daha çok saplanıyordu bataklığa. Uyandığında yanı başında bekleyen Can’ı görünce tekme tokat girmişti ona ama hemen bayıltılmıştı, yine ayıldığında Can yanındaydı, başını karnının yanına koymuş uykuya dalmıştı. Duru bu sefer saçlarından tutmuştu onu ve parçalarcasına geçirmişti tırnaklarını tekrar bayıltılana kadar. Her saldırıyla birlikte rutine binen bu uyuşturulmalar buradan böyle çıkamayacağını öğretmişti. Her yolu denemişti kendini Can Manay pisliğinden temizlemek için ama hiçbir yol sonuç vermemişti. Bazen geceleri Can’ın odasına geldiğini, uykusunda kendisiyle seviştiğini gördüğü rüyalar vardı, bedeni paralize olmuş gibi kıpırdayamadığı, gözlerini bile açamadığı kâbuslardı bunlar. Kâbus olmadığını bildiği kâbuslar. Uyandığında kendini parçalanmış, yağmalanmış hissettiği dehşet verici kâbuslar, kimseye anlatamadığı ve ispatlayamayacağı kâbuslar. Can’a saldırmaktan vazgeçtiğinde, derdini hemşireye, doktora anlatmak istemişti. Ne kadar da saftı. Kimse konuşmuyordu onunla, hemşireler ilaçlarını bırakıp kaçarcasına uzaklaşıyorlardı. Duru bazı günler yalvarmak zorunda bile kalmıştı tek bir kişiyle konuşabilmek için, her yalvarışın sonunda Can Manay giriyordu kapıdan. Can her yerdeydi. Uykusunda, uykusuzluğunda, gözünü her kapadığında, her gözünü açtığında... Ondan sıyrılmanın tek yolu, oyuna katılmaktı.</span></p>

      <p class="paragraf-2">Can içeri girdiğinde, kapının sesiyle irkilmiş gibi yaparak doğruldu Duru ve sanki yeni uyanmış gibi gerindi, gerilen vücudunun Can’ı nasıl yakalayacağını biliyordu.</p>

      <p class="paragraf-2">Can kapının önünde durup bir an izledi, Duru bugün oldukça iyi görünüyordu. Deliliği haf<span class="char-style-override-14">i</span>flemişti. Aslında delilik değildi bu, Can biliyordu ama Duru’yu kendisine saldırtan bilginin ne olduğunu bilmiyordu. Öğrenmek için her şeyi denemişti. Saldırıları geçtiğinden beri onunla konuşmaya çalışıyordu ama o tek bir kelime dahi etmemişti, hemşirelerle konuşmak için yalvardığı kendisine söylenmese Duru’nun artık konuşamadığına dahi inanabilirdi. Duru “Günaydın!” diye neşeyle bağırdığında sıçradı Can, haftalardır ilk defa sesini duyuyordu. Üzerindeki şoku atlatamadan, Duru üzerindeki uzun geceliği dizlerine kadar çekip yatakta bağdaş kurdu, o güzel suratına yayılan gülümseme inanılmaz derecede huzur vericiydi.</p>

      <p class="paragraf-2"><span>Can hareket edemedi, bedeni dondu. Duru kendine gelmişti. Can her an gelebilecek saldırıya hazır, adım adım temkinli yaklaştı, içinde yükselen mutluluğun mantığını kaplamasını engelleyerek. Travmadan çıkan insanlar görmüştü, çıkmış gibi yapanlarını da. Duru’nun neşesi umut verici miydi? Depresyondan durgun çıksa belki daha iyiydi, böylesine aniden neşeli, manik çıkanların sonunun genelde düşüş olduğunu deneyimlemişti. Can temkinli bir şekilde yaklaştı, ayakta olduğu için göğüs hizasına gelen Duru’nun yarısı yanmış ama hâlâ ipeksi saçlarına dokunmaktan kendini alamadı, temkinliydi ama Duru’nun sarılmasındaki samimiyet gardını indirtti ve kokladı her bir teline taptığı saçları. Duru’nun bedeni ince ince titrediğinde ağladığını anladı Can ama bu sarılışa ihtiyacı vardı, çok uzun zaman olmuştu onun tarafından sevgi görmeyeli, Duru kendini çekene kadar sardı kollarını ona. Duru kendini çektiğinde gözleri yaşlar içindeydi, kıpkırmızıydı, “Neden buradayım?” diyebildi hıçkırıklarının arasında ve yine sarıldı Can’a. Can eğildi, yanına oturdu ve kucakladı Duru’yu, kokladı, başından, boynundan, saçlarından öptü. Duru’nun hıçkırıkları sakinleşmişti, Can’ın öpüşünden kurtulmak için kafasını geri çekti ve bu hareketindeki niyetin anlaşılmasını engellemek için elleriyle Can’ın yüzünü tuttu, Can anında teslim oldu. Duru ilk defa böyle tutuyordu kendisini, tutkuyla seven biri gibi, kendisinin yaptığı gibi. Duru, gözlerinin içine baktı, burnunun ucuna ince bir öpücük kondurdu, sonra derin bir nefes alıp kafasını Can’ın boynuna soktu ve “Neden buradayım?” dedi yine.</span></p>

      <p class="paragraf-2">Can’ın kaşları çatıldı, “Seni burada tutuyorlar çünkü yangını senin çıkardığını düşünüyorlar” dedi, blöf yapıyordu. Bir tek Can şüpheleniyordu durumdan, Duru ilk uyandığında kendisine saldırmış olmasa bu şüphesi hiç olmayacaktı, hastaneden çıkıp şükrederek eve döneceklerdi ama Duru’nun nefretle kendisine saldırması evde bir şeyler keşfettiğini, keşfettiği şeyin Duru’da nefrete dönüştüğünü anlatmıştı Can’a, ne olduğunu bilmiyordu ama bir şey olduğuna emindi. Duru “Niye yakayım evimizi... Orası senin beni bulduğun yer” dedi mırıldanarak ve ağlamaya başladı yine. Can’ın kalbi parçalandı, numara yapıyor olamazdı, bu aşkı bir tek kendisi yaratıyor olamazdı. Sıkıca sarıldı ona, sonra onun başını kaldırdı ve öptü.</p>

      <p class="paragraf-2">Bu öpücüğe katlanması hatta hakkını vermesi gerektiğini bilerek karşıladı öpücüğü Duru, hayatı onun elindeydi. Kendisinden aşk isteyen bu saplantılı deli, istediği şeyi almak pahasına her şeyi yok edebilirdi. Can’ın beklentisinden öteye giderek diliyle okşadı onun dudaklarını ve mırıldandı: “Evimize gitmek istiyorum.” Can rüyadan uyanır gibi çekti kendini geriye. Bir kez daha tahrik olup hayal kırıklığına uğrarsa öfkesini kontrol edemeyeceğinden emindi. Şüpheyle baktı Duru’nun suratına, kendisinden kurtulmak için oyun oynayan biri mi, travmadan çıkan biri mi vardı karşısında? Anlayamıyordu. Anlamak için kurcalaması gerekiyordu. Gözlerini dikkatle Duru’nun mimiklerine odaklayıp sordu: “Evden aldığın kâğıtlar neydi?”</p>

      <p class="paragraf-2">Duru, Can’ın kendini geri çekmesinden tedirgin hissederek ama rahat görünerek, “Deniz’in yazdığı mektuplar” dedi. Bunca olayı tetikleyen mektupların Duru’da hiçbir duygu yaratmaması Can’ı sarstı. “Benimle sevişirken bile elinden bırakamadığın mektuplardan bahsediyoruz?” dedi ve cevap bekledi. Duru kaşlarını kızgınlıkla çattı. “Beni nasıl aptalmışım gibi korumaya çalışarak böyle aciz bir duruma sokarsın ve bunca aydır o pislik için boşu boşuna vicdan azabı çekmeme seyirci kalırsın? Böyle mi korumaya çalıştın beni, Deniz’in açıklarını saklayarak?” dedi. Can’ın kafası karışmıştı, daha detaylı düşünmeye ihtiyacı vardı ama Duru izin vermedi, öfkeyle: “Az bile yaptım! Eğer zamanında Deniz’in yaptıklarını bana anlatsaydın o mektupları bulduğumda yanlış düşüncelere kapılmazdım. Dua et o mektupları sadece elimde tuttum, yedirmedim sana!” diye patladı. Can şoktaydı, düşünmeden otomatikman sorguladı: “Peki niye saldırdın bana uyandığında?”</p>

      <p class="paragraf-2">Duru derin bir nefes aldı, dizlerini kendine çekip yatağın diğer köşesine kaydı, gözlerini Can Manay’a dikip sordu: “Evi niye yaktın?”</p>

      <p class="paragraf-2">Can sadece “Ne!” diyebildi anlamaya çalışarak. Duru’nun çatılmış kaşları daha da sertleşti, şüpheci bir şekilde Can’a bakıyordu. Can heyecanla, “Evde biri mi vardı!!” diye sıçradı. Duru gözlerini Can’dan ayırmadan mırıldandı: “Senden başka kim girebilir ki eve?” Can dehşetle haykırdı: “Nasıl düşünürsün bunu! Sana zarar vereceğime nasıl inanırsın!” Duru kaşlarını çatmış Can’a bakarken, Can sıkıca sarıldı Duru’ya, güçsüz görünmemek için gözyaşlarını tuttu ama içi ağlıyordu. Bu kadar değer verdiği bir şeye dokunmaya kim cesaret edebilirdi!</p>

      <p class="paragraf-2">Duru’yu o an çıkarmak istiyordu bu lanet olası yerden! Ama yapamazdı çünkü onun burada tutulmasının güya kendi elinde olmadığını göstermeliydi, yoksa bu da sonrasında Duru’nun kurcaladığı bir konu haline gelebilirdi. Can, Duru’nun yüzünü avucunun içine alıp “Saçının teline bile kıyamam ben” dedi, Duru’ya sarılırken Duru da ona sıkıca sarıldı.</p>

      <p class="paragraf-2">Tutsaklığın insana neler yaptıracağını, mecbur kaldığında bir kadının kendi özgürlüğü için neleri göze alabileceğini bilmeden sıkı sıkı sarıldı Duru’ya.</p>

      <p class="arabaslik-sol" id="toc_marker-2-8">8. Bilge &amp; Eti</p>

      <p class="paragraf-2">Can Manay’la yaşadığı kriz, Murat’ın hastanede olmasının duygusunu baskılamıştı ama Eti’nin of<span class="char-style-override-14">i</span>sine vardığında elinde, taşıdığı dosyalar ve kalbinde Murat’ın acısı vardı. Konuşabildiği tek kişiydi Eti. Asansörden inip duvara renksiz bir şekilde kazınmış Hz. Muhammed’in sözüne baktı Bilge. Parmağının ucuyla harflere dokunarak yavaşça ilerledi kapıya. Açık olduğunu biliyordu, içeri girdi. Koridorun sonundaki kapıyı tıklattı, Eti’nin içeri girmesini söyleyen sesini bekledi. Ve derin bir nefesle, sanki dış dünyada alamadığı nefesi içine çekip girdi içeri.</p>

      <p class="paragraf-2"><span>Eti ayağa kalktı, tokalaştılar. Tokalaşırken Eti fark etti, Bilge iyi değildi. Eti gözlüğünü çıkarıp Bilge’nin elindeki dosyaları aldı, sehpanın üstüne koydu ve dönüp Bilge’yi kolundan tuttu şefkatle ve kendi koltuğuna oturttu. Acıyordu bu kıza. Bilge’ye baktığında ifadesinde acıdığı şeye duyduğu şefkat ve Can Manay’ın hayatının detaylarına uzanan köprünün anahtarı vardı. Fırtınanın yaklaştığını hissediyordu ve güçsüzdü. Can’ın hayatından sistemli bir şekilde haberi olabilmesi için Bilge’ye adım adım yaklaşmıştı ama Bilge’nin zekâsı, en temel ihtiyaçları karşılanmadan bugünlere gelebilmiş olması, aralarındaki ilişkiyi daha da değerli kılmıştı. Detaya girmeden paylaşmaya başlamışlardı. İsimler, kişiler, hatta olaylar yoktu sohbetlerinde, sadece duygular ve duygulardan doğan düşünceler vardı. Can artık tamamen sıyrılmıştı Eti’yle yaptığı toplantılardan, kaybedecek çok şeyi olmasa bu durum Eti’ye de iyi gelebilirdi ama Can’ın kontrolünü nasıl kaybettiğini en iyi bilen kişiydi, hatta tek bilen kişi. Hastalığı iyice ilerlemişti ve oğlunu düşünmek zorundaydı. Kendi yokluğunda oğlunun hayatını garantilemek zorundaydı. Adına düşecek bir lekenin oğlu Can’ı nasıl etkileyeceğini düşününce bile midesi kasılıyor, sanki organları küçülüyordu. Çok ve büyük hatalar yapmıştı. Can’dan hiçbir beklentisi yoktu aslında, sırlarını koruması dışında.</span></p>

      <p class="paragraf-2">Eti’nin zekâsına rağmen şefkatli olabilen yüzü, ipek gömleğinin ince dokusu, soğukkanlılığına anlam katan ses tonu... Haftada bir toplantıları olmasa nasıl katlanabilirdi izlemek zorunda bırakıldığı hayata. Can Manay’ın toplantılara katılmıyor olması harikaydı! Eti sadece hastalarının oturduğu koltuğa otururken “Kötüleşti mi?” diye sordu. Bilge evet anlamında kafasını salladı, “Uyanmıyor. Komite inceleyecekmiş, eğer beyin ölümüne karar verirlerse makineyi kapatacaklar” dedi ve derin bir nefes aldı. Eti’nin sakinliğinde sakinleşirken bir bilim adamı gibi duygusuz sordu: “Ne düşünüyorsun?”</p>

      <p class="paragraf-2 para-style-override-14"></p>

      <p class="paragraf-2">Eti, arkasına yaslanırken cevap verdi: “Ölümü.”</p>

      <p class="paragraf-2">Bilge Eti’nin koltuğuna oturmaktan aldığı güçle kendini sohbet etmeye yetkili hissederek arkasına yaslandı. Eti kafasını geriye yaslayıp anlattı: “Her an ölüyoruz. Doğumdan itibaren başlayan bir geri sayımın içindeyiz. Çok yakında öleceğim. En fazla 6 ay. Niye yaşadığımı hâlâ bilmiyorum. İnan bana en ufak bir f<span class="char-style-override-14">i</span>krim dahi yok. Hayatımı analiz ettiğimde elimde olmayan şeylerin hayatımı nasıl şekillendirdiğini fark ediyorum. Mecburiyetler bizi belirli yollara sokuyor, sonrasında o yollarda seçme şansımız olsa bile mecburiyetlerimizin arkasına saklanıp harekete geçmiyoruz. Mecburiyetlerimin beni sürdüğü yerlere gittim ve mecburiyet kordonunu kesme şansım varken kolay yolu seçip daha büyük mecburiyetlerin hayatımı ele geçirmesine izin verdim... Planlanmamış bir hamilelik yaşadım.”</p>

      <p class="paragraf-2"><span>Bilge nefesini tutarak dinledi. “Birlikte olmayı dahi düşünemediğim birinden hamile kaldım. Hiçbir şey benim kontrolümde değildi ve etrafımda, hayatımı kontrol altına alabileceğimi, varoluşumun temelinde kendi kontrolümün olduğunu söyleyen, beni uyandıran kimse yoktu. Kendimi yaratmak için buradayım, istediğim gibi, seçtiğim gibi, karar verdiğim şekilde olmak için buradayım! Ne komiktir ki bu en basit ve önemli bilgi insanoğlunun en geç fark ettiği şey. Neyse, kısacası seçme şansım olduğunu bilmiyordum. Kendi cahilliğimin ve korkaklığımın beslediği mecburiyetlerimin içinde yaşamaya başladım. Çocuğu doğurdum. İçimde büyüyen bir parazit gibi... İstemediğin bir çocuğu doğurmanın ağırlığı başka hiçbir şeye benzemez. Tahmin bile edemezsin.”</span></p>

      <p class="paragraf-2"><span>Eti uzaklara bakarken Bilge, oğlundan bahsetmediğini anladı, oğlundan önce istemediği bir hamilelik daha yaşamış olmalıydı çünkü istenmeyen bir çocuk asla bu kadar sevilemezdi ve Eti oğluna tapıyordu. Eti’nin kafasını çevirmesiyle göz göze geldiler. Bilge sakince lafa girdi: “Tahmin edebiliyorum... İstemeyen bir anne ve istenmeyen bir çocuk dışında kimse tahmin edemez, haklısınız.” Saygısızlık etmemek için sustu Bilge, Eti’nin paylaşmak istediği şeyler varsa konuşmasını bekledi ama bu kadarını bile paylaşmış olmanın hissi fazlaydı Eti’ye. Alışık olmadığı bir gevşeme duygusu vermişti, suratına yayılan rahatlamış gülümsemeyle gözlerini tavana dikip sordu: “Kaç yaşındaydın anneni kaybettiğinde?” Bilge, “Hiç benim olmadı ki kaybedeyim” dedi. Bu kuru, üzücü cümle ağzından çıkar çıkmaz aslında ne kadar ironik ve saçma olduğunu düşündü, haf</span><span class="char-style-override-14">i</span><span>fçe güldü ve Eti’nin de güldüğünü fark etti. Birbirlerine bakıp gülmeye başladılar. Kendilerine acımayacak kadar gelişmiş iki insanın farkındalıklı gülüşü histerik bir kahkahaya dönüştü önce. Anın içinde birlikte kayboldular. Bilge gözünden gelen yaşı silerken, “Sevdiğim herkes gidiyor. Hep geride ben kalıyorum” dediğinde, Eti Bilge’nin ağladığını anladı ama şaşırmadı.</span></p>

      <p class="paragraf-2">Bu odada bir insanın görebileceği bir sürü tuhaflığa tanık olmuştu ve gülerken ağlamak bunlar arasında en doğal olanıydı. Masanın üstündeki mendili işaret ederken, “Kaybettiğin insanlarla daha kuvvetli bağlar kuramayacağın ya da kurduğun bağları artık deneyimleyemeyeceğin için ağlıyorsan problem yok devam et, rahatlarsın ama kendine acıdığın için ağlıyorsan lütfen mendillerimi harcama” dedi. Bilge burnunu silerken kafasını kaldırıp Eti’ye baktı. Eti ciddiydi, hem de çok ciddi.</p>

      <p class="paragraf-2"><span>Dikleşip çok ciddi bir ifadeyle baktı ona ve tane tane konuştu: “Annen seni bırakmadı çünkü zaten seni hiç tutmamıştı, tutamamıştı. Hayatının acınacak yanları olduğunu sanıyorsan yanılıyorsun, algını değiştir! Mecburiyetlerinden sıyrılabilmiş ve buraya gelebilmiş birisin sen. Milyonlarcasının yapamayacağını başarmış birisin! Çünkü hayat sana o kahrolası deneyimlerle kendini buldurdu, şanslısın! Ya kendini bulacağın ya da yok olacağın bir deneyimde doğdun. Arada bir yerlerde sıkışmadın ki var olabildin. Rahimden çıkan ama henüz doğmamış milyarlarcasının yaşadığı bir dünya burası. Çünkü asıl doğum, karakterin kendini fark etmesiyle başlar, rahimden çıkmakla değil. Sana bakınca gerçek bir kimlik görüyorum. Kimliğini bedenine indirmeyi başarmış biri. Kendine acıdığın o deneyimler olmasa doğamazdın! Rahimden çıktığınla kalırdın, o kadar! Neyse, bu konuyu aşmak üzere olduğunu biliyorum, o yüzden şimdi asıl konuya, Murat’a geçeceğim. Murat’ı tanımıyorsun. En sevdiği müzik ya da yemek, renk nedir bilmiyorsun? Belki bunları bilmek birini tanımanı sağlamaz diye düşünüyorsun ama bir insan, keyif aldığı şeye dönüşür. Onunla ilgili en basit şeyleri bile bilmiyorsun. Bir trajedi yaşıyorsun. Yaşadığın trajediye diğerlerinin gözünden bakıp aslında nasıl da haksızlığa uğradığını yüklüyorsun kendine. Bunu yapma, eğer o muhteşem beyninin içinde bu deneyimlerini, annesizliğini, kardeşini, Murat’ın ölmesini hatta babanı mecburiyet olarak kodlarsan asla olman gereken şey olamazsın. Bunu yapma! Altında ezilmen için değil, gerekli olduğu kadarını alıp renklenmen için yaşıyorsun. Şimdi bir düşün, sen annesiz büyüyebilmiş, büyürken abisine annelik yapmak zorunda kalmış, babası tarafından desteklenmediği halde başarabilmiş birisin! Sadece seçmen gerekiyor. Bir seçim yap ve kendini seç! Kendini seçen insan asla kendine acımaz! Çünkü kendini, kendine acıyacak kadar uzun süre acınacak durumda bırakmaz. Murat yarın uyanabilir ya da bu akşam ölebilir. Başkalarının senin hayatını bu kadar etkilemesi sadece senin kontrolsüz zavallılığını gösterir” dedi, bir an sustu.</span></p>

      <p class="paragraf-2">Bilge’nin aklı Eti’nin içinde yarattığı anlamlarda gezinirken Eti, Can’da yaptığı her hata sanki bu kıza verebileceği her destekte temizlenecek gibi hissetti, mırıldandı: “Okuduğun her kitap, toplamda sadece 26 harf<span class="char-style-override-14">i</span>n kombinasyonundan oluşuyor, aynı etrafında gördüğün her şeyin aynı atomların bir araya gelmesiyle oluşması gibi ama her şey birbirinden ne kadar farklı değil mi? Bizi oluşturan aynı atom ve okuduğumuz yüzlerce değişik kitabı oluşturan 26 harf... Temelde biriz Bilge ama aynı değiliz, çünkü deneyimlediklerimiz farklı. Ne olursa olsun deneyime sahip çık” dedi ve mırıldanması konuşmaya dönüştü: “Bu konuşma sana iyi gelecek, bu akşam hastaneye gidene kadar kendini güçlü hissedeceksin. Her gün mutlaka hastaneye git ve onunla vedalaş. Onun en sevdiği müziği öğren, o müzikle birlikte ağla. Kendine sadece o müzikle ağlama izni ver. Bir gün o müzik içinde o kadar etkisini yitirecek ki duyguların geçici olduğunu anlayacak bedenin.”</p>

      <p class="paragraf-2">Bilge kafasını geriye yasladı. Kendini daha iyi hissediyordu, duygusunun böylesine aniden değişmesi ne tuhaftı. Yönetmen tarafından kendisine verilen rolün rol olduğunu hatırlamış bir drama oyuncusu gibiydi. Kafasını kaldırıp “Acayip açım, eğer bir şeyler yemezsem midem kendini yemeye başlayacak” dedi. Eti yanındaki yastığı Bilge’ye attı, üstteki dosyayı alırken konuştu: “Yemekleri söyle, ben dosyaları açıyorum.”</p>

      <p class="arabaslik-sol" id="toc_marker-2-9">9. Can &amp; Duru</p>

      <p class="paragraf-2">Duru’yu çıkartmak için gece yarısını beklemek zorunda hissetmişti Can, taburcu olmasının elinde olmadığının ama elinden geleni yaptığının kanıtı olacaktı beklenen bu süre. Gecenin karanlığında, arabasının arka koltuğunda, şehrin suni ışıklarını bir bir geçip evlerine doğru giderlerken Duru omzunda uyumuştu bile, şimdi saçının yanık kısmı Can’ın burnunun dibindeydi ve bu koku, o gece Duru yangında ölmek üzereyken bir orospunun kollarında olduğunu hatırlatıyordu ona. Başını sancıyla geriye yasladı Can, omzunda uyuyan Duru’yu uyandırmamaya dikkat ederek, kapının kenarındaki düğmeye uzanıp ara camı kapadı. Ağlarken kimsenin onu görmesini istemiyordu, çok güvendiği Ali’nin bile. İçi acıyordu. Gözlerinden akan yaşlar yanağına inmeden sessizce silip eve varmayı bekledi.</p>

      <p class="paragraf-2">Eve vardıklarında kafasından öperek uyandırdı Duru’yu, yol boyunca aslında bir saniye bile uyumadığını bilmeden.</p>

      <p class="paragraf-2">Duru, her an Can’ın tahrik olabileceğinin, kendisine sokulmak isteyebileceğinin bilincinde olabildiğince donuk indi arabadan, hastaneden çıkmıştı ama henüz kurtulmuş sayılmazdı. Adım adım planlamalı, bir an bile uyandırmamalıydı canavarı. Can’ın şefkatle başını okşamasına, kolundan tutup onu eve yönlendirmesine izin verdi. Kafese girercesine eve girdi. Bu adamı baştan çıkarmayacak ne yapabilirdi! Tiksindi. Onu istemiş olmaktan, onunla sevişmiş olmaktan, ondan tahrik olmuş olmaktan tiksindi! Can tarafından sevilmek başına gelen en tiksindirici şeydi.</p>

      <p class="paragraf-2">Duru eve girdiklerinde ikinci adımda öğürmeye başladı, aslında midesi kusmak istemiyordu, kusmak isteyen beyniydi ve vücudundaki anlaşmazlık kusmasını engelledi ama o öğürmeye devam etti, Can’ı kendisinden uzak tutmaya yetecek her şeyi yapmaya hazırdı. Can uzak durmadı. Duru’nun iki büklüm olan bedenini kucaklayıp taptığı kadını koltuğa taşıdı, sehpanın üstündeki telefondan doktor çağırmalarını buyurdu güvenliğe ve hemen Duru’nun ateşine baktı, çünkü Duru zangır zangır titriyordu.</p>

      <p class="paragraf-2">Titremek nihayet işe yaramıştı. Can inanmıştı.</p>

      <div class="footnotes">
        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-7-backlink" id="footnote-225-7">7</a> Aynı sıralamayla ve değişmez bir düzen içinde meydana gelen davranış zinciri.</p>
        </div>
      </div>
    </div>
  </div>
</body>
</html>
