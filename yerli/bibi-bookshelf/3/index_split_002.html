<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>��</title>
    <meta name="generator" content="pdftohtml 0.36"/>
    <meta name="author" content="Yasar Mutlu"/>
    <meta name="date" content="2007-02-16T17:01:40+00:00"/>
    <meta content="http://www.w3.org/1999/xhtml; charset=utf-8" http-equiv="Content-Type"/>
    <link href="stylesheet.css" type="text/css" rel="stylesheet"/>
    <style type="text/css">
		@page { margin-bottom: 5.000000pt; margin-top: 5.000000pt; }</style>
  </head>
  <body class="calibre">
<p class="calibre1">"Deponun durumu berbattı, toparladılar mı biraz?" </p>
<p class="calibre1">"Biraz toparlandı, bugün eski haline gelir efendim." </p>
<p class="calibre1"/>
<p class="calibre1">"İyi olur, dün çok kötü görünüyordu." </p>
<p class="calibre1">"Hiç merak etmeyin, Memduh Bey uğraşıyor. Hem biz ne güne duruyoruz? Eksiği gediği kalmaz bugün hallederiz." </p>
<p class="calibre1">"Sağ ol Namık Usta" diyerek mağazaya yöneldim. Mağazaya girmemle birlikte içeride bir sessizlik oldu. </p>
<p class="calibre1">Aslında otoriter biri değilim ancak soğuk görünüşümden mi, yoksa buranın sahibi olmamdan mı nedir, insanlarda saygıyla karışık bir çekingenlik uyandırırım. Benimle göz göze gelmemek için başlarını öne eğen tezgâhtar kızlara, "Günaydın" diyerek asansöre yöneldim. Asansör meşguldü. </p>
<p class="calibre1">Mağaza müdürümüz Cihan hemen bitiverdi yanımda. </p>
<p class="calibre1">"Günaydın efendim" dedikten sonra açıkladı: "Çocuklar yukarıya malzeme taşıyorlar da, asansör şimdi gelir." </p>
<p class="calibre1">"Gerek yok, onları engellemeyeyim, merdivenlerden çıkarım." </p>
<p class="calibre1">"Asansör gelmek üzere..." </p>
<p class="calibre1">"Yok, yok" dedim mesafeli bir gülümseyişle, "ben merdivenlerden çıkarım. Hem biraz hareket etmiş </p>
<p class="calibre1">olurum." </p>
<p class="calibre1">Merdivenleri çıkmak biraz zor oldu. Sekreterim Yeşim’in odasına girdiğimde nefes nefese kalmıştım. </p>
<p class="calibre1">"Hoş geldiniz Selim Bey" dedikten sonra kaşlarını çatarak sordu: "Asansör çalışmıyor mu?" </p>
<p class="calibre1">İyi niyetliydi, benim iyiliğimi düşünüyordu yine de bu kadar üstüme düşmesi canımı sıkmıştı, “çalışıyor, çalışıyor..." diye kapattım konuyu. Masasının önünde biraz soluklandıktan sonra yapılacak işleri sıraladım </p>
<p class="calibre1">"Az hepsinden önce bana şöyle köpüklü bir kahve getir, yanında da kocaman bir bardak su" diye bitirdim talimatlarımı. </p>
<p class="calibre1">Ofisime geçtim, Yeşim'in düzene soktuğu masamın üzerine bir göz attım. Canım çalışmak istemiyordu. </p>
<p class="calibre1">Koltuğuma oturmak yerine pencereye yürüdüm. Perdeleri açıp, pencereyi araladım. Dışarıdaki rüzgâr anında dalıverdi içeri. Alnımı bu teklifsiz rüzgârla serinlettim. Bakışlarım karşımızdaki yüz elli yıllık apartmanı perdesiz, geniş pencerelerinde dolaşmaya başladı. Apartmanda yaşam çoktan başlamıştı. Alt kattaki noterin müşterileri sabah saati filan dinlemeden kuyruk oluşturmuşlardı bankoların önünde. İkinci kattaki avukat bürosunu açan ofis boy, elindeki bezle masaları siliyordu. Üçüncü kattaki terzilerin dikiş makinelerinden çıkan uğultu bana kadar ulaşıyordu. Dördüncü ve beşinci katlarda kimse yoktu. Beyoğlu'ndaki eski binaların birçoğu gibi karşımızdaki apartmanda da çürüme üst katlarda başlamıştı. Sahiplerinin parası olmadığından mıdır, bu binaların bir kısmı 6-7 Eylül Olayları sırasında yaşanan yağma olaylarından sonra Beyoğlu'nu bırakıp, yurtdışına gitmek zorunda kalan azınlıkların malı olduğundan mıdır, kimse onları yaptırmıyordu. </p>
<p class="calibre1">Belki de babamın, bana, Ayhan Işık Sokak'taki evi yıktırmayacaksın dediği gibi, bu binaların eski sahipleri de çocuklarına böyle bir vasiyette bulunmuşlardı. Bu biraz daha zayıf bir ihtimaldi; çünkü babasının vasiyetini yerine getirecek oğullar kalmamıştı günümüzde. </p>
<p class="calibre1">Yeşim, kahvemi ben hâlâ pencerenin önünde dikilirken getirdi. O içeri girince, ben de masamın başına geçtim. Sekreterim, kahve fincanı ile su bardağını sumenimin yanına koydu. Masanın kenarına çekilerek, </p>
<p class="calibre1">"Telefonları aramaya başlayayım mı, yoksa kahvenizi içmenizi mi bekleyeyim?" diye sordu kibarca. </p>
<p class="calibre1">"Başlayalım Yeşimcim, arada kahvemi de içerim. Kahve için de teşekkürler, enfes kokuyor." </p>
<p class="calibre1">Sekreterim yumuşacık gülümseyiverdi. Geldiği gibi sessizce odadan çıkarken, içimdeki sıkıntıyı azaltabilirmiş gibi, umutla yudumladım kahveyi; gerçekten de enfesti. Çaycıya bırakmadan, Yeşim, kendisi yapıyordu kahveyi bana. Kahveden ikinci yudumu almıştım ki telefon trafiği başladı. Fabrikadan Memduh Bey'le konuştum; yemekhaneyi düzene sokmuşlardı. İşçiler yemek saatlerinin değişmesine önce mırın kırın etmişler, sonra seslerini kesmişlerdi. Böylece geçici olarak depo sorununu çözmüştük. Kalıcı çözüm için ise Rusların adım atmasını bekleyecektik. Öğleye kadar bütün telefon görüşmelerini tamamlamıştım. Yeşim, yemeğe çıkacağını söylediğinde, ben de karnımın acıktığını fark ettim. Fakat önce Fransa'daki komisyoncumuz Pierre'le konuşmalıydım. Ruslarla görüşmemiz hakkında ona bilgi vermemiştim. Çantasını toparlamakta olan Yeşim'e, "Çıkmadan bir de Pierre'i arar mısın?" dedim. </p>
<p class="calibre1">Biraz sonra Pierre'in kaygı dolu sesi karşımdaydı. </p>
<p class="calibre1">"Ben de seni arayacaktım" dedi. </p>
<p class="calibre1">"Hayrola, bir gelişme mi var?" </p>
<p class="calibre1">"Şu Ruslar..." </p>
<p class="calibre1">"Yoksa onlar da mı vazgeçtiler?" </p>
<p class="calibre1">"Buna vakitleri bile olmadı. Akşam Moskova'ya indiklerinde havaalanında gözaltına alınmışlar." </p>
<p class="calibre1">"Ne?" </p>
<p class="calibre1">Pierre soğukkanlı bir üslupla açıkladı. </p>
<p class="calibre1">"Adamların petrol kaçakçılığı yaptıklarından kuşkulanılıyormuş." </p>
<p class="calibre1">"Pierre sen ne diyorsun?" </p>
<p class="calibre1">"Evet, eğer öyleyse, paralarını da seninle yapacakları yatırımda aklamayı planlıyorlardı." </p>
<p class="calibre1">Bir an ne diyeceğimi bilemedim. </p>
<p class="calibre1"/>
<p class="calibre1">"Özür dilerim" dedi Pierre. "Benim hatam. Onları yeterince tanımıyordum. Seninle hiç tanıştırmamalıydım. </p>
<p class="calibre1">İstersen aramızdaki sözleşmeyi tek taraflı olarak bozabilirsin. Yani benimle çalışmak istemezsen, seni anlarım." </p>
<p class="calibre1">"Dur, dur, bir dakika... Şimdi bu adamların suçlu olduğu kesin mi? Suçsuz yere gözaltına alınmış </p>
<p class="calibre1">olmasınlar?" </p>
<p class="calibre1">"Sanmıyorum, Moskova'daki ortağımın malî poliste tanıdıkları var. Bu sabah onlarla görüşmüş. Altı aydır adamları izlediklerini söylemişler. Baba Mihailov birkaç sene önce Tümen şehrindeki petrol üretiminden sorumlu bir devlet şirketinde müdürmüş. Emekli olduktan sonra birden işleri açılmış. Ama ne açılma. Adamın bugün birkaç milyar dolarlık serveti varmış. Yasal yollardan bu serveti yapması imkânsız. Adamlar kesinlikle yolsuzluğa bulaşmış." </p>
<p class="calibre1">"Allah kahretsin" diye söylendim. "Tam iş yapacağımız adamları bulduk diyorum, herifle şarlatan çıkıyor. </p>
<p class="calibre1">Şu bizdeki şansa bak!" </p>
<p class="calibre1">"Bence o kadar da şanssız sayılmayız. Ya adamların foyası açığa çıkmasaydı, ya onlarla birlikte fabrikayı kursaydık, kendimizi yasadışı işlerin ortasında bulacaktık." </p>
<p class="calibre1">Doğru söylüyordu, adamlar belki de şu ünlü Rus mafyasının üyeleriydi. Gerçekten de ucuz atlatmıştık. </p>
<p class="calibre1">"Neyse, buna da şükür" dedim kendimi toparlayarak. "Daha da kötüsü olabilirdi. Senden ricam bundan sonra daha titiz çalışman. Lütfen Pierre, firmamın geleceği söz konusu." </p>
<p class="calibre1">"Özür dilerim" dedi yeniden. "Ne söylesen haklısın. Mazeret değil ama acelemiz olduğu için bu yanlışı yaptım. Bu durumu da göz önünde bulundurmanı dilerim." </p>
<p class="calibre1">"Biliyorum, biliyorum... Artık acele etmeyelim. Bir Türk atasözü, acele işe şeytan karışır der. Yavaş olsun, iyi olsun." </p>
<p class="calibre1">"Anlaştık. Ben yine araştırmaya devam edeceğim." </p>
<p class="calibre1">Pierre telefonu kapattıktan sonra koltuğa çöktüm ve gülmeye başladım. Kendi kendime kahkahalarla gülüyordum. İyi ki Yeşim gitmişti de bu halimi görmüyordu. Gülüyordum, çünkü Kenan'a söylediklerim aklıma geliyordu. Bu cinayet soruşturmasına girersen kendini belanın ortasında bulursun demiştim. Oysa ben belki de çok daha büyük bir tehlikenin içine doğru kuzu kuzu yürüyormuşum da haberim yokmuş. İş olacağına varıyor. Kendini ne kadar sakınırsan sakın, ne kadar korumaya çalışırsan çalış, bela gelip seni buluyordu işte. Kenan'ın bana söylediği bir cümleyi hatırladım. </p>
<p class="calibre1">"Sen polisiye romanlarda riske girmeden heyecanı yaşamak istiyorsun, bir de riske girerek heyecanı yaşamayı dene. Bak ne kadar zevkli olduğunu göreceksin." </p>
<p class="calibre1">Söyledikleri doğruydu, daha da önemlisi sözcükleri beni kışkırtıyordu. Çünkü benzer düşüncelere ben de kapılmıştım; özellikle de iyi bir polisiye romanı bitirip, kapağını kapattığımda kendimi karmaşık bir cinayet yumağını çözmeye çalışan bir dedektif gibi hissettiğim çok olmuştu. Hani bazen, dost sohbetlerinde, "Bu işle uğraşmasaydın hangi mesleği seçerdin?" diye sorulur ya; işte o anlarda "Cinayet Masası'nda bir komiser" </p>
<p class="calibre1">diyeceğim tutar, utandığımdan söyleyemez, mimar olmayı isterdim diye yanıtlardım. </p>
<p class="calibre1">Dün ocakbaşında Kenan bu olayı soruşturacağım dediğinde, ilk aklıma gelen düşünce benim de bu işin içinde yer almanı gerektiğiydi. Bu düşüncemi Kenan'a söylemedim çünkü onu cesaretlendirmek istemiyordum. Hem kendimden de çok emin değildim. Alacağım risk, duyacağım heyecana değer miydi, bilmiyordum. Çünkü kaybedeceğim bir ailem vardı; Kenan'ınsa dünya umrunda değildi. Gerçi artık onun da Katyası vardı, ama Kenan kendisi için yaşayan bir insandı. Katya'nın ısrarlarına rağmen ne sergiden ne de soruşturmadan vazgeçerdi. Belki de doğrusunu yapıyordu. Bize verilmiş bir tek yaşam vardı; bu armağanı, en yakınlarımız bile olsalar başkaları için harcamaya değer miydi? </p>
<p class="calibre1">İki de böyle bir ikileme girmek de yanlıştı. Hem kendin hem başkaları için yaşamak mümkün olabilirdi; dengeyi ayarlamak koşuluyla. </p>
<p class="calibre1">Biliyordum, yine her zamanki gibi olacaktı... Tıpkı okul yıllarındaki gibi, Kenan'ın önce karşı çıktığım serüvenine ben de kalacaktım. İnsan yedisinde neyse yetmişinde de odur, diye bir laf ardır. Ben henüz yetmişime gelmemiştim, ne ki, yaşadıklarım bu sözün çok da yanlış olmadığını kanıtlıyordu. Daha önceden de söylediğim gibi Kenan bizim liderimizdi. Yaşamımız boyunca bizi hep o sürüklemişti. İtiraf etmem gerekir ki, bu gerçeğin özellikle iş yaşamına atıldığımızda değişeceğine inanmıştım, ancak son yaşananlar da gösteriyordu ki yanılmışım. Sanırım doğru olan artık bu gerçekle yüzleşmekti. Tıpkı Nihat ile Katya gibi ben de Kenan'ın yanında yer almalıydım. Böylece riski azaltabilir, hepimizi içine çekecek bu beladan daha kolay kurtulabilirdik. Nasıl olsa fabrika kurmak için yanıp tutuşan ortaklar da yoktu ortalıkta. AZYA bir süre kendi yağıyla kavrulabilir, ben de rahatlıkla şu soruşturmaya zaman ayırabilirdim. Bu karara varınca, kendimi daha iyi hissettim. Fikrimi değiştirmekten çekindiğim için de hemen Kenan'ın cep telefonunu tuşladım. </p>
<p class="calibre1">"Alo Kenan, ne yapıyorsun?" </p>
<p class="calibre1">"Ha Selim sen misin? Çalışıyorum..." </p>
<p class="calibre1">"Stüdyoda mı?" </p>
<p class="calibre1">"Yok, bugün de çekim yapmayacağız. Evdeyim." </p>
<p class="calibre1">"Yemek yedin mi?" </p>
<p class="calibre1">"Yemedim, biraz yoğunum. Şu iki zanlının dava dosyalarını aldım, onlara bakıyordum." </p>
<p class="calibre1"/>
<p class="calibre1">"İyi, pizzayı mantarsız istiyorsun değil mi?" </p>
<p class="calibre1">Kısa bir duraksamadan sonra, "Bir dakika oğlum" dedi şaşkınlıkla, "ne oluyor ya?" </p>
<p class="calibre1">"Ne olacak yanına geliyorum. Tabiî yemeğimle birlikte." </p>
<p class="calibre1">Karşı çıkmasına fırsat vermeden kapadım telefonu. </p>
<p class="calibre1"/>
<p class="calibre1">Yirminci bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">Kenan, Beyoğlu'nun Galata'ya yakın bölümünde Serdarı Ekrem Sokak'taki Doğan Apartmanı'nın üst kattaki dairelerinden birinde oturuyordu. Doğan Apartmanı 1892 yılında Helbig Apartmanları adıyla yapılmış, Beyoğlu'nun benzersiz binalarındandı. Kenan'ın yüz küsur yıllık bu apartmanda bir daire almasının nedeni, ne odaların genişliği ne tavanın yüksekliği ne de ofisine yakın olmasıydı. Kenan bu daireyi seçmişti çünkü; pencereleri Sultanahmet Camii'nin ince minarelerini, Ayasofya'nın sağlam gövdesini, ağaçlar arasından ansızın ortaya çıkıveren Topkapı Sarayı'nın kulelerini, sisler içindeki Kadıköy'ü, binaların birbirinin üzerine yığılmış gibi durduğu Üsküdar sırtlarını içine alarak, bakarken bile insanın içine serinlik veren İstanbul Boğazı'nın girişine kadar uzanan muhteşem bir manzaraya açılıyordu. Benim evin manzarası da harikaydı, Boğaz’ın bütün güzellikleri gözlerinizin önündeydi, ama Kenan'ın pencereleri sadece doğaya değil, tarihe de bakıyordu. İnsan bu pencerelerden, eskilerin deyimiyle, Frenk Beyoğlu'ndan, Müslüman İstanbul'a bakar gibiydi. </p>
<p class="calibre1">"Bu manzarayı görmeyeceksem İstanbul'da yaşamanın ne anlamı var?" diyen Kenan, daireyi almak için harcadığı paranın yarısı kadarını da dekorasyon ve evin kullanışlı hale getirilmesi için harcamıştı. Duvarları Kenan'ın dünyanın her yanında çektiği fotoğraflar, Afrika'dan, Hindistan'dan getirdiği masklarla kaplanmış </p>
<p class="calibre1">olan salona girip, insanın nefesini kesen o manzaraya baktığımda, içimden Kenan'a hak verir, "İşte İstanbul'da yaşamanın ayrıcalığı" böyle düşünürdüm. Fakat bu defa böyle düşünmeye fırsat bulamadan kapıda Kenan'ın burada ne işin var diye soran gözleri ve memnuniyetsiz suratıyla karşılaşınca, İstanbul'un muhteşem manzarasını görme isteğimi kaybettim. Elimde pizza kutularıyla, kapının önünde öylece kalınca, </p>
<p class="calibre1">"Ne o Kenan, beni içeri almayacak mısın yoksa?" diye söylendim. </p>
<p class="calibre1">"Buyur, buyur" dedi mahcup bir tavırla, "hiç olur mu?" </p>
<p class="calibre1">Kapıdan içeri süzülürken sitemimi sürdürdüm. </p>
<p class="calibre1">"Ne bileyim oğlum? Sanki yabancı biriymişiz gibi dikildin karşımıza." </p>
<p class="calibre1">"Ya kusura bakma Selim. Aklım şu dosyalarda kaldı. Sen kapıyı çaldığında onları okuyordum da..." </p>
<p class="calibre1">İlgilenmiyormuş gibi görünerek salona yöneldim. Yürürken sormadan da edemedim: </p>
<p class="calibre1">"Nasıl, ipucu filan bulabildin mi bari?" </p>
<p class="calibre1">Şakacı bir tavırla sormuştum, Kenan ciddiye aldı. </p>
<p class="calibre1">"Abi bu iki cinayet gerçekten birbiriyle bağlantılı olabilir. Dosyaları okuyunca kuşkularım iyice arttı." </p>
<p class="calibre1">Konuşurken yanım sıra yürüyordu. </p>
<p class="calibre1">"Karar vermekte biraz acele etmiyor musun?" diyerek salonun girişinde durdum. </p>
<p class="calibre1">"Henüz bir karara varmış değilim." O da durmuştu. "Yarın adamları görmeye gideceğim. Belki ondan sonra..." </p>
<p class="calibre1">"Katillerle mi görüşeceksin?" </p>
<p class="calibre1">Bir an nasıl tepki vereceğini bilemedi, sonra alaycılığı seçti, sağ elinin işaret parmağını sallayarak, ikimizin de çok iyi bildiği klişe cümleleri sıraladı. </p>
<p class="calibre1">"Cinayetten hüküm giyene kadar hiçbir zanlı katil değildir. Hatta hüküm giyse bile katil olmayabilir..." </p>
<p class="calibre1">Tam düşündüğüm gibiydi, Kenan olaya balıklama dalmıştı. Artık onu hiç kimse, hiçbir güç bu soruşturmadan geri çeviremezdi. </p>
<p class="calibre1">"Haklısın, hukuk öyle söylüyor" diyerek kapattım konuyu. Başımla kucağımda tuttuğum paketleri gösterdim. "Pizzaları mutfakta mı, yoksa salonda mı yiyeceğiz?" </p>
<p class="calibre1">"Salonda yeriz. Sen içeri geç, ben de bıçak, çatal filan getireyim." </p>
<p class="calibre1">İçeri girince salonun perdesiz pencerelerinden teklifsizce içen dolan öğle güneşi gözlerimi aldı. Sözünü ettiğim muhteşem manzara, çıplak ışığın altında hiç de hoş görünmüyordu. Ya da benim ruh halim şu anda manzaranın güzelliğini değerlendirecek incelikten yoksundu. Işığa alışmaya çalışan gözlerimi kırparak elimdeki paketleri masanın üzerine bırakırken, mutfaktan Kenan m sesi duyuldu. </p>
<p class="calibre1">"Bira mı içersin? Yoksa kola mı?" </p>
<p class="calibre1">"Kola" diye seslendim. Işığa alışan gözlerim vişne rengi üzerinde duran mavi kapaklı iki dosyaya kilitlenmişti. Üstte duranı aldım, kapağını açtım. Resmî evrakın soğuk, ruhsuz, cansız azılardan oluşan görüntüsü karşıladı beni. Polisin sorgusu, savcının aldığı ifade, mahkeme tutanakları... Anlamakta zorlandığım resmî bir dille yazılmış kâğıtlar... Sayfalarca dosyaya bakıp da anladığım; Yunus Küllükçü adlı öğretim üyesinin meslektaşı Aysun Güven'i bıçaklayarak öldürmekten sanık olduğuydu. Sayfalan karıştırırken vesikalık bir resim düştü divanın üzerine, eğilip kaldırdım. Aysun Güven'in fotoğrafıydı; belli belirsiz bir gülümseyiş süslüyordu genç kızın ince dudaklarını. Koyu renk gözleri tuhaf bir hırsla karşısındakini süzüyordu. Daha fazla bakamadım, bedeni toprağın altında çürümeye bırakılmış bu genç insanın yüzüne. Fotoğrafı içine koyup dosyayı divanın üzerine bırakıp, ötekini aldım. Bu davada ise Reşat Çopur adlı kahve işletmecisi, Kartal Göker adlı bateristi öldürmekle suçlanıyordu. Tıpkı Aysun Güven gibi Kartal Göker'in de bir vesikalık resmi iliştirilmişti dosyaya: uzun siyah saçları vardı, ince yüzü, kahverengi gözlerini olduğundan daha iri gösteriyordu. Başını hafifçe yana eğmişti, bu ona ezik biri izlenimi veriyordu, ama kahverengi gözleri sert, adeta öfkeyle bakıyordu. Yakışıklıdan öte, çekici bir gençti. Polisin ve savcının iddiasına göre Kartal Göker basına sert bir cisimle galiba bronz bir heykel vurularak öldürülmüştü. Bu küçük ayrıntı bir an olayı gözlerimin önünde canlandırdı. Fotoğraftaki genç, kendisinden daha iri biriyle tartışıyordu. </p>
<p class="calibre1">İri olan adam sonunda komodinin üzerinde duran bronz heykeli alıp, Kartal Göker'in kafasına indiriyordu. </p>
<p class="calibre1">Başına darbe alan Kartal ayakta sallandıktan sonra olduğu yere yığılıveriyordu. Siyah uzun saçlarının arasından bir kan pınarı çağıldamaya başlıyor, yerde kırmızı renkli küçük bir gölcük oluşuyordu. </p>
<p class="calibre1">"Ne o, sen de mi dosyalara bakıyorsun?" diyen Kenan'ın sesiyle kayboldu kandan oluşan küçük gölcük. </p>
<p class="calibre1">"Evet" diyerek toparlandım, "ama yazılanları pek anladığımı söyleyemeyeceğim." </p>
<p class="calibre1">Biraz çaba harcarsan anlarsın" dedi Kenan. Ee ne de olsa hukuk okumuştu arkadaş. Mutfaktan getirdiği tepsideki tabakları, bıçakları, çatalları, bir şişe bira ile bir şişe kolayı ve bardakları masanın üzerine yerleştiriyordu. Dosyaları aldığım yere bırakıp, ona yaklaştım. </p>
<p class="calibre1">"Ölen kadın öğretim görevlisiymiş..." </p>
<p class="calibre1">"Tarihçi..." diye açıkladı. "Aysun Güven, Boğaziçi Üniversitesi’nde araştırma görevlisiymiş." </p>
<p class="calibre1">Katil..." diyecek oldum. Kenan'ın sert bakışlarıyla karşılaşınca, </p>
<p class="calibre1">"Yani sanık?" diye değiştirdim. "Aynı okulda görevliymiş öyle mi?" </p>
<p class="calibre1">Kenan elindeki kola şişesini masaya koymak üzereyken durdu. </p>
<p class="calibre1">"Sen ne yapmaya çalışıyorsun Selim?" diye sordu. "Elinde pizza kutularıyla aniden bana geliyorsun. </p>
<p class="calibre1">Dosyaları karıştırıyorsun " </p>
<p class="calibre1">Alınmış gibi yaptım. </p>
<p class="calibre1">"Rahatsız ettiysek özür dileriz beyefendi." </p>
<p class="calibre1">"Bırak şimdi özürü filan da söyle bakalım. Hakikaten ne yapmaya çalışıyorsun?" </p>
<p class="calibre1">Kola şişesi hâlâ elinde duruyordu. Dünkü hassasiyeti gram eksilmemişti. Yanıt vermeden önce masadaki iskemlelerden birine oturdum. Otururken de elindeki kola şişesini aldım, önüme koydum. Kenan yanıtını bekliyorum dercesine ısrarla yüzüme bakıyordu. </p>
<p class="calibre1">"Sence ne yapıyorum Kenan" dedim. Cesur çıkışım onu şaşırtmıştı. "Seni bu işte yalnız bırakacağımı mı sanıyordun? Sahiden bunu düşündüysen aptalsın." </p>
<p class="calibre1">"Ama..." </p>
<p class="calibre1">"Aması maması yok oğlum, bu işte beraberiz." </p>
<p class="calibre1">"Olmaz" diye köpürdü. </p>
<p class="calibre1">"Olur" dedim sakin bir tavırla. "Olacağını sen de biliyorsun." </p>
<p class="calibre1">"Bak Selim" diyerek o da karşımdaki iskemleye oturdu. "Bu iş gerçekten tehlikeli olabilir. Senin bir ailen..." </p>
<p class="calibre1">Gülmeye başladım. </p>
<p class="calibre1">"Benim söylediklerimi bana mı anlatıyorsun? Boş ver artık bu laflan. Sen bu işten vazgeçmeyeceksin. Ben de tıpkı Nihat ve Katya gibi seni yalnız bırakmayacağım." </p>
<p class="calibre1">Sözlerim onu rahatsız etmişti, ne diyeceğini bilemeden yüzüme bakıyordu. </p>
<p class="calibre1">"Evet Kenancım" dedim sözcüklerin üzerine basa basa. "Sen de bunun farkındasın. Geçmişte ne olduysa, şimdi de aynısı oluyor. Sen abuk sabuk bir işe kalkışıyorsun, ben itiraz ediyorum, vazgeçirmeye çalışıyorum, olmayınca da peşine takılıyorum." </p>
<p class="calibre1">Gülümser gibi oldu. Gözlerinden gurura benzer bir parıltı geçti, ama hemen ciddileşti. </p>
<p class="calibre1">"Yalnız bu iş ötekilere benzemiyor. Sizlere bir zarar gelirse? </p>
<p class="calibre1">Manidar bir ifadeyle yüzüne baktım. </p>
<p class="calibre1">"Yapma Kenan... Gerçekten böyle düşünseydin bu işe girmezdin </p>
<p class="calibre1">Kenan'ın biçimli kaşları çatıldı, savunmaya geçecekti ki, " dur hemen celallenme!" diyerek onu yatıştırmaya çalıştım. Demin de açıkladığın gibi sen böylesin, senin yapın bu... İstesen de değişemezsin. </p>
<p class="calibre1">Benim yapım da bu. Senden farklı olarak ben denedim ama yapamadım. Sen bu işe bulaşma diyorsun. </p>
<p class="calibre1">Elimden gelse bulaşmam. Ne yazık ki, bulaşmadan duramayacağım. Aklım hep sende olacak. Kendimi daha kötü hissedeceğim..." </p>
<p class="calibre1">Açık pencereden vuran gün ışığının rengini açtığı, kaygılı ela gözlerine içtenlikle bakarak sürdürdüm. </p>
<p class="calibre1">"Bunu sen de çok iyi biliyorsun. O yüzden hiç itiraz etme! Hem birlikte olursak karşılaşacağımız risk daha az olur. Üstelik teoride de olsa bu işlerde senden daha bilgili olduğum bir gerçek." </p>
<p class="calibre1">"Öyle" dedi Kenan. Asıl söylemek istedikleri başkaydı. Sustu. Söze nereden başlayacağını bilemiyor gibiydi. "Sana yalan söyleyecek değilim Selim" diye başladı. "Yani benim yanımda olmanı çok isterim. </p>
<p class="calibre1">Ama..." </p>
<p class="calibre1"/>
<p class="calibre1">"Artık şu ama lafını bıraksan... Bak Kenancım, ya sen bu işten vazgeçersin, böylece hiç kimsenin burnu bile kanamaz, ya da devam edersin, biz de olayın bir parçası oluruz," </p>
<p class="calibre1">Ela gözlerindeki kaygı öfkeye dönüşmeye başladı. </p>
<p class="calibre1">"Bu haksızlık değil mi?" </p>
<p class="calibre1">"Hayır, bu haksızlık değil Kenancım. Hayat böyle. Bazı olaylar vardır ki onlardan kaçamazsın. Benim bu olaydan kaçabilmem için seninle arkadaşlığımı bitirmem gerekir. Görüşmemekten söz etmiyorum, bütün geçmişimi silmem gerekir. Bunu yapamam. Nihat da yapamaz. Katya'yı bilmiyorum... Demek istediğim, kendini durduramıyorsan, bizi de durdurmaya kalkma." </p>
<p class="calibre1">Elimle pizza kutularını gösterdim. </p>
<p class="calibre1">"Hadi yemeğimizi yiyelim, pizza soğuyunca iğrenç olur." </p>
<p class="calibre1">Bu isteğime uydu Kenan, pizza kutusunun birini bana uzattı, ama kafası rahat değildi. Ben ise tam aksi bir davranış sergiliyordum. Pizza kutusunu açıp, kesilmiş dilimlerden en irisini alıp, iştahla kemirmeye başladım. </p>
<p class="calibre1">Kenan hâlâ duraksıyordu. </p>
<p class="calibre1">"Ee hadi başlasana" dedim. Ağzım dolu olduğu için lafım homurtu biçiminde çıkmıştı. Uyarım işe yaradı, benim kadar hevesle olmasa bile arkadaşım da yemeye başladı. Pizzanın ilk dilimini mideme indirip, üzerine de yarım bardak kola içtikten sonra, "Şu iki cinayetin birbiriyle bağlantılı olduğu fikri nasıl doğdu sende?" </p>
<p class="calibre1">diye sordum. </p>
<p class="calibre1">Yanıtlamakta acele etmedi. Anlatmaya başlarsa benim bu davaya katılmamı onaylamış olacağını biliyordu. </p>
<p class="calibre1">"Selim, bu meseleye karışmak istediğinden emin misin?" </p>
<p class="calibre1">"Eminim." </p>
<p class="calibre1">Gözlerime bakıp, aynı yanıtı bir de bakışlarımdan aldı yine de dolmadı. </p>
<p class="calibre1">"Ya işlerin?" diye ayak sürüdü. "Hani yabancılarla fabrika kuracaktın?" </p>
<p class="calibre1">Gülmeye başladım. </p>
<p class="calibre1">"Müstakbel ortaklarım Rus mafyası çıktı. Yani az kalsın senin karışmak istediğinden daha beter bir belaya bulaşacaktım." </p>
<p class="calibre1">"Yapma ya!" Adeta bağırmıştı Kenan. </p>
<p class="calibre1">"Valla öyle oldu. Herifler çaldıkları petrolden kazandıkları paraları aklama peşindeymişler. Bereket, Rus polisi erken davranın herifleri yakaladı." </p>
<p class="calibre1">"Allah Allah, işe bak ya! Ulan hiç namuslu insan kalmadı mı şu yeryüzünde be!" </p>
<p class="calibre1">"Kalmamış Kenancım. Senin anlayacağın bizim fabrika işi şimdilik yatmış görünüyor. Yani senin soruşturmana ayıracak bol bol vaktim var." </p>
<p class="calibre1">Başına gelecek felaketi şimdiden kabul etmiş bir adamın kalenderliği içinde, "Gülriz canıma okuyacak" </p>
<p class="calibre1">diye yakındı. </p>
<p class="calibre1">Onu rahatlatmaya hiç niyetim yoktu. </p>
<p class="calibre1">"O da senin sorunun." Hiç umutlu değildim yine de son bir kez yoklamak istedim. "Ama hâlâ şansın var. </p>
<p class="calibre1">Bu işten vazgeçerek hem kendini hem de bizi kurtarabilirsin..." </p>
<p class="calibre1">Anında bakışlarını kaçırdı Kenan. Zaten beklediğim de buydu. </p>
<p class="calibre1">"Ama bunu yapamazsın" dedim. Hiç bozuntuya vermeden kutudaki ikinci dilim pizzayı aldım. "Neyse, neyse, biz konumuza gelelim. Anlat bakalım şu iki cinayet arasındaki bağlantıyı?" </p>
<p class="calibre1">Ben pizzamı yemeye koyulurken, o da birasından bir yudum alıp, başladı anlatmaya: </p>
<p class="calibre1">"Dün de söylediğim gibi önce şu Fransız simyacının çizdiği yılanlı resimler ilgimi çekti. Dosyaları okuyunca iki maktulün sevgili olduğunu anladım." </p>
<p class="calibre1">Çiğnemeyi bırakıp şaşkınlıkla sordum: </p>
<p class="calibre1">"Ciddi misin?" </p>
<p class="calibre1">"Evet, Aysun, bu uzun saçlı çocuğa âşık olmuştu. Kendisi gibi öğretim görevlisi olan eski sevgilisi Yunus Küllükçü'yü de bu yüzden terk etmişti." </p>
<p class="calibre1">Ağzımdaki lokmayı aceleyle yuttum. </p>
<p class="calibre1">"Dosyada bunlar da mı yazıyor?" </p>
<p class="calibre1">"Hayır, bunları Yunus Küllükçü'nün avukatı anlattı. Adam, deli gibi aşıkmış kıza. Aysun onu Kartal Göker için terk edince, hazmedememiş. Günlerce kızın peşinde dolaşmış. Kızın kaldığı apartmanın kapıcısı cinayet günü Yunus'u daireden çıkarken gördüğünü söyleyince de çocuğu içeri almışlar. Fakat Yunus hem poliste, hem savcılıkta hem de mahkemede suçlamayı reddetmiş. Ancak kapıcının ifadesi ve Aysun'un evinde Yunus'un parmak izlerinin bulunması çocuğu bir numaralı zanlı haline getirmiş." </p>
<p class="calibre1">"Ama sen Yunus'un katil olduğuna inanmıyorsun..." </p>
<p class="calibre1">"İnanmıyorum. Çünkü bence iki sevgilinin katili aynı kişi ya da kişiler. Aysun'un baterist sevgilisi Kartal, ikinci cinayetten beş gün önce öldürülüyor. O sırada Yunus, Ankara'da düzenlenen bir sempozyumda, '1870 </p>
<p class="calibre1">Yangınının Pera Kültürüne Etkileri' başlıklı bir bildiri sunuyor." </p>
<p class="calibre1">"İstanbul'a gelip, Kartal'ı öldürdükten sonra Ankara'ya dönmüş olamaz mı?" </p>
<p class="calibre1"/>
<p class="calibre1">"Olamaz. Çünkü Kartal’ın ölüm saati yaklaşık olarak 14.00 olarak belirlenmiş. Yunus ise o saatlerde konferans salonunda bildirgesini okuyormuş." </p>
<p class="calibre1">Kenan bunları anlattığı için pizzasını yiyemiyordu. </p>
<p class="calibre1">"Bu arada yemeğini de yesene" dedim. O pizzasını ısırırken, ben de akıl yürütmeye başladım: </p>
<p class="calibre1">"İki cinayetin beş gün arayla işlenmesi manidar. Yani eğer büyük bir rastlantı değilse, iki sevgilinin bu kadar kısa arayla öldürülmesi cinayetlerin bağlantılı olduğunu gösteriyor. Bu durumda senin de söylediğin gibi katil ya da katillerin aynı kişiler olması kuvvetle muhtemel..." </p>
<p class="calibre1">Ağzındaki lokmayı yutmaya çalışan Kenan başını sallayarak onayladı sözlerimi. </p>
<p class="calibre1">"Peki Kartal’ın ölümü nedeniyle tutuklanan şu adam... Adı neydi herifin?" </p>
<p class="calibre1">Bira şişesini başına dikerek boğazını temizledikten sonra yanıtladı Kenan. </p>
<p class="calibre1">"Reşat Çopur... Kartal uyuşturucu bağımlısıymış. Reşat Çopur da ona uyuşturucu satan adam. Kartal’ın Reşat'a epeyce bir borcu varmış. Reşat daha önce birkaç kez Kartal'ı tehdit etmiş. Üstelik Kartal’ın takıldığı barda herkesin gözleri önünde. Reşat Çopur’un adı daha önceden adam yaralama, gasp türünden olaylara da karıştığından polis onu yakalamış." </p>
<p class="calibre1">Pizzamdan yeni bir ısırık almadan önce sordum, "peki polis neden senin gibi düşünmemiş? Neden iki cinayeti aynı kişi ya da kişilerin işlediğini akıl edememiş?" </p>
<p class="calibre1">"Sanırım Aysun ile Kartal’ın sevgili olmasını çok önemsemediler. Hele bir de ellerine iki şüpheliyi geçirince, davayı kısa yoldan kapama yolunu seçmişler." </p>
<p class="calibre1">"Başkomiser Cüneyt'e anlattın mı?" </p>
<p class="calibre1">"Anlatmadım. Onların kapadığı bir dosyaya bulaşarak tepkilerini çekmekten korktum." Kurnazca göz kırparak ekledi: "Unutma ki henüz fotoğrafların çekimi bile bitmedi." </p>
<p class="calibre1">"Haklısın, boş yere adamı uyandırmanın âlemi yok." </p>
<p class="calibre1">Bir süre hiç konuşmadan pizzalarımızı yedik. İkimiz de ne olduğunu düşünüyorduk. Sessizliği ben bozdum. </p>
<p class="calibre1">"Ya iki cinayetin arka arkaya gelmesi bir rastlantıysa? Ya katiller gerçekten de Yunus ile Reşat'sa?" </p>
<p class="calibre1">Sözlerim arkadaşımı hiç tedirgin etmedi. </p>
<p class="calibre1">"Zayıf ihtimal... Bakalım göreceğiz. Yunus ve Reşat'la görüşmeyi istemem de bu yüzden. Onları dinleyince durum biraz daha aydınlanacak." </p>
<p class="calibre1">Mantıklıydı, eğer bu soruşturmaya başlayacaksak, ilk olarak zanlılarla görüşmek doğru olurdu. Kolamdan bir yudum aldıktan sonra, pizzasının son dilimini gevelemekte olan Kenan'a döndüm. </p>
<p class="calibre1">"Senin tahminin nedir? Sence kim öldürmüş olabilir bu iki genci?" </p>
<p class="calibre1">"Kesin bir sonuca varmak için erken. Ancak şu yılanlı resimler ilginç geldi bana. O resimleri çizen Nicholas Flamel adındaki simyacının izinden gidenler olabilir." </p>
<p class="calibre1">"Nicholas Flamel adına kurulan bir tarikat mı var?" </p>
<p class="calibre1">"Bilmiyorum... Olması muhtemel." </p>
<p class="calibre1">"Herif bundan birkaç yüzyıl önce ölmüş" diyecektim. </p>
<p class="calibre1">"Birkaç değil, beş yüz küsur yıl önce..." diye açıkladı Kenan. </p>
<p class="calibre1">"Her neyse işte herif ölmüş, gitmiş. Adına bir tarikatın kurulması zor değil mi?" </p>
<p class="calibre1">"Değil. Şimdi bu Nicholas Flamel sadece altının peşinde olan bir adam değil, aynı zamanda ölümsüzlüğü de arıyor." </p>
<p class="calibre1">"Yani senin gibi?" </p>
<p class="calibre1">"Abi ne ilgisi var? Ben bedensel bir ölümsüzlüğün peşinde değilim ki. Herif bedenen de, ruhen de hiç ölmemeyi amaçlamış! Önemli de çalışmalar yapmış. Hatta onun ölümsüzlük iksirini bulduğunu söyleyenler bile var... Bildiğin kocakarı masalları, efsaneler, uydurmalar işte. Fakat böylesi uydurmacalara inanan çok insan var. Hele günümüzde büyücülerden, simyacılardan, satanizm gibi gizemli konularla uğraşan manyaklardan geçilmiyor. Şu Kartal da tuhaf müziklere meraklıymış." </p>
<p class="calibre1">"Nasıl tuhaf?" </p>
<p class="calibre1">"Ya bilirsin işte. Satanist müzik mi, heavy metal mi ne diyor ya... işte o türden..." </p>
<p class="calibre1">Kenan bunları anlatırken Nihat'ın sahaf dükkânında Dize'yle karsılaşmamızı anımsamıştım. Cinayetlerin işlendiği evlerde asılı resimlerin orijinallerini çizen Nicholas Flamel’i ilk o anlatmıştı bana. Sonra, "bu Fransız simyacıyı Dize'yle konuştun mu hiç?" diye sordum. </p>
<p class="calibre1">Kenan'ın alnı kırıştı, gözlerinden şaşkın bir ifade geçti. </p>
<p class="calibre1">"Nihat'ın kızı Dize'yle mi?" </p>
<p class="calibre1">"Geçenlerde bana bu adamdan bahsetmişti. Nicholas Flamel'i de konu alan bir dersleri varmış." </p>
<p class="calibre1">"Hadi ya!" </p>
<p class="calibre1">"Evet, adam hakkında oldukça ayrıntılı bilgiye sahipti. Eğer onun adına kurulan bir tarikat filan varsa mutlaka haberi vardır. Bize çok yardımı olabilir." </p>
<p class="calibre1">"Olabilir valla, en kısa zamanda konuşalım." </p>
<p class="calibre1">Pizzaları son kırıntısına kadar mideye indirmiştik. Kenan masayı toparlamaya başlamıştı, yardım etmek için ayaklandım. </p>
<p class="calibre1"/>
<p class="calibre1">"Ben hallederim" diyerek engelledi. Eliyle divanın yanındaki sehpanın üzerini gösterdi. "Puro içersen, o kutuda var." </p>
<p class="calibre1">Tiryaki olmasam da yemeklerden sonra bir sigara yakmaya bayılırım. Hele Kenan'ın kaliteli purolarından biri olunca, asla hayır demem. Kenan bulaşıkları mutfağa götürürken, ben de kutuyu açıp, purolardan birini dudaklarıma yerleştirdim. Kenan'ın Fransa'dan getirdiği o uzun çöplü kibritlerden biriyle puromu yakıp, dumanını zevkle içime çekerken cep telefonum çalmaya başladı. Ekrana baktım, benim ofisin numarasıydı. </p>
<p class="calibre1">Sekreterim olmalıydı. Açtım. </p>
<p class="calibre1">"Alo Yeşim." </p>
<p class="calibre1">"Benim, ben Nihat..." </p>
<p class="calibre1">"Aa Nihat sen misin? Benim ordasın ha?" </p>
<p class="calibre1">"Evet, mağazadayım. Gülriz de burada. Şu anda Katya'yla sohbet ediyorlar." </p>
<p class="calibre1">"Öyle mi? Katya da yanında ha! Hayrola?" </p>
<p class="calibre1">"Kenan meselesini konuşmamız lazım. Oğlan göz göre göre başını yakacak." </p>
<p class="calibre1">'Ben şu anda Kenan'ın yanındayım Nihat." </p>
<p class="calibre1">"Kenan'ın yanında mısın?" </p>
<p class="calibre1">"Evet, isterseniz siz de buraya gelin." </p>
<p class="calibre1">Kısa bir suskunluk oldu. </p>
<p class="calibre1">"Ok abi yok, gelmeyelim. Sen buraya gel, biz seni bekleriz, üçümüz aramızda konuşalım." </p>
<p class="calibre1">"Öyle olsun, benim de burada işim bitmişti zaten. Yalnız konuşmalarımızı Gülriz duymasın, telaşlanır filan. </p>
<p class="calibre1">Senin dükkânda buluşsak. Bir sakıncası var mı?" </p>
<p class="calibre1">"Ne sakıncası olacak? Dize var dükkânda, onu da yollarım." </p>
<p class="calibre1">"Yok yok kızı bir yere yollama, onunla da konuşmamız lazım „ </p>
<p class="calibre1">"Dize'yle mi?" </p>
<p class="calibre1">"Merak etme önemli değil, gelince anlatırım. Telefonu kapatırken Kenan mutfaktan döndü. Bakışları elimdeki cep telefonuna kayınca konuştuklarımızı duyduğunu anladım. "Arayan Nihat'tı" dedim. "Senin hakkında benimle konuşmak istiyor." </p>
<p class="calibre1">Sevecen bir ifade belirdi yüzünde. </p>
<p class="calibre1">"Benim için kaygılanıyor. Biraz da sorumluluk duyuyor galiba. Bu işleri başıma kendisinin açtığını düşünüyor. Bu sabah aradı, konuşmak istiyormuş. Ne konuşacağı belli. Başımdan savdım. Senin kadar arsız olmadığı için pizza kutularını paketleyip, kapıma dayanmayı da akil edemedi zavallı." </p>
<p class="calibre1">İkimiz de güldük. Nihat'ı küçümsediğimizden değil, bu gülüş, arkadaşımız hakkında aynı düşünceleri taşımanın verdiği ortak keyiften kaynaklanıyordu. </p>
<p class="calibre1"/>
<p class="calibre1">Yirmi birinci bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">Aramızda bir işbölümü yapmamış olmamıza rağmen, ben Nihat ile Katya'yı ikna etmek, daha önemlisi Dize'den Nicholas Flamel hakkında ayrıntılı bilgi almak için sahaf dükkânına yollanırken, Kenan da yarınki hapishane ziyaretlerini ayarlamak için zanlıların avukatlarıyla görüşmeye gitti. Böylece fiilî olarak soruşturmaya başlamış oldum. </p>
<p class="calibre1">Doğan Apartmanı’nın üç kişinin güçlükle sığdığı antika asansörüne binip, aşağı indikten sonra, Şah Kulu Bostan Sokağı'nı takip ederek, Tünel'in yakınlarına çıktım. Burası Galata ile Pera'nın iç içe geçtiği yerdi. </p>
<p class="calibre1">Zaten Galata ile Pera'yı birbirinden ayırmak ne kadar doğru olurdu ki? Baksanıza Beyoğlu Caddesi'nin ortasında yer alan lise binamız bile Galata Sarayı olarak kurulmuştu. Galata kendini koruyan surlarıyla yüzyıllarca önemli bir ticaret merkezi olmayı sürdürürken, Pera mezarlıkların ve bağların yer aldığı kırlık bir bölgeymiş. Bu bağlık, bahçelik tepeliğe yerleşik yaşamın gelmesini sağlayan ilk adım Fransızlar tarafından atılış. Fransız Sarayı olarak adlandırılacak olan elçilik binası XVI. yüzyılın sonlarında bu bölgede inşa edilmiş. Fransızlara, Venedikliler, Hollandalılar, Ruslar ve İngilizler izlemiş. Elçiliklerin çevresine ticaret erbabı da konutlarını yaptırmaya başlayınca, şu anda özerinde yürümekte olduğum Pera'nın, günümüzdeki adıyla Beyoğlu'nun doğumu gerçekleşmiş. </p>
<p class="calibre1">Doğumunun üzerinden yüzlerce yıl geçmiş olan günümüz Perası bu ılık sonbahar gününde, adım başı rastlayacağınız her keseye uygun restoran, kafe, lokanta, kebapçı, büfe, börekçi gibi yerlerde karınlarını doyurduktan sonra bürolarına, işyerlerine dönen insanların geçici kalabalığını yaşıyordu. Bu kalabalık, işlerine döndükten sonra sökün eden insanlara ne de akşam çöktükten sonra meyhaneleri, birahaneleri, şarap evlerini, ocakbaşılarını, içkili restoranları, caz barları, rock barları, türkü barları zapta gelen, eğlence düşkünü güruha pek benzemiyordu. Beyoğlu onlar için bir eğlence merkezi değil, ekmek teknesiydi. Sanının bu yüzden daha dikkatli, daha saygılı, daha kibardılar. Ertesi gün herkesin buraya yine geleceklerini bildikleri için Beyoğlu'na karşı daha vefakâr, daha özenli davranıyorlardı. O kalabalığın arasına karışıp solda Ruslara özgü farklı mimarisiyle dikkat çeken Narmanlı Hanı'nı, binaları birbirine köprülerle bağlanan Suriye Pasajı'nı, Surp Yerartutyan Kilisesi'ni, iğrenç görüntüsüyle Odakule'yi, içinde seks filmleri oynatan sinemasına rağmen farklı yapısıyla saygınlığını koruyan Elhamra Hanı'nı; sağda XIX. yüzyılda yapılan maskeli balolarıyla ünlü İsveç Konsolosluğu'nu, Soğuk Savaş’ın etkisiyle olacak kendini duvarların ardına saklayan Rus Konsolosluğu'nu, kapısı iki aslan kabartmasıyla süslü Hollanda Konsolosluğu'nu, Santa Maria ve Sen Antuan Kiliselerini geçerek, ilk gençliğimizin yuvası Galatasaray Lisesi'ne kadar yürüdüm. </p>
<p class="calibre1">Tarihçilerin belirttiğine göre 148yılında Sultan II. Bayezid tarafından Galata Sarayı adıyla bir enderun okulu olarak kurulan, başından nice yangınlar, nice politik olaylar geçtikten sonra bile ayakta kalmayı başaran lisemizin, tarihî kapısının sağ yanında yer alan boşluğun kaskları, copları ve kalkanlarıyla yine polisler tarafından işgal edildiğini gördüm. Gösteri ihbarı almış olmalıydılar. Bulaşmamak için, sola İngiliz Konsolosluğu'na açılan yola kırdım. Beş on metre yürüdükten sonra karşıya geçip, Aslıhan Pasajı'na girdim. </p>
<p class="calibre1">Merdivenlerden aşağıya iniyordum ki, ardımdan seslenen Nihat'ı duydum: </p>
<p class="calibre1">"Selim! Selim dur, beni bekle!" </p>
<p class="calibre1">O da yeni geliyordu. Merdivenleri birlikte inmeye başladık. </p>
<p class="calibre1">"Katya yok mu?" diye sordum. </p>
<p class="calibre1">"Simit, kaşar alacak. Öğle yemeği için... Rejim yapıyormuş." </p>
<p class="calibre1">"Dün akşam fazla kaçırdı anlaşılan." </p>
<p class="calibre1">"Pek fazla da yiyemedi ama... Sahi Selim, dün akşam için Gülriz'e kimlerle buluşacağını söylemiştin?" </p>
<p class="calibre1">Gülriz de nereden çıkmıştı şimdi. </p>
<p class="calibre1">"Ne?" </p>
<p class="calibre1">"Gülriz dün akşam yemekte birlikte olduğumuzu öğrenince bozulur gibi oldu da..." </p>
<p class="calibre1">Bu hiç beklemediğim bir felaketti. </p>
<p class="calibre1">"Dün akşam yemekte birlikte olduğumuzu mu söyledin?" çıkıştım. </p>
<p class="calibre1">"Ben söylemedim. Katya anlattı." </p>
<p class="calibre1">Elimi başıma vurarak, "Mahvoldum" dedim. "Gülriz canıma okuyacak benim." </p>
<p class="calibre1">Neler olup bittiğini anlayamayan Nihat, "Niye ya, ne oldu ki?" </p>
<p class="calibre1">"Hiç sorma! Katya'yı kıskanır diye, dün akşam iş yemeğine gideceğimi söylemiştim." </p>
<p class="calibre1">Nihat'ın yüzü gölgelendi, kahverengi gözlerinde suçlayıcı bir ifade belirdi. </p>
<p class="calibre1">"Ulan saçmalama" dedim. "Katya'ya asıldığım filan yok. Kadın milletini bilirsin, başımın etini yemesin diye söylemedim Gülriz'e." </p>
<p class="calibre1">Bakışlarındaki kuşku, yerini alaycı bir ifadeye bıraktı. </p>
<p class="calibre1">"Ben de Gülriz neden Katya'ya düşmanca bakıyor diyordum. Yandın oğlum sen!" </p>
<p class="calibre1">"Dalga geçme Nihat! Hakikaten can sıkıcı bir durum." </p>
<p class="calibre1">Elini omzuma attı. </p>
<p class="calibre1">"Bence biraz abartıyorsun. Ucunda ölüm yok ya oğlum. Rus işadamlarının yemeğe gelmediğini söylersin. </p>
<p class="calibre1">Sonuçta Katya sana tercümanlık yapmadı mı?" </p>
<p class="calibre1">"Yaptı." </p>
<p class="calibre1">"Tamam işte, adamlar gelmeyince biz de Kenan ile Nihat'ı çağırdık dersin, olur biter." </p>
<p class="calibre1">Hayret, Nihat mantıklı bir yol öneriyordu. Bu çocuk akıllanmaya mı başlamıştı ne? Doğrusu onun söylediği gibi yapmaktı. Bu karara varmış olmama rağmen, Nihat'ın sahaf dükkânının önüne geldiğimizde içim hâlâ rahat değildi. Çünkü Gülriz’i ikna etsem bile -ki kadınlar bunu hissederdi ona yalan söylediğimi biliyordum. </p>
<p class="calibre1">Dize dükkânda yalnızdı. İyi ki yalnızdı, bir de Melek'i çekemezdim şimdi. Dize de fark etmişti halimi. </p>
<p class="calibre1">"Hayrola Selim Amca, rengin solmuş, hasta filan değilsin ya?" </p>
<p class="calibre1">"Biraz yorgunum Dizecim" dedim karşısındaki iskemleye otururken. "Sorduğun için sağ ol. Sen nasılsın?" </p>
<p class="calibre1">"İyiyim, iyiyim, derslerle uğraşıyoruz işte..." Babasına döndü, muzip bir ifade belirdi yüzünde. </p>
<p class="calibre1">"Ee siz nasılsınız Nihat Bey görüşmeyeli? Akşam yoktunuz yine." </p>
<p class="calibre1">Nihat yüzünü buruşturdu. </p>
<p class="calibre1">"Hiç sorma Dizecim, Kenan Amcanla uğraşıyoruz. Fotoğraf sergisini açana kadar böyle olacak... Hem sen, beni boş ver de anlat bakalım, derslerden ne haber?" </p>
<p class="calibre1">"Dünkü sınav da çok iyi geçti... Merak etme bu yıl kalmayacağım." </p>
<p class="calibre1">"Kalmamalısın zaten. Bu yıl da kalırsan battık. Ayrıca bana father filan deme. Annen duyarsa, Türkçe'yi bozuyorsun diye canına okur senin." </p>
<p class="calibre1">Babasına cin gibi bir edayla göz kırptı Dize. </p>
<p class="calibre1">"Annemin yanında böyle konuştuğumu gördün mü hiç?" </p>
<p class="calibre1">Baba, kız tatlı tatlı sohbet ederken, bakışlarım Dize'nin önün de açık duran kitaba kaydı. Yazıları okumak için başımı uzatınca "Şehir Sosyolojisi" diye açıkladı, "bizim derslerden birinin kitabı. Kentleşmenin getirdiği sorunlar üzerine. Bu tür konular ilgini çeker mi Selim Amca?" </p>
<p class="calibre1">"Aslında pek çekmez. Geçen gün elinde gördüğüm kitap zannettim." </p>
<p class="calibre1">"Hangi kitap?" </p>
<p class="calibre1">"Hani şu ölümsüzlüğü bulan Fransız simyacıyı anlatan..." </p>
<p class="calibre1">"Nicholas Flamel'i mi?" </p>
<p class="calibre1"/>
<p class="calibre1">"Evet, evet işte onu. Nicholas Flamel hakkında çok şey biliyor musun?" </p>
<p class="calibre1">"Biliyorum tabiî, dönem ödevimdi." </p>
<p class="calibre1">"Bir dakika bir dakika" diyerek Nihat girdi araya. "Bu Nicholas, Kenan'ın bahsettiği adam değil mi? Hani şu cinayet mahallinde bulunan resimleri çizen adam..." </p>
<p class="calibre1">"Evet o." </p>
<p class="calibre1">Nihat, ne yani, sen de mi katıldın soruşturmaya dercesine yüzüme bakıyordu. Oysa ben bu konuyu Dize'nin öğrenmesini istemiyordum. </p>
<p class="calibre1">"Şimdi bırakın cinayet mahallini" diyerek anlamazlıktan geldim. "Şu simyacı nasıl bir adammış çok merak ediyorum. Dize anlatsın da dinleyelim." </p>
<p class="calibre1">Ama korktuğum başıma gelmiş, sözlerimiz genç kızın kafasını karıştırmıştı. </p>
<p class="calibre1">"Cinayet mahalli de ne? Siz neden bahsediyorsunuz?" </p>
<p class="calibre1">"Kenan Amcan cinayet mahallerinin fotoğraflarını çekiyor ya." diyerek konuyu geçiştirmeye çalıştım. </p>
<p class="calibre1">Sözlerim Dize'yi ikna etmemişti soru dolu bakışlarını babasına çevirdi. Kızını fazla bekletmedi Nihat. </p>
<p class="calibre1">"Kenan Amcan kafayı yemişti, gördüğün gibi Selim Amcan da ona katılmış" dedi manidar bir sesle. </p>
<p class="calibre1">Dize'nin bakışlarındaki merak çözüldü, gençlere özgü güvenle sordu: </p>
<p class="calibre1">"Yoksa sen de mi gizli bilime merak sardın Selim Amca? </p>
<p class="calibre1">"Öyle sayılır Dizecim. Sen, bizi boş ver de şu Fransız simyacıdan bahsetsene biraz. Kimdir? Nereden merak sarmış bu simyacılığa." </p>
<p class="calibre1">Daha fazla nazlanmadan başladı anlatmaya. </p>
<p class="calibre1">"Aslında acayip biri... Adam bir efsane... XIV. yüzyılda Fransa'da, Paris yakınlarında yaşamış. Babam gibi onun da bir sahaf dükkânı varmış. Aynı zamanda evinin alt katını da bu işe ayırmış. Elyazması metinleri kopyalayan insanları orada çalıştırır, asillere yazma dersleri verirmiş. Karısıyla birlikte lüksten uzak, sade bir yaşam sürüyormuş. Nicholas Flamel eğitimli bir adam olduğu için simyacılığa merak sarmış. Şimdi nasıl genetik şifrenin çözümü gündemdeyse o yıllarda da simyacılık öne çıkıyormuş." </p>
<p class="calibre1">"Pardon Dizecim, bu simya bildiğimiz simya mı? Şunu bir anlatsana" diye böldüm kızın konuşmasını. </p>
<p class="calibre1">"Biliyorsun Selim Amca, simya, sözlüklerde elementleri altına dönüştürme uğraşı olarak anlatılır. Ama çok daha geniş bir anlamı var. Eski Yunan'da simyaya, tanrıyı çözümleme, tanrıya ulaşma, dünyaya hükmetme gibi hem dinî hem felsefî hem de politik amaçlar yüklenmiş. Bu nedenle o dönemlerde simya 'büyük iş' diye adlandırılmış. Aslında simyanın ilk örnekleri Eski Yunan'dan çok daha gerilerde eski Mısır'da görülür. </p>
<p class="calibre1">Simyanın öteki adı hermetik kimyadır. İsmini Yunanlıların Hermes Trismegistos diye adlandırdıkları eski Mısır tanrısı Tot'tan almış. Hermes Yunan mitolojisinde tanrının mesajcısı diye adlandırılır ve Trismegistos Yunanca'da üç sefer kutsanmış anlamına gelir. Dolayısıyla 'üç sefer kutsanmış Hermes' tabiri karşımıza çıkar. </p>
<p class="calibre1">Tot, Mısırlıların bilgi, zaman, yazı ve sayıları temsil eden tanrısıdır. Mısırlılar onun fen, geometri ve astronomiyi icat ettiğine inanır. Bedeni insan, kafası sivri gagalı bir kuş olarak betimlenmiş, elinde kâğıtlar veya yazılı papirüslerle resmedilmiştir; ‘Mısır Ölüm Kitabı’nın yazan olduğu da varsayılır. Simya biliminin tefelinde Tot adlı bu Mısırlı tanrının öğretileri vardır. </p>
<p class="calibre1">Simya dört basit maddeye; hava, ateş, toprak ve suya dayanır. Ayrıca tüm simyacılar sülfür, tuz ve cıvayı temel malzeme olarak görürler. </p>
<p class="calibre1">Süregelen bütün simya araştırmaları ve fikirleri ortak bir hedefte birleşir. 'Felsefe taşı'nı ya da başka bir deyişle 'bilgelik taşını üretmek. Bu efsanevî taşın maddeleri altına çevirdiğine, haslıkları iyileştirdiğine ve ürettiği özel bir suyla sahibini ölümsüz kığına inanılır. 'Felsefe taşı' üç maddeyi ve onların gizli anlamını da temsil eder. Bunlardan sülfür, ruhu; cıva, yaşamın gücünü, tuz ise bedeni simgeler. </p>
<p class="calibre1">'Felsefe Taşı’na yönelik bir başka söylence ise bu taşın, şeytan cennetten kovulduğunda dünyaya gelmiş </p>
<p class="calibre1">olduğudur. Şeytan kovulurken güya tacından bir taş düşmüş ve buna sürgün taşı denmiştir. İşte bu taşın ünlü 'felsefe taşı' olduğu da iddia edilir. </p>
<p class="calibre1">Yeniden hikâyemize dönecek olursak, simyayla ilgilenen Nicholas Flamel kuşkusuz 'felsefe Taşı’nın adını duymuştu. Hatta geçmişte birinin bu taşı bulduğuna, bunu bir yerlere yazdığına ve bir gün o metnin eline geçeceğine inanıyordu. Fakat onu 'felsefe taşı'nı aramaya yönelten gördüğü bir düş olmuştu. </p>
<p class="calibre1">Bir gece rüyasında, geniş kanatları ve görkemli bedeniyle bir melek görmüş. Melek elinde bir kitap tutuyormuş. Bizim sahafa şöyle seslenmiş: </p>
<p class="calibre1">'Bu kitaba iyi bak Nicholas. Başlangıçta ne sen ne de bir başkası bu kitabın tek bir sözcüğünü, tek bir satırını bile anlamayacaksınız. Ancak gün gelecek, kimsenin okuyamadığını, sen okuyacaksın, kimsenin göremediğini sen göreceksin, kimsenin çözemediğini sen çözeceksin.' </p>
<p class="calibre1">Flamel'in bu rüyayı görmesinin üzerinden kısa bir süre geçtikten sonra dükkânına bir adam gelmiş. Adam elindeki 21 sayfadan oluşan elyazması kitabı satmak istiyormuş. Flamel elyazmalarını inceler incelemez bu kitabın meleğin elindekiyle aynı olduğunu fark etmiş. Özenle hazırlanan kitabın sayfaları altın kenarlıymış. </p>
<p class="calibre1">Ağaç kabuğundan yapılmış sayfalar renkli resimler ve sıradışı sembollerle doluymuş. Giriş sayfasında, bu elyazmasını kaleme alan kişinin bir Levit (rahiplerin geldiği bir İsrail kabilesinden olan kişi), bilgin ve astrolog olan Yahudi Abraham olduğu belirtilmekteymiş. </p>
<p class="calibre1"/>
<p class="calibre1">Flamel, Yahudi Abraham’ın kitabını satın almış ve 21 yıl boyunca çözmeye uğraşmış. Ama bu son derece zor bir uğraşmış. Başa çıkamayınca, kitabın kopyalarını çıkarıp, onu çözebilecek birilerini aramaya başlamış. Elyazmalarının eski İbranî dilinde yazıldığını düşünüyormuş. Ancak o dönem Fransız Kilisesi, Yahudileri ülkeden kovduğu için onu çözebilecek birilerini bulamıyormuş. Bu yüzden İspanya'ya gitmeye karar vermiş." </p>
<p class="calibre1">"Neden?" </p>
<p class="calibre1">"O dönemde İspanya'da hâlâ Müslüman emirlikler bulunduğu için Yahudiler orada özgürce yaşayabiliyorlarmış. Flamel 1378'de Kilise'ye hacılık yapacağı sözü vererek, kendisini saldırılardan koruyacak hacılık şapkası ile elyazması metnin birkaç sayfalı kopyasını alarak yola çıkmış, ne yazık ki bu bir yıllık seyahat ta şansızlıkla sona ermiş. Elyazması metni çözecek kimseyi bulamamış. İspanya'dan ayrılmak üzereyken bir tüccarla karşılaşmış. Tüccar, Nicholas Flamel'e Yahudilikten Hıristiyanlığa geçen bir bilgini tanıdığım belirterek, onun kendisine yardımcı olabileceğini söylemiş. Nicholas bu bilginle tanışmış. Bilginin adı 'Usta Sanchez'miş. Bilgin, elyazmalarının Yahudi Abraham’ın yazdığı metinler olduğunu duyunca Flamel'le Paris'e gitmeyi kabul etmiş, ama adam hastaymış, ne yazık ki Paris yolunda ölmüş. Onu gizlice gömen Flamel ülkesine eli boş dönmüş. Ancak yılmamış, işe kendisi devam etmiş. Üç yıl daha Yahudi Abraham’ın elyazmaları üzerine çalıştıktan sonra karısı Perenelle'in de yardımıyla cıvayı altına dönüştürmeyi başarmış. Kazandıklarının çoğunu fakirlere, hastanelere ve kiliselere dağıtmış. Belki de bu yüzden efsanesi bir simya alegorisi olarak bu günlere gelmiş." </p>
<p class="calibre1">"Peki ya sonra ne olmuş?" diye merakla sordum. </p>
<p class="calibre1">"Flamel ömrünün geri kalanını simya üzerine kitap yazarak geçirmiş. Ölümüne kadar rahat bir yaşam sürmüş. Bir söylentiye göre de 'felsefe taşı'nı bulduğu için asla ölmemiş. 'Felsefe taşı'nı, seksen yaşında yitirdiği karısını diriltmek ve kendisini gençleştirmek için kullanmış. </p>
<p class="calibre1">Kuşkusuz bunlar söylenti. Nicholas Flamel’in kendi hakkında söylediklerine baktığımızda bunların çoğunun yalan olduğuna inanmak gerekir." </p>
<p class="calibre1">"Ne diyor Flamel kendi hakkında?" </p>
<p class="calibre1">"Söylediklerini tam olarak hatırlamıyorum" diyerek, uzanıp masanın altından sırt çantasını aldı Dize. </p>
<p class="calibre1">İçinden geçen gün gördüğüm kitabı çıkardı. Sayfaları karıştırmaya başladı. </p>
<p class="calibre1">'Tamam, işte buldum. Aynen şöyle diyor Nicholas Flamel: 'Fakir bir şehir soytarısı olan ben, Saint Jacques de la Boucherie Kilisesi'nin yanındaki evimde yaşıyorum. Ben, Baba-Oğul-Kutsal Ruh adına dünyanın en önemli hazinesine sahibim'." </p>
<p class="calibre1">Dize kitaptan başını kaldırıp yüzüme baktı. </p>
<p class="calibre1">"İşte bunları söylüyor. Bu sözlerden ne anlam çıkar bilmiyorum." </p>
<p class="calibre1">"Gizemci diyorsun ama adam inanmış bir Hıristiyan'a benziyor" dedi Nihat. </p>
<p class="calibre1">"Benziyor değil, adam inanmış bir Hıristiyan." Dize kitabı çevirerek, içindeki bir çizimi gösterdi. Eliyle işaret ettiği çizim, cinayet mahallinde bulunan haça sarılmış yılan resmiydi. "Bu resmi bizzat Nicholas Flamel çizmiş. Resimdeki yılan ile haç simyacılık ve Hıristiyanlık arasındaki bağlantıyı sembolize ediyor. Yani Nicolas Flamel bu iki kadim inancı birleştirmeye çalışan büyük bir adammış." </p>
<p class="calibre1">Dize'nin bu tanımlaması beni şaşırttı. </p>
<p class="calibre1">"Büyük adam mı?" diye söylendim. "Sanki karşımızda bir bilim adamı varmış gibi konuşuyorsun..." </p>
<p class="calibre1">"Bilim adamı olmayabilir, ancak önemli bir araştırmacıydı. Belki bugünkü bilimsel anlayışımıza ters gelebilecek çalışmalar yaptı, ama o da bilim adamları gibi gerçeği arıyordu. Yanlış araçlar, yanlış yöntemler kullansa da ben onu büyük adam olarak değerlendiriyorum. " </p>
<p class="calibre1">"Bence yanılıyorsun Dizecim" dedi Nihat dudak bükerek "Bence herif tam bir kaçıkmış. Baksana bizim Kenan gibi ölümsüzlükle bozmuş kafasını." </p>
<p class="calibre1">Birden ciddileşti Dize. </p>
<p class="calibre1">"Kenan Amca'yı bilmiyorum, ama Nicholas Flamel'in akil sağlığı yerindeydi. Bugün bile Paris'te onun adında bir semt var. Yoksullar hâlâ onun yaptırdığı binalarda barınabiliyorlar. Aynı zamanda bir efsane. </p>
<p class="calibre1">Üstelik efsanesi sürüyor. Onu ve eşini konu alan birçok söylenti var." </p>
<p class="calibre1">"Ne gibi söylentiler?" diye baba kız arasındaki tartışmayı engellemek istedim. </p>
<p class="calibre1">"Flamel öldükten birkaç yüzyıl sonra Kral XIII. Louis onun mezarını açtırmış. Fakat mezarda ne kemikleri ne de başka bir kalıntı bulunmuş. Yani mezar boşmuş. Ardından karıkoca Flamel değişik yüzyıllarda, değişik ülkelerde görülmüşler. Mesela XVIII. yüzyılda XIV. Louis, bir arkeolog olan Paul Lucas'yı Ortadoğu'ya göndermiş. Paul Lucas, Anadolu'da birçok dil konuşabilen Türk bir âlimle karşılaşmış. Türk âlim yaptığı uzun konuşmaların arasında Flamelleri tanıdığını, onlarla karşılaştığını söylemiş. Türk âlimin söylediğine göre Flameller sağlıklı ve mutlu bir yaşam sürüyorlarmış." </p>
<p class="calibre1">"Yapma ya, gerçekten de Anadolu'da mı görülmüşler?" </p>
<p class="calibre1">"Evet, sanırım Bursa yakınlarında bir yerde. Üstelik tek söylence o değil. Kimi tarihçilere göre de Nicholas ve eşi Perenelle yüzyıllar sonra anayurtlarına geri dönmüşler. 1761'de Paris Operası'nda onları görenler olmuş. Fakat insanların arasında görülmeleri onlar için çok kötü sonuçlar doğurmuş. Simyayla uğraşan bir grubun saldırısına uğramışlar. Nicholas, Abraham’ın elyazmalarını kurtarmayı başarmış, ne yazık ki karısı grup üyeleri tarafından öldürülmüş." </p>
<p class="calibre1">Konu ilgimi çeken noktaya gelmişti. </p>
<p class="calibre1">"Sence, Nicholas Flamel"in eşini öldüren bu grup, günümüzde de çalışmalarını sürdürüyor olabilir mi?" </p>
<p class="calibre1">Sanki inanılması güç bir soru sormuşum gibi Dize tuhaf tuhaf yüzüme baktı. Gözlerini iri iri açtı. </p>
<p class="calibre1">"Selim Amca bunlar söylenti. Günümüzde simyacılık mı kaldı?" </p>
<p class="calibre1">Nedense kendimi düş kırıklığına uğramış gibi hissettim. Soruşturmamızı yönlendireceğimiz önemli bir kanal kapanmak üzereydi ki Nihat yetişti yardımıma. </p>
<p class="calibre1">"Peki o zaman satanistlere ne demeli?" </p>
<p class="calibre1">"Satanistler ile simyacıların ne ilgisi var baba?" </p>
<p class="calibre1">"Ne demek ne ilgisi var? Az önce 'Felsefe Taşı’nın şeytanın tacından düştüğünü söylemedin mi?" </p>
<p class="calibre1">Sevgili arkadaşım Nihat yine o mükemmel tutarsızlıklarından birini sergiliyordu. Bu olayda beni de Kenan'ı da deli diye nitelemesine rağmen, oturmuş kızına karşı bizim tezimizi savunmaya çalışıyordu. Ne var ki, Dize babasından daha sağlam mantık yürütüyordu. </p>
<p class="calibre1">"Babacım o da bir söylenti. Bunların hiçbiri gerçek değil. İnsanlık henüz bilimi keşfetmemişken yaratılan hurafeler." </p>
<p class="calibre1">"Ama bu hurafeleri ders diye okuyorsunuz..." </p>
<p class="calibre1">"Çünkü hurafe de olsalar, efsane de olsalar bu söylenceler insanlık kültürünün bir parçası." </p>
<p class="calibre1">"Haklısın da Dizecim" diyerek yeniden araya girdim, "satanizm de söylediğin gibi bir hurafe, bir efsane. </p>
<p class="calibre1">Böyle olmasına rağmen, bugün şeytana inanan, hatta ona tapınmak için cinayet işleyen tarikatlar var. Yani hâlâ bu Nicholas Flamel'in öğretilerini kendilerine rehber seçerek faaliyet yürüten tarikatlar da olamaz mı?" </p>
<p class="calibre1">Nihat'tan daha sakin konuşmuştum. Genç kız duraksadı, galiba onu kendi tezim üzerine düşündürmeyi başarmıştım. Ama Dize kuşku yüklü gözlerle babası ile beni süzdükten sonra, "Nicholas Flamel'i neden bu kadar merak ediyorsunuz?" diye söylenince yanıldığımı anladım. </p>
<p class="calibre1">Ne diyeceğimizi bilemeden Nihat'la birbirinize bakarken, "İki cinayet mahallinde onun çizdiği resimler bulundu da ondan" diyen Katya'nın sesi duyuldu. </p>
<p class="calibre1">Katya kapının girişinde durmuş bize bakıyordu. Nihat ile benim sırtımız dönük olduğu için geldiğini görmemiştik. Yaklaşırken açıklamasını sürdürdü. "Dizecim, Kenan Amcan fotoğrafçılığı bırakıp dedektifçilik oynamak istiyor. Anladığım kadarıyla eski arkadaşları da onu bu serüvende yalnız bırakmamaya karar vermişler." Elindeki poşeti masanın üzerine koyarken, bana baktı. "Öyle değil mi Selim?" </p>
<p class="calibre1">Tuhaf, Kenan'a yardım etmemden hoşlanmamışa benziyordu. </p>
<p class="calibre1">Sorusunu yanıtlamak yerine, "Merhaba Katya" dedim, "nasılsın? " </p>
<p class="calibre1">Bozulur gibi oldu, yine de kibarlığı bırakmadı. </p>
<p class="calibre1">"Teşekkür ederim, sen nasılsın?" dedi boş iskemleye çökerek </p>
<p class="calibre1">"Sağ ol, ben de iyiyim." </p>
<p class="calibre1">"Kenan'ın yanındaymışsın, ne anlatıyor?" </p>
<p class="calibre1">Sesi, demek sonunda seni de ikna etti der gibi sitem yüklüydü. Bakışlarım bir an Dize'ye kaydı, genç kız dikkat kesilmiş söyleyeceklerimi bekliyordu. </p>
<p class="calibre1">"Sonra konuşuruz..." Masaya koyduğu poşeti açtım. "Demek simit kaşar aldın ha..." </p>
<p class="calibre1">Dize onu atlatmaya çalıştığımı fark etmişti. </p>
<p class="calibre1">"Olmuyor ama Selim Amca. Bana çocuk muamelesi yapıyorsunuz. Ben size yardım ediyorum, siz benden bilgi saklıyorsunuz." </p>
<p class="calibre1">"Bilgi filan sakladığımız yok..." diyecek oldu Nihat. </p>
<p class="calibre1">Dize alıngan bir yüzle babasına baktı. </p>
<p class="calibre1">"Hani bizim aramızda saklı gizli hiçbir konu olmayacaktı?" </p>
<p class="calibre1">Eyvah, kaş yapayım derken göz çıkarmıştık. Olay aile faciasına dönüşmek üzereydi. Olanlar bir de Melek’in kulağına giderse zavallı Nihat'ın çekeceği vardı. Masadaki herkes susmuştu. Katya da kırdığı potu fark etmişti, ama iş işten geçmişti. </p>
<p class="calibre1">"Ya kusura bakmayın, ben yanlış yaptım galiba..." diyecek oldu. </p>
<p class="calibre1">"Hayır Katya, sen yanlış yapmadın" dedi Dize. "Sen olması gerektiği gibi davrandın, ama burada bana güvenmeyenler var." </p>
<p class="calibre1">Dize abartmaya başlamıştı. Onu makul, ölçülü bir kız sanırdım, ilk kez böyle garip davranıyordu. Ee ne de olsa şair Melek Hanım’ın kızıydı. </p>
<p class="calibre1">Nihat sitemle karışık sevgiyle kızına uzun uzun baktıktan sonra, "Yapma be Dizecim" dedi, "şu hayatta sana güvenmeyip de kime güveneceğim. Olay karışık, bilmemen daha iyi. Henüz ben de ne yapacağıma karar vermiş değilim." Başıyla beni işaret etti. "Selim Amcanın da bir karar verdiğini sanmıyorum. O da benim gibi olanı biteni anlamaya çalışıyor..." </p>
<p class="calibre1">"Aslına bakarsan benim de onlardan farkım yok" diyerek Katya da Nihat'ı destekledi. Dize'nin çatılmış </p>
<p class="calibre1">kaşları çözülür gibi oldu. Artık benim devreye girme zamanım gelmişti. </p>
<p class="calibre1"/>
<p class="calibre1">"Doğru söylüyorlar Dizecim. Bu iş karışık. Senin de canını sıkmak istemedik. Ama gördüğün gibi seni dışlamış filan değiliz Bilgi almak için önce sana geldik. Yani aramızda bir güven sorunu yok." Uzanıp eline dokundum. "Hem nasıl olabilir ki, Nihat senin baban, ben ise öz amcan sayılırım... Öyle değil mi?" </p>
<p class="calibre1">"Öyle, öyle de... Ne bileyim işte..." </p>
<p class="calibre1">"Senden hiçbir şey saklamıyoruz" dedi babası. "Her şeyi öğrendin işte" </p>
<p class="calibre1">"Peki ne yapacaksınız? Gerçekten de cinayetleri soruşturmak mi istiyor Kenan Amca?" </p>
<p class="calibre1">"Ne yazık ki öyle kızım" dedi Nihat. Çaresizlik içinde boynunu bükmüştü. "Dün gece vazgeçirmeye çalıştık. Dilimizde tüy bitti. Nuh diyor peygamber demiyor. Bugün Selim Amcan yanındaydı. Anladığım kadarıyla o da bir sonuç alamamış." </p>
<p class="calibre1">Üçünün de bakışları bana çevrilmişti. Babası kızına açıklamakta sakınca görmediğine göre, ben de kendi görüşlerimi onlarla paylaşabilirdim. </p>
<p class="calibre1">"Haklısın, bizimki kararını vermiş. Onu ikna etmeye uğraşmadım bile." Bu kadar çabuk teslim olmamı yadırgayan Katya ters ters bakıyordu yüzüme. "Bak Katyacım, Kenan'ı bizim kadar tanımıyorsun. Artık onu kimse bu işten vazgeçiremez. Bizimle ya da bizsiz bu soruşturmayı tamamlayacak. Böyle bir durumda Kenan'ı yalnız bırakamam..." </p>
<p class="calibre1">Katya'nın değil ama Dize'nin yüzü kaygıyla çarpıldı. Genç kız korkmuştu. </p>
<p class="calibre1">"Yani" diye toparladım, "Kenan'a geri planda destek olacağım. Belaya bulaşmaya hiç niyetim yok tabiî." </p>
<p class="calibre1">Nihat'la göz göze geldik, ne yapmaya çalıştığımı anlamıştı. </p>
<p class="calibre1">"Tabiî canım, niye kendimizi ateşe atalım" dedi. "Amacımız onu tehlikeden korumak." </p>
<p class="calibre1">Dize'yi rahatlatmaya yönelik bu küçük oyunumuzdan habersiz olan Katya, "Ben hâlâ ne yapacağımı bilmiyorum" dedi. "Aslında Kenan'a kızıyorum. Girdiği bu serüveni aptalca buluyorum. Ama..." </p>
<p class="calibre1">"Ama onu yalnız bırakmayı içine sindiremiyorsun değil mi?" </p>
<p class="calibre1">Yanıt vermek yerine başını salladı. </p>
<p class="calibre1">"Biz de aynı durumdayız aslında" dedi Nihat. "Yukarı tükürsen bıyık, aşağı tükürsen sakal. Ama Kenan'ı yalnız bırakırsak, belaya daha çok bulaşacağını düşünüyorum." </p>
<p class="calibre1">"Bence babam haklı" diye lafa karıştı Dize. "Kenan Amca'nın şu anda size her zamankinden daha çok ihtiyacı var." </p>
<p class="calibre1">Az önce Dize hakkında kötü düşündüğüm için kendimden utandım. Gelgelelim, Katya, Dize'yle aynı kanıda değildi. </p>
<p class="calibre1">"Ya verdiğimiz destek onu daha da cesaretlendirirse ve o da başka çılgınlıklara kalkarsa?" </p>
<p class="calibre1">"Sanmıyorum" dedim. "Kenan abuk sabuk işler yapar ama deli değildir. Kendine göre bir ölçüsü vardır. </p>
<p class="calibre1">Dikkat edersen, bu konuda baştaki hedefinden ayrılmadı. Gazetecilerin, eleştirmenlerin ilgisini çekmek istiyordu. Cinayet soruşturmasını da amacına götürecek etkili bir araç olarak görüyor." </p>
<p class="calibre1">Nihat beni onaylamakta gecikmedi. </p>
<p class="calibre1">"Aynen öyle, Kenan kafasına koyduğunu yapar. Ancak kafasına koyduğunu da öyle zırt pırt değiştirmez." </p>
<p class="calibre1">"Yani siz onu desteklememiz mi gerekir diyorsunuz?" diye sordu Katya. </p>
<p class="calibre1">"Başka çare yok" dedim. </p>
<p class="calibre1">Katya'nın kararsızlığı sürüyordu. </p>
<p class="calibre1">"Bilmiyorum, gerçekten bilmiyorum. Kafam çok karışık. Nasıl toparlayacağımı da bilmiyorum. Ne yapmalıyım, nereden başlamalıyım?.." </p>
<p class="calibre1">Nihat'ın dudaklarına geniş, rahat bir gülümseme yayıldı. </p>
<p class="calibre1">"Şu simitlerden başlayabilirsin" dedi poşeti göstererek. "İnsan açken iyi düşünemez." </p>
<p class="calibre1"/>
<p class="calibre1">Yirmi ikinci bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">Sahaf dükkânından çıktığımda vakit ikindiyi bulmuştu; güz güneşi etkisini yitirmiş, denizden gelen tatlı bir esinti görünmez parmaklarıyla yaşlı caddeyi usulca okşamaya başlamıştı. Nicholas Flamel hakkında ayrıntılı bilgiye ulaşmış olduğumdan mı, eski arkadaşlarımla birlikte bu soruşturmanın bir parçası haline geldiğim için mi, yoksa insana canlılık veren şu nemli esinti nedeniyle mi bilinmez, kendimi çok iyi hissediyordum. Solda, Abdülhak Hamit, Yahya Kemal, Lev Troçki gibi önemli insanları ağırlamış bir zamanların ünlü Tokatlıyan Oteli'ni şimdinin işhanını, sağda Atlas Pasajı'nı geçerek mağazama yürüyordum ki, onu gördüm. Bir vitrinin önünde durmuş, ayakkabılara bakıyordu. Sırtında bej rengi bir yağmurluk vardı: inceydi, uzun boyluydu, açık kumral saçları esintide usulca kıpırdıyordu. Bu kadında tanıdık bir yan vardı, ama çıkaramamıştım. </p>
<p class="calibre1">Bakışlarımın ağırlığını hissettiğinden olacak, birden bana döndü. Hay Allah! Onca yıllık karımı nasıl tanıyamamıştım. Oydu, evet karım Gülriz. </p>
<p class="calibre1">"Aa Selim..." </p>
<p class="calibre1">O da şaşırmıştı. </p>
<p class="calibre1">"Merhaba Gülriz." </p>
<p class="calibre1"/>
<p class="calibre1">"Merhaba... Ne oldu? Niye öyle bakıyorsun?" </p>
<p class="calibre1">"Aptalca gelecek ama" dedim gözlerimi ondan alamayarak, "seni başka biri sandım. Bu güzel kadın da kimmiş diye bakakaldım." </p>
<p class="calibre1">İnanmamıştı. </p>
<p class="calibre1">"Hani şu reklamdaki adam gibi mi?" </p>
<p class="calibre1">"Reklamı filan bilmiyorum. Seni gördüm, güzelliğin karşısında büyülendim. Sonra da bu güzel kadının karım olduğunu anladım." </p>
<p class="calibre1">Yüzü kızardı. </p>
<p class="calibre1">"Hadi oradan?" </p>
<p class="calibre1">"Valla" dedim. "Valla seni tanıyamadım." </p>
<p class="calibre1">Söylediklerim hoşuna gitmişti, daha fazlasını duymak istiyordu. </p>
<p class="calibre1">"Demek artık karını tanımıyorsun?" diyerek koluma girdi. Yürümeye başladık. </p>
<p class="calibre1">"Tanımıyorsun deme, karının ne kadar güzel bir kadın olduğunu nasıl unutursun de." </p>
<p class="calibre1">Başını çevirip yüzüme baktı. </p>
<p class="calibre1">"Selim sen iyi misin?" </p>
<p class="calibre1">"İyiyim, hem de çok iyiyim. Farkında değil misin, bu çok güzel bir şey." </p>
<p class="calibre1">"Neymiş o güzel olan?" </p>
<p class="calibre1">"Bu rastlantı... Yani seni karım olarak değil, kadın olarak beğenmem, senden etkilenmem." </p>
<p class="calibre1">"Kendini bağışlatmak için böyle söylüyorsun..." </p>
<p class="calibre1">Aklıma Katya meselesi geldi, ondan mı bahsediyordu? </p>
<p class="calibre1">"Ne suç işledim ki?" </p>
<p class="calibre1">"Daha ne olsun, onca yıllık karını tanımadığını söylüyorsun." </p>
<p class="calibre1">"Affedersin, aptallığıma ver, ama böylece sana başka bir açıdan bakmış oldum. Gördüğüm kadın etkileyiciydi, güzeldi..." </p>
<p class="calibre1">"Teşekkür ederim" diyerek biraz daha sokuldu Gülriz. "Bakma az önce söylediklerime gerçekten hoş bir sürpriz oldu..." </p>
<p class="calibre1">Saçlarımızda denizden esen rüzgâr, bir süre yaşlı caddede kol kola hiç konuşmadan yürüdük. </p>
<p class="calibre1">"Mağazaya mı gidiyoruz?" diye sordu Gülriz. </p>
<p class="calibre1">"Şart değil, nereye istersen oraya gidelim." </p>
<p class="calibre1">"İşlerin yok mu?" </p>
<p class="calibre1">"Boş ver, bugün mağazaya dönmezsem AZYA batmaz herhalde." </p>
<p class="calibre1">"AZYA batmaz da eğer iki saat sonra Burç'u okuldan alıp, Pedagog Herr Zimmermann'a götürmezsem, kıyamet kopar. Adam bir daha muayenehanesinin eşiğinden adım attırmaz bize." </p>
<p class="calibre1">"Ne yapalım o zaman?" </p>
<p class="calibre1">"Burç doğmadan önce Beyoğlu'na sinemaya gelirdik, hatırlıyor musun?" </p>
<p class="calibre1">"Tabiî hatırlıyorum. Her sinemaya gitmeden önce de tartışırdık. Ben polisiye filmlere gidelim derdim, sen de romantik filmlere </p>
<p class="calibre1">"Ama sonuçta senin dediğin olurdu." </p>
<p class="calibre1">"Yapma ya. O kadar bencil bir adam mıyım ben?" </p>
<p class="calibre1">"Yok, yok değilsin. Ben kolay pes ederdim. Senin romantik filmlerden nefret ettiğin kadar, ben polisiyelerden nefret etmedim. Hatta bazılarını çok sevdiğimi bile söyleyebilirim." </p>
<p class="calibre1">"Ama romantik filmlere de giderdik canım. Mesela Love Story’e gittiğimizi hatırlıyorum. Senin ağlamaktan gözlerin şişmişti." </p>
<p class="calibre1">"Evet, giderdik ama daha çok polisiye oynatan sinemaların kapısını aşındırdık. Her neyse dert yanmak için söylemedim. O günlerde genellikle Lale Muhallebicisi'ne uğrardık. İkimiz de sakızlı muhallebi yerdik." </p>
<p class="calibre1">"Kışsa sahlep içerdik" diye ekledim. </p>
<p class="calibre1">"Sahi, en son ne zaman muhallebiciye gitmiştik?" </p>
<p class="calibre1">Düşündüm, çıkaramadım. </p>
<p class="calibre1">"Çok olmalı" diye mırıldandım. </p>
<p class="calibre1">"Şimdi gidelim mi?" </p>
<p class="calibre1">"Gidelim," dedim, "iyi akıl ettin." </p>
<p class="calibre1">"Buraya mı girelim?" diyerek başıyla, solumuzdaki Saray Muhallebicisi'ni gösterdi. </p>
<p class="calibre1">"Olur." </p>
<p class="calibre1">Yemek saati olmadığından içerisi fazla kalabalık değildi. Köşedeki dört kişilik masalardan birine yerleştik. </p>
<p class="calibre1">Beyaz önlükler içinde genç bir garson kibarca yanımıza yaklaştı. </p>
<p class="calibre1">"Sakızlı muhallebi var mı?" diye sordum. </p>
<p class="calibre1">"Maalesef beyefendi, sadesi var." </p>
<p class="calibre1">Memnuniyetsiz bir ifadeyle Gülriz'e baktım. O benim kadar düş kırıklığına uğramamış görünüyordu. </p>
<p class="calibre1">"Biz de sadesini yeriz" dedi. </p>
<p class="calibre1">Siparişlerimizi alan garson masadan uzaklaşırken, karım sonunda beni kaygılandıran konuyu açtı. </p>
<p class="calibre1"/>
<p class="calibre1">"Öğle vakti mağazaya Nihat geldi." </p>
<p class="calibre1">"Biliyorum" dedim umursamaz bir tavırla. "Telefonla konuştuk. Kenan'ın şu sergi meselesine takmış </p>
<p class="calibre1">kafayı." </p>
<p class="calibre1">"Yanındaki kadın, şu Rus..." </p>
<p class="calibre1">"Katya mı?" </p>
<p class="calibre1">"Evet, Katya." </p>
<p class="calibre1">"Kenan'ın sevgilisi." </p>
<p class="calibre1">"Nihat da öyle söyledi. Çok güzel bir kadın." </p>
<p class="calibre1">Sanki ilgilenmiyormuş gibi davrandım. Muhallebilerin üzerine birer de sade Türk kahvesi içelim mi?" </p>
<p class="calibre1">Başıyla olur dedikten sonra, "Kenan ciddi mi?" diye sordu. Anlaşılan ikna olana kadar bu konuyu kapatmayacaktı, anlamazlıktan geldim. </p>
<p class="calibre1">"Hangi konuda?" </p>
<p class="calibre1">"Katya konusunda. Bu kadın da ötekiler gibi geçici bir heves mi, yoksa evlenmeyi mi düşünüyor?" </p>
<p class="calibre1">Masadaki su şişelerinden birini aldım. </p>
<p class="calibre1">"Bu konuda konuşmadık." Şişenin kapağını açarken şiiri düşündüm. "Bana kalırsa, bu kez farklı. Kenan abayı yakmış görünüyor." </p>
<p class="calibre1">Açtığım şişeden ikimizin de bardaklarına su doldurdum </p>
<p class="calibre1">"Mutlu olabilecekler mi bari?" </p>
<p class="calibre1">"Nereden bileyim hayatım? Kenan'ı bilirsin uçarı bir adam, kadına gelince pek tanımam. Dün akşam yemekte bizimle birlikteydi. Daha önce de bir ya da iki kere gördüm." </p>
<p class="calibre1">Oh, sonunda Katya'nın dün benimle yemekte olmasını önemsiz bir olaymış gibi anlatabilmiştim. Gülriz bardağına uzandı, sudan bir yudum aldı. </p>
<p class="calibre1">"Bana kalırsa bu iş yürümez" dedi. Görüşümü söylememi bekliyormuş gibi sustu. Benim de bardağıma uzanmamın tam sırasıydı. Benden laf alamayacağını fark edince, "Katya güzel bir kadın" diye sürdürdü. </p>
<p class="calibre1">"Aynı zamanda akıllı. Sakın onu şu sokağa düşmüş Rus kadınlarıyla bir tuttuğumu sanma. Ancak Kenan'la aralarında kültür farkı var. Bir Rus, bizim kültürümüze ne kadar ayak uydurabilir ki?" </p>
<p class="calibre1">Söylenecek çok laf vardı ama eşimin niyetinin gerçekten bu konuyu tartışmak değil, benim Katya'ya ilişkin görüşlerimi öğrenmek olduğunu bildiğimden, "Haklısın, zor iş" demekle yetindim. Gülriz dikkatle süzüyordu beni. Söylediklerimde içten miydim, yoksa onun hoşuna gitsin diye mi böyle konuşuyordum, anlamaya çalışıyordu. Farkında değilmiş gibi göründüm. "Zaten şu sıralar Kenan'ın kafası sergiyle meşgul. Yani yakında evlilik filan yok." </p>
<p class="calibre1">Bir süre daha Gülriz'in gözlerinde endişe bulutları dolaştı. Ancak muhallebilerimiz geldikten sonra olayı unuttu ya da öyle görünmeyi başardı. Benim bu olaydan çıkardığım ders ise karıma başka bir kadın hakkında hele bu kadın güzelse asla yalan söylememem gerektiğiydi. Kahvelerimizi içerken telefonum çaldı. </p>
<p class="calibre1">Açtım, Kenan'dı. </p>
<p class="calibre1">Zanlıların avukatlarıyla yaptığı görüşmeler hakkında bilgi veriyordu. Yunus Küllükçü'nün avukatı yarın sabah için hapishane ziyaretini ayarlamıştı. Uyuşturucu satıcısı Reşat Çopur ise görüşme isteğimizi reddetmişti. Bizim polisin adamı olmamızdan kuşkulanıyormuş. Kenan avukatını ikna etmiş, adam, Reşat Çopur yeniden görüşecekmiş. Eğer hapishaneye gelmek istiyorsan, yarın dokuzda Taksim'de buluşalım diyordu. Saat onda Bayrampaşa Cezaevi'nin önünde olmamız gerekiyormuş. Gülriz'in buluşacağımızı bilmesini istemiyordum. </p>
<p class="calibre1">"Tamam, görüşürüz," diye kısa kestim. Bu defa Kenan anlamıyordu. </p>
<p class="calibre1">"Eğer gelmeyi düşünürsen şu anda stüdyodayım. Katya ile Nihat da yanımda. Günlerdir çalışmadık, birinin dekorları hazır, öteki de yapılacak, iki cinayet mahallinin daha fotoğrafını çekeceğiz Hani işin erken biter de..." </p>
<p class="calibre1">Aslına bakarsanız onların yanında olmak için can atıyordum, Kenan'la konuştuğumu anlayan Gülriz'in gözlerinde yine o bulutlar dolaşmaya başlamıştı. </p>
<p class="calibre1">"Başka zaman Kenancım. Yorgunum, bu akşam eve erken gideceğim" Bu yanıtıma Gülriz'in çok sevindiğini biliyordum. Telefonu kapattıktan sonra, "Yeter abi, daha birkaç saat önce birlikteydik ya!" diye söylendim. Ancak karım sanki ne düşündüğümü anlamış gibiydi. </p>
<p class="calibre1">"Onları çok seviyorsun değil mi?" </p>
<p class="calibre1">"Ee seviyorum tabiî, çocukluk arkadaşlarım." </p>
<p class="calibre1">"Kenan biraz tuhaf, ama aslında ikisi de iyi insan..." </p>
<p class="calibre1">"Bakma, Kenan de fena değildir. Evet, biraz tuhaftır ama iyidir." </p>
<p class="calibre1">Kenan'dan pek hoşlanmamasına rağmen üstelemedi Gülriz. Ama kalkıştığımız işi duysa kıyameti koparırdı. Üstelik hiç de haksız sayılmazdı. O yüzden Gülriz'in bu soruşturmadan asla haberi olmamalıydı. </p>
<p class="calibre1">Muhallebiciden kalktıktan sonra Gülriz oğlumuzun Ulus'taki okulunun yolunu tutarken, ben de mağazaya döndüm. Yarın öğleye kadar gelemeyecektim, işlerin bir kısmını bugünden halletsem fena olmazdı. Mağaza müdürü Cihan'ı yanıma çağırdım. Son üç ayın satışları üzerine konuştuk. Krize rağmen iyi bir satış düzeyi yakalamıştık. Bu sorunlarımızı çözmüyordu ama bir parça da olsa moralimizi düzeltiyordu. Cihan’ın ardından sekreterimi Çağırdım. Bir iş görüşmesine gideceğim için yarın öğleden sonra geleceğimi söyledim. Artık yarınki görüşmeye kendimi hazırlayabilirdim. </p>
<p class="calibre1">Ertesi sabah The Marmara'nın önünde buluştuk. Dünkü güzel havanın yerinde yeller esiyordu. Kül rengi gökyüzü, kasvetli bir düşünce gibi çökmüştü Taksim Meydanı'nın üzerine. Volvo'mdan inip Kenan'ın Land Rover marka siyah cipine geçtiğim o kısa sürede bile bir boğuntu gelip oturmuştu yüreğimin ortasına. Kenan </p>
<p class="calibre1">'e benim tersime oldukça neşeliydi. Dün iki cinayet mahallinin de fotoğrafını çekmişlerdi. Bugün de Katya ile Nihat stüdyoya gidecek, iki fotoğraf çekimi için dekorları hazırlayacaklardı. Nihat bizimle gelmek istemişti ama Kenan, Katya'nın yardımına ihtiyacı var, diyerek, onu güç bela stüdyoda kalmaya razı etmişti. </p>
<p class="calibre1">Bizim işimiz bitince de Kenan stüdyoya dönüp, fotoğrafları çekecekti. Planlan aksamazsa, tüm çekimler istediği zamanda tamamlanacaktı. </p>
<p class="calibre1">"O güne kadar bir de cinayetleri kimin işlediğini bulduk mu tadından yenmez" diyordu. </p>
<p class="calibre1">"Acele etme" diye uyardım onu, "daha yeni başlıyoruz " </p>
<p class="calibre1">Dolapdere'deki ışıklarda durmuştuk. Şöyle bir baktı bana, </p>
<p class="calibre1">"Acele ediyorum değil mi? Farkındayım... Sana bir itirafta bulunmak istiyorum. Aslında siz olmadan bu işe kalkışmayı gözü pek yemiyordu. Yaparım, ederim diyordum ama ne yalan söyleyeyim içten içe korkuyordum. Şimdi üçünüz de yanımdasınız ya bu cinayetleri daha kolay çözümleyecekmişiz gibi geliyor bana" </p>
<p class="calibre1">"Düş kırıklığına uğramak istemiyorsan böyle düşünme. Bu işin kolay çözüleceğini sanmıyorum. Daha neyle karşı karşıya olduğumuzu bile bilmiyoruz. Dize'yle konuştuklarımızı anlattılar mı sana?" </p>
<p class="calibre1">"Nicholas Flamel konusunu mu?" </p>
<p class="calibre1">Başımla onaylayınca, "Evet" dedi. Yeşil yanmıştı, cipi hareket ettirdi. "Nihat ile Katya ne konuştuysanız hepsini anlattılar. Çok ilginç bir adammış şu Nicholas Flamel." </p>
<p class="calibre1">"Oldukça da gizemli. Karısı Perenelle'i simyayla ilgilenen gizli bir tarikatın üyeleri öldürmüş." </p>
<p class="calibre1">"Ama Dize, günümüzde böyle bir tarikat olmadığına inanıyormuş." </p>
<p class="calibre1">Evet, Kenan her zamanki gibi meselenin can damarını yakalamıştı. </p>
<p class="calibre1">"Öyle, ona göre bu iki cinayetin simyacılarla bir ilgisi olamazmış." </p>
<p class="calibre1">"Ya satanistlerle?" </p>
<p class="calibre1">"Aklin yolu bir. Ben de bunu düşünüyordum. Sanırım Nihat da bizim kuşkularımızı paylaşıyor. Çünkü dün kızına satanistler ile şu ünlü 'felsefe Taşı’nın bağlantısı var mı diye sorular sordu. Aralarında bir bağlantı bulamadık. Tabiî bunlar Dize'nin görüşleri..." </p>
<p class="calibre1">"Bakalım Yunus Küllükçü ne diyecek? Ne de olsa Aysun Güven’in eski sevgilisi. Kızın bu tür tarikatlarla ilişkisi var mı, yok mu bilir herhalde." </p>
<p class="calibre1">"Belki Yunus Küllükçü de böyle bir tarikatın üyesidir." </p>
<p class="calibre1">"Belki" demekle yetindi Kenan. O da benim gibi elimizde yeterli bilgi olmadan yorum yapmanın yanlış </p>
<p class="calibre1">olduğuna inanıyor olmalıydı. Bir süre ikimiz de önümüzden akan yola verdik dikkatimizi. Çevre yoluna çıkarken, "Şu avukat" dedim, "Yunus Küllükçü’yü savunan adam... Sahi herifin adı neydi?" </p>
<p class="calibre1">"Caner Egemen..." </p>
<p class="calibre1">"Bu Caner Egemen, müvekkiliyle görüşmemizi yadırgamadı mı?" </p>
<p class="calibre1">"Yadırgamaz mı? Ama biliyorsun ben de hukuk okudum. Mesleğimi yapmasam da avukat sayılırım. </p>
<p class="calibre1">Barodan Cezmi Abi'yi devreye soktum. Cezmi Abi'yi tanıyorsun, Galatasaraylı." </p>
<p class="calibre1">"Tanımam mı? Dişlek Cezmi..." </p>
<p class="calibre1">"Hah işte o. Babamın iyi arkadaşıydı, beni de çok sever. Durumu ona anlattım. Avukat Caner'le o konuştu. </p>
<p class="calibre1">Zaten Yunus okutman maaşıyla geçiniyormuş. Bugüne kadar Caner'e tek kuruş ödeyememiş. Ücretini ödemeyi de önerince müvekkiliyle görüşmemizde bir sakınca görmedi." </p>
<p class="calibre1">"Peki niye bu soruşturmayı yapıyorsunuz, diye merak etmedi mi?" </p>
<p class="calibre1">"Valla parayı alınca çok üstünde durmadı. Üstelik kendisi gibi düşündüğümüzü öğrenince bütün kuşkuları dağıldı. O da bizim gibi, bu iki cinayetin aynı kişiler tarafından işlendiğini düşünüyor." </p>
<p class="calibre1">"Biz öyle mi düşünüyoruz?" </p>
<p class="calibre1">Bir an bakışlarım yoldan alıp, yüzüme baktı. "Tabiî, yoksa neden bu soruşturmayı yapalım?" </p>
<p class="calibre1">"Benim sadece kuşkularım var." </p>
<p class="calibre1">Kenan yeniden yola bakmaya başlamıştı. "Bense kuşkularımızın gerçek olmasını bekliyorum. Bak göreceksin, Yunus Küllükçü bugün bize yeni kanıtlar verecek." </p>
<p class="calibre1">"İnşallah" dedim, ben de bakışlarımı yeniden asfalta çevirirken. Yunus Küllükçü'nün avukatı Caner bizi Bayrampaşa Cezaevi'nin önünde bekliyordu. Kısa boyluydu, kiloluydu, saçları erken dökülmüştü ama tuhaftır genç görünen bir adamdı. Bizi oldukça kibar bir tavırla karşıladı. Hep birlikte cezaevinden içeri girdik. </p>
<p class="calibre1">Silahlı nöbetçiler geçildi, kalın kapılar açıldı. Cezaevinin floresan lambalarla aydınlanan giriş binası, dışarıdaki kapalı havadan daha kasvetliydi. İçeri girince yüreğimde tuhaf bir çarpıntı duydum; korkuyla karışık bir heyecan... Karamsarlık, çaresizlik, elinin kolunun bağlanmış olması... Kalın duvarlar, tel örgüler, nöbetçi kuleleri... Surattan düşmüş, yorgun gözkapaklarının altından size bıkkın bakışlar fırlatan askerler... </p>
<p class="calibre1">Gece gündüz burada kapalı kalmak... Gülriz’i, Burç'u görememek... Bu erkek kalağının içinden biri olmak, sadece bir isim olmak... Canın isteğinde çekip gidememek. Beklemek, seni sevenlerle birlikte cezanın sona ereceği günü beklemek... Nasıl bir duygudur bu? Öte yandan insanlar buna katlanabildiklerine göre, demek ki dayanılamaz bir durum da değil. Bekâra kan boşamak kolay, bir de mahkûmlara sormak lazım... Allah kimsenin başına vermesin. Bir ziyaret için gelmiş olmama rağmen bir tuhaf oldum. İçerdeki ne yapsın? </p>
<p class="calibre1">Avukat Caner önde, biz arkada duyarlı kapıya gelinceye kadar hiçbir sorunla karşılaşmadık. Duyarlı kapıya gelince, gardiyanlar cep telefonlarımızı, anahtarlarımızı, üzerimizde metal olan ne varsa istediler. Bu eşyalar kapının dışından geçecekti. Bu işlemi yapmamıza rağmen Kenan ve ben geçerken kapı ısrarla ötmeye başladı. Kalın kaşlı, genç gardiyan, "Üzerinizi aramak zorundayız" diyerek, hoyratça tüm bedenimizi yokladı. Aradığı her neyse bulamayınca, eliyle benim metal tokalı kemerimi, Kenan'ın kol saatini işaret etti. </p>
<p class="calibre1">"Bunları çıkarıp yeniden deneyin." </p>
<p class="calibre1">Denedik, Kenan geçti ancak kapı beni sevmemiş olmalı ki, yine ötmeye başladı. Gardiyan Kalın kaşlarının altından ters ters baktı yüzüme. Sen giremezsin, diyeceğini sanıyordum ki, eliyle ayaklarımı göstererek, </p>
<p class="calibre1">"Ayakkabılarınızı çıkarın" dedi. </p>
<p class="calibre1">"Efendim." </p>
<p class="calibre1">Tekrar ettiği için canı sıkılmıştı. </p>
<p class="calibre1">"Ayakkabılarınızı çıkarın da öyle geçin" diye homurdandı. </p>
<p class="calibre1">Ne yapmak istediğini anlamamıştım yine de söylediklerini yerine getirdim. Tuhaf, bu kez kapı ses çıkarmadı. Gardiyan ayakkabılarımı alıp kapıdan geçirmeye çalıştı, yine ötmeye başladı. Şaşkın bakışlarımızı görünce, çok önemli bir bilgi açıklıyormuş gibi başını sallayarak büyük bir ciddiyet ve vakar içinde, "Kapı çok hassas, ayakkabıdaki çiviye çalıyor" diye açıkladı. </p>
<p class="calibre1">Genç gardiyandan uzaklaşıp uzun bir koridora girerken, "Ne kadar sıkı güvenlik önlemleri var" diye söylendim. </p>
<p class="calibre1">"Hepsi göstermelik" dedi avukat Caner. "içerisi cephanelik gibi. Silahtan, cep telefonuna, uyuşturucudan, ameliyat aletlerine kadar ne istersen var. Üstelik hepsinin en kalitelisi..." </p>
<p class="calibre1">"Nasıl oluyor bu Caner Bey?" dedim şaşkınlıkla. "Burası devletin cezaevi değil mi?" </p>
<p class="calibre1">"Oluyor işte Selim Bey, oluyor. Burada oluyor, burası Türkiye." </p>
<p class="calibre1">Kenan dudaklarında manidar bir gülümsemeyle dinlemişti başka bir metal kapıya ulaşıncaya kadar süren konuşmalarımızı. Metal kapının ardında Yunus Küllükçü'yle görüşeceğimiz oda vardı. İki tarafta konuşanlar birbirlerini duyabilsinler diye ortası delinmiş kalın bir cam bölmenin önünde beklemeye başladık Yunus Küllükçü'yü. Çok sürmez demişti avukatı. Sürmedi. Camlı kapının öteki tarafındaki odanın kapısı açıldı. </p>
<p class="calibre1">İçeriye kısa boylu, metal çerçeveli gözlükleri olan bebek yüzlü, gençten bir adam girdi. Cam bölmenin bizim tarafını görmek için gözlerini kısarak baktı. Avukatını fark edince, sağ elini kaldırarak yaklaştı. </p>
<p class="calibre1">"Merhaba" dedi Caner. "Nasılsın Yunus?" </p>
<p class="calibre1">"İyiyim Caner Abi, sen nasılsın?" </p>
<p class="calibre1">Avukat uzatmadı. </p>
<p class="calibre1">"Sana bahsettiğim beyler. Bize yardımcı olmak istiyorlar." </p>
<p class="calibre1">Ezik ama umut dolu bir gülümseyiş belirdi genç adamın yüzünde. </p>
<p class="calibre1">"Hoş geldiniz." </p>
<p class="calibre1">Ben ne diyeceğimi bilemediğim için, "Hoş bulduk" gibilerden bir şeyler geveledim, ama Kenan hapishane raconunu biliyordu. </p>
<p class="calibre1">"Allah kurtarsın!" dedi. </p>
<p class="calibre1">Yunus'un kahverengi gözlerinde acı, ama alaycı bir parıltı belirdi. </p>
<p class="calibre1">"Teşekkür ederim, ama ona kalırsa yandık." </p>
<p class="calibre1">Hiç alınmadı Kenan,"Lafın gelişi öyle söyledim." </p>
<p class="calibre1">"Biliyorum, biliyorum..." dedi kalender bir tavırla genç adam. "Bizim buradaki adımız da kader kurbanları zaten." </p>
<p class="calibre1">Kenan aynı frekanstan konuşmayı sürdürdü. </p>
<p class="calibre1">"Ama belki de kaderin değişecek. Belki de Tanrı senin kaderini değiştirmek için bizi yollamıştır. Olamaz mı?" </p>
<p class="calibre1">Alaycı ama umut dolu bir sesle yanıtladı: </p>
<p class="calibre1">"Neden olmasın?" Sonra ciddileşti. "Sahi neden bu davayla ilgileniyorsunuz?" </p>
<p class="calibre1">Kenan, anlatmadın mı dercesine avukata baktı. Yunus bu hareketi görmüştü. </p>
<p class="calibre1">"Gerçi Caner Abi biraz bahsetti... Sizden duyarsam daha iyi olacak." </p>
<p class="calibre1">"Bir tür merak diyelim. Bir tür dedektiflik... Şundan emin olabilirsin, biz senden yanayız." </p>
<p class="calibre1">İnanmak isteyen gözlerle baktı Yunus. </p>
<p class="calibre1">"Daha önce de söylediğim gibi arkadaşlara güvenebilirsin" diyerek Kenan'ı destekledi avukat Caner. </p>
<p class="calibre1">Minnettar bir ifade belirdi Yunus'un aydınlık yüzünde. "Sağ olun avukatlık ücretini de vermişsiniz. Serbest kalınca borcumu öderim." </p>
<p class="calibre1">"Hiç önemi yok" dedi Kenan. "Önemli olan adaletin yerine gedmesi. Ben de eski avukatım, kanunları biraz bilirim." </p>
<p class="calibre1"/>
<p class="calibre1">Yunus'un bakışları bana kaymıştı. Şimdi ne diyeceğiz bu çocuğa diye düşünürken, hazırcevap arkadaşım anında yaptı açıklamayı. </p>
<p class="calibre1">"Selim bir tür özel dedektiftir. Yıllarca yurtdışında yaşadı, bu tür karmaşık cinayet olaylarının çözümünde uzmanlaşmıştır" </p>
<p class="calibre1">Memnun oldum dercesine hafifçe başını eğdi Yunus. </p>
<p class="calibre1">"Dava dosyalarını okuduk" diye sürdürdü konuşmasını Kenan. "Selim de, ben de senin suçsuz olduğunu sanıyoruz..." </p>
<p class="calibre1">"Sanmayın" dedi Yunus, dimdik bakıyordu. "Ben gerçekten suçsuzum. Karıncayı bile incitmem demiyorum, gözüm dönmüşse belki ben de birilerini öldürebilirim. Ama Aysun'u öldürmedim! Bunu ona yapamam. Çok kızmış olsam da, ondan nefret etsem de bunu ona yapamam." </p>
<p class="calibre1">Başından beri suçsuz olduğuna inandığı için Kenan'ın Yunus'u sıkıştırmaya niyeti yoktu. Dayanamayıp ben sordum: </p>
<p class="calibre1">"Neden?" </p>
<p class="calibre1">Yanıt hemen geldi. </p>
<p class="calibre1">"Çünkü onu çok seviyordum." </p>
<p class="calibre1">İçten görünüyordu fakat savunmaya geçmesi, kafamda kuşku uyandırdı. </p>
<p class="calibre1">"Onu seviyor olman masum olduğunu göstermez" dedim. "Birçok kıskançlık cinayetinde, failler, maktulleri deli gibi sevdiklerini söylemişlerdir." </p>
<p class="calibre1">Yunus'un kahverengi gözlerinden bir öfke bulutu geçti. Bana nasıl bunları söylersin diyecek sandım, yapmadı. </p>
<p class="calibre1">"Haklısınız, benzer davalar olduğunu ben de duydum. Böyle çok olay varmış. Ancak Aysun'la ilişkimiz farklıydı. Birbirimizi kaybetmemek için özgür bırakmıştık." </p>
<p class="calibre1">"Yani ilişkiniz bitmiş miydi?" </p>
<p class="calibre1">"Hayır... demek istediğim de bu; ilişkimiz bitmesin diye birbirimize ait olmaktan vazgeçmiştik." </p>
<p class="calibre1">Bu yeniyetmeleri anlamak mümkün değildi. Avukat Caner müvekkiline yardım etmeye çalıştı. </p>
<p class="calibre1">"Rahmetli Aysun ile Yunus liseden beri sevgiliymişler." </p>
<p class="calibre1">"Aynı zamanda çok da iyi dosttuk" dedi Yunus. Ölen sevgilisinden söz ederken gözleri dolmamıştı, sesi titremiyordu. "Aşk zamanla eski heyecanını yitiriyor. Bizde de öyle oldu..." </p>
<p class="calibre1">"İkiniz de aynı anda mı yitirdiniz heyecanınızı?" </p>
<p class="calibre1">Yunus duraksadı, sanırım bana kızmaya başlıyordu. </p>
<p class="calibre1">"Hayır" dedi gergin bir tavırla başını sallayarak, "merak ediyorsanız söyleyeyim, önce Aysun yitirdi heyecanını..." </p>
<p class="calibre1">"Sonra da sen mi?" </p>
<p class="calibre1">Ardı ardına sorduğum sorular, üslubumdaki kararlılık, Kenan’ı da avukat Caner'i de rahatsız etmişti. </p>
<p class="calibre1">"Bakın Selim Bey, nereye varmak istiyorsunuz bilmem ama..." </p>
<p class="calibre1">"Lütfen Caner Abi" diyerek lafını kesti Yunus. "Bence Selim Bey'in soruları mantıklı. Hepsini yanıtlamak istiyorum. Ayrıca bana yardım etmek isteyen insanların bu kadar dikkatli olmasına da sevindim. Demek ki işi sıkı tutacaklar." </p>
<p class="calibre1">Söylediklerinde içten miydi, yoksa numara mı yapıyordu kestirmek zordu. </p>
<p class="calibre1">"Böyle düşündüğüne sevindim Yunus" dedim. "Seni kırmak, üzmek gibi bir niyetimiz yok. Ancak olay hakkında ne kadar fazla bilgiye sahip olursak, sonuca da o kadar çabuk ulaşırız." </p>
<p class="calibre1">Önceleri, Yunus'u sorgulamamı yadırgayan Kenan da beni onaylarcasına başını salladı. </p>
<p class="calibre1">"Aslına bakarsanız benim heyecanımı yitirdiğim pek söylenemez" diye dalgın bir tavırla açıklamaya başladı Yunus. "Çünkü ben hep Aysun'u yitiririm korkusuyla yaşıyordum. Herhalde korku, ona duyduğum heyecanı hep diri tuttu. Bu yüzden Kartal'a âşık olduğunda ona karşı çıkmadım. Aysun'a, sen benim için çok özel bir insansın, dedim. Kime âşık olursan ol, kiminle birlikte olursan ol, ben hep buradayım. Seni hep seveceğim dedim." </p>
<p class="calibre1">Söz kadınlara gelince, konu Kenan'ın uzmanlık alanına girdiğinden, sorguya o başladı. </p>
<p class="calibre1">"Kaç yaşındasın?" </p>
<p class="calibre1">"Yirmi sekiz" dedi genç adam, "daha mı yaşlı gösteriyorum?" </p>
<p class="calibre1">"Yoo tam yaşını gösteriyorsun, hatta daha genç. Mesele şu ki, yirmi sekiz yaş için oldukça olgun bir davranış göstermişsin." </p>
<p class="calibre1">"Bana sorarsanız akıllıca" dedim, "böylece sevdiğin kişiyle bağlarını koparmamışsın. Çok mantıklı davranmışsın." </p>
<p class="calibre1">"Öyle mi?" dedi alaycı bir tavırla. "Ama sonuçta hem sevdiğim insanı, hem de özgürlüğümü kaybettim. </p>
<p class="calibre1">Katil diye suçlanmak da cabası." </p>
<p class="calibre1">Oğlan sandığımdan da zekiydi, ama karşılıklı söz yarıştıracak halimiz yoktu. Bunu da en iyi anlayan Kenan'dı. </p>
<p class="calibre1">"Aysun öldürüldüğü gün evinde görülmüşsün" diye konuya döndü. </p>
<p class="calibre1"/>
<p class="calibre1">Oradaydım. Kartal’ın ölümünden sonra Aysun çıldırmış gibiydi. Onu yalnız bırakmamaya çalışıyordum. </p>
<p class="calibre1">Kartal öldüğünde Aysun Paris'teydi, acı haberi vermek de bana düşmüştü. Onu havaalanında karşılayan da, mezarlığa götüren de bendim. Çok kötü durumdaydı. Aysun'un öldürüldüğü gün de onu yoklamak için evine gitmiştim. Kendini biraz toparlamıştı. Kartal'ı kimin öldürmüş olabileceği üzerine kafa yoruyordu. Katili mutlaka bulacağım, diyordu. Ben de onu yatıştırmaya çalışıyordum. İki saat kadar kaldıktan sonra okula gittim. Keşke biraz daha kalsaymışım. Çünkü ben yanından ayrıldıktan hemen sonra öldürülmüş." </p>
<p class="calibre1">"Aysun bahsetmiştir, Kartal'ı kimin öldürdüğünü düşünüyordu?» diye sordum. </p>
<p class="calibre1">"Onun da kafası karışıktı. Reşat Çopur'dan kuşkulanıyordu Biri daha var diyordu. Kim diye sordum. Yok yok, o cinayet işleyemez diyordu." </p>
<p class="calibre1">"Yani, o kişinin kim olduğunu söylemedi mi sana?" </p>
<p class="calibre1">"Söylemedi." </p>
<p class="calibre1">Soruşturmanın can alıcı noktalarından birinde bulunuyorduk. Heyecanla sordum: </p>
<p class="calibre1">"O kişinin kim olduğunu sen tahmin edemez misin?" </p>
<p class="calibre1">Hiç duraksamadan yanıtladı: </p>
<p class="calibre1">"Edemem. Aysun'un yanında olmaya çalışıyordum. Ancak her dakika yanında olamıyordum. Kendi hayatım vardı. Üniversitede işler yoğundu, neredeyse her gün derse giriyordum. Aysun'un kimlerle buluştuğunu, ne yaptığını bilemem." </p>
<p class="calibre1">Heyecanım parladığı gibi çabucak söndü, ama sorguyu sürdürdüm: </p>
<p class="calibre1">"Üniversitedeki ilişkileri nasıldı Aysun'un? Düşmanı, kavga ettiği birileri var mıydı?" </p>
<p class="calibre1">"Aysun kimseyi umursamazdı. Son dönemde herkes ona çatlak gözüyle bakıyordu zaten. Bir tür meczup olarak görüyorlardı. Kimse ona bulaşmıyordu. Bu dönemin sonunda işten atacaklardı. Aysun da biliyordu. </p>
<p class="calibre1">Aldırmıyordu, planlan vardı. Kartal'a birlikte daha çok para kazanacağız diyordu." </p>
<p class="calibre1">Ben soracaktım, Kenan benden önce davrandı: </p>
<p class="calibre1">"Kartal ile Aysun nasıl tanışmış?" </p>
<p class="calibre1">"Tanıştıklarında ben de yanlarındaydım. Siyah Bar'a gitmiştik. Aysun'u oraya götüren bendim. Doğum günüydü, Aysun rock müziğe bayılırdı, her türünü severdi. Kartal’ın bateristlik yaptığı müzik grubu Siyah Bar'da çalıyordu. Aysun sever diye düşündüm. Yanılmamıştım grubu sevmişti, hem de bateristleriyle büyük bir aşk yaşayacak, onun yüzünden ölecek kadar sevmişti." </p>
<p class="calibre1">Kederli bir sessizlik belirdi cam bölmenin öteki tarafında. </p>
<p class="calibre1">"Aysun'un onun yüzünden mi öldürüldüğünü düşünüyorsun?" diyerek bozdum sessizliği. </p>
<p class="calibre1">"Başka nasıl olabilir ki? Aysun'un düşmanı yoktu. Ölünün arkasından konuşmak iyi değil ama Kartal uyuşturucu bağımlısıydı, karanlık işlerin içindeydi. Aysun'u da o işlere bulaştırdı." </p>
<p class="calibre1">"Bulaştırdı diyorsun, bundan emin misin?" </p>
<p class="calibre1">"Eminini tabiî. Kartal'la tanıştıktan sonra Aysun’la çok kötü değişiklikler oldu. Eroinden hapa kadar her türlü uyuşturucu değdi. Galiba satış işine de bulaştı." </p>
<p class="calibre1">"Galiba mı?" </p>
<p class="calibre1">"Uyuşturucu kullandığını bana açıkça söylemişti. Fakat satış isinden hiç söz etmedi. Bundan bir yıl önce, Sorbonne Üniversitesi'nden burs kazanarak altı aylığına Paris'e gitti. Ama Kartal'dan uzak duramadığı için birkaç ay geçmeden geri döndü. Döndükten sonra birden Aysun'un eli para görmeye başladı. Cihangir'de bir ev kiraladı. Evin bir yıllık kirasını peşin verdi. Paranın kaynağını sordum. Fransa'daki bir şirket adına araştırma yapıyorum diyerek geçiştirdi. Arada bir Fransa'ya gidiyordu, bana sorarsanız uyuşturucu taşıyordu. Bence öldürülme nedenleri de uyuşturucuydu." </p>
<p class="calibre1">"Yani sen Reşat Çopur'u mu suçluyorsun?" </p>
<p class="calibre1">"Reşat Çopur mu, başka biri mi bilemem, ama onları uyuşturucu tacirlerinin öldürdüğünden eminim." </p>
<p class="calibre1">"Peki Aysun'u hiç uyarmadın mı?" </p>
<p class="calibre1">"Uyarmaz mıyım? Dilimde tüy bitti. Hatta bu yüzden onunla kavga bile ettim. Günlerce konuşmadım. </p>
<p class="calibre1">Onun umurunda bile değildi. Baktım, ben olmazsam daha da kötü olacak, yeniden aradım. İyi ki de aramışım. Bana ihtiyacı varmış. Benim telkinlerim sonucu uyuşturucuyu azalttı. Neredeyse bırakacaktı. </p>
<p class="calibre1">Fakat Kartal onu olumsuz etkiliyordu. Uyuşturucudan vazgeçebilirdi ama Kartal'dan vazgeçemiyordu." Sanki kafası hâlâ o konuyla meşgulmüş gibi kendi kendine söylendi Yunus. "Kadınlar sorunlu erkekleri daha ilginç buluyorlar galiba. Kötülük adeta onları çekiyor. Kartal ona ne kadar sert davranırsa davransın, Aysun o adamdan ayrı kalamıyordu." </p>
<p class="calibre1">"Yani dayak mı yiyordu?" </p>
<p class="calibre1">"Hem de nasıl? Uyuşturucu krizi başlayınca Kartal kendini kaybediyor, para bulamadığı için Aysun'u suçluyordu." </p>
<p class="calibre1">"Para sıkıntısı çekmediklerini söylemiştin?" </p>
<p class="calibre1">"Uyuşturucuya para mı dayanır? Bir bakıyordum ellerinde Ariyanın parası oluyordu, bir bakıyordum cepleri bomboş kalıyordu. Parasız kaldıkları anlarda Kartal’ın krizi tutarsa Aysun'a kızıyordu. Kaç kere yardımına zor yetiştim. Kapıyı açmıyorlardı, Allah'tan Aysun bana evin anahtarını vermişti, açıp giriyordum içeri." </p>
<p class="calibre1">"Aysun o kadar çok mu güveniyordu sana?" </p>
<p class="calibre1"/>
<p class="calibre1">"Kime güvenecek? Zavallının Bursa'da huzurevinde yatan yaslı annesinden başka kimsesi yoktu ki." </p>
<p class="calibre1">"Evin anahtarının sende olmasına Kartal ne diyordu?" </p>
<p class="calibre1">"Kartal ilginç bir adamdı. Ayıkken dünya iyisiydi. Aysun'u da kıskanmazdı. Benimle de çok iyi dost olmuştu. Bana küçük kardeşi gibi davranırdı." </p>
<p class="calibre1">"Kartal ile Aysun aynı evde mi kalıyorlardı?" </p>
<p class="calibre1">"Kartal, Tarlabaşı'nda müstakil bir evde kalıyordu. Müzik çalışmaları için yalnız olması gerekiyormuş. Ama geceleri genellikle Aysun'un evinde kalırdı." </p>
<p class="calibre1">"İyi biriydi ha?" diye mırıldandı Kenan. "Peki onu kıskanmıyor muydun?" </p>
<p class="calibre1">"Kıskanıyordum, hem de delice ama elimden ne gelir. Aysun beni değil, onu istiyordu." </p>
<p class="calibre1">"Senin için çok zor olmalı..." </p>
<p class="calibre1">"Önceleri cehennem gibiydi, sonra alıştım. Kıskançlık bitti filan demiyorum. Nasıl bitsin, Aysun'u köpek gibi seviyordum. Onları her gördüğümde yüreğim sızlardı... Fakat Aysun'u görmemek daha kötüydü." </p>
<p class="calibre1">Zaten kederli olan görüşme odası iyice duygusallaşmak üzereydi ki, "Kartal’ın şeytana tapan gruplarla filan ilgisi var mıydı?" diyerek kuşkulandığımız konuya geldim. </p>
<p class="calibre1">Başından beri sorularımızı yanıtlamakta istekli davranan Yunus ilk kez duraksadı. </p>
<p class="calibre1">"Ne oldu Yunus?" dedim. "Çok mu zor bir soru?" </p>
<p class="calibre1">"Zor değil de, söyleyeceklerimin yanlış anlaşılmasından korkuyorum." </p>
<p class="calibre1">"Merak etme" dedi Kenan "biz yanlış anlamayız. Bildiklerini anlat yeter." </p>
<p class="calibre1">"Kartal, Kadıköy'deki Akmar Pasajı'na takılıyordu. Belki duymuşsunuzdur. Satanizme meraklı gençler orada toplanırlar. Alt katlarında esrar da içilir. Siyah Bar'a da o türden insanlar takılıyordu. Black metal türünden müzik dinlenir." </p>
<p class="calibre1">"Nedir bu black metal?" </p>
<p class="calibre1">"Satanistlerin dinlediği türden, sert bir müzik. Birkaç kez de Şeytan İncili üzerine konuşmalarına tanık oldum." </p>
<p class="calibre1">Şeytan İncili'ni ilk kez duyuyordum. </p>
<p class="calibre1">"Sahiden böyle bir kitap mı var?" diye atıldım. </p>
<p class="calibre1">"Evet, Anton La Vey adında bir Amerikalı yazmış. İncil karşıtı bir kitap. Satanistlerin kutsal kitabı... İçinde satanistlerin on emri de varmış." </p>
<p class="calibre1">"Ayin yaptıklarını duydun mu, gördün mü?" </p>
<p class="calibre1">"Kanlı ayinlerden bahsediyorsanız öyle bir ibadet yok. Sadece kendi aralarında toplanırlardı. Hatta bir keresinde ben de katıldım. Mumlar, tütsüler yakılıyor. Black metal gruplarının şarkıları çalınıyor. Şeytan İncili'nden ayetler okunuyor. Ancak kan dökme yok... Ne kedi öldürdüler ne de bakire kızları... Yani ben görmedim. Olsaydı Aysun anlatırdı zaten..." </p>
<p class="calibre1">"Nicholas Flamel diye birinden bahsettiklerini duydun mu?" </p>
<p class="calibre1">Alnı kırıştı, hatırlar gibiydi. </p>
<p class="calibre1">"Tanıdık geliyor, kimmiş bu adam?" </p>
<p class="calibre1">"Aysun'un evinde onun çizdiği yılanlı bir resim var. Ona benzer başka bir resim de Kartal’ın evinde bulunmuş." </p>
<p class="calibre1">"Ha şu Fransız simyacı" dedi Yunus. "O afişleri Aysun Fransa'dan getirmişti. Adam ölümsüzlüğün sırrını bulmuş. Simya taşı mı ne?" </p>
<p class="calibre1">"Felsefe taşı" diye düzelttim. "Aysun, Nicholas Flamel hakkında ne düşünüyordu?" </p>
<p class="calibre1">"Bilmem hiç konuşmadık." </p>
<p class="calibre1">"Resimleri nereden bulmuş?" </p>
<p class="calibre1">"Yanılmıyorsam, Fransa'da yaşlı bir kadın hediye etmiş. Kadın biyografi yazarıymış. İsmi de Catherine'di galiba, çok emin değilim. Sanırım Nicholas Flamel’in biyografisini de yazmış." </p>
<p class="calibre1">"Satanistlerle ilgisi olabilir mi?" </p>
<p class="calibre1">"Sanmıyorum. Bence bu resimler basit birer hediye. Hem simyacıların neden satanistlerle ilgisi olsun ki?" </p>
<p class="calibre1">Bakışları Kenan ile benim üzerimde gezindi. "Yoksa Aysun'u satanistler mi öldürdü diyorsunuz?" </p>
<p class="calibre1">"Öyle demedik" dedi Kenan, "sadece olanları anlamaya çalışıyoruz. Kartal’ın bu satanist arkadaşlarından tanıdığın kimse var mı? O ayinlerde gördüğün kişilerden biri..." </p>
<p class="calibre1">Yunus olumsuz anlamında başını salladı. </p>
<p class="calibre1">"Bence yanılıyorsunuz Aysun ile Kartal'ı onlar öldürmüş olamaz," </p>
<p class="calibre1">"Haklı olabilirsin, ancak satanist arkadaşlarım bilmemizde yarar var" dedim. </p>
<p class="calibre1">Yunus'un kararsızlığı sürüyordu. 'Neden korkuyorsun?" diye üsteledim. </p>
<p class="calibre1">"Korkmuyorum, neden korkacağım, sadece suçsuz insanların başını belaya sokmak istemiyorum." </p>
<p class="calibre1">"Sokmayacaksın ki, biz polis değiliz. Kimseyi tutuklayacak halimiz yok. Sadece konuşacağız." </p>
<p class="calibre1">Kısa bir duraksamanın ardından çözüldü Yunus. </p>
<p class="calibre1">"Pekâlâ, Kartal’ın çok yalan bir arkadaşı vardı. Adı Mürsel. Ayinlerde Şeytan İncilinden ayetleri o okurdu. </p>
<p class="calibre1">Sesi çok etkiliciydi." </p>
<p class="calibre1">"Nerede buluruz bu Mürsel'i?" </p>
<p class="calibre1"/>
<p class="calibre1">"Beyoğlu'nda Suriye Pasajı’nın giriş katında Angel Heart adında bir müzik marketi var. CD, kaset, tişört, afiş filan satıyor." </p>
<p class="calibre1">Öğreneceklerimiz tamamlanmıştı. Kenan, gidelim mi der gibi erden bana baktı. Gidelim demek varken, işgüzarlığım tuttu. </p>
<p class="calibre1">"Şu Aysun'un evi duruyor mu?" diye sordum Yunus'a. </p>
<p class="calibre1">"Duruyor. Dedim ya bir yıllık kirayı peşin ödemişti." </p>
<p class="calibre1">"O zaman anahtarı da hâlâ sendedir." </p>
<p class="calibre1">Başıyla avukatını gösterdi. </p>
<p class="calibre1">"Caner Abi'ye vermiştim." </p>
<p class="calibre1">"Anahtar bende" dedi Caner. "İsterseniz sizi götürebilirim." </p>
<p class="calibre1"/>
<p class="calibre1">Yirmi üçüncü bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">Avukat Caner, bir müvekkilinden gelen acil görüşme çağrısı nedeniyle, çok istemesine rağmen, Aysun'un evine gelemedi. Buna üzüldüğümüzü söyleyemeyeceğim. Caner sözünün eriydi, birlikte Aksaray'daki ofisine gittik, Aysun'un evinin açık adresiyle, anahtarlarını hiç sakınca görmeden bize teslim etti. </p>
<p class="calibre1">Aysun'un evi Cihangir'de İtalyan Yokuşu'nu kesen dar sokaklardan ilkinde eski apartmanlardan birinin bodrum katındaydı. Daire bodrum katındaydı, ama İstanbul'un yokuş olan semtlerinde de görüleceği gibi burası bodrum değil, zemin kat gibiydi. Kapıyı açmak için uğraşırken, gerçek bodrum kat diyebileceğimiz alt katın merdivenlerinden ayak sesleri duyuldu. Oflaya puflaya, iriyarı, kocaman kafalı bir adam geldi yanımıza. </p>
<p class="calibre1">Apartmanın kapıcısı olmalıydı. Bizi hiç tanımamasına rağmen, "Ben açarım abi" diyerek, anahtarları Kenan'ın elinden aldı. Gerçekten de iki çevirişte kapıyı açtı. Açılan kapıdan kötü bir koku yayıldı dışarıya. </p>
<p class="calibre1">Günlerdir kimse girmedi" diye açıkladı kapıcı. "En son sizin memur arkadaşlar gelmişti, iki ay filan oluyor." </p>
<p class="calibre1">Kapıcı bizi de polis sanıyordu, hiç bozmadı Kenan. </p>
<p class="calibre1">"Olay günü sen burdaymışsın ha..." </p>
<p class="calibre1">"Ben her gün buradayım abi. Ekmek kapımız bu apartman." </p>
<p class="calibre1">"O gün, yani cinayetin işlendiği gün tuhaf bir olay oldu mu? Buralarda kimseyi gördün mü?" </p>
<p class="calibre1">"Bir çocuk var, o öldürülen uzun saçlı, serseri kılıklı olan değil, öteki aydınlık yüzlü, gözlüklü olan. Onu gördüm." </p>
<p class="calibre1">"Saat kaçta?" </p>
<p class="calibre1">Kapıcı sormamızı bekliyormuş gibi başladı anlatmaya: </p>
<p class="calibre1">"Sizden evvel gelen memur abilere de söyledim saatini tam bilmiyorum... Cumaya gidecektim... Yokuşun başındaki Firuz Ağa Camii'ne... Demek ki öğle vakti filandı. Evden çıktım, kapıda çocukla karşılaştık. İçeri giriyordu. Hatta selamlaştık da. Dediğim gibi terbiyeli çocuktu. Öteki uzun saçlı olanı, Allah taksiratını affetsin, görür de görmezden gelirdi. Bu çocuk iyiydi. Bana sorarsanız o çocuk yapmamıştır bu işi. Allah rahmet eylesin, kızcağız öldü gitti ya, karışıktı biraz. Bizimkine, bu kızın başına bir gelecek dediydim de inanmamıştı. Kız da kötü biri değildi, bizim küçük oğlanı matematik bile çalıştırmıştı. Zayıftı, yemek filan yemezdi. Hani yel üfürse uçup gidecek gibiydi. Bir de haline bakmadan içerdi. Boş bira, şarap şişeleri toplamaktan iflahım gevşerdi. Eve geç saatlerde gelirdi. Kaç kez hırsız var diye şüphelenip, inerken merdivenlerde yakaladıydım. Bir iki niyetlendim, vazgeçtim; nasihat vermeye kalksam bana kızardı. Yazık, kim kıydıysa elleri kırılsın... Bulunmadı değil mi katili?" </p>
<p class="calibre1">"Bulunacak" dedi Kenan kesin bir ifadeyle. "Verdiğin bilgiler için sağ ol, biz içeri bir göz atalım." </p>
<p class="calibre1">İyi dinleyiciler bulduğunu anlayan kapıcı, hızını alamamıştı. </p>
<p class="calibre1">"Ben de geleyim mi?" </p>
<p class="calibre1">Kenan buz gibi bir ifadeyle süzdü adamı. </p>
<p class="calibre1">"Tamam, gerisini biz hallederiz." </p>
<p class="calibre1">Kapıcı anında esas duruşa geçti. </p>
<p class="calibre1">"Nasıl isterseniz memur abi. Bir şeye ihtiyacınız olursa ben alt kattayım... Bir numara..." Gülümsedi. </p>
<p class="calibre1">"Başka daire yok zaten." </p>
<p class="calibre1">Kapıyı adamın şirin suratına kapatıp, girdik içeri. </p>
<p class="calibre1">"Bakıyorum da polislik işini pek sevdin" diye takıldım Kenan'a "Nasıl olsa hukuk diploman da var. </p>
<p class="calibre1">Başvursana Emniyet Müdürüne." </p>
<p class="calibre1">"Çaktırma oğlum" diye güldü arkadaşım. "Herif, iyi ki polis sandı bizi. Yoksa kapıdan içeri adım artırmazdı. </p>
<p class="calibre1">Baksana nasıl işgüzar! Karakolu yığardı başımıza valla." </p>
<p class="calibre1">Kenan konuşurken, bakışlarım oturma odasının duvarına kaydı. Aralık perdeden sızan kül rengi ışık, Nicholas Flamel'in bundan beş yüz küsur yıl önce çizdiği bir haça yatay olarak çakılmış duran yılan resminin röprodüksiyonunu, cinayetin hiçbir zaman konuşamayacak tek tanığını aydınlatıyordu. Bakışlarım aşağı inince, ucuz koltuklardan birinin önündeki halının üzerine yanmış koyu kahverengi lekeyi gördüm. Kalbine saplanmış kocaman bir ekmek bıçağı, ardına kadar açılmış gözlerinde donmuş bir şaşkınlıkla Aysun'un bedeni ortalıkta yoktu, ama odaya sinen ölüm kokusunu hissetmemek mümkün değildi. </p>
<p class="calibre1">"Katya gerçekten de iyi iş başarmış" diye mırıldandı elektrik düğmesine basan Kenan. Işıkların yanmasıyla oda iyice aydınlandı, "Evet" diye başını salladı arkadaşım. "Fotoğrafını çektiğim oda bunun aynısıydı." </p>
<p class="calibre1">"Haklısın, bir an ben de cesedi görür gibi oldum." </p>
<p class="calibre1">Kenan neden bahsettiğimi anlayamamıştı. </p>
<p class="calibre1">"Neyse" diyerek odanın ortasına yöneldi, "hadi araştıralım, bakalım ne çıkacak?" </p>
<p class="calibre1">"Ben de öteki odalara bakayım" dedim. Öteki odalar deyince gözünüzde büyük bir daire canlanmasın. </p>
<p class="calibre1">Aysun'un salon olarak kullandığı oturma odasının dışında sadece genişçe bir yatak odası vardı; dar bir mutfak, duş ile tuvaletin bulunduğu küçük bir banyoyu da eklerseniz daire tamamlanmış oluyordu. Yatak odasına girdim. Ortalık derli topluydu. Yatağın ayak ucunda, duvara yaslanmış bir masa duruyordu. Masanın üzerinde kitaplar, ders notları, bir daktilo vardı. Kitapların çoğu Beyoğlu tarihi üzerineydi. Yatağın baş </p>
<p class="calibre1">ucunda, sol tarafta üç raflık küçük bir kitaplık göze çarpıyordu. Kitapları karıştırdım, çoğu Türkçe'ydi, birkaç da Fransızca kitap vardı. Onların da çoğu Beyoğlu'nu konu almıştı. Boğaziçi Üniversitesi'nce yayımlanmış </p>
<p class="calibre1">bazı dergi türü yayınlar da dikey olarak dizilmiş kitapların üstüne, yatay olarak konulmuştu. Diz çöküp rafların üzerindeki dergileri incelerken bir fotoğraf albümü geçti elime. Hani birkaç makara film çekince, fotoğraflarınızı bastırdığınız stüdyonun hediye ettiği türden, ucuz, plastik bir albüm. Albümü alıp, yatağın üzerine oturdum. Sayfaları çevirmeye başladım. Aysun'un fotoğrafı çıktı karşıma. Elinde kocaman bir karpuz dilimini ısırırken yakalanmıştı objektife. Nedense resmi çekenin Yunus olduğunu düşündüm. Yine Aysun; bu kez bir kitap okuyordu. Sonra Kartal'la birlikte... Daha doğrusu genç adamın kucağına oturmuş, gözleri kaymış, mutluluktan mest olmuş bir halde. Kartal durgun gözlerle bakmakla yetinmiş, gülmeye bile tenezzül etmemiş; cool adam! Genç kız, bu çocuğu belki de bunun için seviyordu; Yunus gibi sevgisini kolayca alamadığı için. Neyse bu konu Kenan'ın uzmanlık alanı... Bir başka resim, Aysun, Kartal ve hiç görmediğim büyük kafalı bir adam. Ürkütücü bakışları var. Fotoğraf bir dükkanda çekilmiş. Flaş iyi patlamamış anlaşılan, biraz karanlıktı ama fotoğraftaki aynaya yansıyan yazı, tersten de olsa okunabiliyordu: </p>
<p class="calibre1">"Angel Heart" Bu adam Yunus'un bahsettiği Mürsel olmalıydı. Akmar Pasajı'nda dükkânı olan yakın arkadaş, iyi, bu işimize yarayabilirdi. Mürsel'in başka fotoğrafı var mı diye öteki sayfalara da baktım. Yoktu, hep Aysun ile Kartal’ın resimleri. Bir de uzun saçlı, tişörtlü gençlerin çektirdiği bir fotoğraf vardı. Bu Kartal’ın davul çaldığı grup olmalı. Yüzlerini boyamışlar, hepsi de kaşlarının altından kötücül bakışlarla süzmüşler kamerayı. Aysun yoktu yanlarında. Dikkatimi çeken başka bir konu Yunus'un fotoğraflarda olmamasıydı. </p>
<p class="calibre1">Aysun onca yıllık eski aşkını, üstelik hâlâ dostluk sürmesine rağmen fotoğraflara pek almamıştı. Sadece bir fotoda vardı Yunus: zavallı, bir sığıntı gibi Aysun ile Kartal’ın arkadan başını uzatarak girebilmişti kareye. </p>
<p class="calibre1">Kitapları karıştırmayı sürdürdüm, dolapları açtım, yatağın örtüsünü kaldırdım, yastığın yorganın, minderin altına baktım. Sonuç yoktu. Elimde Mürsel olduğunu düşündüğüm kişinin fotoğrafıyla içeriye, Kenan'ın yanına girdim. Kenan, Nicholas Flamel’in çizdiği resmin karşısındaki divan oturmuş merakla bir kitabı karıştırıyordu. </p>
<p class="calibre1">"O da nedir?" </p>
<p class="calibre1">Tuhaf bir ifadeyle yüzüme baktıktan sonra, kitabın kapağım gösterdi. Siyah bez cildin üzerine yaldızla yazılmış Satanic Bible sözcüklerini okudum. </p>
<p class="calibre1">"Şeytan İncili" diye mırıldandım. </p>
<p class="calibre1">"Yunus'un sözünü ettiği kitap" diyerek beni doğruladı Kenan. "Amerikalı Anton La Vey tarafından kaleme alınmış. Adam Şeytan Kilisesi'nin de kurucusu." </p>
<p class="calibre1">"İngilizce mi yazılmış?" </p>
<p class="calibre1">"Evet, İngilizce..." Sorularım merakını kaçırmış gibi kitabı kapatıp ayağa kalktı. Bakışlarını elimdeki fotoğrafa dikti. "Sende ne var?" </p>
<p class="calibre1">"Galiba Mürsel’in fotoğrafını buldum." </p>
<p class="calibre1">Elimdeki albümü açıp fotoğrafı gösterdim. Yorum yapmadan baktı, sonra eliyle televizyonun alt rafını gösterdi. </p>
<p class="calibre1">"Şurada müzik CD'leri var, yanında da dergiler. Galiba hepsi black metal denilen türden." </p>
<p class="calibre1">Müzik setine yaklaştım. Kenan'ın sözünü ettiği CD'leri karıştırmaya başladım. Kapağındaki yazılar gotik tarzda yazılmıştı Grupların adları zorlukla okunuyordu. Okumayı sökebildiklerimden bazıları şunlardı: Immortal, Emperor, Dimmu Borgir, Crad of Filth, Burzum, Mayhem... Belki de Avrupalı, Amerikalı gençlerin bir bölümünü derinden etkileyen bu müzik grupları ben için hiçbir anlam ifade etmiyordu. Sonradan fark edecektim bu grupların afişleri evin değişik yerlerine asılmıştı. Gelgelelim işimize yarayacak ne bir kanıt ne de ipucu bulabilmiştik Kenan elindeki İncil'i sallayarak, "Bunu yanıma alıyorum" dedi. "Zaten başka bir bok da yok." </p>
<p class="calibre1">"Hemen pes etme. Bir de mutfağa bakalım. Çöp kutularını kontrol etmek gerek. Unutulmuş bir not, yanmamış bir kâğıt parası Ne bulursak kâr." </p>
<p class="calibre1">"Polisiye romanlarda böyle mi oluyor?" diye alaycılığını sürdürdü </p>
<p class="calibre1"/>
<p class="calibre1">"Aynen öyle oluyor" dedim. "Sen bana takılmayı bırak da işe yarar bir ipucu bulmaya çalış." </p>
<p class="calibre1">Dediklerimi yaptı Kenan. Birlikte mutfağın altını üstüne getirdik ama sonuç sıfırdı. Ben lavabonun altına girmiş, su borularının arasını araştırırken, "Selim" dedi Kenan, "farkında mısın bu evin bahçesi var." </p>
<p class="calibre1">Başımı lavabonun altından çıkarınca, Kenan'ın mutfağın küçük penceresinden baktığını gördüm. </p>
<p class="calibre1">"Ee?" </p>
<p class="calibre1">"Ee'si eminim bahçeye açılan bir kapı da vardır." </p>
<p class="calibre1">Boruların arasında ipucu bulmaktan da umudumu kestiğim için doğruldum. Kenan'la yeniden oturma odasına geçtik. Odanın perdelerini ardına kadar açınca arkadaşımın haklı olduğu ortaya çıktı. Oturma odasından, arkadaki küçük bahçeye açılan ahşap bir kapı vardı. Kapının üzerindeki anahtarı çevirip, dışarı çıktık. Bahçe bakımsızdı, her yanını ayrıkotları bürümüştü, gül olduğunu tahmin ettiğim fideler kuruyup gitmişti. Bahçeden bakınca evin kapısı görülüyordu. Bir hırsız kolayca bu bahçeye atlayabilirdi. Kenan da benim gibi düşünüyor olacak ki, "Burası hiç de güvenli bir ev değil" diye söylendi. "Belki de katil bahçeden içeri girmiştir." </p>
<p class="calibre1">"Kapıyı mı zorlamıştır diyorsun." Kapıya yaklaştım, ne kilitte ne de ahşapta aşınma görünüyordu. </p>
<p class="calibre1">"Sanmıyorum, bence kız katili tanıyordu. Katili kendisi almış olmalı içeriye." </p>
<p class="calibre1">Kenan dalgın yüzüme baktı. </p>
<p class="calibre1">"Emin değilim... Düşünsene Kartal öldürülmüş, yani Aysun tetikte. Kendisinin de öldürülebileceğini düşünüyor. Birilerinden kuşkulanıyor da. O adam kapıya geliyor. Neden içeri alsın?" </p>
<p class="calibre1">"Ya katil hakkında yanılıyorsa? Ya katil kuşkulandığı kişi değilse?" </p>
<p class="calibre1">O da doğru, ama bir an için benim varsayımımın gerçek olduğunu düşünelim. Ben katilin yerinde olsam, kapıdan gelmek yerine buradan bahçeye atlardım. Tabancamı çıkartır, camı tıklatırdım. Aysun beni fark edince de onu silahımla tehdit ederek, bu kapıyı açtırırdım." </p>
<p class="calibre1">"Ama unuttuğun bir nokta var. Kız tabancayla değil, bıçakla öldürülmüş." </p>
<p class="calibre1">"Çünkü katil silah sesinin duyulmasını istemiyordu." </p>
<p class="calibre1">"Bilmiyorum... Hem diyelim ki olaylar senin dediğin gibi cereyan etti, ne fark eder ki?" </p>
<p class="calibre1">"Belki şimdilik fark etmez, ancak öteki parçalar da ortaya çıkmaya başlayınca, bu senaryo önem kazanabilir." </p>
<p class="calibre1">Gizemi çözecek parçaları bu evde bulamayacağımız belli olmuştu. Şeytan İncili ile Mürsel'i tanımamıza yarayacak fotoğrafları alıp çıktık. Giriş katına gelmiştik ki, "Bir dakika" dedi Kenan "Kızın dairesinin numarası ikiydi değil mi?" </p>
<p class="calibre1">"Evet" diyerek baktığı yere döndüm. Boyaları çoktan atmış tenekeleri uçlardan paslanmaya başlamış </p>
<p class="calibre1">posta kutularına yönelmişti Kenan. </p>
<p class="calibre1">"Bak iki numaralı kutuda mavi bir kâğıt var." </p>
<p class="calibre1">Kenan kutudaki mavi zarfı, ince uzun parmaklarının yardımıyla çıkarınca, bunun bir mektup olduğunu anladık. Merakla, adeta soluklarımızı tutarak zarfın üzerinde yazılanları okuduk. Mektup Aysun Güven'e yollanmıştı. Paris'ten geliyordu. Gönderen kişinin adı Catherine Varchand'dı. Adres olarak Paris'te bir posta kutusu verilmişti. İkimiz de birbirimize baktık. Kenan mektubu açmaya kalktı, elini tuttum. </p>
<p class="calibre1">"Cipte okuyalım." </p>
<p class="calibre1">Sakin ve olabildiğince hızlı çıktık apartmandan. Dışarıdaki hava katlanılmaz bir hal almıştı: gökyüzü katılaşmış gibiydi. İnsan soluk almakta zorlanıyordu. Ah bir yağmur yağsa! </p>
<p class="calibre1">Land Rover'ı sokağın hemen başına bırakmıştık, cipe binmeden açtı mektubu Kenan. Zarfın üzerine yapıştırılan adres etiketi gibi mektup da bilgisayarda Fransızca olarak yazılmıştı. Ayrıntıları cipin içinde okuduk. Ayrıntılar diyorum ya, aslında oldukça kısa bir mektuptu. Adeta bir not gibiydi. Catherine adındaki kadın, çok samimi olmayan bir dille Aysun'a sesleniyordu. </p>
<p class="calibre1"/>
<p class="calibre1">Sizden uzun süredir haber alamıyorum. Oysa döner dönmez beni arayacağınızı söylemiştiniz. Bana bıraktığınız telefon numarasını defalarca aradım, yanıt veren çıkmadı. Paris'te de söylediğim gibi uğra tığınız insanlar çok tehlikelidir. Belki de en doğrusu sevgilinizi alıp oralardan uzaklaşmak. Zavallı babamın sıkça kullandığı Rusça bir deyim vardı. Sözcüğü sözcüğüne söyleyemeyeceğim ama, bırakalım yaşananlar geçmişin külleri altında kalsın anlamına geliyordu. Ben artık öyle diyorum. Keşke size bu konudan hiç bahsetmeseydim. Ne olur bana haber verin. Sizin için kaygı duyuyorum. </p>
<p class="calibre1"/>
<p class="calibre1">Mektubu, benim gibi iki kere okuyan Kenan, coşku içinde kâğıdı elinde sallayarak, </p>
<p class="calibre1">"Buna ne diyorsun? Galiba önemli bir iz bulduk." </p>
<p class="calibre1">Soğukkanlılığımı korumaya çalışıyordum. </p>
<p class="calibre1">"Haklısın, önemli olabilir. Şu Catherine Varchand kim acaba?" </p>
<p class="calibre1">"Yunus'un söylediğini hatırlıyor musun? Hani Aysun'un Fransa'da tanıştığı bir kadın yazardan söz etti. </p>
<p class="calibre1">Hani Nicholas Flamel’in biyografisini yazmış..." </p>
<p class="calibre1">"Doğru, adı da Catherine demişti." </p>
<p class="calibre1">"Evet abi" dedi Kenan sağ elinin parmaklarını şıklatarak. "Bu, o kadın" </p>
<p class="calibre1"/>
<p class="calibre1">"Yaşlı bir Fransız kadınının bizim Aysun'la ne işi olabilir ki?" </p>
<p class="calibre1">Kenan iyice havaya girmişti. Sağ elinin işaret parmağını havaya kaldırarak, salladı. </p>
<p class="calibre1">"Kadına Fransız diyorsun, ama babasının Rus olduğunu yazıyor." </p>
<p class="calibre1">"Ayrıntıları kaçınmıyorum, ama sen doğru okumuyorsun. Mektup, Catherine’in babasının Rus olduğunu yazmıyor, adamın Rusça bir deyim söylediğini yazıyor. Adam Rusça bilen bir Fransız olamaz mı?" </p>
<p class="calibre1">Uzlaşmacı bir gülümseme belirdi arkadaşımın yakışıklı yüzünde. </p>
<p class="calibre1">"Tamam, tamam... Ama bu mektup çok önemli olabilir." </p>
<p class="calibre1">"Anlayacağız. Mektupta telefon numarası yazıyor mu?" </p>
<p class="calibre1">"Ne yazık ki yok, sadece posta kutusunun numarası var." </p>
<p class="calibre1">"O zaman hemen oturup bir mektup yazmalıyız. Bakalım bu Catherine’in bizim merhumeyle ne ilişkisi varmış?" </p>
<p class="calibre1">Önerimi onaylamakta acele etmedi Kenan. </p>
<p class="calibre1">"Belki de atlayıp Paris'e gitmeliyiz... Benim bir yıllık vizem var. Hemen yarın uçabilirim." </p>
<p class="calibre1">"Ben de uçabilirim, ama acele etmeyelim. Dağılmanın lüzumu yok. Bir mektup bulduk diye Paris'e gitmeye kalkarsak buradaki soruşturma öylece kalır. Hem daha kadının adresini bile bilmiyoruz." </p>
<p class="calibre1">Mektubu zarfına koyup cebine atarken, "Doğru" dedi, "acele etmeyelim. Hem belki Katya ile Nihat'ın da söyleyecekleri vardır." </p>
<p class="calibre1">Aslında Aysun'un evinden sonra mağazaya dönmeyi düşünüyordum, ne var ki mektup, belli etmemeye çalışsam da Kenan kadar beni de heyecanlandırmıştı. Mağazayı birkaç saat daha yalnız bırakmayı göze alarak arkadaşımla birlikte stüdyonun yolunu tuttum. </p>
<p class="calibre1">Nihat açtı. Suratından düşen bin parçaydı. oğlum nerede kaldınız?" diye çıkıştı. </p>
<p class="calibre1">"Geldik lan işte" dedi Kenan. "Çıkışacağına, ne öğrendiniz diye sorsana. Acayip ipuçları bulduk oğlum." </p>
<p class="calibre1">Salona yürürken Kenan anlatmayı sürdürüyordu: </p>
<p class="calibre1">"Şeytan İncili ile ölen oğlanın satanistlere bulaşmış bir arkadaşının adresini aldık. Herifin adı Mürsel. </p>
<p class="calibre1">Suriye Pasajı'nda dükkanı varmış. Hepsinden önemlisi de Aysun'u tehlikelere karşı uyar bir mektup bulduk. </p>
<p class="calibre1">Belki Fransa'ya gitmemiz gerekecek..." </p>
<p class="calibre1">Salona girdiğimizde Katya, dekoratör Rasin'le konuşuyordu Bizi fark etmişti, umursamaz göründü. </p>
<p class="calibre1">Rasin'le işi bittikten sonra yanımıza geldi. Onun da Nihat gibi merakla sorular soracağım sanıyordum, yarım bir gülümsemeyle bana, "Merhaba" dedikten sonra Kenan'a yöneldi. "Eşcinsel cinayeti için dekor hazır. </p>
<p class="calibre1">İstersen hemen başlayabiliriz." </p>
<p class="calibre1">Resmî bir tavırla konuşmuştu. Sanki Kenan'ın sevgilisi değil de, onunla çalışmak zorunda olan biri gibi. </p>
<p class="calibre1">"Dur be Katyuşa" dedi sevecen bir ifadeyle Kenan. "Bir soluk alalım, hapishane, cinayet mahalli derken canımız çıktı." </p>
<p class="calibre1">"Pardon" dedi Katya, "bu soruşturmanın sizin için bir eğlence olduğunu düşünmüştüm." </p>
<p class="calibre1">Demek ki hâlâ ikna olmamıştı. </p>
<p class="calibre1">"Eğlenceli değil de insanı sürükleyip götüren bir iş." Bana baktı. "Ya Selim sende de aynısı oldu mu? </p>
<p class="calibre1">Yunus'a sorular sorarken, Aysun'un evini ararken, kendimi bir tuhaf hissettim." </p>
<p class="calibre1">Kenan'ı yanlış anlayan Katya, arkadaşımı yanıtlamama izin vermedi. </p>
<p class="calibre1">"Hissedersin tabiî. Orada fotoğraf yok, gerçek insanlar, gerçek cinayetler var, gerçek acılar var." </p>
<p class="calibre1">"Doğru, orada gerçek yaşam var, ama bu beni ürkütmedi, tersine merakımı artırdı." Yeniden bana döndü. </p>
<p class="calibre1">"Şimdi daha iyi anlıyorum polisiye tutkunu." </p>
<p class="calibre1">"Aman abi böyle konuşma... Gören duyan da seni bu işe benim sürüklediğimi sanacak. Ben senin sorumluluğunu alamam." </p>
<p class="calibre1">"Sorumluluk sende ya da Kenan'da ne fark eder?" dedi genç kadın. "Belaya bulaştık bir kere." </p>
<p class="calibre1">"Ne oldu ya?" diye söylendi Kenan. "Bu konuyu hallettiğimizi sanıyordum." </p>
<p class="calibre1">"Halletmedik" dedi Katya. İnce çenesi titremeye başladı, yeşil gözleri çakmak çakmak olmuştu. Onu hiç bu kadar öfkeli görmemiştim. Sahiden ne olmuştu ya? Nihat açıkladı bize. </p>
<p class="calibre1">"Katya çok kötü bir rüya görmüş." Kenan'a baktı. "Sabah kal kıp seni yanında bulamayınca, telefona sarılmış. İkinizin de telefonu kapalıymış. Sinirleri bozulmuş." </p>
<p class="calibre1">"Sinirlerim bozuldu ya" diye atıldı Katya. "İnsan telefonunu açık bırakır. Önemli bir gelişme olsa size nasıl ulaşacağız?" </p>
<p class="calibre1">Kenan alttan aldı. </p>
<p class="calibre1">"Özür dileriz Katyacım. Hapishanedeki görüşme sırasında kapattık. Olaylar öyle heyecan verici bir hal aldı ki, telefonu açmayı unutmuşuz. Merak edeceğinizi bilseydik..." </p>
<p class="calibre1">"Bilmeliydiniz" dedi Katya. "Şaka değil, katillerin arasına gidiyorsunuz." Bana bakarak sürdürdü. "Hadi Kenan neyse. Onun bu tür sorumsuzluklarına alışığım da seninki de kapalı olunca..." </p>
<p class="calibre1">"Fabrikadan arayıp, meşgul etmesinler diye telefonu kapalı tutuyorum" diye açıkladım. </p>
<p class="calibre1">Kenan ortamı yumuşatmak için gülümsemeye çalıştı. </p>
<p class="calibre1">"Neyse Katyacım geçti gitti." </p>
<p class="calibre1"/>
<p class="calibre1">"O kadar basit değil. Rüyamda senin öldürülüşünü izliyorum. Sabah kalkıyorum ki sen yoksun. Telefona sarılıyorum, bir türlü size ulaşamıyorum. Benim yerimde olsaydın ne yapardın acaba?" </p>
<p class="calibre1">"Ahh canım" diyerek Katya'ya sarıldı Kenan. "Keşke hiç kapatmasaydım telefonumu." </p>
<p class="calibre1">Katya yalancıktan Kenan'a direnmeye kalktı, ama sonra teslim oldu. İki sevgili birbirine sarıldılar. Bizim Kenan, barışmalarının şerefine kocaman bir öpücük bile kondurdu genç kadının dudaklarına. Utanıp başımı çevirdim. Ve dekoratör Rasin ile yardımcısının ilgiyle bizi izlediğini fark ettim. Kendimi en yakındaki koltuğa atarak, selameti sahneden çekilmekte buldum. Bizim Nihat ise yüreği kabarmış iki sevgilinin yanında ayakta dikilmeyi sürdürüyordu. Benim rahatlığımı da yadırgamış olmalı ki, eleştirel gözlerle bana bakıyordu. Hiç üstüme alınmadım, hatta karşı saldırıya geçtim. </p>
<p class="calibre1">"Nihatcım otursana" diyerek karşımdaki iskemleyi gösterdim. Önce kaşları çatıldı, ardından bir Kenanlara, bir bana baktı. Sonunda böyle ayakta durarak komik duruma düştüğünü anlayıp gösterdiğim iskemleye çöktü. Katya'yı savunmayı hâlâ sürdürüyordu. </p>
<p class="calibre1">"Bir türlü kabul edemiyor kız. Siz gelene kadar dokuz doğurdu." </p>
<p class="calibre1">Hergele, onu da yanımızda götürmüş olsaydık, eminim Katya'ya bu kadar hak vermezdi. </p>
<p class="calibre1">"Ama dekoru hazırlamışsınız." </p>
<p class="calibre1">"Ne yapalım, öyle boş boş otursak iyice aklımızı kaçıracaktık.." Başıyla dekoratörü işaret etti. "Hem adam ekibini toplayıp gelmiş..." </p>
<p class="calibre1">Biz böyle konuşurken, Kenan da yaşanılan durumun acayipliğini fark etmiş olacak ki, "Gel Katyacım" </p>
<p class="calibre1">diyerek genç kadını salondan çıkardı. Kapıda bize döndü. "Siz ne bekliyorsunuz, içeri gelsenize." </p>
<p class="calibre1">Oturduğumuz gibi çabucak ayaklandık. Çıkmak üzereydik ki dekoratörün soran bakışlarıyla karşılaştık. </p>
<p class="calibre1">"Herhalde yemekten sonra çalışırız" dedi Nihat. </p>
<p class="calibre1">Bizimkiler, geçenlerde Nihat'ın uyuduğu odaya geçmişlerdi Katya yumuşamış, gördüğü düşü anlatıyordu. </p>
<p class="calibre1">"Stüdyodayız. Şu Kartal Göker cinayetini çekiyoruz." </p>
<p class="calibre1">"Onu çekmiştik ya?" diye böldü Kenan. </p>
<p class="calibre1">"Rüya bu! İşte o mizanseni hazırlamışız. Işıklar, dekor, her şev hazır. Hatta geçenlerde benim evde dinleyip de çok beğendiğin Sergey Prokoviyef in "Şövalyelerin Dansı" adlı parçası çalıyor. Sen tripota monte edilen fotoğraf makinesinin başına geçmişsin, sürekli çekiyorsun. Ardı ardına patlayan flaşın parlak ışığı gözümü alıyor. Yeteri kadar çektiğini düşünmüş olacaksın ki, 'Güzel oldu, bu kadar yeter' deyip doğruluyorsun. Fotoğraf makinesinin başından ayrılınca dekora yürüyorsun, ölüyü canlandıran mankene yaklaşıyorsun, 'Hadi kalkın' diyorsun. Sen öyle söyleyince, ben de yerdeki mankene bakıyorum. Hayretler içinde onun manken değil, öldürülen genç adam olduğunu fark ediyorum." </p>
<p class="calibre1">"Kartal Göker mi?" </p>
<p class="calibre1">"Evet, başına Buddha biblosuyla vurularak öldürülen adam. Sizin soruşturduğunuz cinayetlerden birinde kurban olan kişi." </p>
<p class="calibre1">"Sonra?" </p>
<p class="calibre1">"Yerde yatanın manken değil de gerçek kurban olduğunu anlayınca kanım donuyor. Sen farkında değilsin. </p>
<p class="calibre1">'Hadi kardeşim, çekim bitti, kalk' diye yineliyorsun. </p>
<p class="calibre1">Yerdeki beden kımıldamıyor. Cesede yaklaşıyorsun. Elinle kolundan tutarak, 'Oğlum kalksana' diye çekiştiriyorsun. </p>
<p class="calibre1">Cesette hiç hareket yok. </p>
<p class="calibre1">'Ne oldu buna ya?' diyerek bana bakıyorsun. Ben o kadar şaşkınım ki, yerde yatanın gerçek bir ceset olduğunu söyleyemiyorum. Yeniden yerdeki adama dönüyorsun, işte o anda adamın yüzü değişiyor. </p>
<p class="calibre1">Ölümüne neden olan bibloyu kaptığı gibi senin kafana indiriyor. Sen yere düşüyorsun. Ceset hiç konuşmadan, büyük bir soğukkanlılıkla doğruluyor, senin göğsünün üzerine oturarak elindeki bibloyu kafana vurmaya başlıyor. Bağırmak istiyorum, bağıramıyorum. Onu engellemek istiyorum, kıpırdayamıyorum. </p>
<p class="calibre1">Ceset, elindeki biblo kan kırmızısına dönünceye drenin başına vuruyor. Sonra vurmayı bırakıyor, eliyle saçlarından yakalıyor, şöyle bir kaldırıyor, senin öldüğünü fark edince başını bırakıyor. O anda sanki ilk kez görüyormuş gibi beni fark ediyor Beni fark edince de gözleri flaş gibi çakmaya başlıyor. Gözlerinde çakan flaşların ışığıyla aydınlanıyorum. Usulca kalkıyor elindeki kanlı bibloyla adım adım bana yaklaşıyor. Kaçmak istiyorum, yapamıyorum. Çakan flaşlardan büyülenmiş gibi onun yaklaşmasını izlemekten başka bir şey gelmiyor elimden. Bedenim flaşlarla aydınlanıp, kararıyor. Ceset karşıma gelince, elindeki bibloyu kaldırıyor, gözlerimi kısmaya çalışıyorum onu bile yapamıyorum, tam başıma indirecekken uyandım ve sen yanımda yoktun." </p>
<p class="calibre1">Katya rüyasını anlatırken, ben de gördüğüm karabasanı hatırlamıştım, ama bunu arkadaşlarıma anlatmanın bir yararı yoktu. </p>
<p class="calibre1">"Çok kötü bir rüyaymış" diyerek sevgilisinin elini avuçlarının arasına aldı Kenan. "Bilseydim giderken seni de uyandırırdım. Geç yattık, biraz daha uyuyasın istedim." </p>
<p class="calibre1">Onlar böyle cilveleşirken, Nihat ve ben odanın ortasında dikiliyorduk. </p>
<p class="calibre1">"Ya otursanız arkadaşlar" dedi biz fark eden Kenan. "Hadi güzel bir yemekle bu kötü anıyı sona erdirelim. </p>
<p class="calibre1">Söyleyin bakalım, ne yiyoruz?" </p>
<p class="calibre1"/>
<p class="calibre1">Tadım kaçmıştı, yemek yiyecek halim yoktu ama sesimi çıkarmadım. Öneri Nihat'tan geldi. </p>
<p class="calibre1">"Kurabiye Sokak'ta enfes köfteler yapan küçük bir lokanta var." </p>
<p class="calibre1">"Valla abicim, daha içeri yeni girdik. Yemek için yeniden dışarı çıkamam" diye kestirip attı Kenan. </p>
<p class="calibre1">"Dışarı çıkalım diyen kim? Dekoratörün yardımcısını yollarız alır, gelir." </p>
<p class="calibre1">"Bana uyar" dedi Kenan. </p>
<p class="calibre1">"Köfteyi severim" dedi Katya. </p>
<p class="calibre1">Ben de itiraz etmeyince öğle yemeğimiz belli oldu. Nihat dekoratörün yardımcısını yemeğe yollamak için odadan çıktı, Kenan da tuvalete gidince Katya'yla yalnız kaldık. Sessizliğimi koruyordum. </p>
<p class="calibre1">"Dalgınsın" dedi Katya. </p>
<p class="calibre1">"Biraz yorgunum." </p>
<p class="calibre1">Ona kızdığımı düşünüyordu. </p>
<p class="calibre1">"Kusura bakma Selim. Belki biraz sert konuştum fakat çok korkmuştum." </p>
<p class="calibre1">Korkmakta haklısın... Başımıza neler geleceğini ben de bilmiyorum." </p>
<p class="calibre1">İlgiyle beni süzdü. </p>
<p class="calibre1">"O halde neden Kenan'a yardım etmeyi kabul ettin?" </p>
<p class="calibre1">"Bak Katya, bunu daha önce de söyledim: ben olsam da, sam da Kenan bu soruşturmayı yapacaktı." </p>
<p class="calibre1">"Biliyorum, ama belki bu kadar kolay teslim olmasaydın. " </p>
<p class="calibre1">"Ben kimseye teslim olmadım." Sesim sert çıkmıştı. "Hâlâ h işi onaylamış değilim. Ancak bu saatten sonra Kenan'ı da yalnız bırakamam." </p>
<p class="calibre1">Güzel gözleri dikkatle bana bakıyordu. </p>
<p class="calibre1">"İşte bunu anlayamıyorum. Yanlış bulduğu bir işin içine nasıl girer insan?" </p>
<p class="calibre1">"Arkadaşına zarar gelmesin diye." </p>
<p class="calibre1">"Ya hem arkadaşına hem sana zarar gelirse..." </p>
<p class="calibre1">"O kadarını da göze almak lazım." </p>
<p class="calibre1">"Yani sence, ben de mi işin içine girmeliydim?" </p>
<p class="calibre1">"Hayır, öyle düşünmüyorum. Sen doğru olanı yapıyorsun. Ama ne Nihat ne de ben Kenan'ı yalnız bırakabiliriz. Belki Türk olsaydın bunu daha iyi anlardın. Yani bizim anlayışımız böyle." </p>
<p class="calibre1">Katya'nın bakışları yumuşadı. </p>
<p class="calibre1">"Yanlış anlama ne olur. Seni suçlamıyorum. Bunları Kenan'ın iyiliği için yaptığını biliyorum. Yine de Selim kabul etmeseydi, belki de Kenan bu işe cesaret edemezdi, diye düşünmekten kendimi alamıyorum..." </p>
<p class="calibre1">"Kenan'ın üzerindeki etkimi abartıyorsun. Hatırlarsan, Kenan, ben kabul etmeden önce soruşturmaya başlamıştı. Kenan her zaman kendi bildiğini okur." </p>
<p class="calibre1">"Ben neyi okurmuşum" diye girdi içeri Kenan. Sevgilisinin gönlünü almış olması onu rahatlatmış, eski neşeli haline dönmüştü. "Ulan utanmıyorsun değil mi?" diye başladı takılmaya. "Bir işemeye gidiyoruz, hemen sevgilimize bizi çekiştiriyorsun." </p>
<p class="calibre1">Katya onun şaka yaptığını anlamadı. </p>
<p class="calibre1">"Öyle değil Kenan. Selim’in bir suçu yok. Senin hakkında ben konuşuyordum." </p>
<p class="calibre1">Az önce canımı sıkmasına rağmen Katya'nın dürüst davranışı kırgınlığımı aldı. Ben de Kenan'ın şakasına katıldım. </p>
<p class="calibre1">"Evet ulan" dedim sertçe, "arkandan konuşuyordum, işe yaramaz, serserinin biri olduğunu anlatıyordum, var mı diyeceğin?' </p>
<p class="calibre1">Kenan korkmuş gibi yapay bir davranışla geri çekildi. </p>
<p class="calibre1">"Yok abi, sen bu cüsseyle karşıma çıkarsan ne diyeceğim olabilir ki?" </p>
<p class="calibre1">Neden sonra şaka yaptığımızı anlayan Katya, "Allah göstermesin, ben de bozuştuğunuzu sandım" dedi. </p>
<p class="calibre1">"Bunlar bozuşur mu?" diyerek Nihat da gelince, tehlikeli dörtlü tamamlandı. Ama Nihat'ın öyle şakayı sürdürmek gibi bir niyeti yoktu. Onun aklı soruşturmadaydı. </p>
<p class="calibre1">"Şimdi şu Suriye Pasajı'ndaki herifle mi konuşacağız?" diyerek yeniden konuya döndü. Katya'nın güzel yüzü gölgelense de kokmamıza engel olmadı. </p>
<p class="calibre1">"Onunla da konuşacağız" dedim. "Ama asıl hapisteki Reşat Çopur adındaki uyuşturucu satıcısının söyleyecekleri önemli. Olay oralarda dönüyor. Herifin bizimle görüşmek istememesi de manidar." </p>
<p class="calibre1">"Avukatıyla yeniden görüşeceğim" diye atıldı Kenan. "Onunla konuşmanın bir yolunu bulacağız. Ya Madam'ı ne yapacağız?" </p>
<p class="calibre1">Önerim hazırdı. </p>
<p class="calibre1">"Mektup yazacağız. Sonuç alamazsak Paris'e gitmemiz gerekecek ama önce yazışmayı deneyelim. Bu arada biz de öteki işleri hallederiz. Mürsel'le konuşur, satanistleri araştırır, içerideki herifle konuşmanın yollarım ararız." </p>
<p class="calibre1">"Mantıklı" dedi Kenan. Katya ile Nihat'a döndü. "Bugün Selim'i görecektiniz. Adam kırk yıllık dedektif gibiydi. Yunus Küllükçü'yü bir sorgulayışı vardı. Yani Selim'i tanımasam, Cinayet Masası'nın başkomiseri sanırdım. İyi ki benimle birlikte gelmiş." </p>
<p class="calibre1"/>
<p class="calibre1">Katya'nın suçlayan bakışlarıyla karşılaşmamak için Nihat'a baktım. Bu sözleri kendisinin dışlanacağı şeklinde yorumlayan Nihat bozulmuştu. </p>
<p class="calibre1">"Ben onu bunu bilmem arkadaş. Bundan sonra bensiz hiçbir yere gidemezsiniz." </p>
<p class="calibre1">Nihat olayın ciddiyetini unutmuş, sanki lunaparkta korku tüneline giriyormuşuz da onu dışarıda bırakmışız gibi sitem ediyordu. </p>
<p class="calibre1">"Gitmeyeceğiz zaten" dedim, özellikle Katya'ya bakarak sürdürdüm sözlerimi. "Eğer Kenan'a yardım edeceksek, hepimize düşen görevler var." Yeniden Nihat'a döndüm. "Sen şu Mürsel'i bir araştır." Nihat ilk önemli görevini almaya hazır, önemli bir davaya inanmış bir savaşçının heyecanıyla gözlerini dört açmış, beni dinliyordu. "Dükkânı iş yapıyor mu? Neler satıyor? Dükkâna geliyor, kimler gidiyor? Neden Suriye Pasajı'nda dükkân açmış? Bildiğim kadarıyla orada CD, kaset, tişört, poster satan dükkân yok..." </p>
<p class="calibre1">"Haklısın yok..." dedi başını sallayarak. "Hiç merak etme hepsini öğrenirim." </p>
<p class="calibre1">Kenan da katıldı planlamaya. </p>
<p class="calibre1">"Ben de şu Reşat Çopur'un avukatını yeniden ziyaret edeyim. Adamı ikna etmenin bir yolunu bulalım." </p>
<p class="calibre1">Katya ilgilenmiyormuş gibi görünüyordu. Nihat da fark etini durumu. </p>
<p class="calibre1">"Sen bize yardımcı olmayacak mısın?" diye sordu. </p>
<p class="calibre1">"Ben fotoğraf çekimleriyle ilgileneceğim" dedi Katya. Gergi di, bize kızıyordu. "Birinin bunu yapması lazım. </p>
<p class="calibre1">Yoksa, korkarım Kenan bu işe neden başladığını da unutacak." </p>
<p class="calibre1">"Yapma be Katya" dedi Kenan. "Benim asıl derdim, sergimizin ilgi görmesi. Bütün bunları onun için yapıyorum." Katya'nın gerginliği geçmeyince uzatmadı. "Ama haklısın, senin stüdyoyla ilgilenmen iyi olacak. </p>
<p class="calibre1">Böylece zaman yitirmemiş oluruz." </p>
<p class="calibre1">Katya tartışmayı sürdürmek niyetindeydi, ben izin vermedim. </p>
<p class="calibre1">"Güzel" dedim araya girerek, "ben de oturup şu Catherine Varchand'a bir mektup döşeneyim. Bakalım Madam’ın niyeti neymiş?" </p>
<p class="calibre1"/>
<p class="calibre1">Yirmi dördüncü bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">Mağazaya döndüğümde gün tükenmek üzereydi. Sekreterim Yeşim, masama, arayanların listesini koydu. </p>
<p class="calibre1">Neyse ki, önemli biri yoktu. Yalnızca yarın saat on birde fabrikadaki toplantıyı hatırlatan müdürümüz Memduh Bey'in notunun altını çizdim. O anda "Melek Hanım aradı" mesajını gördüm. Yeşim'i yanıma çağırdım. </p>
<p class="calibre1">"Melek Hanım buraya mı geldi?" diye sordum. </p>
<p class="calibre1">"Evet, Selim Bey, yanında da kısa boylu, saçlarını atkuyruğu yapmış bir adam vardı. Sizi sordu, öğleden sonra geleceğinizi söyledim." </p>
<p class="calibre1">Yeşim çıkarken, Melek'in ne işi var burada, diye düşünmeye başladım. Bu kadın hayırlı bir iş için gelmezdi. Yoksa Dize konuştuklarımızı olduğu gibi annesine anlatmış mıydı? Eğer öyleyse yanmıştık. </p>
<p class="calibre1">Melek, neden benim kocamı böyle işlere bulaştırıyorsunuz diye burnumuzdan getirirdi. Niye biz yanıyoruz canım? Nihat yanardı. Belki böylesi daha iyi olurdu. Gitsin işine baksın. Onu da yapamazdı ya, karısı ile bizim aramızda kalırdı. Canım sıkmıştı, Katya'dan sonra bir de Melek çıkmıştı başımıza... Allahım ya, bu kadar sorunun ortasında bir de kadınlarla uğraşıyoruz Yine iyi, olanları bir de Gülriz öğrense... Bunu aklıma bile getirmek istemiyordum. </p>
<p class="calibre1">Karınım yaşananları hiç öğrenmemesini dileyerek, cebimden Catherine Varchand’ın mektubunu çıkardım, yeniden okudum. Üst üste iki kez okuduktan sonra bilgisayarımı açtım, Kenan'ın ağzından cevabî mektubu yazmaya başladım. Madam’ınki kadar olmasa da kısa bir mektup oldu. Aysun'un bir yakını olduğumu söyledikten sonra genç kızın başına gelen felaketi anlattım. Katili bulmak için polisle birlikte çalıştığımızı belirterek kendisindeki bilgileri bizimle paylaşmasını rica ettim. Mektubu kontrol ederken Yeşim girdi içeri. </p>
<p class="calibre1">"Melek Hanım ile arkadaşı aşağıda, sizi soruyorlar." </p>
<p class="calibre1">"Burada olduğumu söylediniz mi?" </p>
<p class="calibre1">"Hayır, efendim söylemedik." </p>
<p class="calibre1">"Ne istiyorlarmış bir anlasaydınız." </p>
<p class="calibre1">"Melek Hanım, bir bağış işinden söz ediyormuş. Şiir dergileri için katkıda bulunacağınızı söylemişsiniz." </p>
<p class="calibre1">Sahaf dükkânında konuştuklarımızı hatırladım. </p>
<p class="calibre1">"Hay Allah" dedim sevinçle, "doğru söylüyor kadın. Yardın edeceğimi söylemiştim. Ama benim görüşmem gerekmiyor. Fabrikaya gittiğimi, onlarla muhasebeden Fatma Hanım’ın ilgileneceğini söyle. Tabiî önce Fatma'yı bana bağla." </p>
<p class="calibre1">Fatma Hanım'a az sonra yanına gelecek olan Melek ile arkadaşının istediği parayı vermesini, karşılığında o miktarda bir fatura istemesini söyledim. Telefonu kapattığımda üzerimden ağır bir yük kalkmıştı. Dize'nin de günahını boş yere almıştım. Polisiye okumak insanı analitik düşünmeye itiyor, gerçek bir cinayet soruşturması ise anlaşılan paranoyaklaştırıyordu. </p>
<p class="calibre1"/>
<p class="calibre1">Catherine Varchand’ın mektubundaki düzeltmeleri yaptıktan sonra zarfa koydum. Akşam mağazadan çıkınca da zarfı kendi ellerimle Taksim Postanesi'ne verdim. Görevliden mektubun kaç günde Paris'e ulaşacağını öğrenip, evlerine dönmekte olan akşam kalabalığına karışarak Atatürk Kültür Merkezi'nin yanındaki otoparka kadar yürüdüm. Birden sabahki boğucu havanın yerini, yumuşak, şurup gibi bir akşamüstüne bıraktığını fark ettim. Uzaklarda bir yerlerde batmakta olan güneşin, uçlarını turuncuya boyadığı kar gibi bulutlar, mavi gökyüzünde sanki büyülü varlıklarmış gibi usulca denize doğru süzülüyordu. </p>
<p class="calibre1">Sabahtan beri üstümüzde kül rengi bir cendere gibi duran ağır hava Boğaz'dan gelen rüzgârların önünde dağılıp gitmişti. </p>
<p class="calibre1">Evde muhteşem bir sofra bekliyordu beni. Gerçi Gülriz'in sofrası, damak kadar göze de, gönüle de neşe veren görüntüler, kokular, tatlar taşırdı. Karım olduğu için söylemiyorum, hazırladığı yemekler, salatalar benim diyen gurmelerin bile aklını çelebilecek cinstendi. Ama itiraf etmeliyim ki bu akşam uzun süredir karşılaşmadığım, babamın deyimiyle "bir zarafet ve nefaset numunesi" sofrayla karşılandım. Leziz bir domates çorbasının ardında bayıldığım bir yemek olan beğendili taskebabı, şehriyeli pilav, yanında turşulu mevsim salatası. Alternatif olarak zeytinyağlı sarma ile bakla, onların çeşnisi de sarımsaklı yoğurt. Bitmedi, üstüne dün isteyip de yiyemediğimiz sakızlı muhallebi; ne yapıp edip buldurmuştu bir yerlerden. Bir gün önce Beyoğlu'ndaki hoş rastlantının, biraz da Katya'nın varlığıyla evliliğimize kattığı heyecan sürüyordu demek. Kendimden memnun kuruldum sofraya ama evde benim gibi düşünmeyen biri vardı: sofradaki yemeklerden hoşlanmayan Burç. Beyefendi, köfte istiyormuş, yanında da patates kızartması. Fakat benim ince fikirli karım, onu da düşünmüştü. Köfte değil, biftek, patates kızartması değil, püre. Pazarlığa bir bardak da kola eklenince Burç'un yüzü gülmeye başladı. Gülriz, oğlumla şakalaşırken, mutlulukla onlara baktım. Bu birlikteliğin, bu sıcaklığın, bu sevginin bozulmasına hiçbir zaman izin vermeyeceğim diye söz verdim kendime. </p>
<p class="calibre1">Ertesi gün, ben fabrikadaki toplantıya giderken aradı Nihat. Suriye Pasajı'ndaki "Angel Heart" adındaki müzik marketi ve sahibi olan Mürsel'i araştırmıştı. Pasajdaki tek müzik market onunmuş. Gençler sıkça gelip gidiyormuş yanına. Sadece alışveriş yapmıyorlar, saatlerce Mürsel'in yanında takılıyorlarmış. Esnafa bir zararları yokmuş. </p>
<p class="calibre1">"Peki ne zaman sakin oluyormuş Suriye Pasajı?" diye sordum. </p>
<p class="calibre1">"Gün battıktan sonra el ayak çekiliyor. Niye sordun?" </p>
<p class="calibre1">"Mürsel'le konuşmaya gittiğimizde dükkân sakin olsun istiyorum." </p>
<p class="calibre1">"O zaman kesinlikle akşamüzeri gitmemiz lazım. Dükkân oldukça büyük zaten, içeri girersek, kimsenin dikkatini çekmeyiz." </p>
<p class="calibre1">"Dükkânı da gördün ha..." </p>
<p class="calibre1">"Gördüm tabiî. Adamı soruştur dedin ya." </p>
<p class="calibre1">"Adam senden şüphelenmedi değil mi?" </p>
<p class="calibre1">"Neden şüphelensin? Beni müşteri zannetti." </p>
<p class="calibre1">"Mürsel'le konuştun mu?" </p>
<p class="calibre1">"Abi yakından göreyim herifi dedim." </p>
<p class="calibre1">"Peki nasıl bir adam bu Mürsel? Sorduklarımıza cevap verir mi?" </p>
<p class="calibre1">"Bilmiyorum, biraz soğuk bir herif. Burnundan kıl aldırmıyor. Bana sorarsan müşteriyi taktığı filan yok. </p>
<p class="calibre1">Dükkân var ama, pek önemsemiyor gibi." </p>
<p class="calibre1">Şaşmamak lazım, kim bilir ne dolaplar çeviriyordur orada?" </p>
<p class="calibre1">'Ee gidiyor muyuz akşam?" </p>
<p class="calibre1">Gitsek iyi olur. Kenan'la konuşalım da, ziyaret edelim şu Mürsel'i. Belki sen gelmesen daha iyi olur." </p>
<p class="calibre1">"Niyeymiş o?" </p>
<p class="calibre1">Niye olacak Nihatcım, herif seni görmüş. Ölmüş arkadaşı hakkında sorular soracağız. Adamı kıllandırmayalım." </p>
<p class="calibre1">"Yok abi, niye kıllansın. Aksine adamla ben konuştum. İyi, kötü bir diyalogumuz oluştu. Ben sizden daha kolay iletişim kurarım onunla." </p>
<p class="calibre1">Telefonda onu ikna etmenin imkânı yoktu. </p>
<p class="calibre1">"Tamam sonra konuşuruz" dedim. "Sen şimdi Kenan'ı bul akşam için hazır olmasını söyle. Ben sizi ararım." </p>
<p class="calibre1">"Anlaştık" dedi. Telefonu kapatınca, birden bu soruşturma doğal lideri olmaya başladığımı fark ettim. </p>
<p class="calibre1">Gerçi daha dün h bugün iki, ama arkadaşlığımız boyunca ilk kez kararları ben al yor, neler yapılması gerektiğim ben söylüyordum. Eskiden de bu tür denemelerim olmuştu, sonunda ya Nihat ve Kenan beni takmamaya başlamışlar ya da ben sıkılıp ipin ucunu bırakmıştım Tabiî her defasında doğal olarak Kenan öne çıkmıştı. Bakalım bu süreç nasıl sonuçlanacaktı? Çünkü öncekilerden farklı olarak Kenan da Nihat da söylediklerimi ciddiye alıyorlardı. Baksanıza Katya bile beni gerektiğinden fazla önemsiyor, "Sen yardım etmeyi kabul etmeseydin Kenan bu işten vazgeçerdi" diyordu. Katya'nın bu görüşüne hiç katılmasam da, bu olayda benim rolümü abartması, arkadaşlarımın beni saygıyla dinlemesi hoşuma gidiyordu. Hayır, soruşturmaya dair kaygılarım kaybolmamıştı, ama işlerin istediğim gibi yürümesi bana umut veriyordu. </p>
<p class="calibre1"/>
<p class="calibre1">Fabrikadaki toplantı uzun sürmedi. Üretimi artırmama kararı aldık. Ülkede ekonomik kriz vardı, dış talep fazla değildi. Geçen mevsimin düzeyini koruyabilirsek iyiydi. Depomuzu sular altında bırakan sel konusu da gündemimizdeydi. Derenin taşmasına geçici bir önlem olarak fabrikanın önüne bir set yapılması fikri benimsendi. Yeni deponun yapımına ise önümüzdeki bahar başlanacaktı. Öğle yemeğini fabrikada idarî personelle birlikte yedim. Bu da babamdan kalan alışkanlıklardan biriydi. Çalışanlarıyla son derece mesafeli, saygıya dayanan bir ilişki kurardı. Zaman zaman da onlarla birlikte yemek yiyerek, ben de sizden biriyim mesajını vermeye çalışırdı. Bu davranışın personel üzerinde ne kadar etkisi olurdu bilmiyorum; yine de babamın ölümünden sonra birçok davranışı gibi bunu da sürdürmeye çalışıyorum. </p>
<p class="calibre1">Mağazaya döner dönmez Kenan'ı aradım. Reşat Çopur'un avukatının yanından geliyormuş. Önümüzdeki hafta duruşmaları varmış, mahkeme sonucuna göre bakarız, demiş Çopur. </p>
<p class="calibre1">"Tahliye mi bekliyor bu adam?" diye sordum. </p>
<p class="calibre1">"Neden olmasın" dedi Kenan. "Onun aleyhinde Yunus Küllükçü'den daha az kanıt var." </p>
<p class="calibre1">"Ama adam sabıkalı. Öyle kolay kolay onu bırakacaklarını sanmam. Bence avukat bizi oyalıyor. </p>
<p class="calibre1">Muhtemelen o da bizim Reşat Çopur ile görüşmemizi istemiyor. Sonuçta avukatı tutan, Reşat ur'un patronlarıdır. Eğer cinayeti gerçekten de onlar işlediyse bu konunun deşilmesinden rahatsızlık duymuş </p>
<p class="calibre1">olabilirler." Sanırım Kenan cinayetlerin arkasında tarikat aradığı için bu ihtimale pek sıcak bakmıyordu. </p>
<p class="calibre1">"Mafyanın bu kadar iyi çalıştığını sanmıyorum. Hem öyle olduğunu varsaysak bile Reşat Çopur sadece bir satıcı, onu korumak için avukat filan tutmazlar. Avukatı adamın ailesi tutmuş. Zaten avukat da genç biri, okulu iki yıl önce bitirmiş. Belki o yüzden Reşat'ı bizimle görüşmeye ikna edemiyor. Ancak peşini bırakmayacağım. Şu mahkeme günü bir geçsin, yeniden çalarım herifin kapısını." </p>
<p class="calibre1">"Nihat, seni aradı mı?" </p>
<p class="calibre1">"Aradı. Mürsel'le konuşmaya bu akşam gidelim demişsin." </p>
<p class="calibre1">"Vakit kaybetmenin âlemi yok." </p>
<p class="calibre1">"Gidelim o zaman. Nerede buluşuyoruz? </p>
<p class="calibre1">"Suriye Pasajı'nın önünde. Sekiz buçuk iyi mi?" </p>
<p class="calibre1">"İyi, ben zaten stüdyoya gidiyorum. Katya soluk aldırmıyor. Neredeyse günde üç cinayet mahalli çekiyoruz. Hatun, eşek gibi çalıştırıyor beni. Soruşturmaya hoş bakmıyor ya, güya dikkatimi fotoğraflara çekerek beni bu işten soğutacak..." </p>
<p class="calibre1">Telefonu kapatırken, bunu yapamayacağını bile bile, keşke soğutabilse de, hepimiz kurtulsak şu beladan diye geçirdim içimden. </p>
<p class="calibre1">Kenan'la buluştuğumuzda Beyoğlu'nun ışıklan çoktan yanmıştı. Caddenin Galatasaray ile Taksim arasındaki bölümüne göre daha sakin olan bu tarafında el ayak çekilmeye başlamıştı. Aslına bakarsanız tam Suriye Pasajı'nın önünde buluşamadık. On dakika kadar erken gelmiştim, vakti doldurmak için caddenin sol tarafındaki Robinson Crusoe Kitabevi'nin vitrinine bakıyordum ta, "Ne o, yeni polisiye romanlar mı arıyorsun?" diyen Kenan'ın sesini duydum. </p>
<p class="calibre1">"Bir polisiye serüvenin içindeyken, romanı kim takar." </p>
<p class="calibre1">Hiç gergin görünmüyordu. </p>
<p class="calibre1">"Sen de benim gibi erkencisin" dedi Kenan. </p>
<p class="calibre1">"Heyecandan zamanı ayarlayamadım. Her zaman soruşturmaya gitmiyoruz." </p>
<p class="calibre1">Ne olacak canım, altı üstü adamın biriyle sohbet edeceğiz." </p>
<p class="calibre1">Satanist tarikatlara üye olan biriyle, üstelik şüpheli bir cinayete kurban giden arkadaşı hakkında konuşacağız." </p>
<p class="calibre1">Güya durumun ciddiyetini hatırlatmaya çalışıyordum, aldırmadı. </p>
<p class="calibre1">"Hadi yürüyelim" dedi, "az önce Nihat'ı aradım. Pasajda bizi bekliyor." </p>
<p class="calibre1">Suriye Pasajı'na yürümeye başladık. </p>
<p class="calibre1">"Şeytan İncili'ne bakabildin mi?" </p>
<p class="calibre1">"Baktım. Hiç ilginç değil. İncil, Kuran gibi genel geçer hükümler var. Bir dinle karşı karşıyayız. Geniş bir zamanda daha ayrıntılı okumaya çalışacağım, ama o kitabın bize yararı olacağım sanmıyorum. Belki Mürsel daha ilginç şeyler anlatır bize." </p>
<p class="calibre1">"İnşallah herifi yalnız yakalarız. Bizi hoş karşılayacağını hiç sanmıyorum." </p>
<p class="calibre1">"Abartıyorsun be Selim. Yanımıza bodyguard alıp gidecek halimiz yok ya." </p>
<p class="calibre1">"Aslında fena olmazdı." Şoförüm Orhan'ı hatırladım. "Tüh be keşke bizim Orhan'ı da çağırsaydık." </p>
<p class="calibre1">"Niye?" </p>
<p class="calibre1">"Eski boksördür. İstanbul bölge birinciliği var." </p>
<p class="calibre1">"Tevekkeli değil, bu herifin burnu niye yamuk diye sorup duruyordum kendime. Ama geçmiş artık, o göbek filan, bir yumruk atsa soluğu kesilir onun." </p>
<p class="calibre1">"Öyle deme, geçen yaz, senin sokaktaki otoparkçılara bir dayak attı görecektin. Ağzını burnunu kırdı heriflerin. Araya girmesem, öldürecekti hepsini." </p>
<p class="calibre1">"Yapma ya" dedi şaşkınlıkla. "Nasıl oldu bu olay?" </p>
<p class="calibre1"/>
<p class="calibre1">"Bilirsin genelde arabayı AKM'nin yanındaki otoparka bırakırız. O gün mağazadan eve paketler gidecekti. </p>
<p class="calibre1">Ben de Orhan'a arabayı yakına park etmesini, sonra da mağazaya gelmesini söyledim. Orhan geldi, paketleri alıp on dakika önce arabayı bıraktığı sokağa girdik. Girdik de bizim Volvo ortalıkta görünmüyordu. </p>
<p class="calibre1">'Orhan, araba nerede?' dedim. </p>
<p class="calibre1">Adamcağız mahcup, şaşkın, 'Az önce şuraya bırakmıştım Selim Bey' diyerek başıyla sokağın sol tarafını gösterdi. </p>
<p class="calibre1">'Ama şimdi yok' dedim. </p>
<p class="calibre1">Orhan elindeki paketleri yere indirip, birkaç metre ötede, sanki sokağın kralıymış gibi dikilmekte olan esmer, uzun boylu, kirli sakallı otopark görevlisine seslendi. </p>
<p class="calibre1">'Birader bizim araba nerede?' </p>
<p class="calibre1">Adam umursamaz bir tavırla şöyle bir baktı Orhan'a. </p>
<p class="calibre1">'Arabanın markası ne?' diye sordu. </p>
<p class="calibre1">'Volvo... Bej renkli... On dakika önce bırakmıştım ya..' </p>
<p class="calibre1">'Tamam, tamam' dedi baştan savar gibi. 'Gelir şimdi...' </p>
<p class="calibre1">Orhan, sinirlenmeye başlamıştı. </p>
<p class="calibre1">'Ne tamam mı kardeşim, arabamı soruyorum sana' diye çıkıştı. </p>
<p class="calibre1">'Bağırma' dedi otoparkçı. 'Gelir dedik sana.' </p>
<p class="calibre1">Orhan bana şöyle bir baktı. Elimle sakin ol, işareti yaptım. </p>
<p class="calibre1">'Bak kardeşim' diyerek ben girdim araya, 'anlamadınız galiba. Arabamızı buraya bırakıyoruz, sonra bulamıyoruz bu nasıl iş?' </p>
<p class="calibre1">Sen de nereden çıktın der gibi kaşının birini kaldırıp ters ters beni süzdükten sonra, 'Burada amme hizmeti yapıyoruz' dedi. 'Görüyorsun sokak dar. Arkadaş arabaları yerleştiriyor. Bekleyeceksiniz.' Konu kapanmış gibi döndü. 'Sikecem arabanızı' diye kendi kendine söylenmeye başladı. Benim gibi Orhan da adamı duymuştu. </p>
<p class="calibre1">'Terbiyeli konuş' dedi Orhan. </p>
<p class="calibre1">Bu sözler bardağı taşıran son damla oldu. </p>
<p class="calibre1">'Terbiyeli konuşmazsam ne olur lan' diyerek Orhan’ın üzerine yürüdü otoparkçı. Güya elini kaldırarak bizimkini korkutmaya çalışacak. Daha ben dur demeye kalmadan, Orhan’ın yumruğunun kalktığını ve herifin burnunun üstüne indiğini gördüm. Yumruğu yiyen otoparkçı yerden yükseldi, sonra parke taşların üzerine bir çuval gibi düştü. Düştüğü yerde de kaldı. Nereden çıktığını anlayamadığım başka bir otoparkçı, 'Şimdi ananızı siktim' diye saldırdı. Açıkçası ben tırsıp bir köşeye sindim. Orhan ise son derece sakin bir tavırla iki adım yana çekilip, üzerimize gelen adamın önce midesine, sonra çenesine sağlam iki yumruk indirdi. O da ötekinin yanına yıkıldı. İki yumruk Kenan, sadece iki yumruk. Ama yumruklar o kadar güçlü ki yiyen kalkamıyor. </p>
<p class="calibre1">O sırada bizim Volvo sokağın başında göründü. Arabanın içindeki herif arkadaşlarının kanlar içinde yerlerde süründüğünü görünce, hızla indi. Sokaktaki herkesi sindirmişler ya, ana avrat küfrederek o da yaklaştı. Kısa boylu, kütüz, gençten bir adam. Bir yumruk savurdu, hepsi boşa gitti. Orhan usulünce yaklaşıp, herifin ağzının üstüne bir yumruk çaktı. Valla çıkan çatırtıyı bütün sokak duydu. Herif dudakları parçalanmış bir halde kıçının üstüne düştü ve öylece kaldı. O sırada ilk sopayı yiyen ayağa kalktı, sendeleyerek Orhan'a doğru bir iki adım attı. Bizimki gardını almış, bekliyordu. Herifleri öldürecek diye korkmaya başladım. Hemen araya girdim. Beni gören esnaf da yanıma geldi. Otoparkçıların gözü kırıldığı için kavga etmeye pek niyetli değillerdi. Ne ki, kabadayılığa bok sürmemek için biraz efelendiler. Küfür filan ettiler, ama hepsi de yumruk mesafesinin dışında kalmaya özen gösteriyordu. Neyse, sonuçta, Orhan'ı alıp çıktım oradan." </p>
<p class="calibre1">"Vay be!" dedi Kenan hayranlıkla, "çok sağlammış senin şoför." </p>
<p class="calibre1">"Öyledir. Aklıma gelseydi, bu akşam çağırırdım." </p>
<p class="calibre1">"Yok be" dedi Kenan, "ne olacak ki?" </p>
<p class="calibre1">Ben Kenan kadar rahat değildim, başımıza her türlü bela bilirdi. Konuşarak, Suriye Pasajı’nın ince uzun, nakışlı, üç de kapısından İstiklal Caddesi'ne açılanının önüne gelmiştik Su Pasajı 1909 yılında yapılmıştı. </p>
<p class="calibre1">Pasajın içinde üç bina vardı, bu binalar her kata konulan geçitlerle birbirine bağlanmıştı. Apoyevmatini ve İho adlı Rumca gazetelerin yanı sıra Cumhuriyet gazetesinin Fransızca basımı La Republique de bu pasajdaki matbaalarda basılırmış. </p>
<p class="calibre1">Pasaja girmeden, kapıdan şöyle bir baktık. Alacakaranlıkta koridor daha uzun, daha dar, daha derin görünüyordu insanın gözüne. Nihat ortalıkta yoktu. </p>
<p class="calibre1">"Daha gelmemiş galiba?" dedim. </p>
<p class="calibre1">"Gelmiş olması lazımdı. Pasajın önünde sizi bekliyorum demişti." </p>
<p class="calibre1">"İçeri girmesin bu hıyar?" diye endişeyle söylendim. "Kendini bize kanıtlayacak ya." </p>
<p class="calibre1">"Hakikaten ya, ben de niye erken gitmiş diye düşünüyordum. Doğru söylüyorsun, bu salak bizsiz konuşacak." </p>
<p class="calibre1"/>
<p class="calibre1">Daha fazla beklemenin anlamı yoktu, demir kapıdan içeri süzüldük. Yılların tortusunu taşıyan, küf, anason, tütün, mürekkep, eski mobilya kokularını emerek adeta kendine özgü bir parfüm yaratan Suriye Pasajı'nın nemli serinliği karşıladı bizi. Giriş katındaki dükkânların çoğu kepengini indirmişti. Işıkları yanan iki dükkân da kapatmak için son hazırlıklarını yapıyorlardı. Alacakaranlıkta bakınmaya başladık. "Angel Heart" </p>
<p class="calibre1">neredeydi? Yoksa yanlış mı anlamıştık, dükkân giriş katta değil, daha yukarılarda bir yerlerde miydi? Başımı kaldırıp üst katlara baktım, iki binayı bağlayan küçük geçitlerin arasından solgun ışıklar düşüyordu üstümüze. Fakat yukarılara çıkmak için acele etmedik, koridorda yürümeyi sürdürüyorduk ki, "Çık, çabuk çık dükkânımdan" diye birinin yüksek sesle konuştuğunu duyduk. Bizim Nihat'ın cılız sesi geldi ardından. </p>
<p class="calibre1">"Mürsel Bey lütfen, beni yanlış anladınız." </p>
<p class="calibre1">Adımlarımızı hızlandırdık. Koridor sona doğru iki yöne ayrılarak, pasajın iki ayrı kapısına açılıyordu. Nihat sağ taraftaki kapının hemen yanında yer alan dükkânın girişinde, Mürsel olduğunu tahmin ettiğimiz kabak kafalı, iriyarı birini ikna etmeye çalışıyordu </p>
<p class="calibre1">"Kötü bir niyetim yok, sadece Kartal Göker hakkında bilgi almak istedim." </p>
<p class="calibre1">"Benim arkadaşım filan yok" diyordu Mürsel. Sesi giderek daha öfkeli çıkıyordu. </p>
<p class="calibre1">"İnkâr etmeniz anlamsız. Kartal sizin en yakın arkadaşınızdı." </p>
<p class="calibre1">"Ya bela mısın kardeşim akşam akşam... Çek git başımdan." </p>
<p class="calibre1">"Kusura bakmayın ama sorularımın cevabını almadan hiçbir gitmem" dedi Nihat. O da sinirlenmeye başlamıştı. </p>
<p class="calibre1">Birden iş çığrından çıktı. </p>
<p class="calibre1">"Cevap filan vermiyorum ulan" dedi Mürsel. Eliyle Nihat'ı itti. "Siktir git! Yoksa sıçacağım ağzına!" </p>
<p class="calibre1">Nihat da kendim kaybetmişti ancak sevgili arkadaşımız kavga etmeyi bilmediğinden, adamı parmaklarıyla uzaklaştırmaya çalışıyordu. Bu işin böyle çözülmeyeceğini anlayan Mürsel, gözlerimizin önünde, bizimkinin yakasından tuttuğu gibi suratının ortasına sağlam bir kafa koyuverdi. </p>
<p class="calibre1">"Ah!" diye bir ses duyuldu. Ses Nihat'tan mı, Kenan'dan mı, yoksa benden mi çıktı anlayamadım. Mürsel hâlâ öfkesini alamamıştı. Aldığı darbenin etkisiyle sersemleyerek, karşıdaki dükkânın kepengine yaslanan Nihat'ı, "Aldın mı ulan cevabını" diyerek sarsalamayı sürdürüyordu. </p>
<p class="calibre1">"Bırak lan onu, orospu çocuğu!" diyerek Mürsel'in üzerine atıldı Kenan. Ama yanlış bir harekette bulunarak, vurmak yerine adamın elini tutmaya çalıştı. Mürsel'in affı yoktu, döndü. Döner dönmez de tıpkı Nihat'a yaptığı gibi Kenan'a bir kafa salladı. Allah'tan Kenan atik davranıp, başını yana çekti de darbe boşa git' ti. Ama Mürsel kavgada ustalığını göstermekte gecikmedi, hiç duraksamadan Kenan'ın midesine bir yumruk yerleştirdi. Kenan sendeledi. Biraz daha beklersem, Nihat gibi Kenan'ı da nakavt edecekti. Belimden baba yadigârı, Smith-Wesson’ı çektiğim gibi dayadım herifin ensesine. </p>
<p class="calibre1">"Kıpırdarsan, beynini uçururum." </p>
<p class="calibre1">Mürsel başını çevirecek oldu. </p>
<p class="calibre1">"Sakın ha!" dedim. </p>
<p class="calibre1">Ortalık birden sessizleşti. Kanayan burnunu tutan Nihat ve kendine gelmeye çalışan Kenan, en az Mürsel kadar şaşkın bakışlarını elimdeki tabancaya dikmişlerdi. Yine de en çabuk toparlanan Mürsel oldu. </p>
<p class="calibre1">Siz kimsiniz?" diye sordu. </p>
<p class="calibre1">"Tahmin et" dedim. </p>
<p class="calibre1">O sırada doğrulan Kenan, öfkesine yenilip, Mürsel'in midesine sağlam bir yumruk indirdi. Mürsel iki büklüm, dizlerinin üzerine Çöktü. Yeniden soluk almaya başlayınca, "Bende para yok" dedi, </p>
<p class="calibre1">"İsterseniz kasaya bakın, bende para yok." </p>
<p class="calibre1">"Puşta bak" dedi Kenan. "Bizde hırsıza benzer bir hal var ulan." Ardından hiç düşünmeden ekledi. "Biz polisiz, anladın mi? Polis..." </p>
<p class="calibre1">"Po.. polis misiniz?" diye kekeledi Mürsel. </p>
<p class="calibre1">"Polis ya. Kartal Göker cinayetini soruşturuyoruz." </p>
<p class="calibre1">Sanki soracağımız soruya önceden hazırlanmış gibi anında yapıştırıverdi adam cevabı. </p>
<p class="calibre1">"İyi de, ben bildiklerimin hepsini Başkomiser Cüneyt'e anlattım" </p>
<p class="calibre1">İşler sarpa sarmaya başlamıştı. </p>
<p class="calibre1">"Biz Beyoğlu'ndan değiliz, Cinayet Masası'ndanız" diyerek aklıma ilk gelen yalanla Kenan'ı destekledim. </p>
<p class="calibre1">"Şimdi anlaşıldı abi" dedi Mürsel, geriye dönmeye çalışarak. </p>
<p class="calibre1">"Önüne bak!" diye uyardım onu. </p>
<p class="calibre1">"Tamam abi, tamam. Beyoğlu Emniyeti'nden olmadığınız için kim olduğumu bilmiyorsunuz. Yoksa beni tanırdınız." </p>
<p class="calibre1">Kenan'ın öfkesi geçmemişti. </p>
<p class="calibre1">"Kimsin lan sen?" dedi. </p>
<p class="calibre1">Mürsel korkuyla sağa sola bakındı. </p>
<p class="calibre1">"Dükkâna girip öyle konuşalım abi." </p>
<p class="calibre1">Doğru söylüyordu, birkaç dakika daha burada kalırsak birilerinin dikkatini çekecektik. </p>
<p class="calibre1">"Tamam, bak ters bir hareket yaparsan..." </p>
<p class="calibre1"/>
<p class="calibre1">"Niye yapayım abi. Benim polislerle bir sorunum yok. Dükkândan Başkomiser Cüneyt'i arayalım. O size anlatır." </p>
<p class="calibre1">Mürsel önde, ben arkada dükkâna girdik. Kenan da, hâlâ bulanık gözlerle etrafına bakan Nihat'ı alarak peşimiz sıra geldi. Aysun'un evinde gördüğüme benzer üzerleri gotik harflerle yazılı sıra sıra CD'lerin sergilendiği tezgâhlar, karşılıklı iki poster standı, kırmızı ve siyah rengin hâkim olduğu afişlerin asıldığı duvarlar. </p>
<p class="calibre1">"Abi buyrun şöyle oturun" diye iskemleyi gösterdi Mürsel. </p>
<p class="calibre1">"O iskemleyi al, şu boşluğa getir" dedim. Ne demek istediğimi anlayamamıştı. "Şuraya, ulu efendin şeytanın afişinin önüne.' </p>
<p class="calibre1">Söylediğimi yaptı. Bakışları, hâlâ burnunu tutmakta olan Nihat'a kaydı. </p>
<p class="calibre1">"Özür dilerim abi" dedi kaygıyla. "Selpak, ıslak bez vereyim burnun için." </p>
<p class="calibre1">"İstemez" dedi Nihat ama canının çok yandığı belliydi. Gözlerinden yaşlar akıyordu. "Kenan şu burnuma bir baksana? Kırılmış galiba?" </p>
<p class="calibre1">Kenan dikkatle Nihat'ın kanlar içindeki burnuna baktı. Eliyle yokladı. </p>
<p class="calibre1">"Kırık yok" dedi. "Ama hâlâ kanıyor." Cebinden selpak çıkardı. "Sununla tampon yapalım. Kanı durdurur." </p>
<p class="calibre1">Mürsel'e öfkeyle baktı. </p>
<p class="calibre1">"Bir polise vurmanın cezasını biliyorsun değil mi?" </p>
<p class="calibre1">Mürsel korkuyla ezildi. </p>
<p class="calibre1">"Abi kendinizi tanıtmadınız ki... Ben nereden bileyim sizin polis olduğunuzu. Cüneyt Abi'nin adını verseydiniz yeterdi." </p>
<p class="calibre1">Ben, bu işin sonunda Başkomiser Cüneyt hepimizin canına okuyacak diye düşünürken, "Cüneyt Gezmen'i nereden tanıyorsun?" diye sordu Kenan. Yine polis havasına girmişti. İşin ilginci, kapıcıdan sonra Mürsel'in de şu ana kadar bizim polis olduğumuzdan zerrece kuşku duymamasıydı. Yaşımız, dış görünüşümüz onları yanıltıyor olmalıydı. </p>
<p class="calibre1">"Ben Cüneyt Abi'ye yardımcı oluyorum. Anlarsınız işte, satanistlerle ilgili bilgileri aktarıyorum." </p>
<p class="calibre1">"Kartal Göker'in ölümünün soruşturmasında niye yardımcı olmadın?" </p>
<p class="calibre1">"Olmaz mıyım abi. Reşat Çopur ismini kim verdi sanıyorsunuz?" </p>
<p class="calibre1">Bunları söyledikten sonra duraksadı Mürsel. Tek tek bizi süzdü. Galiba uyanmıştı. </p>
<p class="calibre1">"Abi kusura bakmayın ama sizin kimliklerinizi görebilir miyim?" diyerek iskemleden kalkmaya çalıştı. </p>
<p class="calibre1">"Otur ulan oraya" diye tabancayı suratına doğrulttum. Hemen çöktü kalktığı yere. </p>
<p class="calibre1">Nihat'ın burnuna tampon yapmaya çalışan Kenan'a bakarak, "Beyefendi kimliklerimizi görmek istiyormuş" </p>
<p class="calibre1">diye alaycı bir tavırla söylendim. </p>
<p class="calibre1">"Görev başında memura mukavemetten onu içeri atınca görür kimliklerimizi" dedi Kenan. </p>
<p class="calibre1">Ancak söylediklerimiz Mürsel'i ikna etmeye yetmemişti. </p>
<p class="calibre1">"Abi, ya bana kimliklerinizi gösterin ya da Başkomiser Cüneyt'i arayalım" diye diretti. </p>
<p class="calibre1">Mürsel uyanık biriydi, onu kandırmamız artık mümkün değildi Kartları açık oynamaktan başka çare kalmamıştı. </p>
<p class="calibre1">'Kafan karıştı değil mi?" dedim. "Çok zor bir soruyla karşı karşıyasın. Biz polis miyiz, değil miyiz? Sana bir iyilik yapacağım, bir kurşun sıkıp, soruyu da, kafanı da ortadan kaldıracağım. Böylece ebediyen huzura kavuşacaksın." </p>
<p class="calibre1">Nihat'ın burnuna tamponu yerleştirme işini bitiren Kenan'a, tabancanın namlusuyla dükkânın kepengini gösterdim. </p>
<p class="calibre1">"Şunları indirsene..." </p>
<p class="calibre1">"Abi ne yapıyorsunuz!" diye panikledi Mürsel. </p>
<p class="calibre1">"Ateş edersem, silahın sesi duyulmasın diye dükkânı kapatıyoruz" diye açıkladım sakin bir tavırla. </p>
<p class="calibre1">Kenan anında söylediklerimi yerine getirdi. Mürsel paniklemişti. </p>
<p class="calibre1">"Ya abi, kimsiniz siz ya?" </p>
<p class="calibre1">"Polis, MİT, İTEM, Ulusal Güvenlik, CIA, Mossad, KGB. Aklına ne kadar gizli örgüt geliyorsa onlardanız. </p>
<p class="calibre1">Hayatta en nefret ettiğimiz iki şeyden biri, bize saldırılması, ki sen bu yanlışı yaptın. İkincisi ise sorularımızın cevapsız kalması. Şimdi merak ettiğim konu bu. Bakalım bu yanlışı da yapacak mısın?" </p>
<p class="calibre1">"Abi benden ne istiyorsunuz, benim suçum yok." </p>
<p class="calibre1">"Bize vurdun ya, daha ne olsun?" </p>
<p class="calibre1">Soruyu soran, kepenkleri indirdikten sonra Mürsel'in karşısına dikilen Kenan'dı. </p>
<p class="calibre1">"Evet, sadede gelelim. Kartal Göker'i kim öldürdü?" </p>
<p class="calibre1">"Ne bileyim abi ben?" </p>
<p class="calibre1">"Az önce Reşat Çopur'un ismini ben verdim dedin ya." </p>
<p class="calibre1">"Ben Kartal'ı, Çopur öldürdü demedim. Kartal’ın Çopur'a borcu vardı dedim. Çopur ona mal vermiyordu." </p>
<p class="calibre1">"İçmek için mi, satmak için mi?" diye sordu Kenan. </p>
<p class="calibre1">İyi soruydu, içimden tebrik ettim arkadaşımı. </p>
<p class="calibre1">"İçmek için. Kartal bağımlıydı." </p>
<p class="calibre1"/>
<p class="calibre1">"Ya Aysun?" diye sordum. </p>
<p class="calibre1">"Aysun da kullandı... Çok değil, bağımlı olmadı." </p>
<p class="calibre1">"Peki Çopur'a dönelim. Kartal’ın ne kadar borcu vardı ona?" </p>
<p class="calibre1">"Üç bin dolar kadar. Olaydan bir gün önce Kartal bana uğradı. Borç para istedi. Yok, dedim. Normalde, bir yıldır para sıkıntıları yoktu. Aysun bir iş bulmuş, iyi bir gelir elde etmişlerdi. Ancak Aysun on gündür Fransa'daydı. Bizimkinin de krizi tutmuştu. Acil paraya ihtiyacı vardı. Çopur'a gitmiş. Çopur da peşin para istemiş. Kartal borç ver deyince, öncekileri hatırlatmış. Kartal yanayakıla para arıyordu. Bunların krizi tutunca, insanlıktan çıkarlar. Ne yapacakları belli olmaz. Belki Çopur'u zorladı, belki ona s dırdı. Çopur da kafasına geçirdi bibloyu." </p>
<p class="calibre1">"Bibloyu mu?" Kuşkuyla yüzüne bakıyordum. "Kartal’ın bibloyla öldürüldüğünü nereden biliyorsun? Biz öyle bir şey demedik." </p>
<p class="calibre1">Gözleri korkuyla büyüdü. </p>
<p class="calibre1">"Yapmayın abi!" Hatırlamaya çalıştı. "Birinden duydum. Cüneyt Abi söylemiştir. Yoksa nereden bileceğim ben bibloyu?" </p>
<p class="calibre1">"Kim bilir belki sen öldürmüşsündür Kartal'ı" diye açıkça suçladım. </p>
<p class="calibre1">Panikledi Mürsel. </p>
<p class="calibre1">"Gözünü seveyim abi. Kartal benim kankamdı, can dostumdu. Ona niye zarar vereyim?" </p>
<p class="calibre1">"Belki sen de uyuşturucu işindesindir." </p>
<p class="calibre1">"Tövbe deyin abi. Bizim o taraklarda bezimiz yok. Boşuna kuşkulanıyorsunuz. Bana inanmıyorsanız, Başkomiser Cüneyt'e sorun. Telefonu bende var. Hemen arayalım isterseniz." </p>
<p class="calibre1">"Ya Aysun?" diyerek konuyu değiştirdi Kenan. "Onu kim öldürdü?" Çekingen gözlerle yüzümüze baktı Mürsel. </p>
<p class="calibre1">"Niye sustun?" diye gürledi Kenan. "Yoksa gerçekten de katil sen misin?" </p>
<p class="calibre1">"Yok abi, ben niye öldüreyim o zavallı kızı?" </p>
<p class="calibre1">"Zavallı kız ha?" diye yineledi Kenan. "Demek acıyorsun Aysun'a?" </p>
<p class="calibre1">"Acıyorum tabiî. Kızcağızın tek suçu bizim Kartal serserisine âşık olmaktı." </p>
<p class="calibre1">"Görüyor musun" dedi Kenan başıyla Mürsel'i bana göstererek, "ölmüş arkadaşının ardından nasıl konuşuyor?" </p>
<p class="calibre1">"Arkadaşım filan ama kendi hayatını da mahvetti, kızınkini de..." </p>
<p class="calibre1">"Neyse soruyu geçiştirme. Söyle bakalım kim öldürdü Aysun'u?" </p>
<p class="calibre1">"Abi nereden bileyim ben?"' </p>
<p class="calibre1">"Çopur'u bilmişsin ama" dedi Kenan. </p>
<p class="calibre1">"Ben sadece tahminde bulundum." </p>
<p class="calibre1">"Ama Çopur bu yüzden hapis yatacak..." </p>
<p class="calibre1">"Abi gözünüzü seveyim bunlar aramızda kalsın. Başkomiser Cüneyt beni korurdu." </p>
<p class="calibre1">"Sorularımıza cevap verirsen biz de koruruz." </p>
<p class="calibre1">'Hem de Başkomiser Cüneyt'ten daha iyi..." Göz ucuyla, burnunun kanı dursun diye başım yukarı kaldıran Nihat'a bakarak sürdürdüm konuşmayı. "Arkadaşımıza bunu yapmış olmana rağmen." </p>
<p class="calibre1">'Evet, konuya gelelim" dedi Kenan. "Söyle bakalım Aysun'u kim öldürdü?" </p>
<p class="calibre1">"Adımı vermeyeceksiniz değil mi?" </p>
<p class="calibre1">"Vermeyeceğiz dedik ya oğlum" dedi Kenan. </p>
<p class="calibre1">"Çopur'un arkadaşları." </p>
<p class="calibre1">"Neden yapsınlar?" diye sordum. </p>
<p class="calibre1">"Aysun, Çopur hakkında ifade vermesin diye." </p>
<p class="calibre1">"Aysun da, Kartal'ı, Çopur'un öldürdüğünü mü düşünüyordu?" </p>
<p class="calibre1">"Başka ne düşünebilir ki?" </p>
<p class="calibre1">Kenan girdi devreye. </p>
<p class="calibre1">"Sana öyle mi söyledi?" </p>
<p class="calibre1">"Yoo, Kartal öldükten sonra Aysun'la görüşme fırsatım olmadı." </p>
<p class="calibre1">Kenan eliyle Mürsel’in arkasındaki şeytan afişini göstererek sordu: </p>
<p class="calibre1">"Ya Kartal'ı senin efendine tapanlar öldürdüyse?" </p>
<p class="calibre1">"Satanistler mi? İmkânsız..." </p>
<p class="calibre1">"Niye Şeytan İncili'nde, efendimiz Mefistofales'e kurban verin demiyor mu?" </p>
<p class="calibre1">"Yanlış biliyorsunuz abi." </p>
<p class="calibre1">"Nasıl yanlış biliyorum oğlum, geçen yıllarda bir grup gene kendi arkadaşlarını öldürmedi mi?" </p>
<p class="calibre1">"Abi satanist olmayanların arasından da arkadaşlarını öldürenler çıkmıyor mu? Bu çocuklar, yani Kartal, Aysun, benim müşterilerim filan öyle insanlar değiller. Cüneyt Abi'ye sorun ben ona durumları bildiriyorum." </p>
<p class="calibre1">Duraksadı. "Yani polisseniz diyorum. O size anlatır. Bunlar müzik dinliyorlar, konserlerde bir araya geliyorlar. </p>
<p class="calibre1">Evlerine beş köşeli yıldız resimleri çiziyorlar, duvarlarına işte bu arkada duran afişlerden asıyorlar. Bir tür gençlik heyecanı. Öyle cinayetler, kanlı ayinler filan yok. Yanlış abi." </p>
<p class="calibre1"/>
<p class="calibre1">"Ya uyuşturucu, eroin filan..." </p>
<p class="calibre1">"Benim buraya takılanlardan eroin kullanan pek çıkmaz. Paso şarap içerler. Kutsal içki hesabına. </p>
<p class="calibre1">Uyuşturucu kullananlar da hap filan alırlar. O kadar." </p>
<p class="calibre1">"Ama Kartal eroin kullanıyormuş." </p>
<p class="calibre1">"Doğru da, bunun satanizmle, black metalle ilgisi yok. Herif önceleri senfonik rock dinliyordu. O </p>
<p class="calibre1">zamanlardan beri bağımlı. Klasik Türk Müziği dinleyen adam eroin kullanmaz mı? Yani saçma bağlantılar bunlar..." </p>
<p class="calibre1">"Peki bu gençler niye satanist oluyorlar?" </p>
<p class="calibre1">"Abi dedim ya, gençlik heyecanı. Ailesine gıcık oluyor, öğret menine gıcık oluyor, komşusuna gıcık oluyor, herkese gıcık oluyor. Haksızlar mı abi? Bu millet insanlıktan çıkmadı mı? Neyse her şeyi kırmak, yıkmak, bozmak istiyor. Yapamıyorlar tabiî. Kolay değil maça ister bu işler. Çoğu da hali vakti yerinde ailelerin çocukları. Bazılarına da rahat batıyor, işte, farklı olacak ya O göre saçını uzatıyor, kestiriyor, giyiniyor, dövme yaptırıyor... Bu gruba dahil oluyor. Kimlik meselesi. Necisin dendiğinde satanistim, black metal dinliyorum filan demek önemli yani. Yok adam öldürmekmiş, kanlı törenlermiş, bunların çoğu gazeteci tarafından abartılan olaylar. Maksat sansasyon olsun..." </p>
<p class="calibre1">"Nicholas Flamel diye birinin adını duydun mu?" </p>
<p class="calibre1">Sorumu hiç garipsemedi Mürsel. </p>
<p class="calibre1">"Şu simyacı mı? Onun satanistlerle ilgisi yok abi. Aysun takmıştı herife. Fransa'dan afişlerini getirmişti. </p>
<p class="calibre1">Yılanlar haçlar filan. Hem kendi evinde vardı hem de Kartal’ın evinde." </p>
<p class="calibre1">"Nicholas Flamel neden ilgisini çekiyordu Aysun'un?" </p>
<p class="calibre1">"Aysun iyi kızdı filan da biraz tuhaftı abi. Ölümden çok korkardı." </p>
<p class="calibre1">"Sen korkmaz mısın?" dedi Kenan. </p>
<p class="calibre1">"Yok abi, öyle değil. Şimdi bu Nicholas Flamel güya ölümsüzlüğün sırrını bulmuş ya. Aysun da gerçekten de bulmuş mudur acaba, diye konuşurdu. Aklini ölümsüzlükle bozmuştu yani." </p>
<p class="calibre1">Kendimi tutamayıp gülmeye başladım. Kenan oralı olmadı. </p>
<p class="calibre1">"Peki bu Nicholas'ın öğretisini benimseyen bir tarikat var mı? Fransa'da filan diyorum yani..." </p>
<p class="calibre1">"Bilmiyorum abi. Bu Flamel hikâyesini yaşlı bir kadından öğrenmiş. Hatta kadın gençken İstanbul'da da bulunmuş. Rus kökenli miymiş neymiş, hani Beyaz Rus diyorlar ya. Nataşalar değil, çok eski... Devrimden kaçanlar. Yaşlı kadın onlardanmış. Galiba adı da Katerina..." </p>
<p class="calibre1">"Catherine mi?" </p>
<p class="calibre1">"Öyle bir isim işte. Ama Aysun ondan bahsederken, Katya da diyordu." </p>
<p class="calibre1">Bu rastlantı üçümüzün de ilgisini çekmişti ama, "Katya mı?" diye mırıldanan Kenan oldu. </p>
<p class="calibre1">"Evet, evet çok iyi hatırlıyorum. Aysun çok etkilenmişti kadından. Sık sık bahsederdi." </p>
<p class="calibre1">Emin olmak için sordum: </p>
<p class="calibre1">"Kadın yazar mıymış?" </p>
<p class="calibre1">"Yazarmış. Roman değil, şu ünlü insanların hayatlarını yazıyor!arya." </p>
<p class="calibre1">"Biyografi" diye hatırlattım. </p>
<p class="calibre1">"Evet, biyografi. Nicholas Flamel üzerine de bir kitap yazmış.Aysun'u etkileyen de sanırım o kitap olmuş." </p>
<p class="calibre1">Mürsel'in anlattıkları öğrendiklerimizle uyuşuyordu. Demek ki samimiydi ancak bizim samimiyetten çok, bilgiye ihtiyacımız vardı. "Bu kadın tarikat üyesi filan olabilir mi?" diye sordum. </p>
<p class="calibre1">"'Katya mı? Yok canım daha neler? Kadın yazar diyorum ya abi." </p>
<p class="calibre1">"Yazardan tarikat üyesi çıkmaz mı? Bizde tarikatlara göbekten bağlı ne yazarlar var." </p>
<p class="calibre1">"Çok bilmiyorum ama bu kadın saygın biri. Yani Aysun öyle anlatıyordu. Öyle tarikat, simya, şeytan filan da yok. Karı bildiğin yazar... Olsa Aysun söylerdi zaten. Aysun söylemese, Kartal söylerdi." </p>
<p class="calibre1">"Aysun bu kadın için bir iş mi yapıyordu?" </p>
<p class="calibre1">Soruyu soran Kenan'dı. </p>
<p class="calibre1">"Olabilir. Kadınla yazıştıklarını biliyorum. Bir de Aysun'u eline para geçmeye başladı. Bana pek bahsetmediler de, galiba kadın para yolluyordu Aysun'a." </p>
<p class="calibre1">"Emin misin?" </p>
<p class="calibre1">"Emin değilim. Yalnız bizim Kartal çulsuzun teki. Aysun'un da üniversiteden aldığı kıytırık bir maaş var. </p>
<p class="calibre1">Bunlar son bir senedir iyi yaşıyorlardı. Sıkıntıları aza indi. Nerden geliyor abi bu değirmenin suyu?" </p>
<p class="calibre1">"Sıkıntıları aza indi diyorsun da Çopur'a borçları varmış." </p>
<p class="calibre1">"Kartal’ın borcu var abi. Aysun o borcu da özellikle ödemiyordu ki Kartal kolayca uyuşturucu bulamasın diye. Yoksa parasız oldukları için değil. Bakmayın tuhaf filan dediğime Aysun sağlam kızdı. Kartal'a fazla para bırakmazdı. Yaşasalardı bence Kartal'ı uyuşturucudan da kurtarırdı." </p>
<p class="calibre1">Eğer çok usta bir yalancı değilse, Mürsel bildiklerinin hepsini anlatmıştı bize. Artık bu tehlikeli oyuna son vermenin zamanı gelmişti. </p>
<p class="calibre1">"Peki Mürsel Efendi" dedim, tabancamı yüzüne doğru sallayarak, "bu bilgileri değerlendireceğiz. Eğer bizi yanıltmaya kalktıysan..." </p>
<p class="calibre1"/>
<p class="calibre1">"Yok abi, ben sizi niye yanıltayım..." diye mırıldandı Mürsel. "Ama siz de benim adımı vermeyeceksiniz değil mi?" </p>
<p class="calibre1">"Söylediklerin doğruysa kaygılanmana gerek yok" dedim. </p>
<p class="calibre1"/>
<p class="calibre1">Yirmi beşinci bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">Hem müzik market sahibi, hem satanist, hem polis muhbiri Mürsel'i kuşkuları, korkuları, sırlarıyla müzik marketinde bırakıp, son ışıklan da sönmekte olan Suriye Pasajı'nın yan kapısından kendimizi sokağa attığımızda tuhaf bir heyecan hissediyordum. Sanki yeniden lise günlerim yaşıyorduk, o yıllardaki yaramazlıklardan birini yapmış, okula dönüyorduk. Tek farkla, artık grubun lideri Kenan değil bendim. Üstelik soruşturma benim belirlediğim rotada ilerliyordu. Kenan nasıl karşılıyordu acaba bu durumu? Yüzünde muzaffer bir gülümseyişle hızlı hızlı yürüyüşünden anladığım kadarıyla liderliği bana bırakmış olmaktan hiç rahatsız değildi. O da benimkine benzer bir heyecana kaptırmıştı kendini. Birazdan neşeli bir ıslık tutturursa hiç şaşırmazdım. Ya Nihat? Gözlerim, ikimizin bir adım gerisinde kalmış, çelimsiz arkadaşıma takıldı. Yüzü acıyla kasılmıştı, bize ayak uydurmak için hızlı yürümeye çalışıyor, pek beceremiyordu. Galiba titriyordu da. </p>
<p class="calibre1">Yavaşladım. </p>
<p class="calibre1">"Nihat iyi misin?" </p>
<p class="calibre1">"Üşüyorum, içim ürperiyor. Çok kan kaybetmedim değil mi?" </p>
<p class="calibre1">"Yok canım? Burnun ne kadar kanamış olabilir ki? Yok, kansızlık değil, biraz sarsıldın. Kızılay dispanserine gidelim de bir baksınlar," dedim. </p>
<p class="calibre1">Nihat'ın kan çanağına dönmüş gözleri endişeyle büyüdü. Durduğumuzu fark eden Kenan da yanımıza gelmişti. </p>
<p class="calibre1">"Selim doğru söylüyor" dedi, "bir şeyciğin yok. Yine de bir uzman görse iyi olur." Bana döndü. "Neden Taksim ilkyardım Hastanesi'ne gitmiyoruz?" </p>
<p class="calibre1">"Orada polis vardır. Ne oldu, diye tutanak tutarlar. Başımız ağrımasın." </p>
<p class="calibre1">"Yok, yok" dedi polis lafını duyan Nihat. "Kızılay'a gidelim Beyoğlu'na çıkmayalım. Tanıdık biri görür, ayıp olur. Bu yaşımdan sonra millete rezil olmayalım." </p>
<p class="calibre1">Madem böyle düşünüyorsun, neden bizi beklemedin a benim salak arkadaşım diyecektim, dilimin ucuna kadar geldi, vazgeçtim. </p>
<p class="calibre1">"Bir taksiye binelim" dedi Kenan. Gideceğimiz yer Tarlabaşı Caddesi'nin üzerindeydi, bize uzaklığı beş </p>
<p class="calibre1">yüz metre ya var yoktu ama Nihat'ı yürütmesek iyi olurdu. Karanlık sokak bizi Tarlabaşı'na çıkardı. Pera Palas’ın önünde duran bir taksiye atladık. Havaalanı ya da Boğaz'daki pahalı balık restoranları gibi turistlerin tercih edeceği uzak mesafe yerine hemen burnumuzun dibin deki Kızılay dispanserine gideceğimizi duyan taksicinin suratı ekşidi. Kenan baktı adam bizi indirmeye niyetli, taksimetrenin yazacağı miktarın birkaç katı tutarındaki parayı eline sıkıştırdı. </p>
<p class="calibre1">"Taksimetreye gerek yok, al şunu." </p>
<p class="calibre1">Fazla parayı görünce anında yavşadı taksici. </p>
<p class="calibre1">"Tamam abi" dedi,"ayıpsın paranın lafı mı olur." </p>
<p class="calibre1">Beyoğlu'nda gece âlemi henüz başlamadığı için dispanser sakindi, gençten bir doktor ilgilendi Nihat'la. </p>
<p class="calibre1">Tamponu çıkardı, kanama durmuştu. Burna dokundu, ışıklı bir aletle içine baktı. Sonra beyinle ilgili basit bir takım kontroller yaptı. </p>
<p class="calibre1">"Ağrın var mı?" diye sordu. </p>
<p class="calibre1">"Biraz, ama üşüyorum." </p>
<p class="calibre1">"Sana bir iğne yapalım, hem ağrını keser hem de üşümezsin." </p>
<p class="calibre1">İğneyi yaptıktan sonra, "Önemli bir durum yok" dedi doktor umursamaz bir tavırla, "biraz sarsılmış, dinlenmesi gerek." </p>
<p class="calibre1">Beyoğlu'nda bu türden olaylara o kadar alışkındı ki, ne olduğunu sormamıştı bile. Dispanserden çıkınca, </p>
<p class="calibre1">"Doktoru duydun Nihatcım" dedim, "eve git, bir güzel dinlen." </p>
<p class="calibre1">Nasırına basmışım gibi parladı Nihat. </p>
<p class="calibre1">"Deli misin abi! Eve gider miyim hiç! Melek beni böyle görürse ağzıma sıçar." </p>
<p class="calibre1">"Ne yapacaksın peki?" </p>
<p class="calibre1">Onun yerine Kenan söyledi ne yapacağını. </p>
<p class="calibre1">"Bize gelirsin" dedi. "Bir duş alırsın, sonra sağlam bir aksam yemeği yeriz. Ama önce Katya'yla buluşmamız lazım. Şu anda Baraka'da beni bekliyordun" </p>
<p class="calibre1">"Olur da" dedi Nihat, "gömlek de kan olmuş baksana. Caddeye çıkalım da bir gömlek alalım." </p>
<p class="calibre1">"Gerek yok, benimkilerden birini giyersin." </p>
<p class="calibre1">"Seninkiler büyük geliyor abi bana. Geçen ay sarhoş olup kustuğumda da senin gömleklerden birini vermiştin. Palyaço gibi olmuştum." </p>
<p class="calibre1"/>
<p class="calibre1">"Gömleği düşünmeyin, ben mağazayı arar, getirtirim. Ne renk giyerdiniz Nihat Bey?" </p>
<p class="calibre1">"Kahverengi" dedi arkadaşım gülümsemeye çalışarak. "Bir numara olsun lütfen." </p>
<p class="calibre1">"Hayhay beyefendi, tabiî bu saatte kimse kaldıysa." </p>
<p class="calibre1">Hiç değilse gömlek açısından şanslıydı Nihat. Bizim tezgâhtar çocuklardan birini yakaladım. Patronunun isteği onu biraz şaşırtmışsa da, "On dakikaya kadar getiriyorum efendim" diyerek beni düş kırıklığına uğratmadı. </p>
<p class="calibre1">"Sen de Baraka'ya gelsene Selim" dedi Kenan. </p>
<p class="calibre1">"Tamam ama uzun kalamam, bir kadeh rakı içip kaçarım." </p>
<p class="calibre1">Nihat'ın gömlek siparişini de verdikten sonra Tarlabaşı'ndan Beyoğlu'na uzanan Balo Sokak'a girdik. </p>
<p class="calibre1">Sokağın sağ girişinde eski, karanlık bir bina uzanıyordu. Apartmanın önünde, en genci bile bizden en az on yıl daha yaşlı üç kadın oturuyordu. Abartılı makyajları, babamın zamanında moda olan süslü giysileriyle, şehvetten çok acıma hissi uyandırıyorlardı insanda. Önünde oturdukları, müşterilerini kabul ettikleri bina da tam kendilerine göreydi. İçeride elektrik bile yoktu, kadınlardan en az iki kat daha yaşlı görünen binanın islerle kararmış kapısının aralığından, mum ya da gaz lambasından yayıldığını düşündüğüm cılız, kırmızı bir ışık düşüyordu kaldırıma. Yanlarından geçerken, nereden çıktığını anlayamadığımız, orta yaşlı, uzun boylu bir pezevenk belirdi önümüzde. </p>
<p class="calibre1">"Buyrun beyler, kızlar sizi bekliyor." </p>
<p class="calibre1">Pezevenkten uzak durmaya çalışarak, "Sağ ol kardeşim, istemeyiz" dedim. </p>
<p class="calibre1">Kenan kıkırdamaya başlamıştı. Adama ben cevap verdim ya, herif peşimi bırakmadı. </p>
<p class="calibre1">"Abi" dedi sırdaş bir sesle, "şimdi sen kızlar yaşlı diyorsun. Önemli olan gençlik değil tecrübedir abi. Kan malak gibi altında yattıktan sonra, on sekiz yaşında olsa ne olur. Bunlarda bir muamele var, zevkten kudurursun valla..." </p>
<p class="calibre1">Benim de içimden gülmek geliyordu, ama herif iyice sırnaşacak diye kendimi tutuyordum. Adamı aşıp geçmek istedim. Adam elini kaldırdı. Evet ellerini değil, elini kaldırdı, işte o anda fark ettim sol kolunun olmadığını. İçim bir tuhaf oldu. Ama adam kendi durumunu yıllar önce kabullendiğinden, mesleğinin inceliklerini göstermeyi sürdürdü. </p>
<p class="calibre1">"Abi, benden sana dost tavsiyesi, bu kızları kaçırma." </p>
<p class="calibre1">"İstemiyorum kardeşim," diyerek sonunda geçmeyi başardı. Adam arkamdan söylenmeyi sürdürdü. </p>
<p class="calibre1">"Böylesini bulamazsın abi. Gel fırsatı kaçırma abi." </p>
<p class="calibre1">Kendimi tutamayıp gülmeye başlarken, adam bizden umu kesmiş olmalı ki, sokaktakilere yöneldi. Bilimsel deyimiyle kamusal alana satışa başladı. </p>
<p class="calibre1">"Abilerim, abilerim bunda ayıp yok abilerim... Am isteyene am göt isteyene göt veriyoruz abilerim." </p>
<p class="calibre1">Yediği sopanın verdiği acıyı unutan Nihat da Kenan gibi konuşmuştu. Bir yandan yürüyor, bir yandan birbirlerine yaslanıp gülüyorlardı. Kenan, tek kollu pezevengin pazarlama sözlerini nakarat gibi tekrarlayıp duruyordu. </p>
<p class="calibre1">"Abilerim abilerim, am isteyene am, göt isteyene göt veriyoruz abilerim." </p>
<p class="calibre1">Baraka'ya girinceye kadar tekrarlayıp durdu bu nakaratı. Eğer barda Katya'yla sohbet eden Melek'i görmeseydi eminim bütün gece boyunca da tekrarlardı. Melek'i görünce sadece Kenan'ın değil üçümüzün de soluğu kesildi. İşin kötüsü onlar da bizi görmüşlerdi. Yani artık kaçma fırsatımız da yoktu. Göz ucuyla Nihat'a baktım. Cesur görünmeye çalışıyordu, yine de ayağını sürüyerek arkada kalmayı seçti. Barın içi loştu, Melek uzaktan kocasının halini fark edememişti. Dün benden kopardığı bağışın etkisiyle olacak, ilk kez tatlı tatlı gülümsüyordu. Tahmin edilebileceği gibi bu gülümseme uzun sürmedi. Nihat'ın patlamış </p>
<p class="calibre1">dudaklarını, şişmiş burnunu görünce, önce şaşkınlıkla baktı kocasına. Şaşkınlığın öfkeye dönüşmesi çok sürmedi. </p>
<p class="calibre1">"Nihat ne bu halin?" diye bağırdı. Melek'in ses tonu öyle ürkütücüydü ki, iki masa ötemizde kendilerini Fransız usulü öpüşmenin tatlı ürpertilerine bırakan genç çift, sanki kızın babası tarafından yakalanmış gibi korkuyla birbirinden ayrıldılar. Melek azarlar gibi sormayı sürdürdü. </p>
<p class="calibre1">"Ne oldu diyorum sana? Ne bu halin?" </p>
<p class="calibre1">"Kavga ettik" dedi Nihat. </p>
<p class="calibre1">Sanki olanları biliyormuşçasına bilgiç bir edayla başını Melek. </p>
<p class="calibre1">"Sopa yedim desene şuna. Söyle bakalım kim yaptı bunu sana?" </p>
<p class="calibre1">"Anlatacağım Melekçim, ama biraz sakin olur musun?" Valla Nihat umduğumdan daha iyi idare ediyordu durumu fakat Melek'in öyle kolay kolay durulacak hali yoktu. </p>
<p class="calibre1">"Nasıl sakin olurum, şu haline bak, gömleğin kan içinde kalmış." </p>
<p class="calibre1">Söyledikleri öfkesini dindirmemişti. Suçlu ararmış gibi öne bana baktı, içimden eyvah dedim, Allah'tan bakışları bende çok durmadı, Kenan'a geçti. </p>
<p class="calibre1">"Ne oldu? Kimle kavga etti bu?" </p>
<p class="calibre1">Nihat araya girmeyi denedi. </p>
<p class="calibre1">"Ya serserinin biri, beni yanlış anladı..." diyecek oldu. </p>
<p class="calibre1">Melek sağ elinin işaret parmağını kocasının gözüne sokarcasına uzattı. </p>
<p class="calibre1"/>
<p class="calibre1">"Bana yalan söyleme Nihat! Sizin şu simyacı merakınızı bilmediğimi mi sanıyorsun. İşte sonunda bulmuşsunuz belanızı." </p>
<p class="calibre1">Kenan, Nihat ve ben aynı anda Katya'ya baktık. Genç kadının yüzünü utangaç bir ifade kapladı. Ben söylemedim dercesine ellerini salladı. Geniş açıklama ise Melek'ten geldi. </p>
<p class="calibre1">"Katya'yı suçlamayın boş yere. Dize ağzından kaçırdı. Akılsız kız gitmiş sizin için düzinelerce kitabı toplamış. Salak, babasının kızı işte. Sanki başka işi yokmuş gibi, sizin aklınıza uyup simyacılıkla, büyücülükle uğraşıyor." </p>
<p class="calibre1">Kızının olaya karışmış olması Nihat'ı daha da zor durumda bırakmıştı. </p>
<p class="calibre1">"Dize'nin bu işle ilgisi yok" demeye kalktı. </p>
<p class="calibre1">"Sus!" diyerek çemkirdi Melek. "Bir de utanmadan kızımı bana karşı savunuyor. Şu haline bak. Senin savunulmaya ihtiyacın var." </p>
<p class="calibre1">Bakışlarını yeniden bana çevirdi, yandık işte sonunda sıra bana gelmişti, bu kadınla nasıl baş edecektim, neyse ki, bu kez de beni es geçip yine Kenan'da durdu. </p>
<p class="calibre1">"Ama arkadaşların bile savunmamış seni. Bak Kenan Bey'de yara, bere var mı? Yok. Bir de kendi suratına bak. Burnun patlıcan gibi şişmiş, dudakların yarılmış. Yarın mosmor halkalar olacak gözlerinin önünde. Komşulara ne diyeceksin? Beni karım mı dövdü diyeceksin?" </p>
<p class="calibre1">Melek'in edepsizliklerine alışkındık, ama bu kez kendini de fiyordu. Nihat'ın yüzü bembeyaz olmuştu. Bu kadını durdurmak gerekiyordu, yoksa hiç dinlemez Nihat'ı tokatlamaya kalkardı. Katya benden önce davrandı. </p>
<p class="calibre1">"Melek yapma! Adam zaten acı çekiyor." </p>
<p class="calibre1">"Beter olsun! Salaklıklar yaparsa sonu böyle olur işte." </p>
<p class="calibre1">"Nihat salaklık yapmadı" dedi Kenan. Bakışları da, sesi de ciddiydi. Sanırım zıvanadan çıkmak üzereydi. </p>
<p class="calibre1">"O sadece bana yardım etmeye çalışıyordu." </p>
<p class="calibre1">Melek'in alttan almaya hiç niyeti yoktu. Ne hatır dinliyordu ne gönül. </p>
<p class="calibre1">"Sen ondan iyi misin sanki?" diye çıkıştı Kenan'a. "İşin gücün abukluk. Çok paran var ya... Ne yapacağını bilemiyorsun. Bu memlekette insanlar bir lokma ekmek için çırpınıp duruyor, sen de oturmuş ölümsüzlüğü arıyorsun... Ne yaparsan yap, umurum da değil, ama arkadaşlarını bu işe bulaştırma. Neden senin yüzünden yaralansın bu insanlar? Bu insanların eşleri, çocukları var. Başlarına bir bela gelse onlara sen mi bakacaksın?" </p>
<p class="calibre1">Kenan kötü olmuştu, ne diyeceğini bilemedi. </p>
<p class="calibre1">"Haksızlık ediyorsun" dedi Nihat. Onun da sinirlendiğini hissediyordum. "Bu işe kendim girdim." </p>
<p class="calibre1">Artık onları yalnız bırakamazdım. </p>
<p class="calibre1">"Doğru söylüyor" dedim, "biz bu işe kendi isteğimizle katıldık " </p>
<p class="calibre1">"Aptallığınızdan" dedi Melek tükürükler saçarak. "Erkek milleti değil misiniz, hepiniz aynısınız, hepiniz salaksınız. Bak Katya bulaşıyor mu bu işlere?" </p>
<p class="calibre1">Katya sıkıntıyla kımıldadı. </p>
<p class="calibre1">"Öyle söyleme Melek, bu işte ben de onların yanındayım." </p>
<p class="calibre1">"Peki sen niye sopa yemedin o zaman? Bırak sopayı, stüdyodan ayrılmadın bile. Çünkü sen kadınsın." </p>
<p class="calibre1">Katya'yla fazla meşgul olmadı yeniden Nihat'a döndü. "Kadınların en aptalı bile sizden akıllıdır be... İçlerinde en salağı da bizimki." </p>
<p class="calibre1">"Melek sözlerine dikkat et" dedi Nihat, ellerini masanın üzerine koymuştu, dik dik bakıyordu karısına. </p>
<p class="calibre1">"Kırıcı olmaya başlıyorsun." </p>
<p class="calibre1">Melek de bizim kadar şaşırmıştı. </p>
<p class="calibre1">"Ne... Ne diyorsun sen be?" </p>
<p class="calibre1">"Sözlerine dikkat et diyorum" dedi. Daha bir saat önce sopa yemiş olmasına rağmen yeniden kavgaya hazır gibiydi. </p>
<p class="calibre1">Melek gözlerini kısarak öfkeyle baktı kocasına. </p>
<p class="calibre1">"Etmezsem ne olacak?" </p>
<p class="calibre1">"Gitmeni istemek zorunda kalırım." </p>
<p class="calibre1">Sadece masada değil, koca Baraka'da buz gibi bir hava esiyordu. Nihat'ın daha önce karısıyla bu tonda konuşmadığına yemin edebilirdim. Melek’in şaşkınlığı hayrete dönüşmüştü. </p>
<p class="calibre1">"Sen... sen ne söylediğinin farkında mısın?" dedi. Sesinin tonu bir perde düşmüştü. </p>
<p class="calibre1">"Ben ne söylediğimin farkındayım da sen değilsin. Hiç de olmadın. Ama bu gece arkadaşlarıma daha fazla hakaret etmene izin vermeyeceğim." </p>
<p class="calibre1">Melek ne diyeceğini bilemedi, yutkundu. Geri adım atacağını, uzlaşma yolu arayacağını düşündüm. Tabiî ki yanılmıştım; öyle kolay pes edecek bir kadın değildi. </p>
<p class="calibre1">"Demek beni kovuyorsun?" </p>
</body>
</html>
