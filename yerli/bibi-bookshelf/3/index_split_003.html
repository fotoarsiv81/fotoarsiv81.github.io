<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>��</title>
    <meta name="generator" content="pdftohtml 0.36"/>
    <meta name="author" content="Yasar Mutlu"/>
    <meta name="date" content="2007-02-16T17:01:40+00:00"/>
    <meta content="http://www.w3.org/1999/xhtml; charset=utf-8" http-equiv="Content-Type"/>
    <link href="stylesheet.css" type="text/css" rel="stylesheet"/>
    <style type="text/css">
		@page { margin-bottom: 5.000000pt; margin-top: 5.000000pt; }</style>
  </head>
  <body class="calibre">
<p class="calibre1">"Kovmuyorum, sadece kendi onurumu savunuyorum." </p>
<p class="calibre1">"Onurunu seni döven adamlara karşı savunsaydın." </p>
<p class="calibre1">"Merak etme, onu da yaptım. Bana elini kaldıran adam, belasını buldu..." </p>
<p class="calibre1"/>
<p class="calibre1">Afallama sırası Melek'e gelmişti. </p>
<p class="calibre1">"Evet" diye yalanını sürdürdü Nihat, "masaya oturur oturmaz hakaretler yağdırdığın arkadaşlarım herifin ağzının payını verdiler. Adam hastanelik oldu. Bu iki adama iyi bak. Sen yokken onlar benim hayatımdaydılar. Ve hiçbir zaman beni senin kadar aşağılamadılar. Üstelik beni her zaman senden çok sevdiler." </p>
<p class="calibre1">"Bu saçmalıkları dinlemek istemiyorum" diyecek oldu Melek. </p>
<p class="calibre1">"İşine gelmedi değil mi Melek Hanım?" </p>
<p class="calibre1">"Ne işime gelmeyecek. Üç deli bulmuşsunuz işte birbirinizi." Toparlanmaya başlarken, Katya'ya baktı. </p>
<p class="calibre1">"Seni de uyarıyorum kızım. Bunlardan ne köy olur, ne kasaba. Bir an önce yakanı sıyırıp uzaklaşmaya bak. </p>
<p class="calibre1">Yoksa senin de başını belaya sokarlar." </p>
<p class="calibre1">Ayağa kalktı, öfkeyle kocasına baktı. </p>
<p class="calibre1">"Ben gidiyorum, umanın bu akşam eve gelmeye kalkmazsın." </p>
<p class="calibre1">"Evin senin olsun" dedi Nihat. "Otur rahat rahat şiirini yaz." </p>
<p class="calibre1">"Şiir lafını ağzına alma, senin gibi değersiz insanların ağzına yakışmıyor." </p>
<p class="calibre1">"Yapmayın arkadaşlar. Kocaman insanlarsınız, Melek otur da şu işi tatlıya bağlayalım" diyecek oldum. </p>
<p class="calibre1">"Sen bu işe karışma Selim" diye tersledi Melek. "Bu benimle eşim arasında." </p>
<p class="calibre1">Eşim sözcüğünün üstüne basa basa söylemişti. İyi, ben de sesimi çıkarmadım. </p>
<p class="calibre1">"İşte gidiyorum. Ne haliniz varsa görün." Bir adım attı. Gidiyordu ancak rahatlayamamıştı. Durdu, geri döndü. Çakmak çakmak olmuş kara gözlerini üstümüze dikti. "Üçünüzü de uyarıyorum. Bu işe kızımı bulaştıracak olursanız, elimden kimse kurtaramaz sizi." </p>
<p class="calibre1">Bunları söyledikten sonra hışımla çekip gitti. Gitmesiyle birlikte sadece bizim masa değil, bardaki herkes rahat bir nefes aldı. </p>
<p class="calibre1">"Kötü oldu be" dedim. </p>
<p class="calibre1">"İyi oldu" dedi Nihat kararlı bir tavırla. "Yeter, bıktım abi bu kadından. Bu kadar terbiyesizlik olmaz ya!" </p>
<p class="calibre1">"Çok kötü oldu" dedi Kenan da. "Abi ben size söylemiştim, benim yüzümden yuvan dağılacak. Ben de vicdan azabı duracağım." </p>
<p class="calibre1">"Ben de kendimi kötü hissediyorum" dedi Katya. "Böyle yapacağını bilseydim yanımda getirir miydim? </p>
<p class="calibre1">Stüdyoya geldi sordu. Ben de bir yere kadar gittiğinizi söyledim. Bana Nicholas Flamel'le neden ilgilendiğinizi sordu. Geçiştirmeye çalıştım Dize'den olanı biteni öğrenmiş. Ben konu hakkında tek kel' anlatmadım. Zaten bana geldiğinde çok mutsuzdu. Kazanacağını umduğu bir şiir ödülü varmış, genç bir şaire vermişler. Solcu birsi diye hakaret etti jüridekilere. Güya ödülü kazanan sair bir partinin militanıymış da o yüzden seçmişler. </p>
<p class="calibre1">Hakkımı yediler diye bana dert yandı. Ben de onu sakinleştirmeye çalıştım. Oturduk, karşılıklı birer kahve içtik. Rahatlamaya başlamıştı. Stüdyodan birlikte çıktık. Bana, nereye gideceksin, dedi. Baraka'ya, dedim. </p>
<p class="calibre1">Ben de geleyim mi, diye sordu. Onu üzgün haliyle bırakmak istemedim. Böyle olacağını bilseydim, mutlaka atlatırdım." </p>
<p class="calibre1">"Üzülme Katyacım" dedi Nihat, "bu işte ne senin kabahatin var ne de Kenan'ın. Eğer kabahatli biri varsa o da, bu kadınla evlendiğim için benim. Ama yeter." Eliyle gırtlağını gösterdi. "Artık şurama geldi. Benden bu kadar abi!" </p>
<p class="calibre1">Keşke söylediklerini yapabilecek bir adam olsaydı. İçim daha rahat olurdu. Ne ki, bu gece yaptığı sert çıkışa rağmen, yarın sabah Melek'e giderek özür dileyip, beni eve al demeyeceğinden emin olamıyordum. </p>
<p class="calibre1">Bunu yaptığında Melek'in onu gerçekten mahvedeceğini bildiğimden arkadaşım için kaygılanmaktan kendimi alamıyordum. Belki de tedirginliğim boşunaydı, baksanıza Nihat ilk kez karısını masadan kovma cesaretini göstermişti, belki de bundan sonra Melekle tüm ilişkisini kesecekti. İyi bir durum değildi tabiî. Bir ailenin yıkılmasını kim ister? Zavallı Dize, zaten başarılı bir öğrenci değildi, çok daha kötüye gidecekti dersleri. </p>
<p class="calibre1">Nihat da iyice dağılacaktı. Onu toparlamak görevi de Kenan ile bana düşecekti yine. </p>
<p class="calibre1">"Ooo kimler gelmiş" diyen Erdinç’in dost sesiyle kıpırdanır gibi oldu masamız. Anlaşılan barmenlerden tüyoyu almıştı Erdinç. Ortamı rahatlatmak için masayı şöyle bir süzüp, "Ee, kimse bir şey içmiyor mu?" dedi. </p>
<p class="calibre1">Olay öyle hızlı gelişmişti ki içki söylemeyi bile unutmuştuk. Üçümüze rakı söyledik. Nihat ağrı kesici aldığından kahve içmekle yetinecekti. Kadehlerimizden ilk yudumları aldık, Erdinç, sevdiğimizi bildiği için Sade adlı caz şarkıcısının parçalarını çalmaya başladı ama boşuna. Ne anasonun ağzımıza yayılan hoş </p>
<p class="calibre1">tadı, ne Sade'nin insan ruhuna huzur veren, sakin, ılık sesi tatsızlığımızı gideremedi. Birinci kadehler tamamlanıp, ikinciye bile açılamamıştık. Bir ara Katya, eski arkadaşlarıyla masadan kalktı. Sanki onun kalkmasını bekliyormuş gibi, "Yarabbim" dedi Kenan, "Mürsel denen heriften ayrıldığımızdan beri soracağım, fırsat olmadı. O tabanca neydi ya?" </p>
<p class="calibre1">Sahiden de Suriye Pasajı'ndan çıktığımızdan beri "muhteşem baskınımız" üzerine hiç konuşmamıştık. </p>
<p class="calibre1">Melek silindir gibi geçişti üzerimizden. Kenan'ın sorusuyla birlikte Nihat'ın da gözlerinde bir ışıltı belirdi. Ben de pişkin pişkin sırıtarak masanın üzerine eğildim. </p>
<p class="calibre1">"Lafa bak, sen getir dedin ya?" </p>
<p class="calibre1">"Ne zaman?" </p>
<p class="calibre1">"Ocak başında. Hatırlamıyor musun? Babanın ruhsatlı tabancasını bana ver demedin mi?" </p>
<p class="calibre1"/>
<p class="calibre1">"Doğru" diye atıldı Nihat. "Sen söyledin ya, oğlum babanın ruhsatlı tabancasını bana ver diye." </p>
<p class="calibre1">İşte eski heyecanı yerine gelmişti çocuğun. </p>
<p class="calibre1">"Valla hatırlamıyorum be, demişimdir herhalde." </p>
<p class="calibre1">"Dedin, dedin, ben de tabancayı sana vermek yerine yanımda getirdim. İyi ki de getirmişim. Yoksa Mürsel ağzımıza sıçacaktı hepimizin." </p>
<p class="calibre1">"Sıçtı zaten" dedi Nihat burnuna dokunarak. "Hâlâ acıyor. Bunun kırık olmadığından emin misiniz oğlum?" </p>
<p class="calibre1">"Mızmızlanma Nihat, doktor baktı ya" diye susturdum onu. </p>
<p class="calibre1">"Yok arkadaş" diye söylendi Kenan. "Şu Mürsel denen herif sahiden sıkıymış. İyi ki getirmişsin tabancayı. </p>
<p class="calibre1">Yoksa beni de, seni de bir güzel ayıklayacaktı herif." </p>
<p class="calibre1">"Yaşlanmışız abi" diye yazıklandı Nihat "Bundan on sene önce olacaktı ki..." </p>
<p class="calibre1">Kenan elini kaldırdı. </p>
<p class="calibre1">"Bırak ya Nihat, kabul et oğlan iyi kavga ediyordu. On sene önce de olsa herif marizlerdi bizi." </p>
<p class="calibre1">Melek'i masadan kovdu ya bizim oğlanın ayranı iyice kabarmıştı. </p>
<p class="calibre1">"Bok marizlerdi. Ağzına sıçardım ben onun. Gerçi şimdi de sıçardım da, boş bulunduk bir kere." </p>
<p class="calibre1">'Seni bilmem, ama bizim Orhan'ı getirseydim, işte o zaman yanmıştı Mürsel..." </p>
<p class="calibre1">Konuyu bilmeyen Nihat soran bakışlarını yüzüme dikmişken, Cep telefonum çalmaya başladı. Açtım. Biri Fransızca konuşuyor, tanımam uzun sürmedi. Pierre Duguie'ydi. Bu gece merkezleri Milano'da olan bir İtalyan şirketinin iki yetkilisiyle yemek yiyecekmiş. Bizim fabrika meselesini adamlara çıtlatmış, olaya sıcak bakmışlar. Benimle yüz yüze görüşmek istiyorlarmış. Yarın sabah İtalya’ya uçacaklarmış. Eğer onlarla görüşmek istiyorsam, ertesi Milano'da buluşabilirmişiz. Kabul edersem Pierre de Paris'ten gelecekmiş. </p>
<p class="calibre1">"Ruslardan yakamızı zor kurtarmışken, şimdi de İtalyan mafyasına yakalanmayalım" dedim. </p>
<p class="calibre1">Telefonda bir kahkaha sesi duyuldu. </p>
<p class="calibre1">"Yok, yok, bu adamları tanıyorum. Bunlar namuslu adamlar" </p>
<p class="calibre1">Fabrikayı açmak benim için çok önemliydi, ama bir yandan da cinayet soruşturması yürüyordu... Ne diyeceğimi bilemedim. </p>
<p class="calibre1">"Seni beş dakika sonra ararım" diyerek telefonu kapattım Arkadaşlarım merakla bana bakıyorlardı. </p>
<p class="calibre1">"Kimdi o?" diye sordu Kenan. </p>
<p class="calibre1">Durumu kısaca anlattım. </p>
<p class="calibre1">"Neden geliyorum demedin?" diye sordu Kenan. </p>
<p class="calibre1">"Oğlum tam soruşturmanın ortasındayız." </p>
<p class="calibre1">"Deli misin Selim!" diye çıkıştı. "Böyle fırsat kaçar mı?" Dostça koluma vurdu. "Beni düşündüğünü biliyorum. Bunun için sağ ol. Ama işlerin de aksamasın abi. Zaten Melek'in konuşmasından sonra kendimi bombok hissediyorum." </p>
<p class="calibre1">"Bırak o manyak karıyı ya" dedi Nihat. </p>
<p class="calibre1">"Öyle söyleme Nihat. Tamam kadın asabi, saldırgan filan da, söylediklerinde haklı. Abi sizin başınıza bir iş </p>
<p class="calibre1">gelse, ben bunu nasıl açıklarım? Karılarınıza, çocuklarınıza ne söylerim abi?" Ağır ağır başını salladı. </p>
<p class="calibre1">"Melek haksız değil Nihat." </p>
<p class="calibre1">Bir an Kenan bu işten vaz mı geçiyor diye umutlandım. Belki de biraz acele davranarak, "Ne yapacağız peki Kenan?" diye sordum, </p>
<p class="calibre1">Yakışıklı arkadaşım ela gözlerini benden kaçırarak, "Bilmiyorum abi" diye mırıldandı. "Doğru olan bu soruşturmadan vazgeçmek. Ama bu saatten sonra bunu yapabileceğimi sanmıyorum. </p>
<p class="calibre1">"O zaman dert etmenin âlemi yok." </p>
<p class="calibre1">Beni bağışlayın türünden bir gülümseme belirdi Kenan'ın yüzünde. </p>
<p class="calibre1">"Ama İtalyanlarla görüşmeye git abi. Nihat'ın yuvasını yıktık bari seni iflas ettirmeyelim." </p>
<p class="calibre1">"Ondan yana kaygılanma. AZYA kolay kolay iflas etmez." </p>
<p class="calibre1">"Biliyorum, biliyorum. Ama hakikaten sen işine bak. Biz Nihat'la idare ederiz. Zaten evden de kovuldu. </p>
<p class="calibre1">Bana taşınır, birlikte senin boşluğunu doldururuz. Hem senin işin ne kadar sürer Kenan?" </p>
<p class="calibre1">"Belli olmaz, bir hafta kadar sürebilir." </p>
<p class="calibre1">"Bir hafta nedir ki oğlum? Biz de o arada şu Çopur'un hikayesini öğrenmeye çalışırız. Mahkemesi mi, duruşması mı ne sonuçlanmış olur." </p>
<p class="calibre1">"Kenan doğru söylüyor Selim" dedi Nihat. "İşini aksatma abi. Sana gerek yok. Biz soruşturmayı yürütürüz." </p>
<p class="calibre1">"Ama bu geceki gibi tek başına hareket etmek yok." Yanlışını ilk kez yüzüne vuruyordum. Kendini biliyordu, başını öne eğdi. </p>
<p class="calibre1">"Yok, merak etme artık fevri davranmayacağım." </p>
<p class="calibre1">"Tamam, o zaman arıyorum Pierre'i." </p>
<p class="calibre1">Tuşları çevirirken, Kenan elini telefonun üzerine koydu. </p>
<p class="calibre1">"Ya şu senin Pierre'den rica etsek ayıp mı olur? Bize Catherine Varchand hakkında bilgi toplasa... </p>
<p class="calibre1">Adresini bulsa..." </p>
<p class="calibre1">Zihnimin derinliklerinde bir ışık yandı söndü. Çok iyi fikirdi. Bunu ben niye düşünememiştim? </p>
<p class="calibre1"/>
<p class="calibre1">"Yoo niye ayıp olsun?" dedim. "Adama dünyanın parasını veriyorum. Ricamı kıracağını sanmam. Yalnız biraz zaman alır. Pierre'in uzmanlık alanı posta kutularını araştırıp adres öğrenmek değil, tekstil çünkü." </p>
<p class="calibre1">Ben telefonu tuşlarken, garson elinde bizim mağazanın çantalarından biriyle masaya geldi. Benim tezgâhtar Nihat'ın gömleğini getirmiş, söylediğim gibi kapıdan bırakıp gitmişti. Ben Pierre'le konuşurken, Nihat ile Kenan da gömleği incelediler. Nihat'ın yaralı yüzüne yayılan memnuniyetten gömleği beğendiğini anladım. Pierre'le konuşmam sona erdiğinde Katya da masaya dönmüştü. </p>
<p class="calibre1">"Pierre'e durumu anlattım. Tabiî Catherine Varchand adındaki kadını tanımıyor. Nicholas Flamel'den de haberi yok. Ama kadının adresini bulmaya çalışacak." </p>
<p class="calibre1">"Çok iyi. Paris'e gidersek işimiz kolaylaşır." </p>
<p class="calibre1">Katya'nın güzel gözleri kıvılcımlandı. </p>
<p class="calibre1">"Paris'e mi gidiyoruz?" </p>
<p class="calibre1">"Belki. Soruşturma için." </p>
<p class="calibre1">Soruşturma lafını duyan genç kadının suratı asıldı. İnatçılığını takdir ettim, söylediği gibi bu işe karışmamaya özen gösteriyordu Ama Kenan'ın hiç umrunda değildi. </p>
<p class="calibre1">"Sahi Katyacım, Paris'te senin isminde bir akraban yok değil mi? Hani şu Beyaz Ruslardan filan. </p>
<p class="calibre1">Devrimden kaçıp, önce İstanbul'a gelmişler, buradan da Paris'e gitmişler..." </p>
<p class="calibre1">Katya anlayamamıştı. Biçimli kaşları çatıldı, yeşil gözlerinde sorular belirdi. </p>
<p class="calibre1">Kötü bir durum yok. Sadece merakımdan sordum" diyerek genç kadını rahatlattı Kenan. </p>
<p class="calibre1">"Yok, Katya adında bir akrabam yok." </p>
<p class="calibre1">Bunları söyledikten sonra Katya'nın durgunlaştığını gözlemdim, birden gülmeye başladı. </p>
<p class="calibre1">"Ne oldu?" diye sordum. </p>
<p class="calibre1">"Tuhaf sanki bu anı daha önce yaşamış gibiyim." </p>
<p class="calibre1">"Dejavu mu?" diye sordu Nihat. </p>
<p class="calibre1">"Dejavu filan değil abi" dedi Kenan. Bana bakarak sürdürdü sözlerini. "Baraka'ya geçen gelişimizde sen sormuştun ya Beyaz Ruslardan akraban var mı diye." </p>
<p class="calibre1">"Ben mi?" dedim. </p>
<p class="calibre1">"Tabiî ya" dedi Katya hatırlamış olmanın verdiği sevinçle. "Sen sormuştun. Demek ki yanılmamışım." </p>
<p class="calibre1">"Ama o zaman Catherine Varchand adındaki kadından haberimiz yoktu..." diyecek oldum. </p>
<p class="calibre1">"Sen onu sormadın ki zaten. Konu devrimden sonra İstanbul’a kaçan Beyaz Ruslardan açılmıştı. Sen de onların arasında akraban var mı diye sormuştun..." </p>
<p class="calibre1">Katya bu açıklamayı yapınca, "Tamam, ben de hatırladım" dedim. "Aynen öyle olmuştu." </p>
<p class="calibre1">Sohbetin anlamsız sularda dolaşması Nihat'ın canını sıkmaya başlamıştı. </p>
<p class="calibre1">"Ne zaman gideceğiz abi? Ben sıkıldım burada." </p>
<p class="calibre1">"Gidelim" dedi Kenan, "ben de açlıktan ölmek üzereyim." </p>
<p class="calibre1">"Nereye gideceğiz?" dedi Katya. </p>
<p class="calibre1">"Evde yemek yaparız diyordum ya, tadım kaçtı. Taksim'de bir Japon restoranı var. Oraya gidelim mi?" </p>
<p class="calibre1">"Oraya başka zaman gideriz" dedi Katya. "Süslü Saksı Sokağı ile Sakız Ağacı Caddesi'nin kesiştiği yerde AntiLaila dedikleri bir meyhane var. Geçenlerde bizim Erdinç götürdü. Sahibi Erkal adında çok şeker bir adam." </p>
<p class="calibre1">Laila, sosyetenin takıldığı pahalı bir eğlence mekânıydı. </p>
<p class="calibre1">"AntiLaila mı?" diye sordu Kenan. "Nasıl bir yer burası?" </p>
<p class="calibre1">"Eski İstanbul meyhaneleri gibi salaş bir yer. Ama çok samimi, yiyecekleri de enfes. Ben sevdim, eminim siz de seversiniz." </p>
<p class="calibre1">"Bana uyar" dedi Kenan. Bize döndü. "Ha çocuklar ne diyorsunuz?" </p>
<p class="calibre1">"Ben eve gideceğim, size afiyet olsun" dedim. </p>
<p class="calibre1">"Gelseydin be Selim" diye üsteledi Katya. </p>
<p class="calibre1">"Başka zaman. Biliyorsunuz yarın yola çıkacağım. Bavulları toparlamam lazım." </p>
<p class="calibre1"/>
<p class="calibre1">Yirmi altıncı bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">Pierre Duguie'ye Milano'ya geleceğimi söylemiştim, ama ertesi gün öğleden sonra Yeşilköy'den İtalya'ya uçarken hâlâ kafam karışıktı. Soruşturmanın en sıcak anında, olayları kendi kaderine bırakıp, gerçekleşmesi kuşkulu bir ortaklık için binlerce kilometre uçmak içime pek sinmiyordu. Öte yandan bu ortaklığı gerçekleştirmek AZYA'nın güçlenmesi için zorunluydu. Hem yapmayı ertelediğim bazı önemli işler vardı, onları da yapmam gerekiyordu. Yine de hayıflanmadan edemiyordum: keşke, bu geziyi soruşturma başlamadan önce yapabilseydim. Neyse, olan olmuştu, dert etmenin bir anlamı yoktu. Uçağımız havalanırken, üstelik bu çabamın sonuçsuz kalacağını bile bile Beyoğlu'nu görmek için küçük pencereden bakmaktan kendimi alamadım. Ama bırakın Beyoğlu'nu, kül rengi bulutlardan boşalan sicim gibi yağmurun arasından İkitelli'nin her biri birer zevksizlik örneği olan binalarını görmek bile mümkün değildi. Sıkıntıyla iç geçirdiğimi gören, bunu da uçak korkusuna bağlayan yanımdaki yaşlı hanım, bana naneli bir bonbon şekeri uzattı. Ağzıma atmalıymışım, iyi gelirmiş. Onunla tartışmamak için isteğini yerine getirdim. Uçağımız, yağmur yüklü bulutları delip, gökyüzünün güneşli ferahlığına ulaştığında bile kaygılarımdan tümüyle kurtulamamıştım. Ben böyleydim işte; ne kadar tehlikeli olursa olsun olayların içindeyken sakinliğimi korurdum fakat sürecin dışına düşünce, bir anlamda denetimimi yitirince, sanki her an kötü bir gelişme olacak, işler sarpa saracakmış gibi hisseder, endişe duymakta kendimi alamazdım. Oysa ben olmadan da yaşam kendi mecrasında akıp gider, dünya dönmeye devam ederdi. Böyle olduğunu bilirdim. Bilirdim de benim bile çok iyi tanımadığım, derinlerdeki benliğime bunu anlatmak mümkün olmazdı. Kaygılarım Milano'da Pierre beni karşılayıncaya kadar sürdü. </p>
<p class="calibre1">Milano da tıpkı İstanbul gibi karanlık ve yağmurluydu. Sarı saçları, açık mavi gözleri, yapılı bedeniyle bir Fransız'dan çok Alman'ı andıran Pierre'in, havaalanının insana yalnızlığını çağrıştıran renk siz salonundaki sıcak gülümseyişini görünce içim ısınır gibi oldu </p>
<p class="calibre1">İtalyanlarla görüşmemiz ertesi gündü. Pierre Po Ovası'nın ortasına kurulu bu tarihî kentin, en güzel otellerinden birinde ve ayırtmıştı bize. O da ilk kez geliyordu Milano'ya. Mimarlık okuduğumu bildiğinden, sanki tatile gelmişiz gibi Avrupa'nın üçüncü büyük katedrali olan Milano Katedrali'ni gezmekten, dünyanın en ünlü opera binalarından La Scala'ya gitmekten, Leonardo da Vinci'nin Son Akşam Yemeği tablosunu görmemiz gerektiğinden söz ediyordu. Kafam rahat olsa, Pierre'in önerilerini memnuniyetle kabul ederdim. </p>
<p class="calibre1">Milano Katedrali'ni gezmek, La Scala'da opera izlemek, Vinci'nin resminin oriinalini görmek her kula nasip olacak güzelliklerden değildi. Ancak şu anda beni ilgilendiren Milano'nun binalarından çok içinde yaşayan insanlarıydı, özellikle de iş yapacağımız tekstil patronları. Pierre'e onları sordum. </p>
<p class="calibre1">"Bence o iş tamam" dedi kendinden emin bir tavırla. "Konuşunca sen de anlayacaksın adamlar çok niyetli. </p>
<p class="calibre1">AZYA'ya ait bilançolardan, fabrikayı, mağazaları, ürünleri tanıtan dokümanter filme kadar bütün belgeleri verdim. Hiç zaman kaybetmeden incelemişler. Çok olumlu düşünüyorlar. Bak göreceksin, yarın değilse öbür gün bağlarız işi." </p>
<p class="calibre1">Tabiî öbür gün bağlayamadık işi. Adamların benimle ortaklık yapmakta kararlı oldukları doğruydu da, bu iş </p>
<p class="calibre1">öyle kolayca çözülecek gibi değildi. Çünkü adamlar en küçük ayrıntı üzerinde bile saatlerce konuşuyorlardı. </p>
<p class="calibre1">Tam üç gün süren konuşmaların ardından, anlaşma metnini hazırlayacak düzeye geldik. Ancak hazırlanan metin imzalanamadı. Çünkü müstakbel ortağımız olan şirketin yönetim kurulu başkanı büyükbaba kalp spazmı geçirmişti. Onun iyileşmesi beklenecekti. İtalyanlar yanımızda yokken, "Ya büyükbaba ölürse?" diye kuşkularımı açtım Pierre'e. </p>
<p class="calibre1">Fransız’ın bir güneşi andıran yüzü kararır gibi oldu. </p>
<p class="calibre1">"İşte orasını bilmiyorum" dedi. </p>
<p class="calibre1">Ama büyükbaba ölmedi. Ancak belgeleri imzalaması için sağlığına kavuşması gerekiyordu. Bu da on beş </p>
<p class="calibre1">günden önce olmazdı. Yeniden Milano'ya gelmemek için, "O zaman sizleri İstanbul a bekliyoruz" dedim. </p>
<p class="calibre1">"Ben sizin güzel Milano’nuzu gördüm, buyrun siz de benim yaşadığım kenti görün. Hem nasıl olsa sık sık gideceksiniz, ayağınız alışsın." </p>
<p class="calibre1">Adamların gözleri ışıdı, ama hemen karar vermediler. Önerimiz üzerine düşüneceklerini söylediler. Otele dönerken Pierre'e, "Anlaşma metnini Herve Chartier'yle bir tartışsak" dedim. "Bir hukukçuyla konuşmakta yarar var." </p>
<p class="calibre1">Herve Chartier bizim ticarî işlere bakan avukatımızdı. </p>
<p class="calibre1">"Ben de sana aynı şeyi önerecektim. Sen de benimle birlikte Paris'e gel, Herve Chartier'yle yüz yüze görüşelim." </p>
<p class="calibre1">"Uzun sürmez değil mi?" diye sordum. </p>
<p class="calibre1">"Sadece bir gün. Bu gece Paris'e ineriz, yarın Herve Chartier'yle görüşürüz, öğleden sonra ya da akşam, ne zaman uçak bulursan İstanbul'a dönersin." </p>
<p class="calibre1">İstanbul'dan bir gün daha uzak kalsam kıyamet kopmazdı. Kabul ettim. </p>
<p class="calibre1">İstanbul'dan uzak olduğum bu üç gün boyunca her akşam Kenan'ı aramıştım. Önemli bir gelişme olmadığını söylüyordu. Kenan da bana Pierre'in, Catherine Varchand’ın adresi bulup bulmadığını soruyordu. </p>
<p class="calibre1">Henüz buna vakti olmadığını ama adresi mutlaka bulacağını söyledim. Paris'e gitme durumum ortaya çıkınca da, adrese bizzat bakacağımı belirttim. </p>
<p class="calibre1">Paris'e indiğimizde hava çoktan kararmıştı. Görkemli kestane ağaçlarıyla süslenen kentin geniş caddeleri sessiz bir yağmurla yıkanıyordu. Sokak lambalarının ışıklan ıslak caddeler boyunca uzanıyordu. Pierre’ın tüm ısrarlarına rağmen dışarı çıkma önerisini kabul etmedim. Otelde kalacağımı söyledim. Ertesi gün İstanbul'a dönüyordum, kafayı toparlamakta yarar vardı. Ancak yemekten sonra sıkıldım, önce resepsiyona uğradım. Görevliye Catherine Varchand’ın mektubundaki posta kutusunun numarasını gösterdim. Nasıl bilebilirim ki, dercesine yüzüme baktı. Ona Nicholas Flamel'den bahsettim, adını bile duymamıştı. Otelden çıktım, yağmur durmuştu, kışın yaklaştığını sezdiren serin havayı ciğerlerime çekerek uzun bir yürüyüş </p>
<p class="calibre1">yaptım. Otele döndüğümde, üşümüştüm, yorgundum. Kendimi banyoya attım. Sıcak duş iyi gelmişti, yatağa uzandım. Bir türlü uyku tutmadı, sabaha kadar yatakta dönüp durdum. Resepsiyonun, arkadaşımın beni lobide beklediğini bildiren telefonu geldiğinde, topu topu birkaç saat uyuyabilmiştim. Pierre'i yarım saat kadar beklettikten sonra inebildim aşağıya. Herve Chartier'nin bürosu ileride la Cite'deki Palais de Justice civarında, eski bir apartmanın ikinci katındaydı. Pierre’ın tersine son derece soğuk bir adamdı Herve Chartier. Sözleşmeyi gözden geçirdikten sonra, "Sözleşmede sakıncalı bir yan yok. Buraya kadar boşuna gelmişsiniz, elektronik postayla da gönderebilirdiniz" dedi. </p>
<p class="calibre1">Hemen ikna olmadım. Kuşku duyduğum maddeleri gösterdi Herve Chartier duraladı, kafası karışır gibi olmuştu. Kütüphanesinden iş hukukuyla ilgili iki kitap indirdi, sayfalarını çevirmeye başladı. On dakika kadar kitaplarla boğuştuktan sonra, "Hayır, mösyö" dedi. "Daha önceden de belirttiğim gibi bu maddeler nedeniyle hiçbir hak kaybına uğramayız. İtalyanlar dürüst davranmış" </p>
<p class="calibre1">Herve Chartier'nin bürosundan ayrılırken, "Şu senin Catherine Varchand’ın adresini hâlâ bulamadık" dedi Pierre. "Ama Nicholas Flamel’in evini buldum. Hem müze hem de restoran olarak kullanılıyormuş. İstersen oraya gidelim, hem öğle yemeği yeriz hem de şu senin yaşlı kadını sorarız." </p>
<p class="calibre1">Önerisini kabul ettim. Nicholas Flamel'in evi eskiden soyluların yerleşim yeri olan Le Marais semtinde, en az üç yüzyıllık binaların yan yana sıralandığı bir sokakta yer alıyordu. Belki de o sokaktaki binaların en yaşlısıydı. Üç katlıydı, üzeri üçgen bir çatıyla kaplanmıştı. Demek bizim Fransız simyacı, maddeleri bu evde altına çevirmiş, insanı ölümsüz kılan felsefe taşını bu yaşlı binada bulmuştu. Keşke bizim Kenan çılgını da böyle bir taşın peşine düşseydi, diye düşünmekten kendimi alamadım. Böylece başımız daha az belaya girerdi. </p>
<p class="calibre1">Giriş katında, Pierre’ın sözünü ettiği restoran yer alıyordu. Adı da, Flamel Inn. Kapıda bizi karşılayan garsona, yemekten önce binayı gezmek istediğimizi söyledik. Yanımıza bir komi vererek ricamızı yerine getirdiler. Aslına bakarsanız öyle ilginç bir yanı yoktu evin. Restore edilmiş duvarlar, tarihin kokusunu taşıyan el yapımı mobilyalar, eski eşyalar. Ev zaten mütevazı olduğu için, etkileyici bir cazibeye de sahip değildi. Gezimiz sona erip, giriş kata geldiğimizde, aşağıya açılan bir kapı gördüm. Komiye bu kapı nereye açılıyor diye sordum. Mahzene açıldığını söyledi. Güya oraya yüzyıllardır hiç dokunulmamış, Nicholas Flamel'in felsefe taşıyla ilgili sırlarım açıklayan belgelerin orada bulunduğuna inanılıyormuş. Ne var ki, oraya inemezmişiz, yetkililer tarafından korunmaya alınmış. Kominin söyledikleri hiç inandırıcı değildi. Restoranı gizemli kılmak için uydurulan şehir efsanelerinden biriydi. Beni asıl şaşırtan restorana girdiğimizde, duvarlarda gördüğüm resimler oldu. Evet, uyanık okurların tahmin ettiği gibi restoranın duvarlarında Aysun Güven ile Kartal Göker’in evlerinde bulunan Nicholas Flamel’in çizdiği resimlerin aynıları asılıydı. Ayrıca restoranın bekleme bölümünde, yaşlı simyacıyla ilgili afiş, kitap ve hediyelik eşyalar satılıyordu. Onlara göz atarken, Catherine Varchand’ın kaleme aldığı Nicholas Flamel biyografisini gördüm Satış görevlisine bu kadını tanıyıp tanımadığını sordum. Tanımıyordu. Ama buranın en eski çalışanı olan şef garson bilebilirdi O </p>
<p class="calibre1">kitabı ve Flamel’in çizdiği afişlerin birkaç röprodüksiyonunu satın aldım. Restorana girince de, yılanın haça yatay olarak çivilendiği resmin önündeki masaya oturup, şef garsonu çağırdık. Catherine Varchand'ı ona sordum. </p>
<p class="calibre1">"Bundan on beş yıl önce buraya sık sık gelirdi" dedi. "Flamel hakkındaki kitabı hazırlarken. O zamanlar bile çok yaşlıydı. Korkarım, ölmüş olabilir." </p>
<p class="calibre1">Ne yazık ki kadının adresini bilmiyordu. Şef garsondan öğreneceklerimiz bu kadardı. Soğan çorbası ve dilbalığından oluşan yemeğimizi ısmarladık, yanında da şarap. Flamel Inn'in yemekleri fena değildi. </p>
<p class="calibre1">Karnımızı doyurduktan sonra Pierre, "Sana söylemek zorundayım" dedi. "Ben bir kadına âşık oldum." </p>
<p class="calibre1">"Tebrik ederim, ne kadar güzel." </p>
<p class="calibre1">"Güzel de, biliyorsun üç gündür Milano'daydık. Bu öğleden sonrayı kendisine ayırmamı istiyor." </p>
<p class="calibre1">Bizim Fransız’ın derdini anlamıştım. </p>
<p class="calibre1">"Ayır o zaman" dedim. </p>
<p class="calibre1">"Şu kadının adresine bakacaktık ya." </p>
<p class="calibre1">"Boş ver aşktan daha önemli değil ya. Sonra bakarsın. Bana bildirirsin." </p>
<p class="calibre1">"Çok anlayışlısın teşekkür ederim. Sana söz, o adresi bulacağım." </p>
<p class="calibre1">"Ama önce, beni otele bırakırsın değil mi?" </p>
<p class="calibre1">"Tabiî. Zaten Camille'in evi de yolumuzun üzerinde. Onu alır, seni de oteline bırakırım. Hem böylece tanışmış olursunuz. Ona İstanbul’u anlattım, çok beğendi. Bu yaz tatilde Türkiye'ye gelmeyi planlıyoruz." </p>
<p class="calibre1">Gelirsin tabiî, diye geçirdim içimden, masraflarını da bana yazacağın faturaya ekleyeceğine göre senin için sorun yok. Böyle düşünmeme rağmen Pierre'i sevmeye başladığımı fark ediyordum. Sanırım bu yüzden sevgilisinin nasıl biri olduğunu da merak etmiştim. Gerçi bizimkinin hoş bir hatunu seçeceğinden hiç kuşkum yoktu, ama gördüğüm kadın tahminlerimin de ötesindeydi, dünyanın en güzel kahverengisine sahip bir ten, parlak siyah gözler, incecik bir bel, upuzun bacaklar... Paris'te gezintiye çıkmış bir Afrika ceylanı. Pierre tanıttı, Camille... Bu laflar bana değil Kenan'a ait olmalıydı, ne ki, işte söylüyorum: Paris'te gördüğüm en güzel şeydi Camille... Keşke bir fırsat yaratıp, daha fazla kalabilseydim onların yanında. Kadına ilanı aşk edeceğimden bu güzelliğe biraz daha bakmak için. Ne yazık ki, işte otelime mistik bile. Pierre'le vedalaşıp, Camille'in ince uzun parmakla m kibarca sıkıp indim arabadan. Otele inince Kenan'ı aradım. Kadının adresini bulamadığımızı, fakat Pierre'ın aramayı sürdürdüğünü söyledim. Canı sıkıldı ama yapacak bir şey yoktu. Otelde h" saat kadar dinlendikten sonra yeniden sokağa çıktım. Gençliği m de kaldığım yerlere gittim. </p>
<p class="calibre1">Saint-Germain Bulvarı boyunca gezindim. Gençken takıldığım kafelere oturdum, Bon Marche'den Burç'a oyuncaklar, Gülriz'e eşarp, parfüm aldım. Katya için de bir hediye alsam diye düşündüm, sonra vazgeçtim... </p>
<p class="calibre1">Aktarmalı uçağımız Yeşilköy'e indiğinde saat sabahın üçüydü eve varıncaya kadar beşi buldu. Eve, kimseyi uyandırmadan kendi anahtarımla girmeyi düşünüyordum. Ancak anahtarımı kilide sokmuştum ki, kapı açılıverdi. Geleceğimi bilen Gülriz bütün gece uyumamış beni beklemişti. Canım karım... </p>
<p class="calibre1">İşte yine evimdeydim. Duş filan almadan, elbiselerimi çıkarır çıkarmaz kendimi yatağa attım. Ertesi gün kalktığımda saat on ikiye geliyordu. Perdeleri açınca, dışarıda tam benim sevdiğim gibi enfes bir havanın olduğunu fark ettim. Pencereyi de açtım, serin bir esinti odanın içine doldu. Pencereden sarkıp Gülriz'e bakındım. Bahçedeydi, çiçekleri suluyordu. Beni görünce gülümsedi, ben de ona el salladım. Sonra banyoya girdim, yıkandım, tıraş oldum. Çıktığımda balkonda kahvaltım hazırdı. Kahvaltımı yaparken, Gülriz ben yokken neler olduğunu anlatıyordu. Bir akşam Burç'un başı ağrımaya başlamış, Gülriz önemli olmadığını düşünerek ilaç vermemiş. Çünkü aspirin bile olsa, doktorlar mümkün olduğu kadar az ilaç kullanmamızı önermişlerdi. Ancak baş ağrısı geçmek şöyle dursun, çocuğun ateşi de çıkmış. Gülriz, doktor Ragıp'ı aramış. </p>
<p class="calibre1">Ragıp da aspirin vermesini önermiş. Gülriz aspirini içirmiş ne var ki Burç kusmaya başlamış. Zavallı kancığım ne yapacağını şaşırmış, Ragıp'ı yeniden aramış. Ragıp, oğlumuzun üşütmüş olabileceğini, onu sıcak tutmasını söylemiş. Bunun üzerine Gülriz'in aklına Burç üşüttüğünde çocukluğundan beri kullandığımız bir yöntem gelmiş. Ütüyü ısıtıp, araya kalınca bir havlu koyup mideyi sıcak tutmak. Ütü tedavisini uygulayınca Burç'un kusması kesilmiş, biraz kek yiyip, iki aspirin alınca ateşi de düşmüş. Sanki olay dün gece olmuş gibi heyecanla anlatmış0 bütün bunları. Onun için dünyanın en önemli meselesiydi Burç'un midesini üşütmesi. Ya benim için? Benim için de önemliydi kuşkusuz. Burç normal bir çocuk olsaydı bile önemliydi. Down sendromlu bir çocuk için en küçük bir hastalık bile üzerinde önemle durulması gereken bir vakadır. Ama balkonda oturmuş, bir yandan tavşan kanı çayımı yudumlar, bir yandan da Gülriz'in anlattıklarım dinlerken, kendime şaşarak oğlumun rahatsızlanmasının bu kez beni çok da fazla tedirgin etmediğini fark ediyorum. Son günlerde yaşadıklarımdan mı, oğlumun durucunu artık kanıksamış olmamdan mı, Gülriz'e duyduğum aşın güvenden mi bilmiyorum. Belki de şu soruşturma beni değiştirgeye başlamıştı. </p>
<p class="calibre1">Ölümler üzerine düşünmek, cinayetler içinde yaşamak belki de yüreğimi sertleştirmiş, beni katı bir adam yapmıştı Fakat bu sonsuza kadar sürmeyecekti; bu soruşturma çok da uzak olmayan bir gelecekte sonuçlanacaktı. Tek dileğim bu süre içerisinde Gülriz'in bendeki değişiklikleri anlamamasıydı. Sonra... Sonra nasıl olsa düzelirdim. Bütün bu yaşananlardan sonra düzelebilir miydim? Neden olmasın, değişen koşullara en yüksek düzeyde ayak uydurabilen canlı organizma insan değil midir? Yoksa evrimin en üst basamağında olabilir miydik? </p>
<p class="calibre1">Evden çıkınca önce mağazaya gittim. Sekreterimden ben yokken neler olup bittiğini öğrendim. Mağaza müdürüm Cihanla görüştüm, ardından fabrika müdürümüz Memduh Bey'i aradım. Bir makinenin parçası kırılmıştı, onun dışında işler yolundaydı. Her iki müdürüm de bana İtalyanlarla görüşmenin nasıl geçtiğini sordu. Daha önceden ağzım yandığı için, "Henüz bir karara varamadık, ben de, onlar da düşünüyoruz" </p>
<p class="calibre1">dedim. AZYA'nın işleri bitince Kenan'ı aradım. Cep telefonu yanıt vermiyordu. Şirkette bulamayacağımı biliyordum. Bir an Katya'yı mı arasam diye düşündüm; son günlerde bana mesafeli durduğunu anımsayınca, vazgeçip Nihat'ın telefonunu tuşladım. </p>
<p class="calibre1">Neşeyle açtı telefonu bizimki. </p>
<p class="calibre1">"Geldin mi? Neredesin?" </p>
<p class="calibre1">"Mağazadayım. Siz neredesiniz?" </p>
<p class="calibre1">"Katya ve ben stüdyodayız. Kenan, Cezmi Abi'nin avukatlık bürosuna gitti. Reşat Çopur'un adresini alacakmış. Kenan da buraya dönecek. Sen de gelsene..." </p>
<p class="calibre1">"Oğlum dışarıda yazdan kalma, enfes bir gün var. Stüdyoya kapatmayın beni. Bir daha bulamayız böyle havayı, işiniz daha çok mu?" </p>
<p class="calibre1">"Sanmam, Katya'ya bir sorayım..." dedi. Kısa bir beklemenin âdından... "Yarım saate kadar çıkabilirmişiz." </p>
<p class="calibre1">"İyi o zaman, Mercan'da buluşalım size bira ısmarlayayım. Kenan'ı da çağırırız." </p>
<p class="calibre1">Nihat duralamıştı. </p>
<p class="calibre1">"Mercan'da olmasa..." </p>
<p class="calibre1">"Niye be, eskiden hep orada içerdik." </p>
<p class="calibre1">"Yine içeriz de, biliyorsun Mercan benim dükkânın olduğu pasaja çok yakın. Melekle karşılaşmak istemiyorum." </p>
<p class="calibre1">Nihat beni şaşırtmaya devam ediyordu. </p>
<p class="calibre1">"Daha barışmadınız mı?" </p>
<p class="calibre1">"Ne barışacağım abi o karıyla. Şeytan görsün yüzünü." </p>
<p class="calibre1">"Peki dükkâna niye gitmiyorsun?" </p>
<p class="calibre1">"Dükkânı da ona bıraktım. Arkadaşlarıyla mı toplanıyor, dergi mi çıkarıyor, ne hali varsa görsün. Ben de kendime yeni bir iş bulacağım." </p>
<p class="calibre1">İş bulamayacağını o da, ben de çok iyi biliyorduk, ama bunu konuşmanın anlamı yoktu. </p>
<p class="calibre1"/>
<p class="calibre1">"Tamam o zaman, madem Melekle karşılaşmak istemiyorsun, biz de başka yere gideriz" dedim. </p>
<p class="calibre1">Katya'nın ona bir yer ismi söylediğini duydum. Ses net gelmediği için, nereden bahsettiğini anlayamadım. </p>
<p class="calibre1">Kısa bir sessizlikten sonra Nihat, "Çiçek Pasajı mı?" deyince anladım. Aslında fena olmazdı. Yıllardır ben de gitmemiştim Çiçek Paşajı'na. </p>
<p class="calibre1">"Orası da dükkana yakın ya..." diyecek oldu Nihat. </p>
<p class="calibre1">"Abartma be Nihatçım. Melek'in kalkıp Çiçek Paşajı'na gelecek hali yok ya..." </p>
<p class="calibre1">Katya ve ben bastırınca gönül rahatlığıyla olmasa da kabul etti öneriyi. Çıkmadan önce sekreterimi yanıma çağırdım, yarınki programımı sordum. </p>
<p class="calibre1">Saat on birde mağazada tasarımcılarla toplantımız varmış. Ünlü modacılarımızdan Haluk Ziya'nın da danışman olarak katılacağı bu önemli toplantıyı tümüyle unutmuştum. Önümüzdeki yaz sezonunun kreasyonlarını konuşacaktık. Bu gece fazla içmemekte yarar vardı. Akşam yarınki toplantı için hazırlık yapmalıydım. Paris'te Nicholas Flamel'in evinden aldığım kitap ile broşürü de bir poşete koyarak çıktım mağazadan. </p>
<p class="calibre1">Çiçek Pasajı, namı diğer Hristaki Pasajı, Naum Tiyatrosu'nun yanmasından sonra onun yerine kurulmuştu. Naum Tiyatrom deyip geçmeyin, bir zamanlar Avrupa'nın en ünlü operacılarının; tiyatrocularının, şarkıcılarının sahne aldığı, dönemin padişahların temsilleri izlemeye geldiği bir tiyatro. Padişah geleceği zaman, Beyoğlu'na, yani o zamanın Grande Rue de Pêra'sına kırmızı halılar serilirmiş. O sahneyi bugün gözümün önüne bile getiremiyorum. 1870 yangınında pek çok binayla birlikte Naum Tiyatrosu da kül olunca, dönemin ünlü bankerlerinden Hristaki Zagrafos Efendi, boş arsayı satın almış, mimar Cleanthe Zanno'yu görevlendirerek, 1876 yılında tamamlanan, orijinal adı Cité de Péra olan çarşıyı yaptırmış. 1930'larda çiçek mezatlarının burada yapılmasıyla Çiçek Pasajı adını alan bu bina, Beyoğlu henüz bu kadar kirlenmemişken, henüz bu kadar karışmamışken, henüz eski İstanbul’un aykırı bir parçası iken sanatçıların, şairlerin uğrak yeriymiş. Ancak tıpkı İstanbul gibi, tıpkı Beyoğlu gibi kendi rengini, kokusunu, kimliğini yitirerek bir turist çekim merkezi haline dönüşmüştü. Belki o yüzden bizim ayağımız fazla gitmiyordu lisemizin karşısında bir gençlik boyu göz göze yaşadığımız bu tarihî pasaja. </p>
<p class="calibre1">Pasajın, caddeye bakan, alnı, heykellerle, kabartmalarla bezeli kapısından içeri girdiğimde, bizimkileri görmek için boşuna bakındım avludaki masalara. Gelmediklerini anlayınca da gençliğimizde takıldığımız meyhanenin yerine açılan restoranın önündeki, kahverengi masalardan birine oturdum. Bira, midye dolma, pilaki, karides, lakerda, söğüş domates, salatalık söyledim. Garson ayağına çabuk biriydi, birkaç dakika içinde yetiştirdi istediklerimi. Daha ilk yudumunda boğazımı yakarak akan biranın soğukluğunu hissediyor, içimde bir hoşluk, bir hafiflik, bir sevinç duyuyordum. Bira bardağını tahta masanın üzerine indirdim. Dün bu saatlerde Paris'teydim. Bambaşka kaygılar, bambaşka korkular, bambaşka telaşlar içindeydim. Şu an sonbaharın olgun serinliği içinde Çiçek Pasajı'nın avlusuna oturmuş, bir anlığına da olsa kaygılardan, korkulardan, telaşlardan kurtulmuş, ruhumu arıtan bir senfoni gibi Beyoğlu'nun dinmek bilmeyen uğultusunu dinliyordum. </p>
<p class="calibre1">Biramı yanlayıp, bir tür kendinden geçmişliği yaşarken geldi Katya ile Nihat. Bütün gün çalışmış olmasına rağmen Katya zinde görünüyordu. Nihat'a gelince, dayağın izleri hâlâ geçmemişti. Fakat durumuna alışmış </p>
<p class="calibre1">olmalı ki, kendinden memnun bir tavırla, omzuma dokunarak, "Vay eski yerimize oturmuşsun ha" dedi. </p>
<p class="calibre1">O itiraf etmese de, oturduğumuz masa Pasajın Balık Pazarı'na açılan kapısından görünmediği için ayrıca memnun olduğunu biliyordum. Böylece Melek'le karşılaşma ihtimali hayli zayıflamış oluyordu. Yine de sırtını kapıya vererek oturmayı seçti. Katya da benim karşımdaki iskemleye yerleşti. Nihat, garsonun servis açmasını beklemeden, eliyle karidesten atıştırmaya başlarken sordu: </p>
<p class="calibre1">"Ee yediğin içtiğin senin olsun, gördüğün yerleri anlat bakalım." </p>
<p class="calibre1">"Oğlum bu keyif gezisi değil ki. İş gezisinde nereleri dolaşabilirsin ki? Otelden, toplantı yapılacak mekânlara, oradan yeniri otele. Bilemedin birkaç ilginç restoran görürsün, birkaç kari lezzetli şarap içersin. </p>
<p class="calibre1">Hepsi bu." </p>
<p class="calibre1">"Paris'e de geçmişsin ha?" dedi Katya. </p>
<p class="calibre1">"Öyle oldu, ama topu topu bir gün kalabildim." </p>
<p class="calibre1">"Paris güzel mi?" </p>
<p class="calibre1">"Güzel, yine de İstanbul'u hiçbir şehre değişmem." </p>
<p class="calibre1">"Belki çok kısa kaldığın için böyle düşünüyorsun." </p>
<p class="calibre1">"Yoo gençliğimde bir yıl kadar Paris'te yaşadım. Paris gerçekten güzel... Ama denizi olmayan bir şehir ne kadar güzel olabilir ki? Sanat merkezleri, eğlence filan diyecek olursan, itiraz etmem Fakat bence dünyanın en güzel şehri burası." </p>
<p class="calibre1">Katya'nın yüzünde abartıyorsun gibilerden bir ifade belirdi. </p>
<p class="calibre1">"Hiç abartmıyorum, evet kirli, eksikleri var, düzensiz, tehlikeli, yorgun, yaşlı... İşte tam da bu nedenle, yani tüm kötü koşullara rağmen hâlâ çekiciliğini koruyabildiği için İstanbul, yeryüzünün bütün şehirlerinden daha güzel. Yani bunu nasıl anlatayım..." </p>
<p class="calibre1"/>
<p class="calibre1">"Bakıyorum beş günlük seyahat yurt hasretini depreştirmiş!" Başımı çevirince Kenan'ı gördüm. Nihat'ın karşısındaki boş iskemleye yerleşirken, çapkın bir edayla sordu: "Nasıl, Parisli hatunlar hâlâ güzel mi?" Bir yandan da, bunların hepsi şaka dercesine, çapkınca göz kırpmıştı Katya'ya. </p>
<p class="calibre1">"Paris'te o kadar az kaldım ki, kadınlara bakacak vakit bulamadım." </p>
<p class="calibre1">Kenan uzatacaktı, o anda garson dikiliverdi baş ucumuzda. Garsona dört bira söyledim. Garson gidince Kenan kaldığı yerden devam etti mavraya. </p>
<p class="calibre1">"Anlat bakalım Selim, Katya'nın yanında utandığın için söylemiyorsun. Pierre eminim bütün gece kulüplerini gezdirmiştir sana </p>
<p class="calibre1">İşi pişkinliğe vurdum. </p>
<p class="calibre1">"Kalsaydım gezerdik, sizi yalnız bırakmamak için hemen uçağa atlayıp geldim. Ama madem sordun, söyleyeyim: Pierre’ın yanında bir siyahî hanım vardı. Bir Afrika ceylanı kadar güzeldi. </p>
<p class="calibre1">Sen misin bunu söyleyen. </p>
<p class="calibre1">"Vay demek Afrika ceylanı ha" diyerek iyice sulandırdı Kenan, "Nihat görüyor musun, zenci dilber bizimkini şair yapmış. Yakın da senin Melek'in elinden alacak mesleğini." </p>
<p class="calibre1">"Şair olur muyum bilmem. Bildiğim şu, o siyahî kadın dahil Paris'teki kadınların hiçbiri Katya'nın eline su dökemez" dedim </p>
<p class="calibre1">Genç kadının gözleri ışıldadı. </p>
<p class="calibre1">"Teşekkür ederim Selim. Demek bu masada gerçek beyefendiler de var." </p>
<p class="calibre1">Garson elinde tepsiyle masaya gelince muhabbet yine bölündü. Garson altın sarısı biraların, buğulu camın içinde ağır ağır salındığı bardakları masanın üzerine bıraktı. </p>
<p class="calibre1">Garsonun bıraktığı bardakları neredeyse havada kapıp tokuşturduk. </p>
<p class="calibre1">"Dostluğa..." </p>
<p class="calibre1">Biraları içip, Katya dışında üçümüz eski bir alışkanlıkla aynı anda ağzımızı elimizin tersiyle sildikten sonra ciddileşti Kenan. </p>
<p class="calibre1">"Şu Catherine Varchand'ı bulamadın ha?" </p>
<p class="calibre1">"Bulamadım. Nicholas Flamel'in bilmem kaç yüzyıllık evini buldum, ne yazık ki kadının adresini bulamadım. Moralini bozma, Pierre araştırıyor mutlaka bulur." </p>
<p class="calibre1">Kenan'ın canı sıkılır gibi oldu. Benim kadını bulup konuşmamı umduğunu o anda anladım. </p>
<p class="calibre1">"Nicholas Flamel'in evi nasıl?" diye sordu. "İlginç bir yer mi?" </p>
<p class="calibre1">"Büyüye, simyaya merakı olanlar için ilginç tabiî. Çünkü Flamel onların peygamberi gibi... Harry Potter'dan sonra ziyaretçileri acayip artmış." Eğilip masanın altına koyduğum poşeti açtım. "Oradan bunları aldım" </p>
<p class="calibre1">diyerek, Catherine Varchand’ın yazdığı Nicholas Flamel'in biyografi kitabı ile afişleri çıkarıp uzattım. Kenan biyografi kitabını, Katya ile Nihat da afişleri incelerken konuşmamı sürdürdüm. "Orada gördüklerim Dize'nin söylediklerini doğruluyor. Öyle yaşamın sırrını çözüp, dünyayı ele geçirmeye çalışan bir tarikat yok karşımızda. Dediğim gibi şu Harry Potter çılgınlığı olmasa belki Aysun Güven de Nicholas Flamel’in farkına varmayacaktı. Bence cinayetlerin Catherine Varchand'la hiçbir ilgisi yok." </p>
<p class="calibre1">"Bunu söylemek için biraz erken değil mi?" dedi Kenan, başını kitaptan kaldırarak. "Catherine Varchand denen kadın ile Aysun'un ilişkisini çözümleyemedik hâlâ." </p>
<p class="calibre1">"Bunda çözümleyemeyecek ne var? Aysun, Nicholas Flamel'e ilgisi yüzünden kadınla tanıştı. Muhtemelen kadın da ondan yazdığı bir biyografiyle ilgili yardım istedi. Aysun'a da parayı bu nedenle gönderiyordu." </p>
<p class="calibre1">"Aysun'un parayı ondan aldığından da emin değiliz." </p>
<p class="calibre1">"Bence ondan alıyordur." Birden aklıma gelmiş gibi sordum. Sahi mektup ne oldu? Yanıt verdi mi Catherine Varchand?" </p>
<p class="calibre1">Biraz şaşırmıştı Kenan. </p>
<p class="calibre1">"Mektup bana mı gelecekti?" </p>
<p class="calibre1">"Evet, senin stüdyonun adresini verdim." </p>
<p class="calibre1">"Stüdyoya mektup filan gelmedi" dedi Kenan. İlgisini yitirmiş gibi kitabı masanın üzerine koydu. </p>
<p class="calibre1">"Neyse, gelir herhalde... Bu arada siz ne yaptınız?" diye sordum. </p>
<p class="calibre1">"Hiç sorma!" dedi Nihat kötü kötü gülerek. Açıklamaya başlayacaktı ki, Kenan, Katya'ya çaktırmadan koluna vurdu. Nihat toparlandı. Onun yerine Kenan konuşmaya başladı. </p>
<p class="calibre1">"Abi hiç beklemediğimiz bir durum ortaya çıktı. Reşat Çopur'u tahliye ettiler." </p>
<p class="calibre1">Nihat'ın söylemek istediği bu değildi, ama anladığım kadarıyla Katya'nın yanında konuşulması sakıncalı bir konuydu. Ben de üstelemedim. </p>
<p class="calibre1">"Vay be, demek bıraktılar herifi. Peki şimdi ne olacak?" </p>
<p class="calibre1">"Davayı soruyorsan, dışarıdan devam edecek. Çopurla görüşmemizi soruyorsan sen haklı çıktın, avukatı bizi sallıyor. O yüzden Cezmi Abi'yi aradım. Bilirsin onun kolu uzundur. Dava dosyasından Çopur'un adresini aldırdım. Artık adamın kahvehanesinin yerini biliyoruz. İstediğimiz an gidip, konuşabiliriz." </p>
<p class="calibre1">Katya bu konunun konuşulmasından hoşlanmıyordu, belki tepki olsun diye, belki de ihtiyacı olduğu için tuvalete gitti. Katya gider gitmez, "Az önceki mesele neydi?" diye sordum. </p>
<p class="calibre1"/>
<p class="calibre1">Çekingen gözlerle, restoranın kapısından içeri girmekte olan Katya'yı süzen Nihat başını sallayarak, "Ya hiç sorma" dedi. "Başkomiser Cüneyt ağzımıza sıçtı." </p>
<p class="calibre1">"Eğer Katya duyacak olursa, bir de o ağzımıza sıçar" diye uyardı Kenan. Onun gözleri de, restoranın içinde kayboluncaya kadar Katya'yı takip etmişti. </p>
<p class="calibre1">Boynunu büktü Nihat. </p>
<p class="calibre1">"Kusura bakma, ağzımdan kaçtı. Bir daha olmaz." </p>
<p class="calibre1">"Olmasın abi. Melek'ten sonra bir de Katya'yı almayalım başımıza." </p>
<p class="calibre1">"Ya anlatsanıza oğlum şu olayı" dedim oturduğum iskemlede sabırsızlıkla kıvranarak. "Meraktan ölecem ya." </p>
<p class="calibre1">"Mürsel puştu, Cüneyt'in muhbiri ya. Gitmiş anlatmış olanları. </p>
<p class="calibre1">"Tamam da Cüneyt, dükkânı basanların biz olduğumuzu nereden biliyor? Mürsel bizi tanımaz ki!" </p>
<p class="calibre1">"Cüneyt'e bu cinayetleri sormuştuk ya" diye açıkladı Kenan. "Mürsel eşkâlimizi de anlatınca, adam kaçın kurası, anında tespit etmiş beni." </p>
<p class="calibre1">"Ya Nihat'ı?" </p>
<p class="calibre1">Kızgın bakışlarla Nihat'ı dağladı Kenan. </p>
<p class="calibre1">"Onu bulması için kafa yormasına gerek yok ki. Arkadaşımız, biz Suriye Pasajı'na gelmeden önce Mürsel'le yaptığı muhabbet sırasında, 'Aslıhan Pasajı'nda sahaf dükkânım var' diyerek kendini ihbar etmiş </p>
<p class="calibre1">zaten." </p>
<p class="calibre1">"Adamı aklı başında biri sanmıştım. Herif yamyammış." </p>
<p class="calibre1">"Ee peki Cüneyt ne yaptı?" diye konuya döndüm. </p>
<p class="calibre1">"Bir fırça, bir fırça... 'Başkaları olsa, haneye tecavüzden üçünüzü de tutuklamıştım' dedi. Bu işe karışmayacağıma dair benden söz aldı." </p>
<p class="calibre1">"Beni de biliyor mu?" diye sordum. </p>
<p class="calibre1">"Bilmiyor. Senin koruma olduğunu, o gün için tuttuğumu söyledim. İnanmadı ama çok da üstelemedi. </p>
<p class="calibre1">Merak etme fırtına geçti artık. Şanslı adamsın, yurtdışında olman seni kurtardı." </p>
<p class="calibre1">"Öyle diyorsun da, ya başımız belaya girer de yine karakolluk olursak." </p>
<p class="calibre1">"Demek ki karakolluk olmayacağız abi." </p>
<p class="calibre1">Bu Kenan adamı çıldırtırdı. </p>
<p class="calibre1">"Nasıl olmayacağız abi? Reşat Çopurla görüşelim diyorsun. Adamın bizi nasıl karşılayacağını biliyor musun? Ya terslik çıkarırsa?" </p>
<p class="calibre1">"Terslik çıkarırsa, geri adım atarız" dedi. Sakindi, kararlıydı. "Artık daha temkinli yürüyeceğiz." Yüzüme baktı. Bu işi yapmak zorunda değilsin. İstersen Çopur'la görüşmeye gelme diyecek sandım. "Başka çare var mı Selimcim?" diye sormakla yetindi. </p>
<p class="calibre1">Var, diye bağırmak geldi içimden, bu işi hemen şimdi bırakmak. Yapmadım tabiî. Yeniden tartışmaların başına dönmekten başka bir işe yaramazdı bu. Derinden bir iç geçirerek bardağıma uzandım, Kenan canımın sıkıldığını anlamıştı, o da kaldırdı bardağını, </p>
<p class="calibre1">"Dostluğa" diyerek benimkiyle tokuşturdu. </p>
<p class="calibre1">Nihat geri durur mu, onun bardağı da havada yakaladı bizi. </p>
<p class="calibre1">"Dostluğa!" </p>
<p class="calibre1">Belki de üçümüzü birden mahvedecek olan bu ilişki nasıl bir dostluksa... Ben de zoraki mırıldandım. </p>
<p class="calibre1">"Dostluğa..." </p>
<p class="calibre1">"Biz dosttan sayılmıyor muyuz?" </p>
<p class="calibre1">Bu sözler, masaya dönen Katya'dan çıkmıştı. </p>
<p class="calibre1">"Hiç olur mu canım?" dedik. Haydi, bardaklar Katya'yla birlikte bir daha kalktı: </p>
<p class="calibre1">"Dostluğa." </p>
<p class="calibre1">"Patates kızartması söyledim" dedi Katya; makyajını tazelediği de belli oluyordu. </p>
<p class="calibre1">"Sahi lan, niye masada patates kızartması yoktu?" </p>
<p class="calibre1">"Zararlı oğlum" dedim. "Biz artık genç sayılmayız." </p>
<p class="calibre1">"Abi patates kızartması olmadan bira içilir mi?" Sevgilisine döndü Kenan. "11. sınıftan sonra her fırsatta soluğu burada alırdık biz." Durdu, etrafa bakındı. "O zamanlar buzlu badem satıcıları, akordeonuyla Madam Anahit, ellerinde darbuka, keman klarnet, fasıl yapan Roman gençleri hatta adı neydi unuttum tansiyon ölçen bir adam vardı." </p>
<p class="calibre1">"Belki şimdi de vardır" dedim, "ne zamandır gelmiyoruz buraya..." </p>
<p class="calibre1">"Sahi ya, ne kadar zamandır gelmiyoruz buraya?" diye tekrarladı Kenan. Sanki eski anıları görecekmiş </p>
<p class="calibre1">gibi binalara, masalara, sandalyelere, insanlara baktı. "Artık eskisi kadar ilginç gelmiyor mu burası bize? </p>
<p class="calibre1">Büyüdük mü? Yoksa o hırgürün içinde gençliğimizi mi unuttuk?" </p>
<p class="calibre1">"Yaşlandık desene şuna" dedi Nihat. </p>
<p class="calibre1">Kenan burun kıvırdı. </p>
<p class="calibre1">"Siktir lan, ben yaşlanmadım, kendi adına konuş." </p>
<p class="calibre1"/>
<p class="calibre1">"Ne kadar ayıp" dedi Katya. Ancak hiç de utanmış gibi bir hali yoktu. Hatta yeşil gözlerinde arsız bir parıltı gizleniyordu. Bizim Gülriz olsa şimdi yüzü kıpkırmızı olmuştu. </p>
<p class="calibre1">"Niye ayıpmış Katyacım. Bu ibne kendini yaşlı hissediyor diye ben de mi yaşlı olacağım?" Bana bakıp göz kırptı. "Biz Selimle hiç yaşlanmayacağız." </p>
<p class="calibre1">"Kusura bakma Kenancım" diyerek uçarı arkadaşımı yalnız bıraktım. "Ama bunun için ölmemiz lazım." </p>
<p class="calibre1">"Buyrun, huzurlarınızda mantık abidesi Selim Bey. Yav arkadaş, ağzınızdan hayırlı bir laf çıkmaz mı sizin? </p>
<p class="calibre1">Ya yaşlılık, ya ölüm." Elini kaldırdı, şakayla karışık meydan okur gibi salladı. "Ulan size inat yaşlanmayacağım, ölmeyeceğim... Anladınız mı?" </p>
<p class="calibre1">Kenan'a en büyük darbe sevdiği kadından geldi. </p>
<p class="calibre1">"Hadi ölümsüzlük meselesini fotoğraflarla hallettin. Kenancım ki şu cinayet soruşturmasına biraz daha takılırsan bunu yapabileceğinden de çok emin değilim ya ama, yaşlılığın önüne geçemezsin. Bu, doğa yasası." </p>
<p class="calibre1">Yapmacıktan ağlamaklı bir ifade takındı Kenan. </p>
<p class="calibre1">"Bari sen söyleme be Katya! Bu kadar gerçekçi olman gerekiyor mu?" </p>
<p class="calibre1">"Gerekiyor" dedi Katya, "yoksa ayakta kalamayız." </p>
<p class="calibre1">Yanıt vermedi Kenan, etrafa baktı yeniden. </p>
<p class="calibre1">"Ben ne buraları unuttum ne de gençliğimi..." Katya'ya döndü. "Katyuşa, şu iş bitsin, Beyoğlu'nu anlatan bir fotoğraf sergisi açalım. Olur mu?" </p>
<p class="calibre1">Genç kadının yüzü ışıdı. </p>
<p class="calibre1">"Olur tabiî" dedi. "Sana anlatmak istediğim de bu işte. Kim kimi neden öldürmüş, bunu polislere bırakıp, biz böyle sergiler düşünmeliyiz." </p>
<p class="calibre1">Kenan neden beni anlamıyorsunuz dercesine baktı Katya'ya. Ama yeni bir tartışma başlatmak istemediğinden olacak, "Merak etme işler yoluna girecek..." diyerek konuyu kapatmayı seçti. "Sahi biz yarın ne çekiyoruz?" </p>
<p class="calibre1">"Arkadaşları tarafından, basma taşla vurularak öldürülen tinerci çocuğu. Ama stüdyoda değil, dışarıda çekeceğiz. Şansımızdan havalar da iyi gidiyor." </p>
<p class="calibre1">"Çocuk Taksim Parkı'nda öldürülmüştü değil mi?" </p>
<p class="calibre1">"Evet, yalnız orası çekim için uygun değil. Park ana baba günü. Herkes başımıza toplanır. Çalışamayız. </p>
<p class="calibre1">Ben daha iyi bir yer buldum. Galata Mevlevîhanesi'nin bahçesi." </p>
<p class="calibre1"/>
<p class="calibre1">Yirmi yedinci bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">Ertesi gün on birde yapacağımız toplantı, ünlü modacımız Haluk Ziya’nın tam bir saat geç gelmesiyle ancak on ikide başlayabilmişti. Beyefendi geçen hafta Newyork'ta bir defileye katılmış, Amerika'dan ancak dün dönebildiği için de henüz Türkiye saatine alışamamış, bu yüzden geç kalmış. Yalan söylüyordu, AZYA'yı bir dünya markası olarak görmediği için gerekli özeni göstermiyordu. Her ne kadar sahte bir mahcubiyet içinde bağışlanmasını diliyorsa da, aslında bizi önemsemediğini belli etmek istiyordu. Böylece haddinizi bilin, daha da önemlisi benim değerimi bilin demek istiyordu. Ben onun değerini çok iyi biliyordum, onu bu mağazanın kapısından içeri sokmamam gerektiğini de biliyordum; ne var ki, şimdilik bu keyifli işi yapamıyordum. Çünkü çağırdığım hiçbir modacı henüz koşa koşa gelmiyordu toplantılarıma. Ama Milanolularla şu ortaklığı kurarsak, işte o zaman Haluk Ziya gibileri kapımda sıraya girecekti. Bu yüzden şimdilik Haluk Ziya Bey'e, onun kaprislerine katlanmaktan başka çaremiz yoktu. </p>
<p class="calibre1">Neyse ki Haluk Ziya’nın toplantıya katkıları umduğumun ötesinde oldu. Amerika gezisi sırasında önümüzdeki yaz dünya modasında neler olacağına dair önemli ipuçları edinmişti. Toplantı boyunca ukala tavrını sürdürse de, bizim genç tasarımcıların hayal dünyasını kışkırtacak ilginç fikirlerden söz etti. Kesimler, çizgiler, renkler, kumaşlar konusunda tam bir anlaşmaya varamasak da dolu dolu geçen üç saatlik yararlı bir görüşme yaptığımızı söyleyebilirim. Önümüzdeki hafta yeniden toplanmak üzere toplantıyı bitirdiğimde açlıktan ölmek üzereydim. Yeşim'e Sütte'den bir vejetaryen sandviçi aldırmasını söyleyerek Kenan'ın telefonunu tuşladım. Dünkü konuşmamızın ardından, benim Reşat Çopur'a gelmek istemediğimi sanabilirdi. </p>
<p class="calibre1">Belki gün boyu beni aramamasının nedeni de buydu. Telefonu açıp da, "Aa Selim, ben de seni arayacaktım" </p>
<p class="calibre1">diyen neşeli sesini duyunca yanıldığımı anladım. "Biz Mevlevihane'deyiz. Bugün şu Çopur'u yoklayalım mı?" </p>
<p class="calibre1">"Yoklayalım." </p>
<p class="calibre1">"İşim bitmek üzere, istersen gel, buradan gidelim." </p>
<p class="calibre1">Galata Mevlevîhanesi'ne en son bir yıl kadar önce gitmiştim Orayı yeniden görmek için iyi bir fırsattı. </p>
<p class="calibre1">Kenan'ın önerisini hemen kabul ettim. </p>
<p class="calibre1">Galata Mevlevîhanesi, Tünel’in sol yanına düşen Galip Dede Caddesi'nin girişindeydi. Mevlevihane, II. </p>
<p class="calibre1">Bayezid'in veziri oları İskender Paşa'nın av köşkünün yerine 149 yılında yapılmıştı. Galip Dede Dergâhı olarak da bilinen mevlevîhane, Divan Edebiyatı Müzesi haline getirilmişti. Mevlevîhanenin gösterişsiz kapısından içeri adım atmayanlar için, bu sözler kuru bir açıklamadan öte bir anlam ifade etmez. </p>
<p class="calibre1">Mevlevîhane, çöldeki bir vaha gibidir. İşlemeli, demir kapısından girip, yüzlerce yıllık mezarların yer aldığı türbe ile iki katlı kütüphanenin arasından geçtiğinizde Ruhlar Bahçesi'ne ulaşırsınız. Semahhane ve gizemli bahçe sorgusuz sualsiz kucağını açar size. Böylece Beyoğlu'ndan başka bir coğrafyaya, başka bir iklime, başka bir dünyaya geçmiş olursunuz. Sokaktaki kokularla, renklerle, seslerle, binalarla, taşıtlarla ve insanlarla ilişkiniz birden kesilir; eski çeşmesi, şadırvanı, görkemli ağaçlan, bağrında yatan ölüleri ile geçmiş </p>
<p class="calibre1">sema âlemlerinden toprağa, havaya, suya sinen derin bir ney fısıltısı gibi kulaklarınıza zamanın şarkısını söyleyen rüzgâr, sizi bugünün sıkıntılarından, dertlerinden, saçmalıklarından koparıp XV. yüzyılın mistik dünyasına götürür. </p>
<p class="calibre1">Ne zaman buraya gelsem, kendimden uzaklaşır, kendime yabancı, tuhaf biri olurum. Tuhaf mı dedim, belki de normal demeliydim. Belki de tuhaf olan, babasının seçtiği yolda yürüyerek, ömrünün en güzel yıllarını AZYA adını verdiği bir marka için harcayan, bu uğurda sevdiği meslek olan mimarlıktan, yaşamaktan, belki de insanlıktan vazgeçen, az önce kapının önünde duran Selim'dir. Belki de bizim gibilerin, yani Kenan ile benim gibilerin buradan dışarı çıkmamamız, tıpkı bir sütunun üzerinde yaşayan keşişler gibi bu mistik bahçede, bir lokma, bir hırkayla çilemizi doldurmamız gerekir. İkimiz bunu göze alsak eminim Nihat da bize katılmakta tereddüt etmeyecektir. Fakat ne bende ne de Kenan'da bunu yapacak cesaret vardır. </p>
<p class="calibre1">Sadece cesaret yoksunluğu değil elbet. Alışkanlıklar, hırslar, bencillikler... Bu maddî bağlar, kör tutkular bizi tenimizden, aklımızdan, yüreğimizden, kursağımızdan yakalamış, sonu gelmez istekler, hiç doyurulamayacak açlıklarla ruhumuzu lanetlemiştir. Belki ben, belki Kenan bu eskimiş binanın, bu dilsiz bahçenin bize ne demek istediğini anlayabilsek, bencilliğimizden soyunup, bugün ya da gelecekte adımızı sürdürmek adına hırsla yürüttüğümüz kavganın cenderesinden kurtularak, bu bilge toprağın, bu kutsal suyun, bu bal rengi ışığın, bu sessiz ağaçların, mezarlarda yatan ulu ölülerin, yani bu mekânın bir parçası olmak isteyeceğiz. Ama ne ben ne de Kenan, henüz alışkanlıklarımızı kirli bir gömlek gibi çıkarıp atabilecek olgunluğa erişemediğimiz için ömrümüzü, kendi hırsımızın bizden bağımsız olarak çizdiği bir daire içinde koşturarak tamamlayacağız... </p>
<p class="calibre1">Aslına bakarsanız bu didişmede, bu kan ter içinde süren amansız koşuda Kenan benden daha şanslı. </p>
<p class="calibre1">Çünkü o kendi yolunun doğru olduğuna inanıyor. İnanmak insanı mutlu eder. Ben ise kendi yolumun doğru değil, zorunlu olduğunu biliyorum. Zorunluluk insana sıkıntı verir, işte o zaman da ortaya benim gibi tepeden tırnağa mantık, tepeden tırnağa irade, sıkıcı bir adam çıkar. </p>
<p class="calibre1">"Merhaba Selim" diyen Katya'nın sesiyle dağıldı düşüncelerim. Dekoratör Rasin ile yardımcısının arasında durup, yerdeki mankene nasıl poz vermesi gerektiğini anlatan Kenan dönüp bakmadı; kendini işine öyle kaptırmıştı ki, geldiğimi fark etmemişti bile. Katya'nın onlarla işi kalmamış olacak ki, ekibi bırakıp yanıma geldi.. </p>
<p class="calibre1">"Merhaba" dedim Katya yaklaşınca. Sanki yüksek sesle konuşursam fotoğraf çekimine zararım dokunurmuş gibi fısıldamıştım. "Daha çok mu işiniz?" </p>
<p class="calibre1">"Bitmiş olmalıydı aslında, bir aksilik oldu. Yeniden çekiyoruz. Sadece on dakika sürer." Altında durduğumuz çınarın gölgesi düşmüştü yüzüne. Yeşil gözleri derin derin bakıyordu insana. Eliyle bahçeyi gösterdi. "Nasıl, ilginç bir yer değil mi?" </p>
<p class="calibre1">Aşina bir tavırla bir kez daha gezdi gözlerim bu mistik alanı. </p>
<p class="calibre1">"Çook" dedim. </p>
<p class="calibre1">"Daha önce gelmiş miydin?" </p>
<p class="calibre1">"Evet, niye şaşırdın?" </p>
<p class="calibre1">"Yoo şaşırmadım. Kenan anlattı, eski binaların neredeyse tümünün öyküsünü biliyormuşsun." </p>
<p class="calibre1">"Burasını sadece bir bina, bir mekân olarak görmüyorum. Bence burası..." </p>
<p class="calibre1">"Büyülü bir yer" diyerek açıklamama yardımcı oldu Katya. "Rusya'da da var böyle yerler. Sahte din adamlarının yaşadığı görkemli katedrallerden söz etmiyorum. Kendilerini inançlarına adamış keşişlerin yaşamın anlamına vardıkları manastırları kastediyorum." </p>
<p class="calibre1">Şaşırma sırası bana gelmişti. </p>
<p class="calibre1">"Sen ateist değil miydin? Keşişlerden nasıl böyle hayranlıkla söz ediyorsun?" </p>
<p class="calibre1">"Doğru ateistim. Ne Musa'ya on emri gönderen kutsal yaratıcıya ne İsa'nın babasına ne de Muhammed’in Allahına inanırım. Fakat Musa'nın da, İsa'nın da, Muhammed’in de çabasına hayranlık duyarım. Beni asıl etkileyen onların yaşama anlam verme uğraşıdır. Bu büyük arayışa saygı duyarım. Dinlerin de, felsefenin de bilimin de kaynağında bu büyük arayış var. Kökleri insanın var oluşuna kadar uzanan bu düşüncelerin karşılığını bugünkü yaşamımızda görebiliriz. Tıpkı bu Mevlevihane gibi." </p>
<p class="calibre1">Katya benimle ilk kez böyle heyecanla konuşuyordu; sanki propaganda yapar gibi. </p>
<p class="calibre1">"Aynı zamanda komünistsin değil mi?" diye sordum. </p>
<p class="calibre1">Neden soruyorsun der gibi şöyle bir baktı yüzüme, ama yanıt vermekte sakınca görmedi. </p>
<p class="calibre1">"Parti üyesi değildim. Çocukluğumdan beri bana öğretilen düşünceleri benimsiyor musun dersen, evet. </p>
<p class="calibre1">Benimsiyordum. Çünkü, ırkı, dili, dini, rengi ne olura olsun bütün insanları sevmem öğretiliyordu bana. </p>
<p class="calibre1">Sömürünün, savaşın, açlığın olmadığı mutlu bir dünyanın mümkün olduğu söyleniyordu." </p>
<p class="calibre1"/>
<p class="calibre1">"Niye partiye üye olmadın?" </p>
<p class="calibre1">"Çünkü parti söylediklerini yapmıyordu." </p>
<p class="calibre1">Gülmeye başladım. </p>
<p class="calibre1">"Politikacılar her yerde aynı desene..." </p>
<p class="calibre1">"Bunu açıklamak biraz zor... Neyse bu konuyu bir yana bırakalım." Başıyla Mevlevihane'nin binasını gösterdi. "Böyle yerler çok var mı Beyoğlu'nda?" </p>
<p class="calibre1">"Mevlevihane mi?" </p>
<p class="calibre1">"Sadece Mevlevihane değil, Müslümanların ibadet ettikleri ya da eğitim gördükleri yerler..." </p>
<p class="calibre1">"Çok fazla yok. Camiler var... onlar da daha çok Galata bölgesinde. Beyoğlu, yani asıl adıyla Pera gayrimüslimlerin mekânıydı. Daha da çok Hıristiyan kültürünün baskın olduğu bir yer. Hıristiyan kültürün neredeyse bütün mezheplerinin, Rum Ortodoksların, Rus Ortodoksların, Katoliklerin, Gregoryenlerin, Protestanların kiliselerini bulabilirsin burada. Pera hiçbir zaman Müslüman olmadı aslında. Tıpkı hem Doğu Roma İmparatorluğu'na hem de Osmanlı İmparatorluğu'na karşı kimliğini yüzyıllarca koruyan Galata gibi, kendi bağımsızlığını korudu..." </p>
<p class="calibre1">Katya sözlerimi çok inandırıcı bulmamıştı. </p>
<p class="calibre1">"Şimdi bile mi?" </p>
<p class="calibre1">Bu soruya olumlu yanıt vermek o kadar kolay değildi yine de, "Evet" dedim, "şimdi bile. Birçok tarihçinin belirttiği gibi Pera, 6-7 Eylül Olayları'yla birlikte ruhunu kaybetti. Bir zamanlar bu toprakların sahibi olan gayrimüslimlerin tecavüze uğramaları, mallarının alçakça yağmalanması, bu insanların bir anlamda göçe zorlanmaları, Beyoğlu'nda yaşanan bugünkü çürümenin, çirkinliğin gerçek nedenidir. Hani bir zamanlar insanların en güzel giysilerini giyerek çıktığı, özlemle, kederle, yüreğimiz burkularak bahsettiğimiz Pera, o tarihten itibaren yok olmaya başladı. Fakat yine de Pera'nın tümüyle teslim olduğunu söylemek doğru olmaz. </p>
<p class="calibre1">Burası tıpkı İstanbul gibi öyle bereketli, öyle verimli, öyle yedi canlı bir yer ki, o kadar talana, o kadar saldırıya, o kadar hoyratlığa rağmen hâlâ ayakta kalmayı başarıyor. Sanırım hep de başaracak." </p>
<p class="calibre1">Katya dostane bir bakışla süzdü beni. </p>
<p class="calibre1">"Burayı seviyorsun..." </p>
<p class="calibre1">"Seviyorum tabiî. Ben burada doğdum. O fotoğraf çektiğiniz üç katlı evde. Annem orada öldü. Ben bu sokaklarda büyüdüm." Yapmacık bir kibirle süzdüm Katya'yı. "Övünmek gibi olmasın ama ben Beyoğluluyum." </p>
<p class="calibre1">Katya, beni cezalandırmak için çocuksu bir neşeyle elime vurdu. </p>
<p class="calibre1">"Anladık, anladık." Ciddileşerek sordu: "Pera’nın Yunanca'da öte yer anlamına geldiğini biliyorum. </p>
<p class="calibre1">İstanbul'da sur içinde oturanların Haliç’in karşı yakasına bu adı verdiklerini duydum. Ancak buraya neden Beyoğlu denildiği hakkında en küçük bir fikrim yok." </p>
<p class="calibre1">"Valla bu Beyoğlu meselesi biraz karışık. Akla yatabilecek iki rivayet var. Rivayetlerin ilki ve bence en tutarlısı, Venedikli Andrea Gritti ve oğullarına uzanıyor. Andrea Gritti oldukça varlıklı bir tüccarmış. Adam aynı zamanda Venediklilerin elçisi ve dogelik görevini sürdürüyormuş. Bu görevleri nedeniyle de Osmanlılar tarafından 'Bey' olarak adlandırılıyormuş. O yıllarda Andrea Gritti 'Pera Bağları'nda bir konak yaptırmış. Üç oğluyla o konakta bir beyin sanma yaraşır şekilde yaşamış. Zamanla da oğulları o konağı bir saraya çevirmişler. Gritti'nin çocukları da bey oğlu oldukları için, o konaktan yola çıkılarak, bu bölgeye Osmanlılar Beyoğlu demiş." </p>
<p class="calibre1">"Ya ikinci rivayet?" diye merakla sordu Katya. </p>
<p class="calibre1">"İkinci rivayetin hikâyesi daha basit. Eskiden yabancı elçilere 'Bey' denirmiş, Pera'da yabancı elçilikler açılınca buraya 'Beyoğlu' denilmiş, zamanla da Beyoğlu adını almış." </p>
<p class="calibre1">"Beyoğlu adında bile yabancıların parmağı varmış desene" diye mırıldandı Katya. </p>
<p class="calibre1">"Öyle, neredeyse dünyanın bütün dilleri konuşulurmuş burada. Türkçe, Rumca, Ermenice, Flemenkçe, Musevîce, Arapça Farsça, Kürtçe, Rusça, Slovakça, İngilizce, Almanca, Fransızca İtalyanca, Macarca...." </p>
<p class="calibre1">"Babil Kulesi gibi desene..." </p>
<p class="calibre1">"Babil Kulesi mi?" diye yineledim. "Çok güzel bir benzetme yalnız önemli bir fark var. Biliyorsun Babil Kulesi'nde bir kattakiler, öteki kattakilerin dilini anlayamazmış, zaten o görkemli yapı da bu nedenle yıkılmış; anlaşamadıkları için. Ama Pera'da diller farklı da olsa insanlar anlaşır, birbirlerinin kültürlerine saygı gösterirmiş. Sanırım bu yüzden Pera ya da Beyoğlu, Babil Kulesi gibi yıkılıp gitmedi. Öyle ya da böyle insanlar hâlâ birbirlerini anladıkları için ayakta kalmayı başardı. Bu anlayış ortamı zaman zaman, 6-7 Eylül gibi yüz karası olaylarla bozulsa da, en azından o çoksesliliğin ruhu korunduğu için Beyoğlu, bu ülkenin, bu kentin en özgür, en renkli bölgelerinden biri olmayı sürdürüyor." </p>
<p class="calibre1">"Buna pek katılamayacağım" dedi Katya. "Belki Beyoğlu yerinde duruyor, ancak katlardaki milletler çoktan bırakıp gitmişler kuleyi. Geçenlerde Rum komşularımdan biriyle konuşuyordum. İstanbul'daki Rum okullarının öğrenci bulmakta zorlandığım söyledi. Çünkü onlar da birer birer soluğu Yunanistan'da alıyorlar. </p>
<p class="calibre1">Ermenilerin ya da Yahudilerin durumunun farklı olduğunu da sanmıyorum. Ya Beyoğlu'nun o ünlü levantenleri... Kaç kişi kaldı onlardan?" </p>
<p class="calibre1">"Ama artık gitmeleri için onları zorlayan yok..." </p>
<p class="calibre1"/>
<p class="calibre1">"Bir ağacın bedenini baltayla kesip, sonra köküne hadi çiçek aç demek gibi bir şey bu." </p>
<p class="calibre1">"Bence biraz haksızlık ediyorsun Katya. Beyoğlu'nda hangi ulustan, hangi ırktan, hangi dilden, hatta hangi cinsiyetten olursa olsun insanlar özgürce yaşayabilir." </p>
<p class="calibre1">"Ne konuşuyorsunuz böyle ateşli ateşli be?" </p>
<p class="calibre1">Tartışmaya öyle dalmıştık ki Kenan'ın yanımıza geldiğini fark edememiştik. </p>
<p class="calibre1">"Beyoğlu'nu konuşuyorduk" dedi Katya. Tartışmayı sürdüreceğini düşündüm. Yapmadı. "Selim bilmediğim bir sürü şey anlattı bana." </p>
<p class="calibre1">"Anlatır, bilmediği yoktur bunun. Sor, şu mezarlarda kimlerin yattığını da tek tek sayıp döksün." </p>
<p class="calibre1">"O kadar da değil. Hepsini nereden bileyim. Divan şairimiz Şeyh Galip'i bilirim, matbaayı Osmanlı'ya getiren İbrahim Müteferrika’nın, bir de şair Leyla Hanım’ın burada yattığını biliyorum." </p>
<p class="calibre1">Kenan'ın dudaklarında, benimle gurur duyduğunu gösteren bir gülümseme belirdi. </p>
<p class="calibre1">"Görüyorsun değil mi Katya? Herif ayaklı Meydan Larousse... gir de bilmiyorum diyor. Ulan kafayı azıcık zorlaşan bu mezarda yatan herkesi adıyla, sanıyla, doğum yeri, tarihiyle açıklamazsan şerefsizim." </p>
<p class="calibre1">"Yerinde olsam şerefimi bu kadar kolay harcamazdım" dedim. "Bitti mi işin?" </p>
<p class="calibre1">"Bitti bitti." Katya'ya döndü. "İyi ki yeniden çektik. Şimdi içime sindi. Işık, kadran filan harika oldu." </p>
<p class="calibre1">Biz konuşurken, tinerci çocuğun cesedi rolünü oynayan manken ayağa kalkmış, dekoratör Rasin ile yardımcısı malzemeleri toplamaya başlamıştı. Onlardan tarafa bir göz atan Kenan, "Sen burayı halledersin değil mi?" dedi Katya'ya. "Bizim gitmemiz gerek, stüdyoda buluşuruz artık." </p>
<p class="calibre1">Katya'nın gözlerinde beliren endişeden nereye gittiğimizi bildiğini anladım. Benim sorunum değildi, umursamazlığa vurdum. Kenan eğilip, genç kadının yanağına bir öpücük kondururken, "Merak etme, kimse bizim kılımıza bile dokunamaz" dedi. Eliyle sertçe sırtıma vurarak ekledi. "Yanımda böyle kapı gibi biri varken, kim cesaret edebilir ki?" </p>
<p class="calibre1">Ben başımı sallamakla yetindim. Biz Mevlevihane'nin kapısına yönelirken Katya, arkamızdan seslendi. </p>
<p class="calibre1">"Dikkat edin ne olur?" </p>
<p class="calibre1">Mevlevihane'nin önüne çıkınca, "Çopur'un kahvesi, Tarlabaşı'nda Karanlık Bakkal Sokak'taymış" dedi Kenan. </p>
<p class="calibre1">"İsme bak isme... Karanlık Bakkal Sokak..." </p>
<p class="calibre1">"Korkma be... Bizi öldürecek değiller ya..." </p>
<p class="calibre1">"Onu bunu bilmem Kenan, bu sefer Orhan'ı götüreceğiz yanımızda..." </p>
<p class="calibre1">"Ne o, yoksa bu defa tabancayı almadın mı?" </p>
<p class="calibre1">"Almaz mıyım? Hepimizin hayatını kurtardı. Aldım ama yumrukları sağlam biri lazım bize. Orhan'ı yanımızda götürmeliyiz." </p>
<p class="calibre1">Önerim Kenan'ın da kafasına yatmış olacak ki, "Gelir mi?" diye sordu. </p>
<p class="calibre1">"Gelir. Zaten meseleyi çıtlattım. 'Ne demek Selim Bey... Her zaman yanınızdayım' dedi. Bizden telefon bekliyor." </p>
<p class="calibre1">"İyi o zaman ara da gelsin." </p>
<p class="calibre1">"Arabaya gerek var mı?" </p>
<p class="calibre1">"Yok. Sakız Ağacı Caddesi'nin Tarlabaşı girişinde, trafik ışıklarının orada buluşalım." </p>
<p class="calibre1">Orhan'ı aradım, buluşacağımız yeri söyledim. </p>
<p class="calibre1">Narmanlı Han’ın önünden geçerken, "Nihat nerede?" diye sordum. "Bize takılmak istemedi mi?" </p>
<p class="calibre1">"İstemez mi? Ama günlerdir kızını görmüyor. Dize'yle buluşacaktı." </p>
<p class="calibre1">"Sahi Kenan, ne olacak bu çocuğun evliliği?" </p>
<p class="calibre1">Sıkıntıyla iç geçirdi Kenan. </p>
<p class="calibre1">"Bilmiyorum abi, çok üzülüyorum. Biraz da ben sebep oldum.. Kadın da dayanılır gibi değil birader. Belki ayrılsa daha iyi olacak..." </p>
<p class="calibre1">"Ayrılırsa Nihat dağılır." </p>
<p class="calibre1">"O da doğru... Ne yapacağız bilmiyorum." </p>
<p class="calibre1">Sanki Nihat'ın sorununa çözüm bulmak için düşünüyormuş gibi bir süre ikimiz de dalgın yürüdük. Aşmalı Mescit Sokağı’nın oraya geldiğimizde, "Paris'ten bugün de mektup gelmedi" diyerek lafı yine soruşturmaya getirdi Kenan. "Catherine Varchand'a bize yazmasını bildirmiştin değil mi?" </p>
<p class="calibre1">"Bildirmez miyim? Israrla bir an önce bize yazmasını, Aysun'la ilişkisini açıklamasını rica ettim. Bence biraz beklemeliyiz. Kadın doksan yaşında. Mektup yazabildiğine şükretmeliyiz." </p>
<p class="calibre1">Kenan'ın ela gözleri kısıldı. </p>
<p class="calibre1">"Doksan yaşında olduğunu nereden biliyorsun?" </p>
<p class="calibre1">"Dün verdiğim kitaba göz atmadın mı? Giriş bölümünde kadının kısa biyografisi var." </p>
<p class="calibre1">"Vay be doksan yaşında demek!" diye söylendi hayretle. "Mektupları sekreterine filan yazdırıyordur herhalde..." </p>
<p class="calibre1">"Muhtemelen öyle. Hatırlarsan Aysun'a yolladığı mektup bilgisayarda yazılmıştı." </p>
<p class="calibre1">"Doğru, el yazısı değildi." Derinden bir iç geçirdi. "O zaman gecikmesi normal. Kadın doksan yaşında, düşüncelerini bile zor topluyordur" diye yatıştırdı sabırsızlığını. Sustu. Eski Markiz Pastanesi'ni, Suriye Pasajı'nı hiç konuşmadan geçtik. Suriye Pasajı’nın önünden geçerken, ne yalan söyleyeyim Mürsel'le karşılaşmaktan korktum. Korktuğum gibi olmadı, kel kafalı, satanist polis muhbiriyle karşılaşmadık. </p>
<p class="calibre1">Göz ucuyla arkadaşıma baktım; aradan henüz bir hafta bile geçmemiş olmasına rağmen Kenan'ın Mürsel'le görüşmeye giderkenki kadar hevesli olmadığını fark ettim. Yoksa bu işin sonu o madiğini anlamaya mı başlamıştı? Nihat'ın başına gelenler, Katya'nın baskısı, Başkomiser Cüneyt'in uyarısı onu yıldırıyor muydu? Sıkıntıyla, çenesini kaşıyordu. Evet, kafası karışmıştı. Çopur'dan da sonuç alamazsak tam anlamıyla bir düş kırıklığına uğrayabilir, bu işten çekilelim diyebilirdi. </p>
<p class="calibre1">Beyoğlu'nun en çirkin, en aptal yapılarından biri olan Odakule'ye yaklaşınca rüzgâr bir yerlerden müzik sesleri getirdi kulağımıza. Yere açtıkları kâğıtların üzerine oturan uzun saçlı, kirli giysili iki delikanlı gitar çalıyordu. Önlerine koydukları teneke kutuya atılacak üç beş kuruşla nafakayı çıkarmayı umuyorlardı. </p>
<p class="calibre1">Beyoğlu'nun gediklileri değil, günübirlik gezmeye gelen takımından küçük bir grup toplanmıştı sokak müzisyenlerinin başına. Ama bu grubun müzisyenlere bir yararı olacağını hiç sanmıyordum, çünkü onlarda teneke kutuya para atacak göz yoktu. Gitar tınılarını arkamızda bırakıp, yolumuza devam ederken, "ister misin, bu işin içinde bizim Başkomiser Cüneyt olsun" dedi Kenan. </p>
<p class="calibre1">Demek ki yanılmıştım, ben arkadaşımın bu işten vazgeçebileceğini düşünürken, bizimki soruşturmayı nasıl daha tehlikeli, nasıl daha içinden çıkılmaz bir hale getiririm diye kuruyormuş. Kenan'a en büyük cezayı kendi zekâsından başka kim verebilirdi ki? </p>
<p class="calibre1">Aslında, saçmalamaya başladın artık diye arkadaşımı azarlamam gerekiyordu, ama onu ciddiye alarak, </p>
<p class="calibre1">"Nasıl bu kanıya vardın?" diye sordum. </p>
<p class="calibre1">"Abi baksana, Cüneyt'in Mürsel'le bağı var; Mürsel'in de Kartal'la. Kartal uyuşturucu bağımlısı. Bence Mürsel de uyuşturucu satıyor. Yoksa o gençlerle ne işi olacak? Kartal da eski müşterisi. Cüneyt de bunu biliyor ama göz yumuyor." </p>
<p class="calibre1">"Ama Mürsel de ona bilgi veriyor. Böylece uyuşturucu trafiğinden haberdar oluyor." </p>
<p class="calibre1">"Tamam, böyle de açıklanabilir. Ama ya düşündüğümüz gibi değilse? Ya işin içinde iş varsa?" </p>
<p class="calibre1">"Nasıl iş varsa? Ne demek diyorsun Kenan?" </p>
<p class="calibre1">"Abi, Reşat Çopur belli bir uyuşturucu mafyasının elemanı... Bunu biliyoruz. Diyelim ki başka bir uyuşturucu mafyası pazarı ele geçirmek peşinde. Bizim Cüneyt'i de satın alıyor. Bizim sert başkomiser de, Mürsel'i kullanarak Kartal'ı ve Aysun'u öldürüyor. Suçu da Reşat’ın üzerine yıkıp, onları piyasadan silmek istiyor." </p>
<p class="calibre1">"Kartal'ı anladım da, Aysun'u niye öldürsünler?" </p>
<p class="calibre1">"Asıl hedefleri Kartal'dı tabiî... Aysun bir şekilde, sevgilisini onların öldürdüğünü öğreniyor. Bu yüzden onu da temizlemek zorunda kalıyorlar. Tezgâhı Kartal’ın ölümü üzerine kurdukları için, Aysun'un ölümünü bizim zavallı Yunus'a yıkıyorlar... böyle olamaz mı?" </p>
<p class="calibre1">Ne yalan söyleyeyim, bu hiç düşünmediğim bir seçenekti. Kenan'ın zihni böyleydi işte. Hiç akla gelmeyecek ihtimalleri gerçek kılabilirdi. </p>
<p class="calibre1">"Olabilir, yalnız bazı sorular var. Diyelim ki Cüneyt kirli polis Emniyet'ten böyle insanların çıktığını biliyoruz. Buraya kadar güzel. Fakat bu adam kendi işlediği cinayetlerin fotoğrafını, hem de senin bunları çarşaf çarşaf sergileyeceğini bildiği halde sana niye versin?" </p>
<p class="calibre1">Sorum o kadar mantıklıydı ki, Sen Antuan Kilisesi'nin kemerli kapısını sağımızda bırakıp, ünlü Mısır Apartmanı'nın önüne gelinceye kadar yanıt veremedi. </p>
<p class="calibre1">"Ama failleri bulmuş" dedi sonra. "Dosyaları kapanmış sayıyor." </p>
<p class="calibre1">"Bilmiyorum, ben onun yerinde olsam, bu konunun hangi nedenle olursa olsun gündeme gelmesini istemezdim. Sen ister miydin?" </p>
<p class="calibre1">"Atlamış olamaz değil mi?" diye mırıldandı. Ancak tezinin temelsiz olduğunu fark etmişti. Sorusunu kendi yanıtladı. "Olamaz." </p>
<p class="calibre1">"Bence bu işle Cüneyt'in ilgisi yok. En azından cinayetlerle ilgisi yok." </p>
<p class="calibre1">"Pek sence kim işledi bu cinayetleri?" </p>
<p class="calibre1">"Yunus masum gibi görünüyor... Bence katil, Reşat Çopur olabilir. Ya da onun adamları..." </p>
<p class="calibre1">"Nicholas Flamel bağlantısından tümüyle vazgeçtin galiba." </p>
<p class="calibre1">Evet, Başkomiser Cüneyt'in suçlu olması ihtimali zayıflayınca, hemen öteki saçmalığa sarılıvermişti. </p>
<p class="calibre1">"Tümüyle vazgeçmedim. O da var ancak zayıf bir ihtimal. Düşünsene Kenan, ortada ölümsüzlüğü bulduğu iddia edilen bilmem kaç yüzyıl önce yaşamış bir adam var. Söylenenlerin neredeyse hepsi efsane. Şimdi bu efsaneye dayanarak nasıl mantık yürüteyim abi? Nicholas Flamel, ya da ölümsüzlüğü sağladığı söylenen felsefe taşı ancak Harry Potter gibi çocuklara seslenen eğlenceli serüven kitaplarında karşılık bulur. Biz iki maktullü ciddi bir cinayet soruşturmasının içindeyiz. Öyle değil mi?" </p>
<p class="calibre1">"Öyle, öyle de... Bana göre bu iş, Reşat Çopur gibi birinin tezgâhlayacağı kadar basit değil. Bu iki cinayetin ardında daha karışık olaylar var abi... Bunu hissediyorum Selim. Yalnız bana kanıtla deme, yapamam..." </p>
<p class="calibre1">Ben kanıtla demedim, o da suskunluğunu sürdürdü. Galatasaray Lisesi'nin önüne kadar ikimiz de konuşmadık. Tam lise kapısının önüne geldiğimizde, "Yanılıyor olabilirsin Kenan" dedim O kadar hızlı düşünüyordu ki az önceki konuşmayı unutmuştu bile. </p>
<p class="calibre1">"Hangi konuda?" </p>
<p class="calibre1">"Bu cinayetlerin arkasında daha karmaşık olayların döndüğü konusunda." </p>
<p class="calibre1">İlgiyle beni dinlemeye başladı. </p>
<p class="calibre1">"Lisede okurken aklını vampirlere, cadılara, büyücülere takmıştın hatırlıyor musun?" </p>
<p class="calibre1">"Eee..." </p>
<p class="calibre1">"Abi bak şimdi, cinayetlerin çözümünü, matematik problemlerinin çözümüne benzetirler. Kısmen doğru. </p>
<p class="calibre1">Bir matematik probleminin çözülebilmesi için iki şeye ihtiyaç vardır. İlki sayıları doğru kavrayan, işlemleri yapabilen bir beyin, ikincisi ise problemin çözülebilir olması. Tam bu noktada, cinayetlerin çözümleri matematik problemlerinin çözümlerinden biraz farklılık gösterir. Çünkü burada rakamların yerini insanlar, işlemlerin yerini olaylar almıştır. Ve cinayeti çözmeye çalışanlar insanlar olduğu için, onların kişilere, olaylara hatta yaşama bakış açılan doğru sonuca ulaşılmasını etkiler." </p>
<p class="calibre1">Hâlâ lafı nereye getireceğimi bilemeyen Kenan, "Yani" dedi sabırsızlıkla. </p>
<p class="calibre1">O sırada Balık Pazarı'nın önüne gelmiştik. Onun "yani"sine açıklık getirmeden önce, "Gel şuradan geçelim, daha kestirme olur" dedim. Sola kıvrılıp, Balık Pazarı'nın kalabalığına dalınca sürdürdüm sözlerimi. </p>
<p class="calibre1">"Yani, cinayeti soruşturanlar olaylara kendi pencerelerinden bakar, insanları kendi yargılarıyla değerlendirirler. Böyle olunca da matematik probleminin çözümündeki kadar objektif davranamazlar. Bizim davaya dönecek olursak... Şu Nicholas Flamel hikâyesini duyduğundan beri sen cinayetlerin bu konuyla bağlantılı olduğunu düşünmeye başladın." </p>
<p class="calibre1">Dar sokağın kalabalığını yararak, bana ayak uydurmaya çalışan Kenan, "Başka ne yapabilirdim ki?" dedi. </p>
<p class="calibre1">Sesi biraz gergin çıkmıştı. "Bu olayda dikkatimi çeken ilk kanıtlar Fransız simyacının çizimleriydi. Cinayet mahallerinde onları bulmuştuk. Üstelik bu resimlerin işe yaramadığım da söyleyemezsin. İki maktulün birbirini tanıdığını, sevgili olduklarım böylece anladık. Öyle değil mi?" </p>
<p class="calibre1">"Öyle. Ancak, uyuşturucu bağlantısı ortaya çıkınca da görüşlerini değiştirmedin..." Onun tersine son derece sakin bir tonda konuşuyordum. Yüzüne baktım. "Bir düşün Kenancım, her zaman şu simya, büyü, şeytan hikâyesi sana daha cazip geldi." </p>
<p class="calibre1">"Yani sen, bu cinayetlere bakış açımın önyargılı olduğunu söylüyorsun." </p>
<p class="calibre1">"Evet, aynen öyle söylüyorum" diye onayladım onu. "Ama bu doğal. Ne sen ne de ben Cinayet Masası'nda çalışıyoruz. İşimiz bu değil. Kaldı ki Cinayet Masası'nda çalışan polisler ne kadar objektif kalabiliyorlar, orası da tartışılır... Her neyse, demek istediğim şu ki; bu cinayetlerin çok daha basit ve mantıklı açıklamaları olabilir." </p>
<p class="calibre1">"Uyuşturucu bağlantısı gibi mi?" </p>
<p class="calibre1">"Bu, cinayetleri şeytanın adamlarının işlemesinden daha güçlü bir ihtimal" dedim Gregoryen Ermenilerin ibadethanesi Üç Horan Kilisesi'nin önünden geçerken. </p>
<p class="calibre1"/>
<p class="calibre1">Yirmi sekizinci bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">Şoförüm Orhan'ı tarif ettiğimiz yerde, Sakız Ağacı Caddesi'nin Tarlabaşı girişinde, trafik ışıklarının altında bizi beklerken bulduk. Onu da yanımıza alıp, Sakız Ağacı Caddesi'nden Dolapdere'ye doğru vurduk. Orhan nereye gidiyoruz, neden gidiyoruz diye sormadı bile. Daha önce üstü kapalı bir konuşmayla, "Bizim Kenan'ın bir meselesi var. Biraz belalı bir iş. Ben onunla gideceğim, sen de bizimle gelir misin?" dediğimde de hiç duraksamadan, "Ne demek Selim Bey, tabiî gelirim, iş belalı diyorsanız, benim bir Beratta var, onu da getireyim" demişti. Görüşeceğimiz kişilerin tekin adamlar olmadığını bildiğimden, ben de, "Getir, yalnız gerekmedikçe kullanmayacaksın" demiştim. </p>
<p class="calibre1">Bana duyduğu güvenin epeydir farkındaydım. Bunun nedeni, ödediğim dolgun maaş, arada bir ona yaptığım yardımlardan çok, bu topraklarda yaşayan insanlara özgü bir duygu olan, büyük, yetkili, kudretli birine bağlanma duygusuydu. Belki abarttığım düşünülebilir ama inanın hiç öyle değil; bu duygunun kökleri, Osmanlı İmparatorluğu'na hatta Doğu Roma İmparatorluğu'na kadar uzanır. Bir zamanlar imparatora, padişaha bağlılıkla başlayıp, ardından tek şefe, tek partiye, komutana, babaya, patrona sadakat olarak süren bu davranış biçimi, sanayileşmeyle birlikte günümüzde yok olmaya başlasa da Orhan gibi birçok insanda varlığını hâlâ sürdürmekte. Bu, bir vefa duygusu olduğu kadar, kudretli olana yakın durarak, onun sevgisini kazanarak kendini bir tür güvenceye alma hesabıdır da. Hesap dediysem, yanlış anlaşılmasın, bunda bir samimiyetsizlik, bir göz boyama, öyleymiş gibi görünme yoktur. Bu insanlar, yakın durmaya çalıştıkları kudretli kişiyi gerçekten severler, ona gerçekten bağlanırlar; aynı zamanda ondan çıkar da umarlar. Ve bunu doğal bir hak olarak gördükleri için ahlakî olarak da hiç yaralanmazlar. Orhan’ın da benim için bu tür duygular taşıdığından adım gibi emindim. </p>
<p class="calibre1">Karanlık Bakkal Sokak, yıpranmış binaları, delik deşik yolu karşıdan karşıya gerilmiş iplerde sallanan çamaşırları, toplumun en altında yaşayan insanlarıyla tipik bir Tarlabaşı sokağıydı, elit yerleşim yıllan 1850'lere uzanan, nüfusunun neredeyse tamamı Ermeni ve Rumlardan oluşan Tarlabaşı, ömrünün en parlak dönemini XX. yüzyılın başlarında yaşamıştı. Ancak 1940'lı yıllarda yürürlüğe giren Varlık Vergisi, ardından 1955 yılında yaşanan 6-7 Eylül çapulculuğuyla bu insanların çoğu Beyoğlu gibi Tarlabaşı'nı da bırakıp gittiler. Böylece Tarlabaşı da kendi kişiliğini, kendi dokusunu, kendi güzelliğini yitirmeye başladı. Sahibi yurtdışına kaçmak zorunda kalan binaların bakımı yapılamadı, evler boş kaldı, sokaklar eskidi, semtte yaşayan insanların sosyolojik profili değişti; bir zamanlar hepsi meslek erbabı olan semt sakinlerinin yerini gece boyunca bedenlerini satıp, gündüzleri buradaki kırık dökük evlere sığman yaşlı orospular, genç eşcinseller, işsiz kalmış müzisyenler, elden ayaktan düşmüş sinema oyuncuları, yıldızı sönmüş şarkıcılar, Anadolu'dan göçüp, bu büyük şehirde dikiş tutturmaya çalışan çaresiz Kürtler aldı. </p>
<p class="calibre1">Karanlık Bakkal Sokak'a girer girmez kesif bir yemek kokusu karşıladı bizi. Güneş henüz batmamıştı ama sokaktaki evlerde akşam yemeği hazırlıkları başlamıştı. Ocakta tencereler kaynarken, evlerin önünde kadınlar çene çalıyor, çocuklar neşeli çığlıklar atarak oyun oynuyordu. Henüz gece makyajını yapmamış bir travesti penceresinden sarkmış, alt kattaki başı örtülü Mualla Ablasıyla muhabbet ediyordu. Mualla Abla’nın üst kattaki komşusunu yadırgarmış gibi bir hali yoktu. Sanki karşısında bir kadın varmış gibi kaptırmıştı kendini sohbetin keyfine. </p>
<p class="calibre1">Karanlık Bakkal Sokak'ta hiç de karanlık olmayan bir bakkal dükkânı, bir komisyoncu, bir marangoz, bir de kahvehane vardı; Reşat Çopur'un yeri bu kahvehane olmalıydı. Kahvehaneye Kenan'la birlikte girecektik, Orhan daha sonra gelip ayrı bir masaya oturacaktı. Eğer herhangi bir aksilik olmazsa, Orhan konuşmalara hiç katılmayacaktı. Hatta bizden biri olduğunu hiç belli etmeyecekti. Bir ara silahı ona mı versem diye geçirdim, sonra bu kadarını istemek de fazla olur diyerek vazgeçtim. </p>
<p class="calibre1">Dışarıdan görünenin tersine kahvehanenin içi oldukça genişti. Bir zamanlar be rengi olduğu anlaşılan kirli duvarlarda Atatürk'ün sivil giyimli resminin yanı sıra İbrahim Tatlıses, Müslüm Gürses, Mahsun Kırmızıgül gibi şarkıcıların posterleri asılıydı </p>
<p class="calibre1">Kahvehanenin kasetçalarında yanık sesli kadın arabesk bir şarkı söylüyordu, içerisi pek kalabalık değildi. </p>
<p class="calibre1">İki masada altı müşteri vardı. Dördü okey, ikisi tavla oynuyordu. Çay ocağının hemen önündeki masada, biri altmışına merdiven dayamış, öteki henüz otuzunda bile göstermeyen iki kişi oturuyordu. Oturdukları masa ötekilere benzemiyordu; bunlar kahvenin sahibi olmalıydılar. Ocakta orta yaşlı bir adam çay demlemekle uğraşıyordu. Üzerindeki önlükten anladığım kadarıyla hem ocakçılık hem garsonluk yapıyordu. Kahve müşterilerle dolup taşmadığına göre bu işi yaparken zorlandığı da söylenemezdi. </p>
<p class="calibre1">Kenan ile ben girince herkes başını çevirip merakla bize baktı. Müşteri olduklarını düşündüğüm kişiler, üzerimizde çok durmayıp kendi dünyalarına dönerken, kahvenin sahipleri olduğunu düşündüğüm iki kişi, oturuncaya kadar güvensiz gözlerle bizi izlediler. Duvar kenarındaki masalardan birine geçtik. Masaya oturur oturmaz garson, ocaktan çıkıp, dikildi başımıza. Son derece ciddi, hatta biraz vakur bir tavırla. "Ne içersiniz?" diye sordu. </p>
<p class="calibre1">"Türk kahvesi var mı?" diye sordu Kenan. </p>
<p class="calibre1">"Var." </p>
<p class="calibre1">"İki sade Türk kahvesi." Bana baktı. "Sade değil mi?" </p>
<p class="calibre1">"Sade" derken, Orhan’ın içeri girdiğini gördüm. Bu kez başlar Orhan için çevrildi. Şoförüm sanki bizi hiç tanımıyormuş gibiydi, masamıza dönüp bakmadı bile. Son derece doğal bir tavırla müşterilerin arasından geçerek, bizi görebileceği masalardan birine çöktü. Garson, siparişimizi alır almaz, Orhan'a yöneldi. </p>
<p class="calibre1">"Şu iki kişi hâlâ bizi kesiyor" dedi Kenan. "Çopur hangisi acaba?" </p>
<p class="calibre1">"Belki de hiçbiri değildir. Adam içeriden yeni çıkmış, belki de tatile filan gitmiştir." </p>
<p class="calibre1">Sözlerimi yadırgadı Kenan. </p>
<p class="calibre1">"Yapma Selim! Ne tatili? Bu adamları kendinle karıştırdın galiba. Reşat daha hapisten çıktığı gün mekânına gelmemişse ne olayım. Onların hayatı bu." </p>
<p class="calibre1">Israr etmedim, doğru söylüyordu bu insanları tanımıyordum. Elimden gelse hiç tanışmak da istemezdim. </p>
<p class="calibre1">Garson kahvelerimizi getirdiğinde, "Baksana birader" dedi Kenan, "biz Reşat Çopur'u arıyoruz. Kendisi burada mı?" </p>
<p class="calibre1">Orta yaşlı adam şöyle tepeden tırnağa süzdü bizi. </p>
<p class="calibre1">"Siz kimsiniz?" </p>
<p class="calibre1">"Ben avukatım" diye açıkladı Kenan. "Davada ona yardım etmek için geldik. Buradaysa görüşmek istiyoruz." </p>
<p class="calibre1">"Rüstem Abi'ye bir sorayım" dedi garson. Yanımızdan ayrıldık tan sonra hiç acele etmedi. Önce Orhan’ın çayını verdi, sonra iki kişinin oturduğu masaya gitti. Sakallı adama, Rüstem Abi olmalıydı bizi gösterdi. </p>
<p class="calibre1">Adamlar başlarını çevirip bir kez daha baktılar. Bu kez gözlerinde tehditkâr bir ifade belirmişti. Rüstem masadan kalktı, kasetçaları susturdu. Şarkı yarıda kesilince okey masasındakiler Rüstem'e baktılar. Ama Rüstem oralı olmadı. Bakışlarındaki tehditkâr ifadeyi değiştirmeden bize doğru yürüdü. Genç adam da kalkmış peşi sıra geliyordu. Garson ise okey oynayanların masasına yöneldi, masada yüzü bize dönük olarak oturan, esmer, ufak tefek adamın kulağına bir şeyler fısıldadı. Ufak tefek adam da önce bizden tarafa baktı, sonra doğruldu. Masadaki üç kişi de onunla birlikte kalkmıştı. Ben onları keserken, Rüstem ile yanındaki adam masamıza gelmişti bile. Rüstem ellerini sigara yanıklarıyla delik deşik olmuş, yeşil çuhadan yapılma masa örtüsünün üzerine koyarak, "Reşat Çopur'u ne yapacaksınız?" diye sordu. Duruşuyla, Kalın kaşlarının altında öfkeyle ışıldayan kara gözleriyle, sesinin tonuyla açıkça meydan okuyordu. </p>
<p class="calibre1">"Konuşmak istiyorduk" dedi Kenan. Arkadaşımın ne bakışlarında, ne sesinde korkunun zerresi yoktu. </p>
<p class="calibre1">"Reşat Çopur'un davasıyla ilgili. Onu tanıyor musunuz?" </p>
<p class="calibre1">"Dava filan yok" dedi adam. "Oğluma iftira ettiler." </p>
<p class="calibre1">"Reşat senin oğlun mu?" </p>
<p class="calibre1">"Oğlum, ne olmuş?" </p>
<p class="calibre1">Bu kadar terslenmeye rağmen Kenan sükûnetini bozmadı. </p>
<p class="calibre1">"Allah bağışlasın. Biz de oğlunuza iftira edildiğini düşünüyoruz." Fakat bu sözler Rüstem'i ikna etmeye yetmemişti. </p>
<p class="calibre1">"Size ne benim oğlumdan?" </p>
<p class="calibre1">"Aynı davadan benim dayı oğlunun da başı belaya girdi. Ona da iftira ettiler. îki olayı yapanların aynı kişiler olduğunu düşünüyoruz. Çıkarlarımız aynı. Size karşı kötü bir niyetimiz yok." </p>
<p class="calibre1">Kenan bu açıklamayı yaparken öteki dört kişi de masamızın etrafım sarmıştı. Bakışlarım bizim Orhan'a kaydı. Orhan elinde çay bardağı, pür dikkat bizi izliyordu. En ufak bir harekette adamların üzerine atlayacakmış gibi tetikteydi. </p>
<p class="calibre1">"Demek gerçek suçluları bulmak istiyorsunuz" dedi Rüstem. Döndü yanındaki adama baktı. "Ne dersin Reşat, doğru mu söylüyor bu adamlar?" </p>
<p class="calibre1">Reşat deyince, Kenan ile ben genç adamı süzdük; demek bizim meşhur Reşat Çopur buydu. </p>
<p class="calibre1">"Şimdi anlarız" dedi Reşat. Az önce okey masasından kalkan ufak tefek adama döndü. "Şaban ara şunların üzerini." </p>
<p class="calibre1">Biz ne yapacağımıza karar verememişken, adamlar üzerimize atıldı. îşte o anda Orhan ayağa fırladı, kaşla göz arasında belinden çektiği silahı Reşat’ın şakağına dayayarak, "Herkes olduğu yerde kalsın!" </p>
<p class="calibre1">Şaban’ın eli beline gider gibi oldu. </p>
<p class="calibre1">"Kıpırdama ulan, anam avradım olsun basarım tetiğe." </p>
<p class="calibre1">Şaban elini uzaklaştırdı belinden. Öteki adamlar da anında pençelerini üzerimizden çekmişlerdi. İçlerinde en cesuru Rüstem çıktı. </p>
<p class="calibre1">"Bu mu sizin iyi niyetiniz?" diye sordu gergin ama alaycı bir sesle. </p>
<p class="calibre1">"Önce siz başlattınız" dedi Kenan. </p>
<p class="calibre1">"Biz sadece üzerinizi arayacaktık." </p>
<p class="calibre1">"Neden arıyorsunuz üzerimizi?" diye ben de katıldım tartışmaya </p>
<p class="calibre1">"Ne bilelim sizin dost mu düşman mı olduğunuzu?" </p>
<p class="calibre1">"Biz düşmanınız değiliz" dedim. "Ama eğer bunu kanıtlamak için bizi aramanız gerekiyorsa, buyrun arayın." Şoförüme döndüm. "Tamam Orhan, sen masana git." Elimi belime attım tabancamı çıkartıp masanın üzerine koydum. Üzerimi rahatça aramaları için ayağa kalktım. Kenan da beni izledi. Rüstem’in işaretiyle, Şaban, değme polislere taş çıkartacak bir titizlikle üstümüzü aradı. </p>
<p class="calibre1">"Temizler Rüstem Abi." </p>
<p class="calibre1">Rüstem uzanıp benim Smith-Wesson’ı alarak garsona uzattı. </p>
<p class="calibre1">"Naim şunu ocağa götür, konuşmamız bitene kadar orada kalsın." </p>
<p class="calibre1">Naim, benim tabancayı aldı, elinde tarttıktan sonra ocağa yöneldi. Biz itiraz etmeyince, Rüstem işi ileriye götürmek istedi. Başıyla Orhan'ı işaret ederek, "Arkadaş da silahını versin," dedi. </p>
<p class="calibre1">"O kadar da uzun boylu değil" dedi Kenan. Kırk yıllık kopukmuş gibi, bitirim havalarına bürünmüştü. "Biz, silahınız var mı, yok mu bakmadık bile. Arkadaşın silahı üstünde kalacak." </p>
<p class="calibre1">"O zaman konuşma olmaz" dedi Rüstem. </p>
<p class="calibre1">Kenan adamın blöfünü görmüştü: </p>
<p class="calibre1">"Olmazsa olmaz... Verin tabancamızı gidelim." </p>
<p class="calibre1">"Bakin" dedim, "öküzün altında buzağı aramayın. Biz sadece işbirliği yapmak istiyoruz. Daha önce de avukatınızla size haber saldık. O da bizi tanıyor. Bilgilerimizi birleştirirsek, bize oyun oynayan adamları daha kolay buluruz." </p>
<p class="calibre1">Rüstem, oğluna baktı. </p>
<p class="calibre1">"Avukat bu adamlardan bahsetti mi sana?" </p>
<p class="calibre1">"Bahsetti" dedi Reşat. Soyadının tersine oldukça düzgün bir yüzü vardı genç adamın. "Kartal’ın bir sevgilisi vardı. Adı Aysun. O kızı da öldürmüşler. Zanlı olarak da birini yakalamışlar. Herhalde bunların akrabamız dedikleri o. Ben onları polis sanmıştın. Ellerinde delil yok ya, boş atıp dolu tutacaklar diye görüşmeyi kabul etmemiştim." </p>
<p class="calibre1">"Biz polis değiliz" dedi Kenan. "Biz avukatız. Korkmanıza gerek yok." </p>
<p class="calibre1">Rüstem'in gözleri kısıldı. </p>
<p class="calibre1">"Biz Allah'tan başka kimseden korkmayız. Pisliğe bulaşmamak için polisten uzak duruyoruz. Hiç suçu, günahı olmadığı halde, yazdıkları ifadeyi imzalattırmak için bir araba sopa attılar oğluma." </p>
<p class="calibre1"/>
<p class="calibre1">'Tunus'a da yapmışlar" dedi Kenan. "Çocuk günlerce tabanlarının üzerine basamadı. O yüzden size geldik. Polise güvenemiyoruz. Yunus da, tıpkı senin oğlun gibi günahsız yere yatıyor haftalardır..." </p>
<p class="calibre1">Ayrıntılar konuşulmaya başlanınca, Rüstem, eliyle adamlarına uzaklasın işareti yaptı. Etrafımız bir anda sakinleşti. Oğluyla birlikte çöktü masamıza. Bize güvendiği hâlâ söylenemezdi, yine de sigara paketini uzatmakta sakınca görmedi. Ben almadım, Kenan bir tane yaktı. </p>
<p class="calibre1">"Önce siz anlatın" dedi Rüstem, sigarasından üflediği duman masanın üzerinde kül rengi bir bulut gibi usulca yükselirken. "Neymiş bakalım şu dayı oğlunun meselesi?" </p>
<p class="calibre1">Kenan olayı ayrıntılarıyla anlattı. Yunus'un hâlâ deli gibi sevdiği Aysun'u öldüremeyeceğini, Reşat’ın dava dosyasını okuduğunu, onun da masum olduğuna inandığını ekleyerek, bu iki cinayetin de aynı kişiler tarafından işlenmiş olabileceğini söyledi. </p>
<p class="calibre1">"Peki kimmiş bu kişiler?" diye sordu Rüstem. </p>
<p class="calibre1">"Biz de onu bulmaya çalışıyoruz" dedim. "Sizi Beyoğlu'ndan silmeye çalışan başka bir grup olabilir mi?" </p>
<p class="calibre1">Rüstem'in kalın kaşları çatıldı. </p>
<p class="calibre1">"Yok kardeşim, bize kim, neden bulaşsın? Bizim her işimiz kanunlar çerçevesindedir." </p>
<p class="calibre1">"Tamam da" dedi Kenan, "yani sizin yerinizde gözü olan birileri filan." </p>
<p class="calibre1">Rüstem gaza gelmiş, Kenan'ı da azarlamaya hazırlanıyordu ki, "Baba, bu işi Serçe Nuri tezgâhlamasın?" </p>
<p class="calibre1">diyerek oğlu kesti hızını. "Kartal, onun yeğeniyle görüştüğünü söylemişti bana." </p>
<p class="calibre1">Rüstem'in kara birer inciyi andıran parlak gözleri öfkeyle baktı oğluna. </p>
<p class="calibre1">"Salak salak konuşma, Serçe Nuri'den bize ne?" </p>
<p class="calibre1">Oğlanın konuşmaya niyetli olduğunu anlayan Kenan fırsatı kaçırmadı: </p>
<p class="calibre1">"Delikanlıya boş yere kızıyorsun. Bizim Yunus da şu Serçe Nuri'den bahsediyordu. Aysun, Kartal’ın onunla sık sık görüştüğünü söylemiş. Belki de bu cinayetleri onlar işledi... Size de düşmanlıkları varsa...." </p>
<p class="calibre1">Artık ayak üzeri yalanlar uydurmaya alışmıştı Kenan. Yunus ne Serçe Nuri'den bahsetmişti bize ne de başka bir çeteden. Argo deyimiyle zarf atıp, heriflerin dilini çözmek istiyordu. Ama Rüstem kaçın kurasıydı. </p>
<p class="calibre1">"Bize kimsenin husumeti yok kardeşim" dedi. "Hem Serçe Nuri akıllı adamdır. Durduk yerde belaya bulaşmaz. Neden öldürsün Kartal denen o zibidiyi?" </p>
<p class="calibre1">Konuşurken hem bize hem oğluna baktığı için soruyu kime sorduğu da anlaşılmadı. Ben kendi üstüme alındım. </p>
<p class="calibre1">"Belki borcu vardı." Reşat'a döndüm. "Kartal’ın sana da borcu varmış değil mi? Cinayetten bir hafta önce kavga çıkarmışsın." Reşat’ın suratı asılır gibi oldu. "Dosyanda öyle yazıyor. Sen de ifadende onaylamışsın..." </p>
<p class="calibre1">"Evet, eski arkadaşımdı Kartal. Yolsuz kalmış borç istedi. Kıramadım verdim. Sonra ödemedi." Başıyla ocağın önündeki masayı gösterdi. "Kasadan almıştım. Babama mahcup olduk. Sinirlenip, paramı istedim. </p>
<p class="calibre1">Kartal oyalamaya kalkınca da bir iki tane vurdum..." </p>
<p class="calibre1">"İyi bok yedin" diye kesti babası. "Gör işte başımıza gelenleri." Bize döndü." Kaç kere dedim bu serseriyle görüşme diye. Saçları kan gibi uzun, kulağında küpe, ibne midir nedir? Sonunda buldu belasını, gelgelelim bizim de başımızı belaya soktu." </p>
<p class="calibre1">Rüstem'in laf kalabalığına getirip, konuyu geçiştirmesine fırsat vermemek için üsteledim. </p>
<p class="calibre1">"Ayrıca savcının mütalaasında senin Kartal'a uyuşturucu sattığın da belirtiliyor." </p>
<p class="calibre1">"Yalan abi, zinhar yalan! Ne uyuşturucusu? Biz burada millet kafayı bulur diye demli çay bile satmıyoruz." </p>
<p class="calibre1">"Ama Kartal uyuşturucu bağımlısıymış" diyerek Kenan karıştı konuşmaya. "Raporlarla tespit edilmiş." </p>
<p class="calibre1">"Ben Kartal kullanmıyor demedim ki. O kullanırdı. Savcının iddiası da buna dayanıyor zaten. Şimdi benim Kartal'dan alacağım var ya, parayı kurtarmak için buna yalan söyledim. Paramı ver, sana mal bulayım dedim." </p>
<p class="calibre1">"Mal bulacağından değil" diye araya girdi Rüstem. "Hele o işe bir bulaşsın, kendi ellerimle boğarım onu... </p>
<p class="calibre1">Yani parayı kurtarmak için öyle söylemiş..." </p>
<p class="calibre1">"Vallahi öyle" diyerek yeniden lafı kaptı Reşat. "Kartal’ın krizi tutmuştu, kendini oradan oraya vuruyordu. </p>
<p class="calibre1">Ben de bunun para bulduğunu duydum. Sevgilisi olan şu Aysun'la birini yoluyorlarmış..." </p>
<p class="calibre1">Yeni bilgiyi kaçırmadı Kenan. </p>
<p class="calibre1">"Nasıl yoluyorlarmış?" </p>
<p class="calibre1">"Nasıl yolacaklar abi, şantaj yapıyorlarmış adama." </p>
<p class="calibre1">"Adama mı? Erkek miymiş? Az önce biri dedin. Cinsiyet belirtmedin..." </p>
<p class="calibre1">Bu soru için yürekten kutladım Kenan'ı, gerçek bir dedektif gibi hiçbir ayrıntıyı kaçırmıyordu. </p>
<p class="calibre1">Reşat duraladı. </p>
<p class="calibre1">"Esasında bilmiyorum, kadın mı, erkek mi?" Düşündü. "Yok, Kartal da erkek, kadın demedi. Bana bir adama şantaj yapıyorlar gibi geldi." </p>
<p class="calibre1">"Bunları Kartal mı anlattı sana?" </p>
<p class="calibre1">"Evet, şimdi bu krize girince güya benden uyuşturucu alacağını düşünüyor ya, dili çözüldü." </p>
<p class="calibre1">"Peki kimmiş bu kişi?" </p>
<p class="calibre1">"Onu söylemedi işte." </p>
<p class="calibre1"/>
<p class="calibre1">"Durun bir dakika ya" dedi Rüstem. Elindeki sigarayı heyecanla kül tablasına bıraktı. "Durun ya. </p>
<p class="calibre1">Cinayetleri işleyen adamı bulduk işte." Farkında değil misiniz, dercesine yüzümüze baktı. "Katil işte bu kalantor herif. Kız ile oğlan, adamı fena yakalamışlar, ufak ufak söğüşlüyorlar. Adam hem kıza hem oğlana düşman. Şantaj pis iş, ver ver doymaz bunlar. Adamın işe bir çare bulması lazım. Sonunda bulmuş; ikisini de temizleyip meseleyi halletmiş. Yanlış mı?" diyerek gözlerime baktı. </p>
<p class="calibre1">Bir an ne diyeceğimi bilemedim. Sadece, "Mantıklı" sözcüğü çıktı ağzımdan. </p>
<p class="calibre1">"Ama önce bu kişinin kim olduğunu öğrenmemiz lazım," diyerek yardımıma yetişti Kenan. "Bu adam neden para veriyormuş onlara?" </p>
<p class="calibre1">"Neden olacak abi" dedi Reşat. "Bir açığını bulmuşlardır. Eğer bu kişi erkekse ya ibnedir ya da sübyancı. </p>
<p class="calibre1">Kadınsa, kocasını aldatıyordur... Bunlar da olayı filme filan almışlardır." </p>
<p class="calibre1">Kenan'ın suratı asıldı; tünelin ucunda beliren ışık birden kararmaya başlamıştı. </p>
<p class="calibre1">"Yani olayı bilmiyorsun..." dedi umutsuzca. </p>
<p class="calibre1">"Bilmiyorum, Kartal o kadarını anlatmadı. Kız ölmeseydi bu iş çözülürdü. Çünkü tezgâhı kız kurmuş. </p>
<p class="calibre1">Kartal biraz mankafaydı. Aklı yatmaz böyle ince işlere. Kız, Kartal'a deli gibi âşık ya oğlanı toparlamak istiyor." </p>
<p class="calibre1">"Nasıl toparlamak istiyor?" </p>
<p class="calibre1">"Yani beyazdan kurtarmak istiyor. Bunun için de para lazım. Kalantoru kıstırınca meseleyi çözmüş kız. </p>
<p class="calibre1">Söğüşlediği parayla kendine Cihangir'de bir daire tutmuş: Fakat bizim Kartal dandik adam. Kıza söz veriyor, ama eroni bırakamıyor..." </p>
<p class="calibre1">Katilin başka biri olma ihtimali belirince Rüstem, oğlunun konuşmalarına sınır koymaktan vazgeçmiş, keyifle sigarasını tüttürmeye koyulmuştu. Bunu fırsat bilen Kenan, Reşat'a yüklenmeye başladı. </p>
<p class="calibre1">"Bak Reşat, bildiklerini bir tamam bize anlatman lazım. Kartal’ın öldüğü gün onunla buluşacakmışsın. O </p>
<p class="calibre1">gün neler olduğunu bilmeliyiz." </p>
<p class="calibre1">"Anlatırım abi, benim bir korkum yok ki. Alnımız açık elhamdülillah... Kartal o sabah bana geldi. Bedeni karaya vurmuş balık gibi titriyordu. </p>
<p class="calibre1">‘Mala ihtiyacım var, bana mal bul, sana beş bin dolar vereceğim' diye vaatlerde bulunuyordu. </p>
<p class="calibre1">Benim de alacağım var ya bundan, 'Hani para?' dedim. </p>
<p class="calibre1">'Bugün birinden alacağım' dedi. </p>
<p class="calibre1">İnanmadım, 'Siktir lan, kim sana para verir?' diye tersledim. </p>
<p class="calibre1">'Söğüşlediğimiz biri var. Şerefi, itibarı Aysun'la benim elimde. Ne istersek veriyor. Yine verecek... Sen malı bul yeter' dedi. </p>
<p class="calibre1">Ben de paramı almak için yalan söyledim. </p>
<p class="calibre1">'Tamam, saat iki buçuk gibi kahveye gel, malın hazır' dedim. Tabiî gelen giden olmadı. Ben de, eşşoğlu eşek beni yine atlattı diye düşündüm. Meğerse temizlemişler Kartal'ı." </p>
<p class="calibre1">Sanki oğlunun yaşadıklarının tanığıymış gibi Reşat konuşurken Rüstem de başını sallıyordu. </p>
<p class="calibre1">"Bu şantaj yapılan kişiden polise söz ettin mi?" diye sordu Kenan. </p>
<p class="calibre1">"Yok abi söz etmedim. Polis gerçek katilin peşinde değil ki... Bizi bulmuşlar ya, olayı üzerimize yıkıp, davayı kapatacaklar. Beyaz hikâyesi de bu yüzden... Sizin dayı oğluna da aynısını yapmışlar ya..." </p>
<p class="calibre1">Uyuşturucu dışında Reşat’ın söyledikleri inandırıcı görünüyordu. Tabiî oğlan çok iyi rol yapmıyorsa ki, bu tür adamların değme aktörlere taş çıkartacak kadar iyi yalan söylediklerini çok duymuştum. Sanırım Kenan da benim gibi düşünüyordu. Reşat'ı tümüyle listeden çıkarmasa da artık bütün dikkatini şantaj yapılan kişiye çevirecekti. Reşat ile babasından öğreneceğimizi öğrenmiştik, kalkarken silahımı istedim. Rüstem, Naim'e silahı getirmesini söyledi. Naim tabancamı getirdi, uzatırken pis pis gülümsedi </p>
<p class="calibre1">"Abi bu silahı taşımayın" dedi. </p>
<p class="calibre1">"Niye?" </p>
<p class="calibre1">"Bu bir boka yaramaz. Horoz bozulmuş, düşmüyor." </p>
<p class="calibre1">Şarjörü çıkardı, tetiğe asıldı, gerçekten de horoz düşmüyordu Sırtımdan buz gibi bir ter boşandı. Demek kaç zamandır bu bozuk silaha güvenip, tehlikeye atıyorduk kendimizi. Kenan da şaşırmıştı, ama benim kadar değil; onun kafası, kimliğini bilmediğimiz yeni katil adayına takılıp kalmıştı. </p>
<p class="calibre1">Kahveden üçümüz birlikte çıktık, artık Orhan’ın kendini gizlemesine gerek kalmamıştı. Geldiğimiz yoldan geri dönüyorduk. Sanki sokak biraz daha kalabalıklaşmıştı. </p>
<p class="calibre1">"Ya Orhan" dedim, "iyi ki silahı getirmişsin. Yoksa halimiz yamandı." </p>
<p class="calibre1">"Böyle yerlere boş gidilmez Selim Bey. İnşallah davranışımız aşın kaçmamıştır." </p>
<p class="calibre1">"Yok canım, ne aşırısı? Baksana bizim silah bozukmuş zaten." </p>
<p class="calibre1">Kenan dalgınlığından sıyrıldı. </p>
<p class="calibre1">"Orhan çok teşekkür ederiz" dedi. "Bizim için kendini tehlikeye attın..." </p>
<p class="calibre1">"Abi lafı mı olur? Ne zaman isterseniz gelirim." </p>
<p class="calibre1">Kenan bana döndü. </p>
<p class="calibre1">"Selim senin tabanca da bozukmuş ha! Ulan Mürsel bir fark etseydi, yanmıştık! Bundan sonra ne yapacağız. Senin silahı kullanamayız artık." </p>
<p class="calibre1"/>
<p class="calibre1">"Niye ya, işe yarıyor. Kim bilecek bozuk olduğunu" diyecek oldum. </p>
<p class="calibre1">"Aman Selim Bey!" diye uyardı Orhan. "Maazallah canınızdan olursunuz. Siz çekersiniz, karşıdaki de çeker. Ateş edeceğinizi sanıp basar tetiğe. Siz tabancayı bana verin, yaptırayım. Bu işlerden çok iyi anlayan bir arkadaşım var." </p>
<p class="calibre1">"Olur valla" deyip tabancayı ona uzattım. Smith-Wesson’ı alıp beline koydu. Ben konunun kapandığını düşünürken, belinden kendi silahım çıkarıp, uzattı. </p>
<p class="calibre1">"Benim Beratta da sizde dursun. Boş dolaşmayın, ne olur ne olmaz." </p>
<p class="calibre1">Normalde kabul etmemem gerekirdi, benim silahla ne işimiz olurdu, ne var ki yarın nereye gideceğimizi, kimi sorgulayacağımı2! bilmediğim için, her ihtimale karşı diye düşünerek Beretta'yı kemerimin araşma soktum. </p>
<p class="calibre1">Yeniden Sakız Ağacı Caddesi'nin girişine geldiğimizde, "Biz Kenan'ın stüdyosuna gideceğiz. Sen boş yere bekleme" diyerek Orhan'ı yolladım. Kenan'la Sakız Ağacı'ndan Beyoğlu'na akan kalabalığa karışarak yürümeyi sürdürdük. Surp Asdvadzadzin Kilisesi'nin önünden geçerken, "Ne diyorsun bu işe?" diye sordu. </p>
<p class="calibre1">"Şantaj meselesine mi?" </p>
<p class="calibre1">"Evet, bu hiç aklımıza gelmezdi." </p>
<p class="calibre1">"Bütün ihtimalleri yeniden değerlendirmemiz gerek. Tabiî Reşat yalan söylemiyorsa..." </p>
<p class="calibre1">"Doğru" dedi dalgın bir tavırla. "Reşat yalan söylemiyorsa..." </p>
<p class="calibre1">Sustu Kenan. Başı önde yürümeyi sürdürdü. Birkaç metre gitmiştik ki, "Bana yalan söylemiyor gibi geldi" </p>
<p class="calibre1">diye mırıldandı. Sanki benimle konuşmuyor, sesli düşünüyor gibiydi. Görüşümü söylemek zorunda hissettim. </p>
<p class="calibre1">"Ben emin değilim." </p>
<p class="calibre1">"Haklısın, Reşat'ı hiç tanımıyoruz. Ama bu kadar karmaşık bir senaryo oluşturacak birine benzemiyor." </p>
<p class="calibre1">"Bu adamları küçümseme. Onların da kendilerine göre zekâları, ustalıkları, cinlikleri var." </p>
<p class="calibre1">"Tamam da söyledikleri öğrendiklerimizle uyuşuyor." Sözlerinin ikna edici olmadığını düşünmüş olacak ki açıkladı. "Aysun'un parayı nasıl bulduğunu şimdi daha iyi anlıyoruz." Yüzüme baktı. "Orada anlayamadığım konu, şu Catherine Varchand bağlantısı. Reşat’ın senaryosunda kadının yeri yok." </p>
<p class="calibre1">"Bunda anlamayacak ne var?" diyerek kendi fikrimi söyledim. "Demek ki Aysun, sandığımız gibi parayı Fransız kadından değil, şantajdan elde ediyordu. Yani şantajın Catherine Varchand'la bir ilgisi yok." </p>
<p class="calibre1">Kenan hemen onaylamadı beni. Birkaç adım attıktan sonra, "Bundan emin değilim" dedi. "Hatırlayacak olursak, Aysun, Catherine Varchand'ı tanıdıktan sonra evini taşıyor. Öncesinde parasız..." </p>
<p class="calibre1">"Ne yani, şantaj yapılan kişi Catherine Varchand mı?" </p>
<p class="calibre1">Sanki çok tuhaf bir tahminde bulunmuşum gibi birden yolun ortasında durdu. </p>
<p class="calibre1">"Bu da mümkün tabiî" dedi gülümseyerek. "Ama ben öyle düşünmemiştim. Ben Aysun'un, Catherine Varchand'dan aldığı bilgilerle şantaj yaptığını düşünmüştüm." </p>
<p class="calibre1">"Yani Catherine Varchand, Aysun'un ortağı mı diyorsun?" </p>
<p class="calibre1">Yine tuhaf tuhaf baktı yüzüme. </p>
<p class="calibre1">"Neden düşüncelerimiz buluşmuyor," diye söylendi. "Hayır Catherine Varchand, Aysun'un ortağı değildi. </p>
<p class="calibre1">Fransa'da Catherine Varchand'la tanıştığında kadın, ona biri hakkında çok önemli bilgiler verdi. Muhtemelen Aysun şantaj yapsın diye vermedi bu bilgileri. Ama Aysun'un o kişiye şantaj yaptığından haberi vardı." </p>
<p class="calibre1">"Şantajdan haberi olduğunu nereden biliyorsun?" </p>
<p class="calibre1">"Catherine Varchand, Aysun'a yazdığı mektupta 'uğraştığıni2 insanlar çok tehlikelidir' diyordu. Kızın böyle pis bir işe bulaştığını bilmese, öyle yazar mıydı?" </p>
<p class="calibre1">"Şöyle diyelim. Aysun'un o tehlikeli insanlara bulaştığım biliyor. Şantajdan haberli olduğu kesin değil. En azından mektupta yazanlardan bu çıkmıyor." </p>
<p class="calibre1">"Hiçbir ayrıntıyı atlamazsın değil mi?" dedi. Eleştiriyor mu yoksa övüyor mu anlayamadım. "Tamam, dediğin gibi olsun... Yine de bu durum, iyimser olmamızı engellemiyor." </p>
<p class="calibre1">"Neden iyimsermişiz?" </p>
<p class="calibre1">"Çünkü artık, şantaj yapılan kişiyi, yani muhtemel katili tanıyan biri var elimizde." </p>
<p class="calibre1">"Catherine Varchand" dedim. </p>
<p class="calibre1">"Eveeet" dedi keyifle. "Ne dersin Doktor Watson işin sonuna geldik mi?" </p>
<p class="calibre1">Doktor Watson'lığı bize yakıştırdığına göre beyefendi de naçizane Sherlock Holmes oluyordu. </p>
<p class="calibre1">"İyimser olmakta acele etme derim... Hem neden ben Watson oluyormuşum?" </p>
<p class="calibre1">"Oğlum" dedi sırıtarak, "Watson, hikâyelerin yazan olan Arthur Conan Doyle." </p>
<p class="calibre1">"Ama ünlü olan Sherlock Holmes" diye şakayla karışık itiraz ettim. </p>
<p class="calibre1">"Ooo Selim Bey ne zamandan beri ün düşkünü oldunuz?" </p>
<p class="calibre1">Arkadaşıma lakırdı yetiştirmeye hazırlanıyordum M, Kenan'ın cep telefonu çaldı. Arayan Katya'ydı. İki haber veriyordu. İlki Catherine Varchand'dan beklediğimiz mektup gelmişti. İkimiz de çok memnun olduk buna, ancak ikinci haber sevincimizi kursağımızda koydu. Nihat'ın sahaf dükkânının cam vitrinine birileri satanistlerin simgesi olan beş uçlu kocaman bir yıldız, yani bir pentagram çizmişti. </p>
<p class="calibre1"/>
<p class="calibre1">Yirmi dokuzuncu bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1"/>
<p class="calibre1">Stüdyoya girer girmez, kapıyı açan Katya'ya bir merhaba bile demeden, mektubu sordu Kenan. </p>
<p class="calibre1">Sevgilisinin dizginlenmez heyecanın tersine, Katya durgundu. </p>
<p class="calibre1">"Salonda" diye kısa bir yanıt verdi. Nihat'ın dükkânının vitrinine çizilen şeytan yıldızına takmış olmalıydı aklını. Kenan'ın konuyla ilgilenmesini, sorular sormasını bekliyordu. Kaygı duyuyor, korkuyor, güven duyduğu kişiler olarak bu tehlikeli duruma bir son vermemizi istiyordu. Fakat şu anda onunla ilgilenecek halimiz yoktu. Bizi ilgilendiren en önemli konu mektuptu. Yine de hızlı adımlarla salona yürürken genç kadına sormadan edemedim. </p>
<p class="calibre1">"Şu yıldız çizilme olayını kim haber verdi?" </p>
<p class="calibre1">"Dize aradı" dedi. "Bugün babasıyla görüşmüşler. Ayrılınca Nihat buraya geldi, Dize de dükkâna gitmiş. </p>
<p class="calibre1">Vitrindeki yıldızı görünce ödü kopmuş kızcağızın. Hemen babasını aradı. Olayı duyan Nihat'ın da beti benzi attı. Apar topar gitti dükkâna." Kınayan gözlerle Kenan'a bakarak sürdürdü. "Arasanız iyi olacak." </p>
<p class="calibre1">"Ararız" dedi Kenan. "Dükkânda Melek yok muymuş?" </p>
<p class="calibre1">"Yokmuş. Bursa'da şiir dinletisi mi ne, bir etkinlik varmış, oraya gitmiş. Dükkân sabahtan beri kapalıymış." </p>
<p class="calibre1">"Yıldızı çizenleri gören olmamış mı?" dedim. </p>
<p class="calibre1">"Komşulardan biri, gençten iki kişinin kaçtığını görmüş. Ama kim olduklarını bilmiyormuş." </p>
<p class="calibre1">Kenan yumruklarını sıkarak, "Mürsel'in çakalları" diye mırıldandı dişlerinin arasından. "Pis herif, güya bize gözdağı veriyor." </p>
<p class="calibre1">"Gözdağı değil, bu açıkça tehdit" diye kaygıyla söylendi Katya. "Yalanda stüdyonun kapışma da pentagram çizecekler." </p>
<p class="calibre1">"Boşuna endişeleniyorsun Katyacım" dedi Kenan anlayışlı bir tavırla. "Adamların bize zarar vermek gibi bir niyeti yok. Hem böyle bir niyetleri olsa bile burayı bilmiyorlar..." </p>
<p class="calibre1">"Öğrenmek çok mu zor? Avuç içi kadar yer. Hepimiz Beyoğlu'ndayız." </p>
<p class="calibre1">"Yapma Katya! Ne yani, adamlar işi gücü bırakıp bizi mi takip edecekler? Hem söylediğim gibi bunlar korkulacak adamlar değil. Bakma vitrine pentagram çizdiklerine. Biz Mürsel’in dükkânını bastık ya, onun intikamını almak istediler. Bunu da yaptıklarına göre artık bize bulaşmazlar." </p>
<p class="calibre1">Doğrusu, Kenan'ın söyledikleri beni bile ikna etmemişti. Katya birden durdu, sevgilisinin karşısına dikildi. </p>
<p class="calibre1">"Ben abartmıyorum. En yakın arkadaşının başı dertte, ama senin umurunda bile değil." </p>
<p class="calibre1">Yanıt vermek yerine, cebinden telefonu çıkardı Kenan. Kızmadan, öfkelenmeden, son derece sakin bir tavırla tuşlara bastı. </p>
<p class="calibre1">"Alo Nihatçım... Merhaba... İyi misiniz? Nedir durum? Anladım... Oraya gelmemizi ister misin? Tamam. </p>
<p class="calibre1">Melek ne zaman dönecek Bursa'dan? İstersen Dize'yi de bize getir. Yalnız kalmasın evde... Sen mi gideceksin? Yoo bence de çok iyi olur... Selim'in de çok selamı var... Görüşmek üzere..." </p>
<p class="calibre1">Telefonu kapatan Kenan bana döndü. </p>
<p class="calibre1">"İyilermiş. Hanın kapıcısı bundan sonra daha dikkatli olacakmış. Melek, Bursa'dan yarın dönecekmiş, ona haber vermemişler. Nihat bu gece kızıyla kalmak istiyor. Belki de böylece evine dönmüş olur." Katya'ya baktı. "Gördüğün gibi ortada korkunç bir durum yok. Nihat, siz işinize bakın diyor." </p>
<p class="calibre1">"Ne desin zavallı? Senin için bu soruşturmanın kendisinden daha önemli olduğunu biliyor." </p>
<p class="calibre1">Kenan'ın yüzünde duygusal, kırılgan bir ifade belirdi. </p>
<p class="calibre1">"Biraz haksızlık yapmıyor musun?" </p>
<p class="calibre1">"Yapmıyorum, içeri girer girmez arkadaşını soracağına, mektup nerede diyorsun?" </p>
<p class="calibre1">Kenan hâlâ sükûnetini koruyordu. </p>
<p class="calibre1">"Gelişmeleri bilmiyorsun" dedi. Sözcüklerin üzerine basa basa konuşuyordu. "Mektupta olayı çözecek çok önemli bilgiler olabilir. Eğer düşündüğümüz gibiyse bu iş kısa sürede bitecek." </p>
<p class="calibre1">"Bitecek mi?" </p>
<p class="calibre1">Katya'nın güvensiz bakışları bana çevrildi. </p>
<p class="calibre1">"Bitebilir" dedim, "bir ipucu bulduğumuzu sanıyoruz. Mektup bu konuda bilgi verebilir bize." </p>
<p class="calibre1">"İyi o zaman" diyerek hızlı, sert adımlarla salona yöneldi Katya. Biz de sabırsızlıkla onu takip ettik. </p>
<p class="calibre1">Masanın üzerinde duran mavi zarfı alıp, "Alın işte, mektup burada..." diyerek uzattı. "Ama bitsin artık..." </p>
<p class="calibre1">"Bitecek" dedi zarfı havada kapan Kenan. Az önceki duygusallığından sıyrılmış, avını kıstırmak üzere olan bir avcının hırsı gelip oturmuştu yüzüne. "Sen bunları düşünme bebeğim. O Mürsel denen herifin de canına okuyacağım. Nasıl oluyormuş bize bulaşmak, anlayacak." </p>
<p class="calibre1">"Kimsenin canına okumanı istemiyorum" dedi Katya. "Beladan uzak duralım yeter." </p>
<p class="calibre1">Üzerindekileri okumaya bile gerek görmeden, zarfı yırtarcasına açan Kenan bir yandan da sevgilisini yatıştırmaya çalışıyordu. </p>
<p class="calibre1">"Tamam hayatım, Başkomiser Cüneyt'le konuşup bu işi başımız ağrımadan çözeceğim. Sana söz." </p>
<p class="calibre1">Bunları söylerken ikiye katlanmış mektubu zarftan çıkarmış okumaya çalışıyordu. </p>
<p class="calibre1">"Sesli okusan da biz de duysak" diye uyardım onu. "Senin kadar ben de merak ediyorum yazılanları." </p>
<p class="calibre1"/>
<p class="calibre1">"Tamam da hem sesli okuyup, hem çeviri yapamam." </p>
<p class="calibre1">"O zaman Fransızca oku" dedi Katya. "Çünkü ben hiç merak etmiyorum." </p>
<p class="calibre1">Kenan Fransızca okumaya başladı. </p>
<p class="calibre1">"Mösyö Kenan..." </p>
<p class="calibre1">Arkadaşım şaşkınlıkla bana baktı. </p>
<p class="calibre1">"Mektubu senin adına yazdım" diye açıkladım. "Yapmasa mıydım?" </p>
<p class="calibre1">"Yoo, bir an afalladım hepsi bu." </p>
<p class="calibre1">Yeniden mektuba döndü. </p>
<p class="calibre1"/>
<p class="calibre1">Mösyö Kenan, </p>
<p class="calibre1">Duyduğum habere gerçekten çok üzüldüm. Aysun gibi genç, hayat dolu bir insanın ölümü ne kadar trajik, ne kadar acı. Üstelik Aysun'un korkunç bir cinayete kurban gitmiş olması, üzüntümü iki kat artırıyor. Yine de mektubuma yanıt vererek, beni meraktan kurtardığınız için size teşekkür borçluyum. </p>
<p class="calibre1">Bana sorduğunuz sorulara gelince, Aysun, bundan bir yıl önce yanıma geldi. Nicholas Flamel biyografimi okumuş. Gizli bilimlere, özellikle de Nicholas Flamel'e ilgi duyduğu için benimle konuşmak istiyordu. "Harry Potter"da Nicholas Flamel'in ismi geçince meraklılar artmıştı. Çoğuyla görüşmüyordum ama Türkiye'den geldiğini öğrenince onu kıramadım. Babam, Ekim Devrimi sırasında Rusya'dan kaçarken bir süre İstanbul'da kalmıştı. Güzel şehrinizi anlata anlata bitiremezdi. Ben de iki kez gelmiştim İstanbul'a. Bir masal mekânını andıran Topkapı Sarayı, Ayasofya, Sultanahmet Camii, Doğu Roma'dan kalan muhteşem mekanlarıyla tarihî yarımada, insanı büyüleyen Boğaz, Haliç özellikle de inanılmaz mimarî dokusuyla Beyoğlu İstanbul'u çok beğenmiştim. </p>
<p class="calibre1">O günlerden beri kafamda hep İstanbul'la ilgili bir kitap yazma fikri vardı. Aysun'u geri çeviremeyişimde yazmayı planladığım bu kitabın etkisi büyük oldu. Aysun'la görüşmeye başlayınca onu sevdim. Aramızda bir tür dostluk kuruldu. Artık en az haftada iki gün bana uğruyordu. Ben ona yazmayı düşündüğüm kitabı anlatıyor, Türkiye, İstanbul, özellikle de bir zamanlar Rusların yoğun olarak yaşadığı Beyoğlu hakkında sorular soruyordum. O da bana kendinden, sevgilisi Kartal'dan bahsediyordu. </p>
<p class="calibre1">Kartal için çok kaygılanıyordu; çocuk uyuşturucu bağımlısıydı. Uyuşturucu bağımlılığının ne demek olduğunu iyi bilirim. Kendilerim bu işten kurtarmaları son derece zordur. Aysun'u hayalci olmaması için uyardım. Ne var ki aşk, genç kızın gözünü kör etmişti. Sevgilisinin iyileşeceğine inanıyordu. Ben ise Aysun'un da uyuşturucuya başlayacağı endişesini duyuyordum. Bir başka endişem ise uyuşturucu tacirlerinin Kartal'ı satıcı olarak kullanmalarıydı. Kartal’ın onlara borcu olduğunu öğrenince bu kaygım daha da arttı. </p>
<p class="calibre1">Türkiye'ye dönmeye hazırlanan Aysun'a, sevgilisine bir şans daha vermesini ama uyuşturucuyu bırakamıyorsa, ondan ayrılmasını söyledim. Aysun sözlerimi hiç önemsemedi. Türkiye'ye döndükten sonra uyuşturucuyu bırakamayan Kartal'la ilişkisini sürdürdü. Bu arada benim için araştırmalar da yapmaya başlamıştı. Aysun oldukça zeki bir kızdı. İstediğimden daha iyi bilgiler yolluyordu bana. Ben de ona yolladığı bilgiler karşılığında ödemeler yapıyordum. Bir de şu hayırsız sevgilisinden kurtulabilseydi. Yapamıyordu... </p>
<p class="calibre1">Ne yazık ki zaman içinde benim söylediklerim birer birer gerçekleşmeye başlamıştı. Kartal uyuşturucu tacirlerinin elinde oyuncak oldu. Bunları Aysun'un bana yazdığı endişe yüklü mektuplardan anlıyordum. Ben de ona her yazdığımda, Kartal'dan, onun tehlikeli çevresinden kurtulması gerektiğini söylüyordum. Ne yazık ki o hâlâ umudunu koruyordu. "Kartal'ı kurtaracağım, onun uyuşturucu satıcılarının elinde bir kukla olmasına izin vermeyeceğim" diyordu. Zavallı çocuk, kimlerle uğraştığının farkında bile değildi. Bu aymazlık onun canına mal oldu. </p>
<p class="calibre1">Aysun'u düşününce içim acıyla doluyor. Neşe dolu, umut dolu, yaşam dolu bir kız... Onu kurtaramadığım için kendimi suçluyorum. </p>
<p class="calibre1">Keşke onu Paris'te kalmaya ikna edebilseydim, keşke Türkiye'ye hiç göndermeseydim... Çok üzgünüm... </p>
<p class="calibre1">Ama üzgün olmak Aysun'u geri getirmiyor. Artık dua etmekten başka çare gelmiyor elimden. Huzur içinde uyusun. </p>
<p class="calibre1"/>
<p class="calibre1">Okuması bitince, suratı asıldı Kenan'ın. İçinden bir kez daha okudu mektubu. Mektuptan umduğumuzu bulamamıştık. Catherine Varchand şantaj yapılan kişiyle ilgili hiçbir ipucu vermiyordu bize. Tersine bu cinayetlerin uyuşturucu mafyası tarafından işlenmiş olabileceği izlenimini yaratıyordu. Mektubu ikinci kez okuyup bitiren Kenan, "Ne yani?" diye söylendi öfkeyle. "Reşat bize maval mı okudu?" </p>
<p class="calibre1">"Mektuba bakarsan öyle gözüküyor" dedim. </p>
<p class="calibre1">Stüdyoda bir bozgun havası esmeye başlamıştı. Kenan, elinde mektup, yarınki çekimler için hazırlanmış, meyhane dekorunun ortasına kadar yürüdü. Düş kırıklığına uğramıştı, şaşkındı, ne diyeceğini bilemiyordu. </p>
<p class="calibre1">"Bu nasıl iş ya" dedi. İki adım daha attı. "Ne ummuştuk, ne bulduk. Kadın yalan yazıyor desem... Bunu neden yapsın?" </p>
<p class="calibre1">"Doğru" diye onayladım onu, "bunu neden yapsın?" </p>
<p class="calibre1">Deminden beri, oturduğu koltuktan sessizce bizi izleyen Katya, artık dayanamadı, </p>
<p class="calibre1"/>
<p class="calibre1">"Ben evime gidiyorum" diyerek ayağa kalktı. </p>
<p class="calibre1">Kenan, sevgilisine şöyle bir baktı, gitme demesini bekledim, yapmadı. </p>
<p class="calibre1">"Tamam hayatım, ben seni ararım" demekle yetindi. </p>
<p class="calibre1">Katya kırgın, öfkeli bir bakış fırlattı Kenan'a. Ama bizimkinin kafası öyle karışıktı ki, fark etmedi bile. Fark etse de şu anda sevgilisiyle uğraşacak hali yoktu. Katya da üstelemedi zaten. </p>
<p class="calibre1">"İyi akşamlar" dileyip çıktı. </p>
<p class="calibre1">Katya çıkınca az önce kalktığı koltuğa ben yerleştim. Kenan stüdyoyu arşınlamayı sürdürüyordu. Yanında ben olmama rağmen, sanki yokmuşum gibi düşünceleri kafasında evirip çeviriyor, makul bir açıklama bulmaya çalışıyordu. Hiçbir sonuca ulaşamayınca, karşımdaki koltuğa çöktü. Kederle, adeta acı çekiyormuş </p>
<p class="calibre1">gibi baktı yüzüme. </p>
<p class="calibre1">"Ne düşünüyorsun Selim?" </p>
<p class="calibre1">Ela gözleri bana yardım et diyordu. Ne var ki, benim de ondan farkım yoktu. </p>
<p class="calibre1">"Bilmiyorum. Artık ne düşündüğümü bile bilmiyorum..." Bir süre birbirimize baktık. "Belki de Başkomiser Cüneyt'e gitmeliyiz." </p>
<p class="calibre1">Kenan'ın kaşları çatıldı. </p>
<p class="calibre1">"O niyeymiş?" </p>
<p class="calibre1">"Elimizdeki bilgileri onunla paylaşırsak, belki soruşturmayı yeniden başlatır. Reşat'ı, hatta Rüstem'i yeniden sorguya alır. Biraz baskı görürlerse belki suçlarını itiraf ederler... Ya da bize söylemediklerini polise anlatırlar..." </p>
<p class="calibre1">"Yok abi, bence Cüneyt'e bulaşmayalım. Çünkü ona ne kadar güvenebileceğimizi bilmiyorum." Kısa bir sessizlikten sonra, "Sen bu işi onların yaptığına mı inanıyorsun?" diye sordu. </p>
<p class="calibre1">"Onlar ya da şu bahsettikleri adam..." </p>
<p class="calibre1">"Serçe Nuri mi?" </p>
<p class="calibre1">"Evet... Böyle bir adamın varlığı da kanıtlıyor ki, Çopurların bir rakibi var. Belki de Kartal bu çatışmanın kurbanı oldu." Kenan'ın ilgiyle beni dinlediğini görünce tezimi daha da geliştirdim. "Ancak araya daha yukarıdaki uyuşturucu baronları girdiler. Bu iki çeteyi barıştırdılar. Olan da Kartal ile Aysun'a oldu." </p>
<p class="calibre1">"Yani benim tezime yaklaştın" dedi gözleri ışıldayarak. "Belki Cüneyt de işin içindedir. Reşat'ı hapiste tutacak delilleri de o karartmış olabilir... Evet, evet, Nihat'ın dükkânına pentagram çizilmesi de planın bir parçası. Mürsel aracılığıyla bizi korkutup, bu işten çekilmemizi istiyorlar." </p>
<p class="calibre1">"O kadarından emin değilim. Eğer dediğin gibiyse işimiz çok zor." </p>
<p class="calibre1">Başımıza gelebileceklerin ağırlığından olsa gerek bir süre ikimiz de sustuk. Baktım Kenan konuşmaya niyetli değil, "Peki bundan sonra ne yapacağız?" diye sordum, </p>
<p class="calibre1">"Bilmiyorum" diyerek ayağa kalktı yeniden. Mektup hâlâ elindeydi. "Bilmiyorum abi. Belki de artık vazgeçmeliyiz." </p>
<p class="calibre1">Kenan'ın sözlerine inanmıyordum yine de denemek istedim. </p>
<p class="calibre1">"Bence çok geç değil. Hâlâ bunu yapabiliriz. Böylece kimseye de zarar gelmemiş olur." </p>
<p class="calibre1">"Sence öyle mi yapmalıyız?" dedi. Sesi cılız çıkmıştı. Sanki artık düşünme yetisini kaybetmiş, kendi yerine benim karar vermemi istiyor gibiydi. O anda ilk kez inandım Kenan'ın bu soruşturmadan vazgeçebileceğine. </p>
<p class="calibre1">"Mantıklı olan bu galiba..." diye tezimi destekledim. </p>
<p class="calibre1">"Doğru, mantıklı olan bu..." Acı acı gülümsedi. "Ya öldürülen Kartal ve Aysun? Ya suçsuz yere hapiste yatan Yunus?" </p>
<p class="calibre1">"Dünya adil bir yer değil" dedim. Lafımı ağzımdan alıp ikinci cümleyi kendi söyledi. </p>
<p class="calibre1">"Bizim görevimiz de adalet dağıtmak değil." </p>
<p class="calibre1">"Aynen öyle, ölenler için bir şey yapamayız. Fakat Yunus için daha iyi bir avukat tutabiliriz." </p>
<p class="calibre1">"Aslında yapmamız gereken bu..." dedi. Söylediğine kendi de inanmıyordu. Öyle yenilmiş, yıkılmış, öyle çaresiz bir hali vardı ki, "Bence durum o kadar da kötü değil" demek zorunda kaldım. "Fotoğraf çalışmaların hızla ilerliyor. Sergim istediğin zamanda açacaksın. Çok da büyük ilgi uyandıracak. Amacın bu değil miydi?" </p>
<p class="calibre1">"Evet bu, ama insan bir kez gerçeğin peşine düşünce, yalanla yetinmek zor geliyor." </p>
<p class="calibre1">Elindeki mektubu yeniden zarfının içine koydu. </p>
<p class="calibre1">"Hadi gidelim abi" dedi umutsuzca. </p>
<p class="calibre1">Çıktık. Sokak lambaları yanmış, Beyoğlu akşama teslim olmuştu. Caddeye yürürken köşeden kocaman iki köpek çıktı karşımıza. Biri siyah, öteki boz renkliydi. Ben ürküp, kenara çekildim. Kenan ise onları görünce, sanki eski dostlara rastlamış gibi gülümsedi. Köpekler de onu görünce keyifle kuyruklarını salmaya başlamışlardı. Önce siyah köpek yaklaştı. </p>
<p class="calibre1">"Eşkıya, oğlum ne yapıyorsun burda?" diyerek köpeğin başını okşadı. Eşkıya hiç yabancılık çekmeden keyifle sevdirdi kendini. Boz renkli köpek de yaklaşmış, Kenan'ı kokluyordu. "Kız Yosma, dolaşmaya mı çıktınız?" diyerek onunla da ilgilendi Kenan. Boşta kalan Eşkıya bana yaklaştı. Bir iki adım geriledim. </p>
<p class="calibre1">"Korkma" dedi. "Zararsızdır. Seninle tanışmak istiyor." </p>
<p class="calibre1">Sözleri beni yatıştırmaya yetmedi. </p>
<p class="calibre1">"Oğlum bunlar sokak köpeği, kuduz filan olur..." </p>
<p class="calibre1"/>
<p class="calibre1">"Yok be, Beyoğlu'nun en zararsız yaratıkları bunlar. Baksana kulaklarındaki işarete. Bunların bakımı, sağlık kontrolü yapılıyor." </p>
<p class="calibre1">Yine de dokunamadım Eşkıya adındaki köpeğe. Benden yakınlık göremeyince, yeniden arkadaşıma yöneldi. Kenan bir süre daha iki köpeği sevip, onlarla sanki insanmışlar gibi konuştuktan sonra yürüyüşümüze devam ettik. Köpekler durmuş, Kenan'ın arkasından bakıyorlardı. </p>
<p class="calibre1">"Belki de bu köpekler gibi olmalıyız" dedi Kenan. Hâlâ dalgındı, hâlâ düşünceliydi. "Yaşadığımızın farkına varmadan yaşamalıyız. Sadece bedensel ihtiyaçlarımızı karşılayıp, anın tadını çıkarmalıyız. Belki daha mutlu olurduk." </p>
<p class="calibre1">"Kesinlikle daha mutlu olurduk." </p>
<p class="calibre1">Durdu, ciddi misin gibilerden baktı. </p>
<p class="calibre1">"Niye şaşırdın?" diye sordum. </p>
<p class="calibre1">"Senden böyle bir cevap beklemiyordum. Sen her zaman mantıklı bir adam olmuşsundur." </p>
<p class="calibre1">"Eee?" </p>
<p class="calibre1">"Eee'si, az önce, keşke köpekler gibi olsak dedim, sen de bu sözlerimi onayladın." </p>
<p class="calibre1">"Ne var bunda?" </p>
<p class="calibre1">"Benim bildiğim Selim az önce söylediklerimi asla onaylamazdı, insan olmanın köpek olmaktan daha iyi olduğunu anlatırdı Üstelik haksız da sayılmazdı." </p>
<p class="calibre1">"Ama sen köpekler gibi olmalıyız derken, aslında şu an içinde bulunduğun durumdan kaçmak, kendini daha iyi hissetmek isteğini dile getiriyordun. Benim durumum da farklı olmadığı için, seni çok iyi anlıyor, bu yüzden onaylıyordum." </p>
<p class="calibre1">"Yani mantık dışına çıkmadın..." </p>
<p class="calibre1">"Öyle..." </p>
<p class="calibre1">Yeniden yürümeye başlamıştık. Ayhan Işık Sokak'ı yatay olarak kesen ve iki tarafında daha çok Yeşilçam çalışanlarının takıldığı kahvehanelerin, kafelerin, büfelerin yer aldığı Gazeteci Erol Dernek Sokağı'nı geçerken, "Yok, yok bence sen değiştin Selim" diye üsteledi Kenan. </p>
<p class="calibre1">"Sen değişmedin mi sanki?" </p>
<p class="calibre1">"Ben de mi değiştim?" </p>
<p class="calibre1">"Değiştin tabiî. Şu ölümsüzlük meselesini al. Sen böyle işlerle uğraşacak bir adam değildin. Hayatın tadını çıkartır, iyi vakit geçirmeye bakardın." </p>
<p class="calibre1">Sessizce güldü. </p>
<p class="calibre1">"Desene bir zamanlar bizim Eşkıya ve Yosma'yla aynı yaşam felsefesini paylaşıyormuşum." </p>
<p class="calibre1">"Hadi canım, o zavallı köpekler bir lokma ekmek bulmak için günde kaç kişiye kuyruk sallıyorlar biliyor musun?" </p>
<p class="calibre1">"Ben onlardan farklı mıyım zannediyorsun? Belki tanık olmadın ama gemilerini sigortalamak için ben de az yaltaklanmadım armatörlere..." </p>
<p class="calibre1">"Fakat ne Eşkıya ne Yosma ne de başka bir köpek, türdeşlerinin birbirlerini boğazlamalarının fotoğraflarını sergileyip ölümsüz olmayı düşlemez." </p>
<p class="calibre1">Bu kez yüksek sesle güldü. </p>
<p class="calibre1">"Bak bu doğru işte." </p>
<p class="calibre1">Neşesi yerine gelmeye başlamıştı. Onu böyle görünce ben de sevindim. </p>
<p class="calibre1">"Tabiî ya, aslında hepimiz değişiyoruz. Baksana bana, ilk kez başladığım bir işi yarıda bırakmayı düşünüyorum." </p>
<p class="calibre1">"İyi yapıyorsun... Sorumlu bir davranış." </p>
<p class="calibre1">"Evet." </p>
<p class="calibre1">Sesi pek güçlü çıkmamıştı. Soruşturmayı yarıda bırakmayı kabul edemiyordu. Kenan yeniden sessizleşmiş, içinden çıkamadığı düşüncelere dalıp gitmişti. İstiklal Caddesi'ne çıkınca, bu insan denizinin içinde onu böyle tek basma bırakmayı içime sindiremedim. </p>
<p class="calibre1">"Nereye gideceksin?" diye sordum. "Seninle gelmemi ister misin? </p>
<p class="calibre1">Eliyle dostça omzuma vurdu. </p>
<p class="calibre1">"Sağ ol Selimcim. Seni bugün çok yordum. Evine git, Gülriz, Burç, seni bekliyorlardır. Ben de Katya'yı bir arayayım. Galiba yine kalbini kırdık kızın." </p>
<p class="calibre1">"Öyle oldu. Araşan iyi edersin." </p>
<p class="calibre1">Kenan'dan ayrılıp, ünlü Levanten mimar Alexandre Vallaury'nin yaptığı, bugün İnci Pastanesi, Emek ve İpek sinemalarını kapsayan, ne yazık ki büyük bir bölümü kullanılmayan, Beyoğlu'nun en muhteşem yapılarından biri olan Cercle d'Orient binasının yanından Yeşilçam Sokağı'na girdim. Hâlâ Beyoğlu'nun en güzel sineması olan Emek'in önünden geçerken, gösterimdeki filme baktım. Başrollerini Richard Gere ile Winona Ryder’ın oynadığı duygusal bir filmdi. Geçen gün Gülriz'le muhallebicide yaptığımız sohbeti hatırladım. Gülriz’i alıp bir akşam gelmeliydi. </p>
<p class="calibre1">Ara sokaklardan Tarlabaşı'na inmeye uğraşırken, yaşadığımız heyecanın da artık sonuna geldiğimizi düşünüyordum. Sanki Kenan soruşturmadan kesinlikle vazgeçmiş gibi, bu serüvenin yaşamımıza bambaşka bir tat kattığını fark ediyor, tehlikelerine, risklerine rağmen bu soruşturma oyununun keyifli bir süreç olduğunu anlıyordum. </p>
<p class="calibre1">Eve girince Gülriz ile Burç'a bir merhaba dedikten sonra, belimdeki silahı kasaya koydum. Gülriz'in onu görmesini istemiyordum. Yemek henüz hazırlanmamıştı. Zaten ben de aç değildim, bir duble rakı alıp, serin havada balkonda oturup, Boğaz’ın ışıklarını seyretmeyi kuruyordum. Fakat ne mümkün? Burç Efendi ceketimin eteğinden tuttuğu gibi beni odasına sürükledi. Çarpım tablosunu öğreniyormuş, tek başına yapamazmış. Anne yemek hazırladığına göre, baba ona yardım etmeliymiş. Rakı keyfini zorunlu olarak bir yana bırakıp, oğlumuzun odasına gittik. Ha, bir de bu vardı; ders mutlaka onun odasında çalışılacak, başka yerde olmaz. O masasının basma, ben de yatağın kenarına oturdum. Başladık tekerlemeler söyleyerek, öne arkaya sallanarak çarpım tablosunu ezberlemeye. Burç bayılmıştı bu işe. Gülriz'in yemeğin hazır olduğunu bildiren çağrısı da olmasa geceyarılarına kadar sürdürürdü bu matematik oyununu. Burç'la birlikte banyoya girdik, ellerimizi yıkadık. Yemek masasının basma geçerken cep telefonum çalmaya başladı. Açtım. Pierre Duguie'ydi. Milanolular aramış. Benim İstanbul çağrımı kabul etmişler. Hazırlıklarını tamamladıktan sonra, on gün içinde burada olacaklarmış. Artık kapatacağını düşünürken, "Az kaldı unutuyordum. Şu senin aradığın hanım..." </p>
<p class="calibre1">"Catherine Varchand mı?" </p>
<p class="calibre1">"Evet, onu buldum." </p>
<p class="calibre1">"Bravo, nasıl buldun?" </p>
<p class="calibre1">"Aslında ben bulmadım, sekreterim buldu. Hem de çok basit bir yöntemle. Bizim hiç aklımıza gelmemişti; Paris telefon rehberine bakarak. Ne yazık ki haberler kötü. Kadın ölmüş. Hem de birkaç gün önce. Sabah eve gelen sekreteri onu yatağında ölü bulmuş. Solunum yetmezliği diyorlar. Çok yaşlıymış zaten. Ama öğrenmek istediğin konular varsa sekreterine sorabilirim. Kadının adı, Gloire Grainville, telefon numarasını da aldım." </p>
<p class="calibre1">"İyi yapmışsın" dedim, "eğer ihtiyaç duyarsak sekreterini ararız." </p>
<p class="calibre1">Telefonu kapattıktan sonra haberi Kenan'a versem mi diye düşündüm. Yapmadım, arkadaşım soruşturmayı bırakmak istiyordu, Catherine Varchand’ın ölmüş olmasının artık bizim için hiçbir önemi yoktu. </p>
<p class="calibre1"/>
<p class="calibre1">Otuzuncu bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">Ertesi gün yağmurlu bir sabaha açtım gözlerimi. Ev oldukça sakindi. Penceremin camına çarpan damlaların gürültüsünden başka ses duyulmuyordu. Saate baktım; dokuza geliyordu. Sessizliğin nedeni anlaşıldı. Uyuyup kalmış, Burç'un okul seremonisini duymamıştım. Günlerdir bu kadar derin uyumuşluğum yoktu. Usulca doğrulup, yatağın üzerinde oturdum. O anda kapı açıldı, Gülriz'in güler yüzü, odayı aydınlattı. </p>
<p class="calibre1">"Günaydın." </p>
<p class="calibre1">"Günaydın. Beni uyandırmamışsın..." </p>
<p class="calibre1">Perdeleri açmak için pencereye yönelen Gülriz, "O kadar huzurlu uyuyordun ki kıyamadım" dedi. Perdeleri çekti, içeri kül rengi bir ışık doldu. "Yoksa işin mi vardı?" </p>
<p class="calibre1">"Yoo, yo, işim filan yoktu" dedim ayağa kalkarken. "Aslında kaldırmadığın iyi olmuş. İhtiyacım varmış. </p>
<p class="calibre1">Günlerin yorgunluğu..." </p>
<p class="calibre1">Çalmaya başlayan telefon sözümü yarıda kesti. Eyvah, yoksa yine fabrikayı sel mi bastı, diye geçirdim içimden. Gülriz telefona benden yakındı; o açtı. Daha konuşmaya başlamadan korkuyla sordum. </p>
<p class="calibre1">"Memduh Bey mi arıyor?" </p>
<p class="calibre1">Gülriz telefona, "Alo" dedi. Karşıdakinin sesini alınca, bana dönerek sürdürdü konuşmasını: "Merhaba Kenan..." </p>
<p class="calibre1">Kenan mı? Tuhaf, sabah sabah niye arıyor ki? Yoksa yeni bir gelişme mi oldu? Mürsel'in adamları Nihat'a saldırmış olmasın? Kızı da yanındaydı. Çocuğu akşam eve yalnız göndermekle yanlış mı yaptık acaba? </p>
<p class="calibre1">Gülriz'in nezaket konuşmasının sona ermesini beklerken bu düşünceler endişeyle geçti kafamdan. Gülriz telefonu uzatınca, heyecanımı belli etmemeye çalıştım. Karanın yaşadıklarımızı öğrenip, tedirgin olmasını istemiyordum. </p>
<p class="calibre1">"Merhaba Kenan, ne haber?" </p>
<p class="calibre1">"Ben Paris'e gidiyorum," dedi damdan düşer gibi. "Onu haber vereyim dedim." </p>
<p class="calibre1">"Paris'e mi?" dedim hayretle. </p>
<p class="calibre1">"Paris'e" dedi arkadaşım. Son derece kendinden emin, kararlı bir ses tonuyla konuşuyordu. "Catherine Varchand'la konuşmam lazım abi. Kadın bizden bilgi saklıyor..." </p>
<p class="calibre1">Neler söylüyordu bu adam? Dün geceden beri ne değişmişti? </p>
<p class="calibre1">"Bilgi mi saklıyor? Bunu da nereden çıkarıyorsun?" </p>
<p class="calibre1">"Kadının başka bir kitabını buldum. Otobiyografisini yazmış..." </p>
<p class="calibre1">"Nerede buldun?" </p>
<p class="calibre1"/>
<p class="calibre1">"Aysun'un evinde..." </p>
<p class="calibre1">"Aysun'un evine mi gittin?" </p>
<p class="calibre1">"Evet..." </p>
<p class="calibre1">"Hani Katya'ya gidecektin?" </p>
<p class="calibre1">"Gidecektim. Senden ayrılınca onu aradım. Cep telefonu kapalıydı. Alışkanlık haline getirdi; ne zaman bana kızsa cep telefonunu kapatıyor. Ben de Baraka'dadır diye düşünerek, bara gittim. Erdinç, 'Buraya uğradı, uzun kalmadı' dedi. Eve gideceğini söylemiş. Ben de Katya'nın evine gitmek için çıktım. Lale Sineması’nın önüne geldiğimde, hani Beyoğlu'na dadanan sakallı bir meczup var ya, sokak başlarında durup vaaz veriyor, kötü kehanetlerde bulunuyor." </p>
<p class="calibre1">Söylediği adamı tanıyordum, adı Davut'tu. Beyoğlu esnafı ona "Deccal Davut" adını takmıştı. Birkaç kez bizim mağazanın önüne de çökecek olmuş, onu oradan uzaklaştırmıştım. Kimseye kötülüğü yoktu. Kendi kendine konuşur dururdu. Kenan'dan daha zararsız olduğunu söyleyebilirim. Emin olmak için sordum. </p>
<p class="calibre1">"Deccal Davut mu?" </p>
<p class="calibre1">Bu arada odadan çıkmaya hazırlanan Gülriz, el kol işaretiyle ben mutfağa gidiyorum diyordu. Başımla anladım derken, "Evet, işte o herif diye konuşmasını sürdürdü Kenan. "Deccal sinemanın merdivenlerine çıkmış, 'Ey hakikati arayanlar!' diyerek caddeden geçen kalabalığa sesleniyordu. 'Hakikatin ateşinde bir mum gibi eriyip yanmak isteyenler! Hakikat bu caddede değildir. Hakikat, mağazaların vitrininde değildir... </p>
<p class="calibre1">Hakikat, kadınların gözlerinde, dudaklarında, göğüslerinde, bacak aralarında değildir... Sinemaların koltuklarında, meyhane masalarında, içki kadehlerinde, sarhoşların gözyaşlarında değildir. Hakikat evlerdedir. Evlerin mutfağında, banyosunda, oturma odasındadır. Hakikat halının altındadır, buzdolabının içindedir, yastığınızın köşesindedir, resminizin çerçevesindedir, kütüphanededir. Kütüphanedeki kitapların içindedir. Hakikati bulmak için bakmak yetmez, görmek gerekir. Ey hakikati arayanlar! Eve dönün, kütüphanenize tekrar bakın. Hakikati anlatan o kitabı arayın. O kitabı bulana ne mutludur ki, hakikatin yanı sıra ölümsüzlüğün ışığıyla da aydınlanacaktır.' </p>
<p class="calibre1">Adam böyle diyordu işte." </p>
<p class="calibre1">"Ölümsüzlükten bahsedince sen de heyecanlandın tabiî" dedim gülerek. </p>
<p class="calibre1">"Saçmalama Selim. Hiç heyecanlanmadım, sadece bu rastlantıya güldüm. Hatta, bu da benim gibi aklını ölümsüzlükle bozmuş diye kendimle alay bile ettim." </p>
<p class="calibre1">"Ama yine de Aysun'un evine gitmekten kendini alamadın." </p>
<p class="calibre1">"Alamadım. Ancak beni o eve yönlendiren Deccal denen meczubun sözlerinden çok Katya'nın da Cihangir'de oturmasıydı. Katya'nın evine gittim. Işıklar yanmıyordu. Dinleniyor, diye düşündüm. Bazen müziği hafifçe açıp, kendine bir kadeh şarap doldurup, karanlıkta otururdu çünkü. Kapıyı çaldım, açılmadı. </p>
<p class="calibre1">Eve gelmemişti. Belki karnını doyurmak için bir yerlere uğramıştı. Binadan çıktım, ne yapacağımı bilmiyordum. Amaçsızca yürürken, Aysun'un evinin bulunduğu sokağa geldiğimi fark ettim. İşte o anda Deccal’ın sözlerini anımsadım. Hakikat evdedir, diyordu. Kızın evinin anahtarı hâlâ üzerimdeydi. Ani bir kararla eve girdim. Sanki ilk kez geliyormuşum gibi büyük bir dikkatle evin her yanını aradım." </p>
<p class="calibre1">"Zaten her yeri aramıştık" diye kestim Kenan'ın konuşmasını. </p>
<p class="calibre1">"Biliyorum. Yine de aramak istiyordum. Deccal’ın dediği gibi yaptım. Mutfağa, banyoya, oturma odasına, halının altına, buzdolabının içine, yastığın köşesine, resmin çerçevesine, kütüphaneye baktım. Ne bir ipucu ne de bir delil bulabildim. Kan ter içinde kalmıştım. Kendime de, Deccal'a da, ölen kıza da küfürler ederek yatağın üzerine oturdum. Dinlenirken, bakışlarım kütüphaneye kaydı. Artık aramaktan vazgeçmiştim, öylesine kitapların sırtına bakıyordum ki, Catherine Varchand yazısını okudum. Gözlerimi kısarak yeniden baktım. Yanılmamıştım, bizim Parisli Madam’ın kitabıydı. Önce "Nicholas Flamel" biyografisi sandım. Ama kitaba bakmaktan da kendimi alamadım. Kitabı elime alınca, sandığım gibi olmadığını anladım. Kitabın adı, Buruk Bir Gülümseyiştir Yaşam'dı. Sunuş sayfasını açınca, bu kitabın kendi yaşam hikâyesi olduğunu anladım. Kitabı alıp, evden çıktım." </p>
<p class="calibre1">"Yani Deccal'ın söyledikleri çıktı" dedim alaycı bir tavırla. </p>
<p class="calibre1">"Kuşkusuz bu bir rastlantıydı ama evet, adamın söyledikleri çıktı..." Kenan son derece ciddiydi. </p>
<p class="calibre1">Ben alaycılığımı sürdürdüm: </p>
<p class="calibre1">"Peki hakikati de buldun mu bari?" </p>
<p class="calibre1">"Tümünü değilse de önemli bir ipucu buldum." </p>
<p class="calibre1">Ben de ciddileştim. </p>
<p class="calibre1">"Kitaptan mı?" </p>
<p class="calibre1">"Kitaptan. Catherine Varchand’ın ailesi 1918 yılında Türkiye'ye kaçmış." </p>
<p class="calibre1">"Bu mu önemli ipucun? Bunu zaten biliyoruz, kadın mektubunda yazmıştı." </p>
<p class="calibre1">"Babasının Aleksandr Kirilov adında bir general olduğunu ve Catherine'in yani gerçek ismiyle Yekaterina Aleksandrovna Kirilova'nın dışında tüm ailesinin İstanbul'da öldürüldüğünü bilmiyorduk ama..." </p>
<p class="calibre1">"Öldürülmüş mü? Ne zaman?" </p>
<p class="calibre1">"1920 yılında..." </p>
<p class="calibre1">"Neredeyse bir asır önce... Kim öldürmüş?" </p>
<p class="calibre1"/>
<p class="calibre1">"Kitapta yazmamış. Bence kadın, katilin kim olduğunu biliyor ancak ailesinin öldürüldüğünü kanıtlayamadığı için isim vermemiş. Belki kendisini de öldürürler diye korkuyor. Zaten kitabın bitmesine daha yüz elli sayfa var." </p>
<p class="calibre1">Kafam karışmıştı. </p>
<p class="calibre1">"Bir dakika, bir dakika anlayamadım. Ailesi öldürülmüş demedin mi? Kadın nasıl kanıtlayamıyor?" </p>
<p class="calibre1">"Babası bunu Paris'e bir okula yollamış. Daha sonra kendisi de karısı ve küçük oğluyla birlikte, kızının yanına gidecekmiş. Ancak aile birden sırra kadem basmış. Yekaterina o sıralar henüz bir çocuk, üstelik dünya savaşlar, devrimler içinde. Her yer karışık. Olayı araştırması mümkün değil. Aradan yıllar geçtikten sonra birkaç kez İstanbul'a gelmiş ama olayın üzerinden o kadar zaman geçmiş ki hiçbir sonuca varamamış. </p>
<p class="calibre1">Otobiyografisinin okuduğum bölümlerinden anladığım kadarıyla kadın, babasının, annesinin ve iki yaşındaki erkek kardeşinin İstanbul'da öldürüldüğüne inanıyor. İşin ilginci bunu söylemekten çekiniyor. Baksana, bize yazdığı mektupta bu konudan hiç bahsetmiyor." </p>
<p class="calibre1">"Bu önemli bir ipucu olabilir diyorsun." </p>
<p class="calibre1">"Haksız mıyım? Kadınla yüz yüze görüşürsem, onu ikna edebilir, daha fazla bilgi alabilirim." </p>
<p class="calibre1">İşte yine o tuttuğunu koparan, heyecanlı, coşku dolu eski Kenan olmuştu. Fakat şimdi duyacakları, belki de arkadaşımın benden nefret etmesine yol açacaktı. </p>
<p class="calibre1">"Seni düş kırıklığına uğratmak istemem, ama ne yazık ki Catherine Varchand'la görüşemezsin Kenancım." </p>
<p class="calibre1">"Sen neden bahsediyorsun?" dedi. Sesi tizleşmişti, gergindi. "Neden görüşemezmişim?" </p>
<p class="calibre1">"Çünkü Catherine Varchand ölmüş." </p>
<p class="calibre1">"Ölmüş mü?" </p>
<p class="calibre1">"Evet, dün gece Pierre haber verdi. Yatağında ölü bulunmuş." </p>
<p class="calibre1">Kısa bir sessizlikten sonra </p>
<p class="calibre1">"Cinayet mi?" diye sordu Kenan. </p>
<p class="calibre1">"Neden cinayet olsun? Kadın doksan yaşında. Solunum yetmezliğinden öldüğünü söylüyorlar." </p>
<p class="calibre1">"Söylüyorlar mı? Bence bu bir cinayet. Kadının ağzına yastığı bastırıp, onu boğdular." </p>
<p class="calibre1">"Dur, sakin ol... Hemen karar vermeyelim. Oturup konuşalım." </p>
<p class="calibre1">"Konuşacak zaman yok! Paris'e gitmem lazım." </p>
<p class="calibre1">Paniklemiş gibiydi, sesi telaşlı çıkıyordu. </p>
<p class="calibre1">"Az önce söylediğimi duymadın galiba" diye uyardım. "Catherine Varchand ölmüş." </p>
<p class="calibre1">"Duydum, hem de çok iyi duydum. Ama bu kadının bir yakını, bir tanıdığı vardır herhalde. Ha, bu arada şu senin Pierre, adresi bildiğine göre bana yardımcı olur değil mi?" </p>
<p class="calibre1">"Olur, olur tabiî. Telefon numarası mağazada. Buluşalım da vereyim... Hem konuşmuş oluruz. Acaba ben de seninle mi gelsem?" </p>
<p class="calibre1">"Olmaz! Vakit yok. Anlamıyor musun Selim, telefonu kapatır kapatmaz, havaalanına gidiyorum." </p>
<p class="calibre1">"Ne..." diye söylendim. "Yani hemen, şimdi mi gidiyorsun?" </p>
<p class="calibre1">"Evet, on iki uçağıyla." </p>
<p class="calibre1">"Bilet filan?" </p>
<p class="calibre1">"Hepsi tamam..." </p>
<p class="calibre1">"Tuhaf adamsın vesselam. Nedir bu acele ya?" </p>
<p class="calibre1">"Sıkıldım Selim. Bu işi öyle ya da böyle bitirmek istiyorum." </p>
<p class="calibre1">Üstelemek anlamsızdı. </p>
<p class="calibre1">"O zaman ben Pierre'i arar, senin numaranı veririm. Cep telefonun yanında olacak değil mi?" </p>
<p class="calibre1">"Evet, yanımda olacak. Pierre'i bulursan iyi olur." </p>
<p class="calibre1">"Katya gideceğini biliyor mu?" diye sordum. </p>
<p class="calibre1">"Bilmiyor. Ona sen anlatır mısın?" </p>
<p class="calibre1">Bu kadarı da fazlaydı. </p>
<p class="calibre1">"Farkında mısın bütün pis işlerini bana yaptırıyorsun" diye çıkıştım. </p>
<p class="calibre1">"Ne yapayım oğlum, sizden başka kimim var? Sana zor geliyorsa Nihat'ı ara, o anlatsın." </p>
<p class="calibre1">"Nihat da arayamaz" diye direttim. "Oğlan, daha karısına, dükkânın vitrinine çizilen pentagramı anlatacak. </p>
<p class="calibre1">Sevgilinle sen konuşacaksın Kenan." </p>
<p class="calibre1">"Tamam, tamam..." </p>
<p class="calibre1">Sesi alıngan çıkmıştı. </p>
<p class="calibre1">"Dur kapatma hemen!" dedim. "Gelişmelerden beni haberdar et. Bana ihtiyaç duyarsan da hemen ara. Şu sıra fazla işim yok hemen atlar gelirim. Katya meselesi başka, soruşturma başka..." </p>
<p class="calibre1">"Biliyorum, biliyorum. Merak etme her akşam rapor vereceğim." </p>
<p class="calibre1">Pencereden dışarı baktım. Yağmur hızlanmıştı. Sert bir rüzgâr ağaçların dallarını oradan oraya savuruyordu. </p>
<p class="calibre1">Kenan'ın bu işten kolayca vazgeçebileceğini düşünerek nasıl da kendimi kandırmıştım. Bu işi çözdüğüne inanana kadar soruşturmayı sürdürecekti. Biz de şu dışarıdaki ağaçlar gibi onun rüzgârıyla savrulup duracaktık; tabiî bu arada kırılıp kopmazsak. Şu Catherine Varchand’ın kitabı da ilginçti. Adı da Buruk Bir Gülümseyiştir Yaşam’mış. O kitabı nasıl fark edemedim ki ben? Mutlaka görmüşümdür, demek ki umursamamışım; çünkü kütüphaneye bakarken Catherine Varchand adını bilmiyordum... </p>
<p class="calibre1">Ona belli etmememe rağmen Kenan'a kızıyordum. Soruşturmayı birlikte yürütüyorduk, ben öğrendiğim bilgileri, ulaştığım sonuçları, hatta düşünme tarzımı bile ona açıklamıştım. Oysa arkadaşım büyük bir bencillik göstererek, bir anda kararlarım tek basma almaya başlamış, beni sürecin dışında bırakmayı seçmişti. Keşke davranışının yanlışlığını yüzüne haykırabilseydim. Yapamamıştım işte, öğrendiklerim o kadar şaşırtıcıydı ki, olanı biteni kavrayıncaya kadar konuşma sona ermişti. Neyse olan olmuştu, Kenan Paris'e gidiyordu. Bakalım Paris, bu soruşturmaya, bizlere, yaşamlarımıza neler getirecekti? </p>
<p class="calibre1">Mağazaya gider gitmez, Pierre'i aradım. Bugün işi yoksa Kenan'a yardımcı olmasını rica ettim. Her zamanki gibi şanslıydı bizim Kenan hergelesi. Pierre öğleden sonra boşmuş, elinden geleni yaparmış ancak akşam arkadaşımla ilgilenemezmiş çünkü Camille'le buluşacakmış. Aman sevgilini Kenan'la tanıştırma demek istedim, şakayla karışık söylense de böyle bir isteğin uygunsuz kaçacağını anlayarak vazgeçtim. </p>
<p class="calibre1">Milanolular için hazırlanmam gerekiyordu. Ne var ki içimden hiç çalışmak gelmiyordu. Yine de Yeşim'den dosyalan getirmesini istedim. Dosyaları açtım, okumaya, notlar almaya başladım Verimli bir çalışma değildi, yalnızca vakit öldürüyordum. Yoksa ben de Kenan'ın ardından uçağa atlayıp Paris'e mi gitseydim? Yok canım bu biraz abartmak olurdu. Fakat soruşturmanın bütün seyrinin değişebileceği bir durumda böyle eli kolu bağlı oturmak, insana cehennem azabı veriyordu. Sekreterim Yeşim, Nihat'ın geldiğini haber verdiğinde saat öğlenin ikisini çoktan geçmişti. Tüh be, bu çocuğu da tümüyle unutmuştum. Hemen masadan kalktım, içeri giren Nihat'ı kapıda karşıladım. </p>
<p class="calibre1">"Ne haber Nihat? Nasılsın? Kusura bakma seni de arayamadım..." </p>
<p class="calibre1">Nihat umduğumun aksine oldukça neşeli görünüyordu. Yüzündeki yaralar tümüyle iyileşmese de, burnunun şişliği inmiş, göz aklarındaki kan dağılmaya başlamıştı. </p>
<p class="calibre1">"İyiyim, iyiyim merak etme, bende bir şey yok..." </p>
<p class="calibre1">"Dize nasıl, çok korktu mu kızcağız?" </p>
<p class="calibre1">"Yok be, gençler bizden daha kolay alışıyorlar tehlikeye. Korkmak şöyle dursun, bir tür eğlence gibi görüyor bu durumu. Sabah arkadaşları geldi dükkâna. Oğlanların hepsi şövalye kesilmiş. 'Nihat Amca hiç merak etme, biz Dize'yi yalnız bırakmayız' dediler." </p>
<p class="calibre1">"Bence Kenan'ın bu işi Başkomiser Cüneyt'le konuşması lazım. Mürsel denen herifi durdurmanın en kolay yolu bu." </p>
<p class="calibre1">Nihat'ın yüzünde çekingen bir ifade belirdi. </p>
<p class="calibre1">"Abi bence Başkomiser Cüneyt'e hiç bulaşmayalım. O herifin çelik mavisi gözlerini bir daha yüzüme dikmesini istemiyorum. Aman abi bizden uzak dursun." </p>
<p class="calibre1">"Bir fırça yedin diye bu kadar korkulur mu adamdan?" </p>
<p class="calibre1">"Yok abi ben bir daha o karakola gitmem. Başkomiser Cüneyt de bizden uzak dursun. Zaten Mürsel’in bize bulaşacağını da sanmıyorum. Adam polisin muhbiri, durup dururken başına niye bela alsın?" </p>
<p class="calibre1">"Olsun, yine de Kenan'ın Cüneyt'le konuşmasında yarar var" dedim. "Zaten senin de karakola gitmen gerekmiyor. Beni asıl kaygılandıran Melek. Olayı duyunca ne olacak?" </p>
<p class="calibre1">"Melekle konuştuk" dedi Nihat son derece rahat bir tavırla. </p>
<p class="calibre1">"Ne, olayı Melek'e anlattınız mı?" </p>
<p class="calibre1">"Anlatmak zorunda kaldık. Çünkü geceyarısı İstanbul'a döndü." </p>
<p class="calibre1">"Hani Bursa'da kalacaktı..." </p>
<p class="calibre1">"Abi Melek işte! Onu davet eden kitapçıyla şiir konusunda tartışmaya tutuşmuşlar. Adam bunun görüşlerini kabul etmeyince, sen kalk geceyarısı İstanbul'a dön." </p>
<p class="calibre1">"Eee, kabak da senin basma patladı tabiî." </p>
<p class="calibre1">"İnanmayacaksın ama hiç öyle olmadı Selim. Eve gelip, beni görünce sevindi Melek." </p>
<p class="calibre1">"Ne yani, boynuna atılıp, hoş geldin kocacım mı dedi?" </p>
<p class="calibre1">"Öyle demedi, ama senin burada ne işin var da demedi. Hatta sen burada yatamazsın deyip beni yatak odasından çıkarmaya bile kalkmadı." </p>
<p class="calibre1">"Peki, şu pentagram meselesine ne dedi?" </p>
<p class="calibre1">"Bize hiç kızmadı. 'Ben o Mürsel denen itin canına okurum. Hele bir daha dükkânın yanından geçsin, Aslıhan Pasajı'nı kafasına yıkarım' dedi." </p>
<p class="calibre1">Nihat'ın anlattıklarım hayretler içinde dinliyordum. </p>
<p class="calibre1">"Oğlum o zaman bu kadın seni gerçekten de seviyor be." </p>
<p class="calibre1">"Öyle galiba... Sadece sevgisini ifade ediş tarzı biraz garip." </p>
<p class="calibre1">Melekle barışmış olmasına Nihat çok sevinmişti. Geçen gece Baraka'da kansı için söylediklerinin hepsini unutmuşa benziyordu. Buna ister alışkanlık, ister sevgi diyelim onca yıllık beraberlikten sonra o da Melek'ten ayrı kalmayı istemiyordu. </p>
<p class="calibre1"/>
<p class="calibre1">"Olsun Nihatçım. Bence artık evine, dükkânına dön. Ayrıca Melek bize kızmakta çok da haksız değil. Kim olsa aynı tepkiyi verir. Gülriz olayı öğrense ne yapardı bilmiyorum. Katya işin içinde olmasına rağmen hâlâ kabullenemedi. Kadınlar haksız değil abi. Kenan bu kez çok abarttı. Biz de kabahatliyiz, ona uyduk..." </p>
<p class="calibre1">"Başka seçenek bırakmadı ki herif bize" diyerek Nihat da hoşnutsuzluğunu belirtti. İkimiz de ayakta duruyorduk. Konuşmanın heyecanından arkadaşıma otur diyememiştim. </p>
<p class="calibre1">"Geçsene şöyle, ayakta kaldın." </p>
<p class="calibre1">Nihat oturunca ben de karşısındaki koltuğa yerleştim. </p>
<p class="calibre1">"Biliyorsun değil mi" dedim. "Şimdi de kafayı Paris'teki kadına taktı." </p>
<p class="calibre1">"Biliyorum, Paris'e gidiyormuş. Sabah beni de aradı." </p>
<p class="calibre1">"Öyle mi, ne istiyormuş?" </p>
<p class="calibre1">"Durumumu merak etmiş." </p>
<p class="calibre1">"Katya'yı ikna et demedi mi?" </p>
<p class="calibre1">"Yok, başıma gelenler için benden özür diledi. Vitrinin önüne bir kepenk yaptırmamı, parasını kendisinin ödeyeceğini söyledi." </p>
<p class="calibre1">"Keşke her sorun parayla çözülebilseydi" diye mırıldandım. </p>
<p class="calibre1">Nedense Burç'u kastettiğimi zanneden Nihat endişeyle sordu: </p>
<p class="calibre1">"Burç iyi değil mi?" </p>
<p class="calibre1">"İyi, iyi akşam çarpım tablosunu ezberleyeceğim diye canıma okudu." </p>
<p class="calibre1">Nihat rahatlamıştı. </p>
<p class="calibre1">"Yemek yedin mi?" diye sordu. "Ben sabahtan beri açım." </p>
<p class="calibre1">Ben de kahvaltıda güçlükle yediğim bir dilim ekmekle duruyordum. Güzel bir yemek fena olmazdı. </p>
<p class="calibre1">"Yemedim, nereye gidelim." </p>
<p class="calibre1">"Hacı Salih'e gidelim mi?" dedi. Hacı Salih, Anadolu Pasajı'nda yer alan, Türk-Osmanlı yemekleri yapan lokantaydı. Beyoğlu'nun en nefis yemeklerini burada yiyebilirdiniz. Ben de ne zamandır gitmemiştim Hacı Salih'e. </p>
<p class="calibre1">"Tamam gidelim." </p>
<p class="calibre1">İştahla koltuğundan doğruldu Nihat. </p>
<p class="calibre1">"Çok iyi oldu. Biliyorsun Melek pek yemek yapmaz. Epeydir ev yemeği yemedim." </p>
<p class="calibre1">Toparlandık, kapıya yürürken, "Katya'yı da arayalım mı?" diye sordu Nihat. </p>
<p class="calibre1">İşte bundan emin değildim. Eğer Kenan'a hâlâ kızgınsa, öfkesini bizden çıkarabilirdi. </p>
<p class="calibre1">"Yok be Nihat" dedim, "istersen aramayalım, biz iki arkadaş baş başa yiyelim bugün." </p>
<p class="calibre1"/>
<p class="calibre1">Otuz birinci bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">Akşam işten çıktığımda yağmur hâlâ yağıyordu. Sağ olsun Orhan, arabayı Mis Sokak’ın Tarlabaşı girişine getirmişti de, şemsiyenin yardımıyla fazla ıslanmadan, atabilmiştim kendimi arabanın içine. Bundan sonrası tam bir felaketti. Yağmurla beraber iyice kördüğüm olan akşam trafiğinde, yarım saatte ancak birkaç yüz metre ilerleyebilmiştik. Taksim Meydanı'nın Gümüşsüyü çıkışında yakaladı beni Pierre'in telefonu. Cep telefonumun sesini duyunca önce Kenan sandım. Daha doğrusu arayan Kenan olsun istedim. Telefonun ekranında Pierre adını okuyunca yine de büyük bir düş kırıklığına uğramadım. Çünkü arayan Pierre de olsa bana arkadaşım hakkında bilgi verecekti. Yanılmamıştım, bizim iş bilir Fransız, Kenan'ı havaalanında karşıladığını, otele birlikte gittiklerini anlattı. Catherine Varchand’ın sekreteri olan Gloire Grainville onlara yarın için randevu vermişti. Sabahleyin birlikte gideceklermiş görüşmeye. Pierre'in sesi gergin gibiydi. Ben sormadan, o söyledi: </p>
<p class="calibre1">"Bu bir cinayet meselesi mi?" </p>
<p class="calibre1">"Bunu da nereden çıkardın?" dedim. </p>
<p class="calibre1">"Mösyö Kenan, Catherine Varchand'a otopsi yaptırılabilir mi, diye sordu. Kadının cinayete kurban gitmiş </p>
<p class="calibre1">olabileceğinden kuşkulanıyor." </p>
<p class="calibre1">"Sen ne dedin?" </p>
<p class="calibre1">"Ne diyebilirim ki? Hiçbir fikrim yoktu. Bizim avukata götürdüm onu." </p>
<p class="calibre1">"Herve Chartier'ye mi?" </p>
<p class="calibre1">"Evet. O da bunun ancak polisin talebi üzerine, savcının izniyle mümkün olabileceğini söyledi. Mösyö Kenan bu habere bozuldu." </p>
<p class="calibre1">Pierre'in sesindeki gerginlik endişeye dönüşmüştü. Bu akşam siyahı sevgilisiyle buluşup, romantik bir gece geçirmeyi düşlerken, cinayet, otopsi gibi laflar haklı olarak sinirlerini bozmuştu. Onu yatıştırmak için, </p>
<p class="calibre1">"Mösyö Kenan biraz heyecanlıdır" dedim "Çok ciddiye alma." </p>
<p class="calibre1">"Ben de fark ettim. Mesleği nedir, dedektif filan mı?" </p>
<p class="calibre1">"Hayır, sigortacı. Niye sordun?" </p>
<p class="calibre1"/>
<p class="calibre1">"Havaalanında onu karşılamaya gittiğimde kimliğime bakmak istedi." </p>
<p class="calibre1">Bu kadarı da fazlaydı. </p>
<p class="calibre1">"Sahi mi söylüyorsun Pierre?" </p>
<p class="calibre1">Şaşkınlık ve utanç içindeydim. </p>
<p class="calibre1">"Gerçi çok kibarca sordu ama..." </p>
<p class="calibre1">"Büyük kabalık yapmış." </p>
<p class="calibre1">"Önemli değil, davranışları bir garip zaten. Aldırmadım." </p>
<p class="calibre1">"Hay Allah, çok özür dilerim Pierre. Sen ona iyilik yapıyorsun, adamın davranışına bak." </p>
<p class="calibre1">"Takma kafanı. Her türlü insan var yeryüzünde. Mösyö Kenan da biraz gergin. Tehlikeli bir katilin peşine düşmüş bir polis gibi davranıyor. " Sustu. Olay onun da merakını kamçılamış olmalı ki dayanamayıp yeniden sordu: "Ne bu, bir tür soruşturma mı?" </p>
<p class="calibre1">Olayın ayrıntılarını anlatıp, Pierre'i daha da telaşlandırmak istemedim. </p>
<p class="calibre1">"Dediğim gibi biraz karışık iş. İstemiyorsan yarın onunla gitme. Sen üzerine düşeni fazlasıyla yaptın." </p>
<p class="calibre1">"Yok, yok söz verdim, gitmem lazım." </p>
<p class="calibre1">Pierre'in telefonunu kapadıktan sonra, onu Kenan'la tanıştırdığım için kendime lanetler okudum. Pierre’ın kimliğine neden bakmak ihtiyacı duymuştu ki? Yoksa bana anlatmadığı başka bağlantılar mı bulmuştu? </p>
<p class="calibre1">Arayıp bilgi vermemesi de ilginçti! </p>
<p class="calibre1">"Kenan Bey hâlâ olayın peşinde galiba?" </p>
<p class="calibre1">Soran Orhan'dı. </p>
<p class="calibre1">"Öyle" dedim zoraki bir gülüşle. "Şimdi de Paris'e gitti. Kafayı fena taktı bu işe." </p>
<p class="calibre1">"Kenan Bey iyi bir adama benziyor. Ben sevdim." </p>
<p class="calibre1">Kim sevmez ki diye geçirdim içimden, bir de makul olsa... </p>
<p class="calibre1">"Biraz delidir ama iyidir." </p>
<p class="calibre1">Gevrek gevrek güldü Orhan. </p>
<p class="calibre1">"Delilik de lazım Selim Bey." </p>
<p class="calibre1">"Kendine, ailene, arkadaşlarına zarar vermediğin sürece" dedim. Resmîleştiğimi fark eden Orhan anında toparlandı. </p>
<p class="calibre1">"Haklısınız Selim Bey." </p>
<p class="calibre1">Pierre'le konuştuğumuzdan bu yana aracımız ancak birkaç metre ilerleyebilmişti. Yağmur giderek hızlanıyor, önümüzde duran arabaların stop lambaları solgun kızıltılar bırakarak ıslak karanlığı aydınlatmak için boşuna çırpmıyorlardı. Az önceki konuşmamızın birden bıçakla kesiliverir gibi sona ermesinden tedirgin olan şoförüm, "Bu akşam yolda geceleyeceğiz galiba Selim Bey" dedi. </p>
<p class="calibre1">"Hakikaten çok kalabalık" dedim. Ama ne Orhan’ın tedirginliği ne yağan yağmur ne trafik sıkışıklığı umurumdaydı. Aklım Paris'teki arkadaşımdaydı. Ne yapmaya çalışıyordu bu adam? Daha fazla dayanamadım, cep telefonunun numarasını tuşladım. Uzun süre açılmadı telefon. Israrla çaldırdım. Bilmem kaçıncı çalışında açıldı. </p>
<p class="calibre1">"Alo!" </p>
<p class="calibre1">"Alo, Kenan! Oğlum niye açmıyorsun telefonunu?" </p>
<p class="calibre1">"Meşguldüm Selim" dedi. Sesi yorgundu, yabancılaşmıştı, uzaktı. "Otelin telefonundan bir avukatla konuşuyordum." </p>
<p class="calibre1">"Avukat mı?" </p>
<p class="calibre1">"Bizim Herve Chartier'yle de görüşmüşsün..." </p>
<p class="calibre1">"Kim söyledi?" </p>
<p class="calibre1">"Kim olacak Pierre..." </p>
<p class="calibre1">"Doğru ya Pierre..." </p>
<p class="calibre1">"Kenan sen iyi misin?" </p>
<p class="calibre1">"İyiyim, neden sordun?" </p>
<p class="calibre1">"Sesin bir tuhaf geliyor." </p>
<p class="calibre1">"İyiyim, şu uçak kazasından sonra uçmak biraz sinirlerimi bozuyor." </p>
<p class="calibre1">"Sinirlerin bozulduğu için mi Pierre’ın kimliğine bakma gereği duydun?" diye sokuşturdum lafı. </p>
<p class="calibre1">"Onu da mı söyledi?" </p>
<p class="calibre1">"Ne yapsın, şaşırmış adam. Birine iyilik etmeye gidiyor, iyilik edeceği adam ondan kuşku duyuyor..." </p>
<p class="calibre1">"Ya kusura bakma. Adamı tanımıyordum. Cep telefonumdan aradı. Havaalanındayım, dedi. Genelde Fransızlar bunu yapmaz. Kuşkulandım. Sonra pişman oldum, özür de diledim. İyi bir adam şu senin Pierre." </p>
<p class="calibre1">"İyi adamdır" diye tekrarladım. "Otopsi meselesi nedir? Yeni ipuçları mı buldun?" </p>
<p class="calibre1">"Henüz değil. Ama uçakta kadının kitabını bitirdim. Çok ilginç bilgiler var. Biliyorum, sen inanmıyorsun, ancak Catherine Varchand cinayete kurban gitmiş olabilir. Bu yüzden kadına otopsi yapılmalı." </p>
<p class="calibre1">"Herve Chartier bunun zor olduğunu söylemiş." "Herve Chartier çok ukala bir adam. Bu işten de hiçbir bok anlamıyor." </p>
<p class="calibre1"/>
<p class="calibre1">"Senin görüştüğün avukat, otopsi yaptırabilecek mi?" "Kolay değilmiş. En azından araştıracak. Ailenin otopsi istemesi önemliymiş. Yarın Catherine Varchand’ın sekreteriyle görüşeceğim. Onun aracılığıyla ailesine ulaşmaya çalışacağım. Belki onları ikna ederim." </p>
<p class="calibre1">"Umarım edersin. Bana haber vermeyi unutma." Hiç beklemediğim bir karşılık verdi arkadaşım. "Kusura bakma, bunun için söz veremem Selim." incindim; kendimi terk edilmiş, güvenilmez, yaşamın dışına atılmış </p>
<p class="calibre1">biri gibi hissettim. Üstelik bana bunu yapan en yakın arkadaşımdı. Kenan, sen hep bu kadar bencil miydin, yoksa bu soruşturma mı seni böyle boktan bir herif haline getirdi demek geldi içimden. Kendimi tuttum. </p>
<p class="calibre1">Soruşturmanın heyecanına kapılan arkadaşımın canını sıkıp, ona güçlük çıkarmak istemedim. </p>
<p class="calibre1">"Söz vermesen de aramaya çalış, olur mu?" diyerek kapadım telefonu. Ama telefonu kapadıktan sonra sakinliğimi kaybettim. Sahiden ne yapıyordu bu Kenan? Paris'e iner inmez neden böyle birden değişivermişti? Nihat'a anlatmış olabilir miydi? Bu kez Nihat'ın numarasını tuşladım. Daha birkaç saat önce birlikte yemek yediğim arkadaşımı dükkânda yakalamıştım. Sesi normaldi. Kenan benim gibi onu da aramamıştı. Nihat'la konuşmam sona erince, belki Katya'yı aramıştır diye düşündüm. Ne ki Katya'yı aramak o kadar kolay değildi. Eğer bu sabah Kenan'la kötü ayrılmışlarsa paparayı yemek bize düşebilirdi. </p>
<p class="calibre1">Muhtemelen de kötü ayrılmışlardı. Yani genç kadınla konuşmak hiç de akıllıca olmayacaktı. Bir süre merakımı, heyecanımı, hırsımı bastırıp, buğulanan penceremin camım silerek dışarıya baktım. Yanımda duran arabada sıkıntıdan esneyen on yaşında bir erkek çocukla göz göze geldik. Çocuk şöyle bir baktı, yüzümdeki ifadeden hiç hoşlanmamış olacak ki bir sen eksiktin dercesine, kaba bir hareketle başını çevirdi. </p>
<p class="calibre1">Ben de ona bakmaya çok meraklı değildim. Yeniden önüme, kucağımda öylece duran cep telefonuna döndüm. Ani bir kararla, yaptığımın yanlış olduğunu bile bile Katya'nın numarasını tuşladım. Hemen açtı telefonu Katya. </p>
<p class="calibre1">"Merhaba Selim" dedi umduğumun aksine son derece dostça bir sesle. </p>
<p class="calibre1">"Merhaba Katya. Nasılsın, iyi misin?" "İyiyim... iyiyim..." </p>
<p class="calibre1">Sustu. Aramızda uzayan sessizlik, sanki beni neden aradın der gibiydi. </p>
<p class="calibre1">"Kenan Paris'e gitmiş" diye bozdum sessizliği. "İşler yolunda mı, diye aradım." </p>
<p class="calibre1">"Öyle oldu" dedi hoşnutsuz bir sesle... "Güya bu gezi sonmuş. Eğer aradığını bulamazsa, soruşturmayı kesin olarak bırakacakmış. Sen ne diyorsun, bu kez bırakacak mı?" </p>
<p class="calibre1">"Umarım bırakır. Peki soruşturma nasıl gidiyormuş?" </p>
<p class="calibre1">"Bilmem. Uçaktan inince, sağ salim geldim diye aramıştı. Bir daha aramadı. Gece arar herhalde. Seni de mi aramadı?" </p>
<p class="calibre1">Yalan söylemek zorunda kaldım. </p>
<p class="calibre1">"Aramadı, çok merak ediyorum birazdan ben onu ararım." </p>
<p class="calibre1">"Selimcim, senden rica ediyorum, ona artık bu işi bırakmasını söyle. İki dekor hazırladık, fotoğrafların çekilmesi için onu bekliyoruz. O da Paris'te cinayet çözmeye çalışıyor. Artık bu saçmalığa bir son verin." </p>
<p class="calibre1">"Keşke beni dinlese... Merak etme, yine de söyleyeceğim." </p>
<p class="calibre1">Yok, Kenan dağılmış olmalıydı. Sadece beni değil, Nihat'ı da, Katya'yı da arayacak zaman bulamamıştı. </p>
<p class="calibre1">Belki de Katya'ya söz verdiğinden, soruşturmayı sonuçlandırmak için eline geçen bu son fırsatı en iyi biçimde değerlendirmek istiyordu. Bu nedenle bizimle telefonla konuşmayı bile kayıp sayıyordu. Bakalım yaşlı Madam’ın sekreteri, Gloire Grainville adındaki şu kadın neler anlatacaktı? </p>
<p class="calibre1">O akşam, Orhan’ın korktuğu gibi yolda gecelemedik yalnızca iki saat geç kaldım. Hayret, Burç erkenden yatıp, uyumuştu. Yatağında derin derin soluk alıp veren oğlumu gördükten sonra, "Ateşi yok değil mi?" diye kaygıyla sordum kanma. </p>
<p class="calibre1">"Yok, yok şükür iyi" dedi Gülriz. "Bugün kapalı salonda jimnastik yapmışlar. Herhalde yine çok yordu kendini." </p>
<p class="calibre1">"Sınıf öğretmeniyle konuşmak lazım. Biraz dikkat etsinler." </p>
<p class="calibre1">"Hafta başı okula gideceğim. Öğretmenin doğum günüymüş, küçük de bir hediye götüreyim diyorum." </p>
<p class="calibre1">"Yani bir tür rüşvet..." Gülriz'in yüzü asılır gibi olunca lafı değiştirdim. "Ama yararı olacaksa götür. Burç'a göz kulak olsun da, ne isterse alalım." </p>
<p class="calibre1">Sıradan gecelerden biriydi. Allah'tan televizyon kanallarından birinde Agatha Christie'nin, Şark Ekspresi'nde Cinayet adlı romanından uyarlanan film vardı da zamanım iyi geçti. Amerikan ve Avrupa sinemasının usta oyuncularını bir araya getiren filmi daha önce görmüş olmama rağmen yine zevkle izledim. </p>
<p class="calibre1">Ünlü Belçikalı dedektif Hercule Poirot, bir grup zeki insanın ustaca işlediği, karmaşık cinayeti filmin sonunda açıklıyordu. Ancak katillerin suçlu mu yoksa suçsuz mu oldukları yargısını izleyiciye bırakıyordu. Film. sona ererken, doğal olarak kafam yeniden Kenan'a takıldı. Bakalım benim zeki arkadaşım, Hercule Poirot gibi biraz zorlansa da sonunda olayı çözecek miydi? Yoksa, dönüp yardım mı isteyecekti? Açık söylemek gerekirse, artık onun başarısız olmasını istiyordum. Bugüne kadar hep onun dediği olmuştu, hep o bize yol göstermişti. Beni devre dışı bırakmaya kalkmasının nedeni de kendisine duyduğu bu güvendi. Ama bu kez farklı olsun istiyordum. Bu kez Kenan başarısız olsun, işi yüzüne gözüne bulaştırsın istiyordum. Artık aramızdaki tek zeki insanın kendisi olmadığını anlamasının vakti gelmişti. Böyle düşünmeme rağmen, Kenan'ın olayı çözemeyeceğinden çok da emin değildim. Catherine Varchand’ın otobiyografisinde ne yazdığını bilmiyordum. Kenan o kitabı okuduktan sonra soruşturmayı bırakma kararından vazgeçtiğine göre gerçekten de önemli ipuçlarına ulaşmış olabilirdi. Acaba neyi, nereye kadar öğrenmişti? Ancak hâlâ pek çok sorunun yanıtım bulamamış olmalıydı ki, Paris'te çırpınıp duruyordu. </p>
<p class="calibre1">Ertesi gün öğleye kadar ne Kenan'dan ne de Pierre'den bir haber çıkmıştı. Yemekten sonra Pierre'i aradım. Benim Fransız heyecanlıydı. </p>
<p class="calibre1">"Mösyö Kenan gerçekten de çılgın biri" diye başladı söze. </p>
<p class="calibre1">"Yine ne yaptı?" diye sordum. </p>
<p class="calibre1">"Gloire Grainville'le yani ölen kadının sekreteriyle neredeyse kavga edecekti. Şu otopsi meselesi yüzünden. Adam aklını cinayete takmış... Gloire Grainville gayet makul bir kadın. Bizi hiç tanımamasına rağmen, son derece kibar bir tavırla karşıladı. Mösyö Kenan'ın sorduğu her soruyu uzun uzun yanıtladı. Bir mektup meselesi varmış, bir süre onun üzerine konuştular. Kadının mektuptan haberi yokmuş galiba. Gloire Grainville, neredeyse Catherine Varchand’ın hayatını anlattı. Zaten senin arkadaşın, anlatılanların çoğunu biliyordu. Sonra Aysun diye bir Türk kızından bahsettiler. Gloire Grainville de tanıyordu kızı. Ölen kadın bu kızla yazışıyormuş. Kızdan 1920'li yıllarda İstanbul'da kaybolan ailesi hakkında bilgi toplamasını istemiş. Kız da kadına yardım etmiş. Kızın bir de uyuşturucu bağımlısı sevgilisi varmış. Kız ile sevgilisi öldürülmüş </p>
<p class="calibre1">galiba. Uyuşturucu ticareti yapan bir çeteden bahsettiler. Senin de söylediğin gibi biraz karışık bir konu. Ama Mösyö Kenan, Catherine Varchand’ın öldürüldüğünü iddia edince, sekreteri şoka uğradı. Çünkü tam otuz yıldır birlikteymişler. Gloire Grainville, kadının kızı gibiymiş. O anda Gloire Grainville’ın yüzünü görmeliydin. </p>
<p class="calibre1">Mösyö Kenan, kadının halini görmüyormuş gibi, 'Cesede otopsi yapılmalı. Lütfen beni Madam’ın ailesiyle görüştürün' deyip duruyordu. </p>
<p class="calibre1">Zavallı Gloire Grainville, 'Madam’ın benden başka kimsesi yok' dese de arkadaşın inanmadı. Galiba Gloire Grainville'den de kuşkulanmaya başlamıştı. Kadın ise kibarlığını son ana kadar korumaya özen göstererek, 'Mösyö lütfen biraz mantıklı olun. Catherine Varchand doksan yaşındaydı, üstelik on yıldır solunum yetmezliği vardı. Bu doğal bir ölümdü' diye onu ikna etmeye çalıştı. </p>
<p class="calibre1">Ama seninki kafayı cinayete takmıştı. </p>
<p class="calibre1">'Anlamıyorsunuz, onu öldürdüler' diye tekrarlıyordu. </p>
<p class="calibre1">Sonunda iş öyle bir hale geldi ki o kibar kadın, 'Konuşma burada bitmiştir' diyerek bize kapıyı göstermek zorunda kaldı." </p>
<p class="calibre1">"Kenan ne yaptı?" </p>
<p class="calibre1">"Ne yapacak, kadın kapıyı gösterince o da benim gibi önüne bakarak çıktı daireden. Büyük bir düş </p>
<p class="calibre1">kırıklığına uğramıştı. Bir türlü sakinleşemiyordu. Sokakta yürürken bile, 'Otopsi yapılmalı... Otopsi yapılmalı' </p>
<p class="calibre1">diye mırıldanıyordu. </p>
<p class="calibre1">O kadar kötü görünüyordu ki, kadına yaptığı kabalığa rağmen onu teselli etmek zorunda kaldım." </p>
<p class="calibre1">"Şimdi nerede?" </p>
<p class="calibre1">"Bilmiyorum. Bana teşekkür edip ayrıldı yanımdan. Herhalde İstanbul'a dönecektir." </p>
<p class="calibre1">Görünüşe bakılırsa, Kenan istediği sonuca ulaşamamıştı. Ne yalan söyleyeyim, bu duruma hiç üzülmemiştim. Ona yardımcı olmaya çalışırken en yakın arkadaşım hiçbir açıklamada bulunmadan, bir özür bile dilemeden beni soruşturmanın dışına itmişti. Hep olduğu gibi sadece kendi zekâsına güvenerek, bu işi yalnız başına çözebileceğine inanmıştı. Zaten şu ölümsüzlük takıntısı da ukalalığından, kendine duyduğu güvenden ortaya çıkmamış mıydı? Neymiş efendim, beyefendiyi kimse takmıyormuş. Nasıl taksınlar, insanlar fotoğraf sanatçısı olabilmek için bir ömür harcıyorlar. Sen birkaç sergi aç, Türkiye'nin, belki de dünyanın en büyük fotoğrafçısı olarak anılmayı bekle. Öldükten sonra da adının fotoğrafçılık tarihinin sayfalarına altın harflerle yazılmasını iste. Ayrıca hangi sanatçı ben ölümsüz olacağım diye yaratır ki? Katya az mı anlattı? Dinleyen kim? Herifte bir ego var, hepimizin mahvına sebep olsa da, illa istediğini yapacak. </p>
<p class="calibre1">Fakat görüldüğü gibi papaz her zaman pilav yemiyor. Kenan Efendi ya da Pierre'in deyimiyle Mösyö Kenan, şimdi uçağına binmiş kös kös İstanbul'a dönüyordu işte. </p>
<p class="calibre1">Aslına bakarsanız, kızgınlığım bir yana, olayın böyle sonuçlanması Kenan dahil hepimizin yararınaydı. </p>
<p class="calibre1">Nihat'la arası düzelmeye başlayan Melek artık başımızı ağrıtamayacak, ben İtalyan ortaklarımla yeni fabrikamın temellerini atacağım, Katya fotoğraf çekimleriyle gönlünce uğraşacak, daha da önemlisi sevgilisi için de kaygılanmayacaktı. Tabiî sevgilisi ona söz verdiği halde, araştırmayı sürdürmezse. Doğrusu bu beni hiç şaşırtmazdı. Ama Paris seçeneği boş çıktığına göre, artık fazla ısrarcı olacağını sanmıyordum. İki gündür gösterdiği tuhaf davranıştan sonra artık benim yardımımı da isteyemezdi. </p>
<p class="calibre1">Oturduğum masadan kalktım. Ofisimin penceresinden aşağıya İstiklal Caddesi'ne baktım. Yağmur durmuş, puslu bir hava çökmüştü caddeye. Sanki bu puslu havayı yarmak istercesine hızlı adımlarla gelip geçiyordu insanlar, ama o nemli yoğunluk hiç azalmadan öylece duruyordu. Boğuk havanın kasvetinden midir nedir, iyimserliğim uzun sürmedi. Kenan gerçekten de dönüyor muydu İstanbul'a? Yoksa bu, sadece Pierre'in tahmini miydi? Böyle bir bozgun anında kendini yalnız hissedip, bizi aramaz mıydı Kenan? </p>
<p class="calibre1">Aramazdı. Bir katır kadar inatçıydı. Hem aramak için yüzü de tutmazdı. Öyle ya, başarıya koşarken, tek başına yürüyecek, yenildiğinde elimden tutun diye bize seslenecek... Hayır, Kenan bunu yapmayacak kadar gururludur. Belki de beni kırdığının farkında bile değildi. Sanmıyorum, Kenan hiçbir ayrıntıyı atlamazdı. En azından yanlış yaptığını bilir, yanlışını sürdürse bile sonunda özür dilerdi. Fakat henüz ortalıkta özür dileyen kimse yoktu. Belki de Kenan'ın henüz Paris'te işi bitmemiştir. Hâlâ Catherine Varchand'a otopsi yaptırmaya çalışıyordur. Ama Kenan'ın hiçbir kanıta, hiçbir mantığa sığamayan sözlerine dayanarak, kim ölmüş bir kadını mezardan çıkarıp, bıçak altına yatırır? Kenan bunu düşünemez mi? Düşünemeyebilir. Pierre'in anlattıklarına bakılırsa, bizimki bir tür delilik geçiriyor. </p>
<p class="calibre1">Yeniden masama döndüm. Bakışlarım masanın üzerinde duran cep telefonuma kaydı. Gururu unutup, yine ben mi arasam Kenan'ı, diye geçirdim. Hayır, bu kez aramayacaktım. Mademki o beni dışlamıştı, mademki benim yardımıma ihtiyacı yoktu, bildiği gibi yapsın, çözebiliyorsa kendi başına çözsündü bu gizemi. </p>
<p class="calibre1"/>
<p class="calibre1">Otuz ikinci bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">Ertesi gün cumartesiydi. Üç gündür yağan yağmur sonunda dinmişti. Gökyüzünde karınlan siyah, iri bulutlar birer felaket habercisi gibi dolaşsa da, güneş onlara inat parıldamayı sürdürüyordu. Kenan'dan hâlâ bir haber yoktu. Burç'un okulu olmadığı için haftanın bu günü ailece neşe içinde kahvaltı yapıyorduk. Ama zavallı Burç sadece bununla yetinmek zorundaydı. Çünkü kahvaltıdan sonra Gülriz'le birlikte terapistine gidecekti. Başlarda terapiste gitmek istememişti. Bu tavrında o günlerdeki asık suratlı, kuralcı bir adam olan terapisti Hikmet’in oğlumla iletişim kuramaması da etkili olmuştu. Yine de çok sorun çıkarmamıştı Burç. Biraz mızmızlansa da, duruma alışmış, özellikle de, Hikmet’in yerini, tombul yanaklı, mavi gözlü, son derece sevimli bir adam olan Klaus Zimmermann alınca, terapi seanslarım bir tür oyun olarak kabul etmeye başlamıştı. Artık her cumartesi öğleden önceleri onun terapiye gitme zamanıydı. </p>
<p class="calibre1">Karım ile oğlumu yolcu ettikten sonra tıraş olmak için banyoya girdim. Yüzüm köpük içindeyken bir ses duyar gibi oldum, dikkatle dinledim. Yanılmamıştım cep telefonum çalıyordu. Yüzümü havluyla kurulayıp, hızla çıktım banyodan. Mutfakta, şarja takılı bıraktığım telefona ulaştığımda en az beş kere çalmıştı. </p>
<p class="calibre1">Arayanın benimle önemli bir işi olmalı ki, vazgeçmiyordu. Telefonu elime alır almaz, bakışlarım ekranına kaydı. Evet, arayan Kenan'dı. Ona çok kızmış olmama rağmen sesini duyunca yine de heyecanlanmaktan kendimi alamamıştım. </p>
<p class="calibre1">"Merhaba Selim..." </p>
<p class="calibre1">"Merhaba Kenan Bey. Demek sonunda bizi hatırlayabildiniz." </p>
<p class="calibre1">Sessizlik oldu. </p>
<p class="calibre1">"Hemen görüşmemiz lazım" dedi. Gergin ama kendinden emin bir sesle konuşuyordu. </p>
<p class="calibre1">"Döndün mü?" </p>
<p class="calibre1">"Döndüm. Stüdyodayım. Önemli sonuçlara ulaştım. Bunları sana anlatmam gerek." </p>
<p class="calibre1">Ne kadar da soğuktu. Ona yakışan davranışı bu kez ben üstlendim; işi şakaya vurdum. </p>
<p class="calibre1">"Lütfen dersen gelirim." </p>
<p class="calibre1">Kenan'ın gevşeyecek gibi bir hali yoktu. </p>
<p class="calibre1">"Şaka yapmıyorum Selim. Mutlaka görüşmemiz lazım. Hemen." </p>
<p class="calibre1">"Tamam" dedim ben de ciddileşerek, "en geç bir saate kadar oradayım." </p>
<p class="calibre1">Öyle meraklanmıştım ki, tıraş olmayı filan bıraktım, hızla giyindim, pardösümü sırtıma geçirirken, kasadaki Orhan’ın tabancasını hatırladım. Bir an duraksadım. Lazım olabilirdi. Kasayı açıp Beretta'yı aldım. Hafta sonları Orhan arabayı bana bırakıyordu. Volvo'ya atlayıp, motoru çalıştırdım. Vakit henüz erkendi, trafik sakindi. Söylediğimden çok önce, otuz beş dakikada varmıştım Beyoğlu'na. Cihangir'den geçerek Ayhan Işık Sokak'a arka yoldan girdim. Arabayı, sokağın altındaki otoparka bıraktım. Hızlı adımlarla babamın yıktırmaya bir türlü kıyamadığı, apartmanların arasında ezilip kalmış üç katlı evimize yöneldim. Kapıyı Kenan açtı. Yüzü de sesi gibi soğuktu, ama gözleri Pierre'in söylediği çılgın tanımlamasını hak ediyordu. Göz akları uykusuzluktan kan çanağına dönüşmüştü, gözbebekleri büyümüş, sanki sizi içine alacakmış gibi derin derin bakmaya başlamıştı. </p>
<p class="calibre1">"Kenan ne bu hal!" diyerek sarıldım arkadaşıma. </p>
<p class="calibre1">"Yorgunum" dedi. Doğru dürüst sarılmamıştı bile. Neler oluyordu böyle? Neyse, birazdan anlayacaktım nasıl olsa. Salona yürürken sordum. </p>
<p class="calibre1">"Bu sabah mı döndün?" </p>
<p class="calibre1">"Hayır, dün gece..." </p>
<p class="calibre1">"Niye aramadın?" </p>
<p class="calibre1">"Yapmam gereken işler vardı." </p>
<p class="calibre1">Ayrıntıya girmeden, isteksizce yanıtlamıştı sorularımı. Salona girinceye kadar soru sormadım. Salonda kimseyi göremeyince, "Katya yok mu?" diye sordum. </p>
<p class="calibre1">"Yalnız kalalım istedim. Konuştuklarımızı başkalarının duymasına gerek yok. Önce ikimiz konuşmalıyız. </p>
<p class="calibre1">Onları yolladım... Sabah Nihat da gelmişti. Onu da Katya'yla Arnavutköy'e gönderdim. Bir marangoz ustası varmış, onunla konuşacaklar." Başıyla koltuğu gösterdi. "Otursana." </p>
<p class="calibre1"/>
<p class="calibre1">Otururken sordum: </p>
<p class="calibre1">"Neler oluyor Kenan?" </p>
<p class="calibre1">Boynunu hafifçe büktü, sanki ona hiç beklemediği bir kötülük yapmışım, sanki sevdiği kadını elinden almışım gibi nefret, keder karışımı bir ifadeyle baktı yüzüme. </p>
<p class="calibre1">"Olanları öğrendim Selim" dedi. Arkasını getirecek diye bekledim. Bakışlarını kaçırdı. Söylemekte zorlanıyor gibiydi. Sakin bir tavırla mırıldandım: </p>
<p class="calibre1">"Neyi öğrendin?" </p>
<p class="calibre1">Gözlerini yeniden yüzüme dikti. </p>
<p class="calibre1">"Anlamazlıktan gelme Selim." </p>
<p class="calibre1">Şaşkın bir ifade takındım. </p>
<p class="calibre1">"Neyi anlamazlıktan gelmeyeyim? Ne demek istiyorsun?" </p>
<p class="calibre1">"Yapma Selim!" Sesini yükseltmemişti, acı çeker gibi derinden konuşuyordu. "Ne demek istediğimi çok iyi biliyorsun." </p>
<p class="calibre1">Omuzlarımı geri atarak, ellerimi yana açtım. </p>
<p class="calibre1">"Valla bilmiyorum? Nereden bileyim?" </p>
<p class="calibre1">Usulca başını salladı. </p>
<p class="calibre1">"Oyun bitti Selim! Artık cinayetlerini saklayamazsın." </p>
<p class="calibre1">Oturduğum yerde doğruldum. </p>
<p class="calibre1">"Ne oyunu, ne cinayeti? Sen aklını mı kaçırdın Kenan?" </p>
<p class="calibre1">"Keşke aklımı kaçırsaydım" dedi derinden iç geçirerek. "Keşke aptalın biri olsaydım. Keşke seni dinleyip bu soruşturmaya hiç başlamasaydım." Sanki benden yardım istiyormuş gibi yüzüme baktı. "Ben ne yapacağım şimdi?" </p>
<p class="calibre1">"Neler olduğunu bilmiyorum ki, ne yapacağını söyleyeyim. İçeri girdiğimden beri beni suçlayıp duruyorsun. </p>
<p class="calibre1">Hiçbir açıklama yapmadın." </p>
<p class="calibre1">Ela gözleri koyu bir düş kırıklığıyla örtülmüştü. </p>
<p class="calibre1">"İnkâr etmen faydasız... Keşke işin başında anlatsaydın. Belki bu cinayetlere hiç gerek kalmazdı. </p>
<p class="calibre1">Sorununu birlikte çözerdik." İçtendi, üzüntülüydü. Önemli bir fırsatı kaçırmış olmanın pişmanlığıyla doluydu. </p>
<p class="calibre1">"Onları öldürmeden çözebilirdik bu işi. Katil olman gerekmezdi." </p>
<p class="calibre1">Bu kadarına katlanamazdım. </p>
<p class="calibre1">"Yeter artık Kenan" diye bağırdım. "Kafanda ne var bilmiyorum, ama suçlamalarından bıktım artık. Eğer demek istediğin buysa, ben katil filan değilim." </p>
<p class="calibre1">Çenesini sağ avcunun içine aldı, bir süre inanamayan gözlerle beni süzdü. Şaşmaz bir gerçeğe tüm kalbiyle inanan bir adamın kararlılığıyla mırıldandı. </p>
<p class="calibre1">"Katil sensin Selim. Bunu ikimiz de biliyoruz." </p>
<p class="calibre1">Davranışları ağırlaşmış, gözlerindeki her pırıltı, yüzündeki her mimik, her hareket bir anlam kazanmıştı. </p>
<p class="calibre1">"Eğer bu tavrını sürdürürsen kalkar giderim" dedim. </p>
<p class="calibre1">İnsana dokunan bir gülümseme belirdi dudaklarında. </p>
<p class="calibre1">"Gitmezsin Selim, gidemezsin." </p>
<p class="calibre1">"Niye, sen mi bırakmazsın?" </p>
<p class="calibre1">"Ben bıraksam da ölüler bırakmaz. O üç ölü hep yanında olacak... Hep takip edecekler seni Selim..." </p>
<p class="calibre1">"Hangi üç ölü? Ne saçmalıyorsun sen ya?" </p>
<p class="calibre1">Sağ elinin üç parmağını tek tek göstererek sıraladı. </p>
<p class="calibre1">"Aysun Güven, Kartal Göker ve Catherine Varchand, yoksa Yekaterina Aleksandrovna Kirilova mı demeliyim? Hani bizim Katya'nın ismini duyduğunda seni tedirgin eden, ona devrimden sonra Türkiye'ye gelen akraban var mı diye sormana neden olan Rus kadın." </p>
<p class="calibre1">"Saçmalıyorsun! Ben kimseden tedirgin filan olmadım. Hem ben, bu insanları neden öldüreyim?" </p>
<p class="calibre1">Hiç duraksamadan yanıtladı arkadaşım. </p>
<p class="calibre1">"Ailenin onurunu korumak için. Babanın sana bıraktığı şirketi korumak için. Kendi yarattığın AZYA markasını korumak için... Daha sayayım mı?" </p>
<p class="calibre1">"Ailemin, babamın konuyla ne ilgisi var?" </p>
<p class="calibre1">"Çok ilgisi var. Bunları da çok iyi biliyorsun ama madem oyunu sürdürmek istiyorsun anlatayım... </p>
<p class="calibre1">Her şey senin baban ve benim her zaman büyük saygı duyduğum Ali Rıza Amca’nın, Catherine Varchand’ın babasını, annesini ve küçük kardeşini öldürmesiyle başladı... Sanki ilk kez duyuyormuş gibi, inanmamış gözlerle yüzüme bakma. Baban, 1920 yılının sonbaharında bu binada işledi cinayetleri... Evet, o zamanlar varlıklı bir adam değildi. Bu binada kiracıydı. Rus Devrimi'nden kaçan General Aleksandr Kirilov'la da bu evde tanıştı. Aleksandr Kirilov da karısı Natalya, kızı Yekaterina ve küçük oğlu Ivan'la bu binada kiracıydı. General Kirilov binlerce yurttaşı gibi devrimden kaçıyordu ancak onlardan daha uyanıktı. Çünkü uzun yıllar görev yaptığı Yakutistan bölgesinden sadece Tanrı’nın oğlu İsa'ya duyduğu inanç ve onun yeryüzündeki temsilcisi Rus Çarı II. Nikolay Romanov'a beslediği sadakatle dönmemişti Moskova'ya. </p>
<p class="calibre1">Kendisinin ve ailesinin yaşamını ömür boyu garanti altına alacak dokuz iri elmas da getirmişti yanında. Ekim Devrimi aniden bastırınca hazinesini Rusya'da harcamaya zaman bulamayarak, o kargaşa kıyamette Sivastopol'dan İstanbul'a hareket eden gemilerden birinde ailesine ve kendine güç bela yer bulurken, dokuz iri elması da kızı Yekaterina'nın çok sevdiği kırmızı renkli, kürklü paltosunun astarına yerleştirmeyi başarmıştı. Dokuz iri elmas dışında dünyalığı da olmalıydı ki bizim sabık general, İstanbul'da vatandaşları gibi sersefil olmamıştı. En azından, sizinkiler gibi eski de olsa bu binada başını sokacak bir ev kiralamayı başarmıştı. Ancak hazıra dağ dayanmaz derler. Eldeki para suyunu çekince, sıra elmaslara gelmişti. Hiç tanımadığı bu kentte, kime güveneceğini bilemeyen general, kendilerine her zaman çok iyi davranan, Bulgar göçmeni olduğu için çat pat da olsa Rusça bilen babana sırrını açmıştı. Baban o sıralar Hacopulo Pasajı'nda Rum bir terzinin yanında kalfa olarak çalışıyordu. Belki de başlarda hiçbir kötü niyeti yoktu. Sadece içki düşkünü bu sevimli komşusuna yardım etmek için işe burnunu soktu. Ancak sonra elmasların parıltısına kapıldı, kendi sönük hayatının yanında taşlar o kadar ışıltılıydı ki, neden bu hazine benim olmasın diye düşündü." </p>
<p class="calibre1">"Bunları nasıl bilebilirsin" diye kestim Kenan'ın sözünü, "aradan neredeyse bir asır geçmiş." </p>
<p class="calibre1">Kendinden emin bakışlarını bir an bile üzerimden kaçırmadan, "Catherine Varchand’ın Buruk Bir Gülümseyiştir Yaşam adlı otobiyografik kitabında hepsi yazıyor. Komşuları olan genç bir adamın terzi olduğunu, tahtadan yapılmış bebeklerine elbiseler diktiğini bile anlatmış. Sadece babanın adı belirtilmemiş... </p>
<p class="calibre1">Neyse biz hikâyemize devam edelim. </p>
<p class="calibre1">O günlerde İstanbul'a sığınan birçok Rus subayı gibi General Kirilov'un da kafası karışıktı. Bir yandan Paris'e göç ederek yeni bir hayat kurmayı düşünürken, bir yandan da Bolşeviklerin yakında yenileceklerine inanarak Rusya'ya geri dönmeyi umuyordu. Bu yüzden ülkesine Paris'ten daha yakın olan İstanbul'dan ayrılmaya karar veremiyordu. Zaman geçip de Rusya'da komünistlerin iktidarı yıkılmayınca, ülkesine dönme umudu da azalmaya başlamıştı. Ancak Rusya'ya dönme hayalleriyle yaşayan silah arkadaşlarına söz verdiği için Paris'e taşınmakta acele edemiyordu. Ki, bu arkadaşları onun elmaslarının da farkında değillerdi. Yakın zamanda Fransa'ya taşınmayı planlayan general, kızının şimdiden daha iyi bir eğitim alması için Yekaterina'yı 1919 yılının sonbaharında, güvenilir bir subayın yanına vererek Paris'teki yakın bir akrabasının yanına yolladı. Kendisi de arkadaşlarını ikna ederek, dikkatleri üzerine çekmeden Paris'e taşınmanın planlarını yapmaya başlamıştı. Kızma gönderdiği tek mektupta, 1920 yılının mart ayı sonunda İstanbul’dan yola çıkacağını yazıyordu. Ne yazık ki bir daha ne kendisinden ne de ailesinden haber alınabildi." </p>
<p class="calibre1">Daha anlatayım mı, dercesine yüzüme baktı. </p>
<p class="calibre1">"Mantıksız, o zaman Rus general ile ailesini hiç mi arayan, soran çıkmamış?" </p>
<p class="calibre1">"Kim arayacak, Türkçe bile bilmeyen sekiz yaşında bir kız çocuğu mu? Devrimin insafsızca savurduğu, ayakta kalmak için onurlarını bile satmak zorunda kalan Rus aristokratları mı? Güldürme insanı. Herkes can derdine düşmüş." </p>
<p class="calibre1">"Sen de onların ölümünden babamı sorumlu tutuyorsun?" </p>
<p class="calibre1">"Sadece ben değil, önce Catherine Varchand, sonra Aysun Güven..." </p>
<p class="calibre1">"Aysun Güven mi?" </p>
<p class="calibre1">"Aysun Güven ya" dedi yine başını sallayarak. "Catherine Varchand’ın Aysun Güvenle ahbaplığı ilerletmesinin nedeni, kızın simyacı Nicholas Flamel'e duyduğu ilgi değildi. Aysun'un Türk olması, İstanbullu olması, daha da önemlisi, Beyoğlu'nu araştıran bir tarihçi olmasıydı. Çünkü Catherine Varchand, ailesinin ansızın ortadan kaybolmasını asla unutamamıştı. Kim unutabilir ki? Aysun Güven'e Buruk Bir Gülümseyiştir Yaşam adlı kitabını verdi, ayrıca olanları uzun uzun anlattı. Catherine Varchand ailesinin başına gelenleri öğrenmek için birkaç kez İstanbul'a gelmişti, ancak henüz sekiz yaşında bir çocukken ayrıldığı Beyoğlu'nda inanılmaz değişiklikler vardı. Osmanlı İmparatorluğu yıkılmış, yerine genç bir cumhuriyet kurulmuştu. Cadde isimleri, sokak isimleri değişmiş, binalar yıkılmış yerine yenileri yapılmıştı. Kaldıkları evi buldu, yalnız emin olamadı. Çünkü bir zamanlar oturdukları binanın iki katlı olduğunu hatırlıyordu. Oysa onun bulduğu bina üç katlıydı. Çünkü generalin elmaslarıyla bir anda zenginleşen baban, bu binayı satın almış, üstüne de bir kat daha yaptırmıştı." </p>
<p class="calibre1">"Yanılıyorsun, ben bildim bileli bu bina üç katlıdır" diyecek oldum. </p>
<p class="calibre1">"Baban çok geç evlendi. Sen doğmadan en az yirmi yıl önce üstteki katı çıkmıştı. Bunları zaten biliyorsun. </p>
<p class="calibre1">Aysun Güven anlatmıştır sana. Hem bunu anlamak için ince eleyip sık dokumaya da gerek yok. Bırakalım senin gibi mimarlık okumuş, Beyoğlu'ndaki binalara meraklı birini, bir duvarcı ustası bile şöyle bir baksa, bu binanın üst katının sonradan yapıldığını anlar. Ayrıca Madam Varchand başka bir ipucu daha veriyor kitabında. Oturdukları binanın karşısında, ismini hatırlayamadığı sevimli bir Rum kadının olduğunu, bu kadının çok güzel sakızlı çevirme tatlısı yaptığını yazıyor." </p>
<p class="calibre1">"Sen de bu kadının, bize de aynı tatlıdan yapan, evimizin karşısındaki Madam Erifili olduğunu düşündün. </p>
<p class="calibre1">Sanki İstanbul'da sakızlı çevirme tatlısı yapan başka Rum kadın yok." </p>
<p class="calibre1">"Elbette var. Ancak terzi kalfası bir adam, iki katlı bir bina ve sakızlı çevirme tatlısı yapan Rum komşu... </p>
<p class="calibre1">Bütün bunlar rastlantı olabilir mi?" </p>
<p class="calibre1">"Diyelim ki söylediğin doğru, diyelim ki Madam Varchand'ın anlattığı bina burası. Bu, babamın katil olduğunu kanıtlar mı?" </p>
<p class="calibre1"/>
<p class="calibre1">"Kuşkusuz hayır, yalnızca bu binada kaybolan Rus ailenin oturduğunu kanıtlar." </p>
<p class="calibre1">"Öyle olsa bile bundan emin değilsin. Ben kitabı okumadım, sen söyledin Catherine Varchand bile emin olamamış." </p>
<p class="calibre1">"Zaten kitabı okusaydın, olayı çözemezdim" dedi Kenan. "Buna izin vermezdin. Ama söylediğin doğru, Catherine Varchand da emin olamamış. Aysun Güven'e de bu yüzden ihtiyaç duymuş zaten. Yaşlı kadın ile genç kız geceler boyunca, bir Beyoğlu haritasının başında oturup binanın yerini bulmaya çalışmışlar. Merak ediyorsan söyleyeyim, bunları bana yaşlı kadının sekreteri Gloire Grainville anlattı. Tabiî o da tam olarak kavrayamamıştı durumun ciddiyetini. Benim de ne yapmak istediğimi anlayamadı zaten." </p>
<p class="calibre1">Yeri gelmişti, taşı gediğine koydum. </p>
<p class="calibre1">"Pierre de anlayamamış, kusura bakma, ben de anlayamıyorum Kenan. Sahiden ne yapmaya çalışıyorsun sen?" </p>
<p class="calibre1">Ama Kenan'ın o muhteşem inatçılığı tutmuştu bir kere, beni incitmeyi sürdürdü. </p>
<p class="calibre1">"Pierre anlayamamıştır kabul, ama sen değil. Buna inanmamı bekleme benden." </p>
<p class="calibre1">Baktım olacak gibi değil, işi alaya vurmaya başladım. Belki böylece arkadaşımın kafasındaki düşünceleri değiştirebilirdim. </p>
<p class="calibre1">"Yani babamın eli kanlı bir katil olduğunu biliyordum. Rahmetli babam sağlığında, akşamlan yemekten sonra beni dizinin dibine oturtup, işlediği cinayetleri anlatırdı." </p>
<p class="calibre1">"Baban değil" dedi Kenan. Bir polisin resmî edasıyla konuşuyordu. "Cinayetleri Aysun anlattı sana. </p>
<p class="calibre1">Muhtemelen Kartal'la birlikte gelmişlerdi yanına. Senden para istiyorlardı. Babanın, Rus generali ailesiyle birlikte ortadan kaldırdığı yaştaydılar. Tıpkı baban gibi yoksuldular, umutsuzdular, daha iyi yaşamak istiyorlardı. Catherine Varchand’ın şantajdan haberi yoktu. O sadece Aysun'dan kendi ailesinin kaderine dair bilgiler edinmek istiyordu. </p>
<p class="calibre1">Aysun Paris'ten dönünce iyi bir araştırma yaptı. Babanı, seni ve AZYA'yı tespit etti. Ancak bu bilgileri Catherine Varchand'a vermek yerine, kendisi için kullanmayı tercih etti. Senin yanına geldiler. Haber kaynaklarını saklayarak, bildiklerini anlattılar. Miktarını bilmiyorum, ama eğer onlara belli aralıklarla ödeme yapmazsan basına gideceklerini söylediler..." </p>
<p class="calibre1">Gülmeye başladım. </p>
<p class="calibre1">"Ben de böylesi çocukça bir şantaja boyun eğdim." </p>
<p class="calibre1">"Keşke eğmeseydin ne yazık ki yaptın. Çünkü babanın bu serveti nasıl kazandığını sen de kendine açıklayamıyordun. Üstelik, bizim yanımızda da anlattığın gibi baban zamanında bir Rus ortağı olduğunu ağzından kaçırmıştı. O Rus, bir ortak değil, elmaslarını gasp etmek için öldürülen General Kirilov'du. Hem de karısı ve oğluyla birlikte... </p>
<p class="calibre1">Aysun ile Kartal, babanın geçmişiyle ilgili sana öyle ayrıntılar anlattılar ki onlara ödeme yapmayı kabul ettin." Durdu, üzüntülü gözlerle bana baktı. "En büyük hatayı o zaman yaptın. Eğer ödeme yapmayı kabul etmeseydin, eğer bana ya da Nihat'a gelseydin bunlar olmazdı." </p>
<p class="calibre1">Kenan'ın trajik bir ifadeyle anlattıklarını ben bacak bacak üstüne atmış, neşemi bozmadan dinliyordum. </p>
<p class="calibre1">"Eee... Sonra da kız ile delikanlıdan kurtulmak için şeytanî bir plan hazırlayıp, ikisini de öldürdüm, öyle mi?" </p>
<p class="calibre1">"Hayır, önceleri onları öldürmek gibi bir niyetin olduğunu sanmıyorum. Belki olayı araştırıyor, kendini güvenceye alıncaya kadar onlara istediklerini ödemeyi düşünüyordun. Çok kötü bir aksilik oldu. Kartal uyuşturucu krizine girdi. Üstelik yanında Aysun da yoktu. Uyuşturucu bulmak için Reşat Çopur'a gitti. Reşat, borcunu verirsen sana uyuşturucu bulurum dedi. Kartal da ödeme gününü beklemeden seni aradı. Para istedi. Sen de buluşalım, dedin. Seni evine çağırdı." </p>
<p class="calibre1">Yine sinirli sinirli güldüm. </p>
<p class="calibre1">"Sence Kartal şantaj yaptığı adama evinin adresini verecek kadar gerzek midir?" </p>
<p class="calibre1">"Gerzek değildir, ama krize girmişti. Aklı başında değildi. Bütün isteği bir an önce eroinine kavuşmaktı. </p>
<p class="calibre1">Hem onun için sen, hiç de korkulacak bir adam değildin. Çaresizliğinden sana evinin adresini verdi. Tabiî şu ihtimali de kabul edebilirim. Dışarıda görüştünüz, sen para vermeyi reddettin. O da evine döndü, sen de onu izledin ve öldürdün. Önceki aptalca geldiyse bu varsayımı kullanalım." </p>
<p class="calibre1">"Neden olmasın" dedim işi iyice gırgıra vurarak. "Seni mutlu edecekse onu da kabul edebilirim... Peki sonra ne yaptım?" </p>
<p class="calibre1">Gözlerini kıstı. Zekâmı tartar gibi şöyle bir süzdü. </p>
<p class="calibre1">"Aslında neyi, nereye kadar bildiğimi merak ediyorsun" diye söylendi. "Merak etme hepsini anlatacağım. </p>
<p class="calibre1">Evet, ok yaydan çıkmıştı bir kere... Kartal’ın öldürüldüğünü öğrenen Aysun şoka uğramıştı. Senden mi, Reşat Çopur'dan mı kuşkulanacağını bilmiyordu. Önce Reşat Çopur'dan kuşkulanmış olmalı. Yoksa Mürsel'i arayıp senden bahsederdi. Mürsel'in Reşat'ı ihbar etmesi de gösteriyor ki Aysun senin bu işi yapabileceğine ihtimal vermedi. Fakat emin olmak gerekiyordu. Belki de artık bu işten tümüyle kurtulmak istedin. Aysun'u izledin, evini öğrendin, onu da öldürdün. Planın basitti ama sonuç almıştı. Üstelik, nasıl General Kirilov ve ailesinin kaybolmasından kimse babanı sorumlu tutmadıysa bu olayda da senden kuşkulanmak kimsenin aklına gelmemişti. Ta ki..." </p>
<p class="calibre1"/>
<p class="calibre1">"Ta ki..." diye onu taklit etmeye başladım. </p>
<p class="calibre1">"Nihat'ın önerisiyle ben Beyoğlu cinayetlerini konu alan bir fotoğraf sergisi açmayı düşününceye kadar." </p>
<p class="calibre1">Kanlı gözler yine üzerimde gezindi. "Hatırlıyor musun İmroz Meyhanesi'nde nasıl da bizi bu işten vazgeçirmeye çalışmıştın? Sergiyi açmaya karar verince nasıl da öfkelenmiştin?" </p>
<p class="calibre1">"O kadar öfkelenmiştim ki" dedim alay etmeyi sürdürerek, "sonra sana yardım önerisinde bulundum. </p>
<p class="calibre1">Kendimi yakalatmak için." </p>
<p class="calibre1">Kenan sinirlenmeye başlamıştı. </p>
<p class="calibre1">"Bu sözlerle beni kandırabileceğini mi sanıyorsun Selim? Yardım için evime geldiğinde, ben bu soruşturmayı yürüteceğime çoktan karar vermiştim. Yardım etmek bahaneydi, sen gelişmeleri kontrol etmek için soruşturmaya katıldın. Çok da akıllıca bir davranıştı. Böylece babanın cinayetlerini bilen son kişiyi, Catherine Varchand'ı da öğrenmiş oldun." </p>
<p class="calibre1">"Şimdi de, Paris'e giderek onu öldürdüğümü söyleyeceksin..." </p>
<p class="calibre1">"Yapmadın mı?" </p>
<p class="calibre1">"Nasıl yapabilirim? Kadının adresini bile bilmiyordum." </p>
<p class="calibre1">"Otelde buldun. Hem de çok basit bir yolla. Tıpkı Pierre'in sekreteri gibi Paris telefon rehberine bakarak. </p>
<p class="calibre1">Tabiî bana bulduğunu söylemedin. Onun yerine Nicholas Flamel’in evini gezdiğini anlattın..." </p>
<p class="calibre1">Yanıt vermek yerine gülümsediğimi görünce açıklamalarını sürdürdü. </p>
<p class="calibre1">"Kabul ediyorum, Catherine Varchand'a mektup yazmana razı olmam büyük hataydı. Ne var ki, senin katil olabileceğin aklımın ucundan bile geçmiyordu. Mektubu yazdın, ama aynı zamanda mektubun cevabını da kendin yazdın. Beni yanlış yönlendirmek için uyuşturucu çetesine vurgu yaptın..." </p>
<p class="calibre1">"Müthiş bir hayal gücün var..." </p>
<p class="calibre1">"Sen öyle söyle. Bu sözler, mektubun sen Paris'teyken atıldığı gerçeğini değiştirmiyor. Daha da önemlisi sekreter Gloire Grainville böyle bir mektup yazmadığını söyledi." </p>
<p class="calibre1">"Catherine Varchand yazmış olamaz mı?" </p>
<p class="calibre1">"Ne oldu Selim birden ciddileştin? Ciddileşmen de gerekir zaten. Çünkü başın fena halde belada oğlum." </p>
<p class="calibre1">"Sen benim durumumu bırak da soruma cevap ver." </p>
<p class="calibre1">"Hayhay vereyim. Yıllardır mektubunu sekreterine yazdıran kadın, neden birdenbire alışkanlıklarını değiştirsin? Ayrıca bu konuyu açıklığa kavuşturmak kolay, bize gelen mektup ile senin yazıcıdan çıkan yazıları karşılaştırırız olur biter... Eğer Catherine Varchand'a otopsi yaptırabilseydim, eminim senin orada olduğun gecelerden birinde öldürüldüğünü de kanıtlardım." </p>
<p class="calibre1">"Ama olmadı değil mi?" diye yüksek sesle söylendim. Artık sinirlenmeye başlıyordum. "Kimse senin deli saçmalarına inanmadı." iki eski dost öfkeyle birbirimizi süzdük. Bedenimi geriye çekip rahat bir nefes aldım. </p>
<p class="calibre1">"Kenan, senin bir ruh doktoruna görünmen gerek arkadaşım. Çok samimiyim. Hatırlıyor musun, Katya, Diane Arbus adında ünlü Amerikalı bir fotoğrafçıdan söz etmişti. Ucubelerin, özürlülerin, tuhaf insanların fotoğraflarını çekip, sonunda da intihar eden kadın. Sen de onun gibi çektiğin fotoğraflardan etkilenmeye başladın. Bak, paranoyak biri oldun. Olayla hiçbir ilgim olmadığı halde beni suçluyorsun. Yine de kurguna hayran kaldım. Eskiden korku öyküleri anlatırdın, bence artık polisiye öyküler de anlatabilirsin..." </p>
<p class="calibre1">"Bunlar kurgu değil Selim" dedi. Sanki taşıdığı bilgiler ağır geliyormuş gibi sırtını kamburlaştırmıştı. "Keşke olsaydı, ne yazık ki değil." </p>
<p class="calibre1">"Nasıl değil, elinde hiçbir kanıt yok. Dakikalardır bana senaryo anlatıyorsun." </p>
<p class="calibre1">"Kanıt var Selim!" dedi. Az önceki gergin hali gitmişti. Sanki böyle söylediği için özür dileyecekmiş gibi bir tavır takınmıştı. Doğru mu söylüyordu, numara mı yapıyordu; kısılmış gözlerinden, derinleşmiş yüz çizgilerinden anlamak imkânsızdı. </p>
<p class="calibre1">"Var mı?" </p>
<p class="calibre1">"Var! Ne yazık ki var." </p>
<p class="calibre1">Onun sesi cılızlaştıkça benim sesim yükseliyordu. </p>
<p class="calibre1">"Neymiş?" dedim. "Neredeymiş kanıtların göster bakalım." </p>
<p class="calibre1">Doğruldu. Eliyle zemini işaret ederek, "Aşağıya inmemiz lazım" dedi. </p>
<p class="calibre1">Dışarı çıkacağımızı düşünerek, "İnelim, bakalım neymiş kanıtların?" diye çıkıştım. </p>
<p class="calibre1">O önde, ben arkada stüdyodan çıktık, dış kapıya gelince Kenan, "Bodrum'a ineceğiz" dedi. </p>
<p class="calibre1">"Bodruma mı? Ne var ki bodrumda?" </p>
<p class="calibre1">Yanıt yerine, hâlâ anlamadın mı dercesine buz gibi bir ifadeyle yüzüme baktı. Aklıma gelenin gerçek olmamasını dileyerek anlamazlığa vurdum. </p>
<p class="calibre1">"Ne diyorsun, gerçekten anlamıyorum!" </p>
<p class="calibre1">Kenan hem bodrumun merdivenlerini iniyor hem de açıklamaya çalışıyordu. </p>
<p class="calibre1">"Olayı öğrendiğimden beri Catherine Varchand’ın ailesinin nereye gitmiş olabileceğini düşünüyordum. </p>
<p class="calibre1">Ardından bu konuda kafa yormanın boşuna olduğuna karar verdim. Kurbanlar gibi katil de öldüğüne göre, artık onları bulmamız imkânsızdı. Ancak dün uçaktan inip, stüdyoya gelince, daha önce hiç düşünmediğim bir ihtimal aklıma geldi. Baban daha önce bu evde kiracıydı. Eline para geçer geçmez bu evi satın almıştı. </p>
<p class="calibre1">Neden başka bir evi değil de bunu? Hem de çok kârlı olmasına rağmen, binayı yıktırıp yerine apartman diktirmemiş, sadece üzerine bir kat çıkmakla yetinmişti. Sana da binayı yıktırmaman için vasiyette bulunmuştu. Üstelik o dönemde babanın arabası da yoktu. Yani cesetleri başka bir yere taşıması oldukça zordu. Acaba cesetler hâlâ bu binada mı, diye sordum kendi kendime..." </p>
<p class="calibre1">Soluğumu tutmuş Kenan'ın anlattıklarını dinlerken, bodrumun demir kapısına yaklaşmıştık. Babamın sağken her zaman kilitli tuttuğu demir kapıyı, kendine doğru çekerek açtı Kenan. Taze toprak, küf karışımı bir koku çarptı burnuma. Her yerin anahtarını neden Kenan'a verdim ki diye hayıflanırken arkadaşım içeri girdi. Çaresiz ben de onu izledim. Kenan duvardaki ışığa dokundu, içerisi bir anda aydınlığa boğuldu. Işıkla birlikte haşereler bir yerlere kaçıştı. Babamlar burada otururken odun, kömür depoladıkları bu bodrum oldukça geniş bir alanı kaplıyordu. Kolonların karelere, dikdörtgenlere ayırdığı çimento zemin pürüzlüydü, çatlamıştı, yer yer kalkmış alttaki toprak ortaya çıkmıştı. Kolonlardan sarkan örümcek ağlan, içeriye yıllardır girilmemiş izlenimi veriyordu. Birkaç adım atınca ileride, sol köşede bir toprak yığını gözüme çarptı. </p>
<p class="calibre1">Bodruma girdiğimizde Kenan yeniden anlatmaya başlamıştı. </p>
<p class="calibre1">"Acaba sorusu aklıma takılınca, buraya indim. Zemini araştırmaya başladım." Eliyle toprak yığınını gösterdi. "Orada çimento çökmüş, kalıplar halinde parçalanmıştı. Çimento parçalarını kaldırınca, toprak ortayla çıktı. Toprak da çökmüştü çok değil, on-on beş santim kadar. Eğer bu bodruma birilerini gömdülerse, o yer burası olmalı diye düşündüm. Çünkü gömülen cesetler çürüyünce toprağın da çökmesi gerekirdi. </p>
<p class="calibre1">Toprak çökünce de üzerindeki çimentoyla arasında bir boşluk oluşurdu. Çimento tabakası, nemin de etkisiyle bir süre sonra kırılırdı. Tıpkı burada olduğu gibi. Eğer düşüncem doğruysa General Aleksandr Kirilov, karısı Natalya ve küçük oğlu Ivan burada yatıyordu. Yukarı çıktım, kazma kürek buldum. Gece boyunca kazdım." </p>
<p class="calibre1">Kenan sözlerini tamamladığında tümseğin başına yaklaşmıştık. Artık toprak kokusu daha kesif bir hal almıştı. Tümseğin başına gelince arkadaşımın açtığı çukuru gördüm. Eliyle çukurun dibini gösterdi. </p>
<p class="calibre1">"Yanılmamıştım" dedi, "oradalardı." </p>
<p class="calibre1">Eğilip çukura baktım, birbirine karışmış kemikler arasında iki yetişkinin ve bir çocuğun kafatası duruyordu. </p>
<p class="calibre1">Bu, her şeyin sonu anlamına geliyordu. Kenan'ın dediği gibi oyun bitmişti. Sanki bütün kanım çekilmiş </p>
<p class="calibre1">gibiydi. Onun aklına geleni, neden ben düşünememiştim ki? Yakınmanın anlamı yoktu. Kenan'la aramızdaki fark işte buydu. Romanın başında da söylediğim gibi o her zaman benden daha zeki olmuştu. Belki de şimdi baş ucumda dikilirken, beni yenmiş olmaktan gurur duyuyor, zekâsıyla övünüyordu. </p>
<p class="calibre1">Usulca doğruldum, nefretle arkadaşımın yüzüne baktım. Fakat Kenan'ın hiç de kendiyle gurur duyuyor gibi bir hali yoktu. Ne düşündüğümü sezinlemiş gibi, "Bu mezarı hiç bulmamayı isterdim. Bu gerçeği hiç bilmemeyi..." </p>
<p class="calibre1">"Böyle düşündüğünü sanmıyorum" dedim. "Böyle düşünseydin sonuna kadar gitmezdin." </p>
<p class="calibre1">"Seni bulacağımı bilmiyordum, bilseydim..." </p>
<p class="calibre1">Bir süre eskisi gibi, dertlerini paylaşmaya hazır candan iki dost gibi birbirimize baktık. </p>
<p class="calibre1">"Peki şimdi ne olacak?" diye sordum. "Ne yapacaksın?" </p>
<p class="calibre1">Bakışlarını kaçırdı. </p>
<p class="calibre1">"Bilmiyorum Selim." </p>
<p class="calibre1">"Bilmen gerekir. Benim, ailemin hayatı söz konusu..." </p>
<p class="calibre1">"Allah kahretsin Selim" diye bağırdı. "Neden bu işe bulaştın? Neden bana gelmedin?" </p>
<p class="calibre1">"Tartışmak anlamsız Kenan. Ben de sana neden bu soruşturmayı sürdürdün, neden bu kadar ısrar ettin diyebilirim. Ama bunlar sorunumuzu çözmez. Söyle, şimdi ne yapacaksın?" </p>
<p class="calibre1">Sağ eli sıkıntıyla kıvırcık saçlarında gezindi. </p>
<p class="calibre1">"Bilmiyorum abi. Ne bok yiyeceğimi bilmiyorum." </p>
<p class="calibre1">İkimiz de hâlâ tümseğin başında duruyorduk. Kenan'ın bakışları bir çukura, bir bana kayıyordu. </p>
<p class="calibre1">"Bana ne yapacağını söylemen lazım" diye ısrar ettim. </p>
<p class="calibre1">"Üzerime varma Selim! Düşünmem lazım. Şimdi kapıyı kilitleyip çıkalım." </p>
<p class="calibre1">"Çukuru bile kapamadan mı?" </p>
<p class="calibre1">"Ne yapacağımı bilmiyorum. Düşünmeliyim." </p>
<p class="calibre1">Bunları söylerken kapıya yönelmişti. </p>
<p class="calibre1">"Dur Kenan" dedim. </p>
<p class="calibre1">Aldırmadı. </p>
<p class="calibre1">"Kenan dur!" diye bağırdım. </p>
<p class="calibre1">Durdu, bana döndü. </p>
<p class="calibre1">"Altı ceset var Selim. Bu çok fazla..." </p>
<p class="calibre1">"Beni ihbar edeceksin öyle mi?" </p>
<p class="calibre1">Ezik bir ifadeyle yüzüme baktı. </p>
<p class="calibre1">"Özür dilerim" diyerek döndü. Gidiyordu. Babamın, benim emekle, cesaretle, inançla yarattığımız ne varsa, hepsini yok etmeye gidiyordu </p>
<p class="calibre1">"Dur!" diye seslendim yeniden. </p>
<p class="calibre1">Aldırmadı. </p>
<p class="calibre1"/>
<p class="calibre1">Elim kendiliğinden cebimdeki silaha gitmişti. </p>
<p class="calibre1">"Kenan dur!" </p>
<p class="calibre1">Sanki beni duymuyormuş gibi yürümeyi sürdürdü. Namluya mermiyi sürdüm. Kenan durdu. Sesi duymuştu. Hızla döndü. Elimdeki silahı görünce yüzü çarpıldı. Sanırım o anda ilk kez, katil olduğumu tümüyle anladı. Olayları çözerken bile düşünce aşamasından kendini kurtaramamıştı. Gerçeği bulmuş </p>
<p class="calibre1">olmasına rağmen hâlâ gerçeğin çok farkında değildi. Ama silahımı üzerine doğrulttuğumu görünce, benim insanları öldüren biri olduğumu, kendisinin de yaşamına son vereceğimi bütün ruhuyla kavradı. </p>
<p class="calibre1">"Ne yapıyorsun?" dedi panikleyerek. "Beni de mi öldüreceksin?" </p>
<p class="calibre1">"Bunları unutamaz mısın?" dedim. Elimde silahla ona yaklaşırken, bunu yapamayacağım düşünüyordum. </p>
<p class="calibre1">Yine de sormaktan kendimi alamıyordum. "Hiç olmamış gibi yapamaz mısın?" </p>
<p class="calibre1">Az önceki kararlılığı kaybolmuştu. </p>
<p class="calibre1">"Tartışalım. Birlikte düşünelim... Kafam çok karışık Selim..." </p>
<p class="calibre1">Benimki ondan daha karışıktı. Ne düşüneceğimi, ne yapacağımı bilemiyordum. Zekâm esnekliğini kaybetmişti, neyin doğru, neyin yanlış olduğunu unutmuştum. Karşımda cümleleri ardı ardına sıralayan arkadaşıma bakıyordum. </p>
<p class="calibre1">"Ben bununla yaşayabilir miyim? Ya sen? Sen yaşayabilir misin? Şantaj cezanı hafifletir. Kartal uyuşturucu bağımlısı, mahkeme bunu göz önünde bulundurur. Çok iyi avukatlar..." </p>
<p class="calibre1">Göz göze geldik. Evet, beni ihbar edecekti. Bunu yapmaya karar bile vermemişken, baş parmağım adeta kendiliğinden dokunuverdi tetiğe. </p>
<p class="calibre1">Kenan'ın cümlesi bir iniltiye dönüştü. Sol göğsünü tutarak, sendeledi, sonra diz üstü çöktü yere. </p>
<p class="calibre1">"Beni vurdun" diye söylendi. Öfke yoktu sesinde, kızgınlık yoktu, şaşkınlık vardı sadece. "Selim, beni vurdun." Ela gözlerindeki son ışıltılar yüzümde asılı kaldı. </p>
<p class="calibre1">Onun kadar ben de şoktaydım. Evet, Kenan'ı, en yakın arkadaşımı vurmuştum. Şimdi ne yapmalıydım, onu kucaklayıp hastaneye mi yetiştirmeliydim, yoksa çabuk ölmesi için bir kurşun daha mı sıkmalıydım? </p>
<p class="calibre1">Yanına yaklaşmaya cesaret edemeden elimde tabancam öylece ayakta dikiliyordum. Kenan'ın yere yığılması uzun sürmedi ama ben hâlâ yanına yaklaşamıyordum. Bodrumun demir kapısı o anda açıldı. Önce Katya'nın korkudan çılgına dönmüş yüzünü gördüm, ardından Nihat'ın şaşkın bakışlarını. Kenan'a sarılan Katya'nın çığlığı bodrumda yankılanırken, "Ben ne yaptım!" diye mırıldandım. "Ben ne yaptım?" </p>
<p class="calibre1"/>
<p class="calibre1">Otuz üçüncü bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">Artık bu satırları hapishaneden yazdığımı tahmin ediyorsunuzdur. Ne yazık ki Kenan kurtulamamıştı. </p>
<p class="calibre1">Tabancadan çıkan tek kurşun onu kalbinden vurmuş, arkadaşım düştüğü yerde ölmüştü. Benim içinse yolun sonu görünmüştü. Uzatmaya gerek yoktu, hemen babamın evinden çıkıp, karakola gittim. Başkomiser Cüneyt'i bulup, ona teslim oldum. Başkomiser Cüneyt, Kenan'ı tanıdığı, beni bildiği için üzülmüş gibi davrandı; ne var ki içten içe sevindiğinden emindim. Kimse artık onun işlerine burnunu sokmayacaktı. </p>
<p class="calibre1">Kenan, ah Kenan, benim canım arkadaşım. Onu öldürmüştüm. Ama ironik bir gerçek daha vardı: böylece Kenan amacına ulaşmıştı. Katya, ilk şoku atlattıktan sonra Kenan'ın projesini tamamlamaya karar vermişti. </p>
<p class="calibre1">Nihat'ın da yardımını alarak eksik kalan fotoğrafları kendisi çekti. Üstelik bir fazlasıyla; benim ateşlediğim tabancadan çıkan kurşunlarla ölen Kenan'ın cesedini de sergiye ekleyerek. Kenan ölümsüzlüğü yakalamıştı. </p>
<p class="calibre1">Hem sadece fotoğrafları çeken bir sanatçı olarak değil, aynı zamanda serginin konusu olan cesetlerden biri olarak. </p>
<p class="calibre1">Basın günlerce bu olaydan bahsetti. Olayın üzerinden iki ay geçtikten sonra "Beyoğlu Cinayetleri" adıyla açılan sergi de büyük ilgi topladı. Tuhaftır, burada da Kenan'ın öngörüsü gerçekleşti. Birçok fotoğraf ve sanat eleştirmeni konuya ilgi duydu. Kenan'ın keşfedilmemiş, özgün bir fotoğraf sanatçısı olduğunu yazdı. </p>
<p class="calibre1">Hatta tanınmış bir felsefecimiz bu cinayetten yola çıkarak, "Ölümsüz Olmak için Ölmek Gerekir" başlıklı bir makale bile kaleme aldı. Makale bir gazetenin pazar ekinde yayımlandı. Ardından bu makaleyi eleştiren başka yazılar geldi. Sizin anlayacağınız Kenan yaşarken ulaşamadığı üne ölerek ulaştı. Bu anlamda, o uçak kazasının sonunda aldığı ölümsüz olma kararını benim aracılığımla yaşama geçirmiş oldu. </p>
<p class="calibre1">Nihat'a gelince, hâlâ olayı anlamakta güçlük çekiyordu, ilk birkaç ay beni görmeye bile gelmedi. Ama Gülriz'i sık sık arıyor hakkımda bilgi alıyormuş. Sonra bir gün ansızın geldi. İlginçtir olayla ilgili bana hiç soru sormadı. Çok üzüldüğünü biliyordum, ama bana kızgınlık duyduğunu sanmıyorum. Sanki bu trajedi hiç yaşanmamış gibi bambaşka olaylardan bahsetti. Melekle arası düzelmiş, Dize'nin sınavları iyi gidiyormuş. </p>
<p class="calibre1">Ondan sonraki haftalarda da hiçbir görüş gününü kaçırmadı. Önceleri Kenan hakkında konuşamadık. Son iki görüştür ortak anılarımızdan bahsedebiliyoruz. </p>
<p class="calibre1">Gülriz büyük bir sarsıntı geçirdi. Zavallı karım, bir günde birkaç yıl birden yaşlandı. Fakat olanları öğrenince, yüzüme söylemese de, sanırım bana hak verdi. Bir süre sonra da durumumuza alıştı. Bana çok iyi avukatlar tuttu. Kenan'ın ölümü dışında öteki cinayetlerde yeterli kanıt bulunamadığından, çok ağır bir ceza almayacağımı düşünüyor. Bu ülkede her beş yılda bir genel af çıktığı için de hapishanede fazla kalmayacağımı umuyor. </p>
<p class="calibre1">Burç'u, sevimli oğlumu çok özlüyorum. Onunla sadece telefonda görüşebiliyorum. Oğlumun hapishaneye gelmesi yasak. Herr Klaus Zimmermann, bunun oğlumuzu çok kötü etkileyebileceğini söylemiş. Yani uzunca bir süre oğlumu göremeyeceğim. </p>
<p class="calibre1">Katya beni görmeye hiç gelmedi. Ona kızmıyorum. Kenan'ın projesini gerçekleştirdiği için ona hayranlık duyuyorum. Başka türlü davranmasını da beklemezdim. Sergiyi açtıktan sonra Cihangir'de Sermet'ten kalan evi satıp ülkesine dönmüş. Ne yapsın kızcağız, bu ülke sevdiği iki erkeği de aldı ondan. </p>
<p class="calibre1">Bu trajik olayların yarattığım markaya, AZYA'ya leke düşüreceğini sanıyordum. Sahibinin adı cinayete karışmış bir mağazanın saygınlığını koruyamayacağını düşünüyordum. Ama hiç de düşündüğüm gibi olmadı. Aksine benim ve şirketimin adı ne kadar çok basında duyulursa AZYA'ya duyulan ilgi de o ölçüde arttı. Rahmetli babamın sözlerini anımsadım. "Hayatta güçlü olacaksın, çünkü gerçek yasa güçtür. Adil olmanın, haklı olmanın, ahlaklı olmanın, merhametli olmanın hiçbir kıymeti harbiyesi yoktur. Kötüye kullanılsa bile, insanların önünde eğildiği tek değer güçtür." </p>
<p class="calibre1">AZYA'nın başına Gülriz geçti. Burç'a iyi bir bakıcı tutuldu. Gülriz başlarda zorlansa da fabrika müdürü Memduh Bey ve mağaza müdürü Cihanla birlikte iyi bir üçlü oluşturdu. Tabiî Milanolular ortaklıktan vazgeçtiler. Fakat Pierre hâlâ bizimle çalışıyor. Fransa'da yeni ortak adayları buldu. Uluslararası piyasaya açılma projemiz sürüyor. Gurur mu duymalıyım, yoksa üzülmeli miyim bilmiyorum; karımın bu işi en az benim kadar iyi yaptığım öğrendim. Ben de onlara hapishaneden destek vermeye çalışıyorum. Buradan destek ne kadar olursa? </p>
<p class="calibre1">Ama zamanımın çoğunu bu polisiye romanı yazmakla geçirdim. Hayır, benim Kenan gibi ölümsüz olma tutkum yok. Biliyorsunuz, polisiye roman okumaya meraklıydım. Okumak bazen yazmaya da yöneltiyor insanı. İtiraf etmeliyim ki, ne kadarının gerçek ne kadarının kurgu olduğunu artık benim bile kestiremediğim bu roman, biraz tuhaf oldu. Polisiye romanlarda yazar en büyük otoritedir. Okurla sürekli oyun oynar. Bu romanda otorite ben değilim. Deyim yerindeyse bu romanda ben, hem katil hem de kurbanlardan biriyim. O </p>
<p class="calibre1">yüzden, zaman zaman bu romanı ben değil de başka biri mi yazdı diye düşünmekten kendimi alamıyorum. </p>
<p class="calibre1">Ama hayır, gerçek bu değil, en azından bu benim gerçeğim değil. Evet, bu romanı ben yazdım. Üstelik ne polisiyeye merak sardığımdan ne de can sıkıntısından... Her gece yaşadıklarımı artık yaşamamak için. </p>
<p class="calibre1">Çünkü her gece, evet her gece el ayak çekilip de erkeklerden oluşan bu koğuş uykuya daldığında, penceredeki karanlığın kıyısından Kenan giriyor içeriye. Yanıma geliyor, tıpkı Galatasaray Lisesi'nin yatakhanesinde olduğu gibi teklifsizce yatağımın ucuna oturuyor. Nefret yok yüzünde, kin yok, sadece merak var. Merakla büyüyen gözlerini yüzüme dikerek, "Neden Selim?" diye soruyor. "Neden?" </p>
<p class="calibre1">Elim ayağım kesiliyor, dilim bağlanıyor; öylece kalıyorum arkadaşımın merak yüklü gözlerinin karşısında. </p>
<p class="calibre1">Sorusunun yanıtını alamayan Kenan sabaha kadar oturuyor yatağımın ayak ucunda. O yanımdayken ben de uyuyamıyorum. Ben uyuyamayınca haklı olarak Kenan da soru dolu bakışlarını yüzümden çekmiyor. İşte bu yüzden, Kenan, şaşkınlıktan iri iri açılmış ela gözlerini yüzümden çeksin diye yazdım bu romanı. Onun sorusuna yanıt vermek için... </p>
<p class="calibre1">Yanıt vermek mi dedim? Hayır, tümüyle bilmediğim bir soruyu nasıl yanıtlayabilirim ki? Ben, bu romanı Kenan'ı neden öldürdüğümü bulabilmek için yazdım. </p>
<p class="calibre1"/>
<p class="calibre1">Mektup dokuza yirmi kala getirilmişti. Ben Ackroyd'un yanından dokuza on kala ayrıldığımda mektubu hâlâ okumamıştı. Elim kapının tokmağında tereddütle durdum ve arkama baktım. Yapmayı savsakladığım bir şey var mıydı? Aklıma hiçbir şey gelmiyordu. Başımı sallayarak dışarı çıktım ve kapıyı arkamdan kapattım. </p>
<p class="calibre1"/>
<p class="calibre1"/>
<p class="calibre1"/></body>
</html>
