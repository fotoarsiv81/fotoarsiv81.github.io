<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>��</title>
    <meta name="generator" content="pdftohtml 0.36"/>
    <meta name="author" content="Yasar Mutlu"/>
    <meta name="date" content="2007-02-16T17:01:40+00:00"/>
    <meta content="http://www.w3.org/1999/xhtml; charset=utf-8" http-equiv="Content-Type"/>
    <link href="stylesheet.css" type="text/css" rel="stylesheet"/>
    <style type="text/css">
		@page { margin-bottom: 5.000000pt; margin-top: 5.000000pt; }</style>
  </head>
  <body class="calibre">
<p class="calibre1">"Sokakta sizinki gibi iki üç katlı evler kalmamış. Hepsi apartman olmuş. Neden siz apartman yaptırmadınız?" </p>
<p class="calibre1">"Düşünmedim değil, babam sağken bir kez lafı açtım. Bana çok kızdı. 'Bu evde annenin anıları var. Bu evin tuğlasına dokunmayacaksın' dedi. </p>
<p class="calibre1">Babam öldükten sonra da onun sözünden çıkmadım. Benim de acı, tatlı pek çok anım vardı. Kıyamadım. </p>
<p class="calibre1">Hem depo olarak da işimize yarıyordu. Öylece kaldı işte." </p>
<p class="calibre1">Katya başka bir soruya geçti. </p>
<p class="calibre1">"Siz de yatılı mı okumuştunuz?" </p>
<p class="calibre1">"Evet, üçümüz de yatılıydık." </p>
<p class="calibre1">"Eviniz okula bu kadar yakınken..." </p>
<p class="calibre1">"Annem hastaydı. Sanırım babam beni bu ortamdan biraz uzaklaştırmak istiyordu. Başlarda evden ayrı kalmak zor gelmişti, sonra Kenan ve Nihat'la arkadaş olunca eğlenceli olmaya başladı." </p>
<p class="calibre1">"Bana sorarsanız babanız iyi yapmış. Ev zaten insanın içine kasvet salıyor. Bir de hasta..." Duraksadı. </p>
<p class="calibre1">"Özür dilerim. Annenizden söz ediyorum ama bir çocuk için..." </p>
<p class="calibre1">"Önemli değil, anlıyorum." </p>
<p class="calibre1"/>
<p class="calibre1">"Böyle konuştuğum için üzgünüm, ancak ev gerçekten çok karanlık. Fotoğraf stüdyosu için uygun bir ortam, ama yine de içimizi karartmasın diye dairenin her bölümünü ayrı bir renge boyamaya karar verdik. </p>
<p class="calibre1">Renklerin hepsi de buradaki gibi pastel. Gelin, salonu göstereyim size." </p>
<p class="calibre1">Salonu açık pembeye boyamışlardı ama beni etkileyen renk değil, karşılaştığım manzaraydı. Sanki bizim ihtiyar evimizin, arka odası geçmiş yüksek tavanlı, geniş salonlarından biri değil gerçek bir fotoğraf stüdyosu duruyordu karşımda. davana taşıyıcı raylar monte edilmişti, iki tane hareketli vinç gözüme çarptı. Sanırım bunlar yukarıdan çekim yapmak içindi, iki tane kocaman paraflaş ile önlerinde ışığı yumuşatmaya yararı perdeleyeci duruyordu. Sabit çekimler için bir tripot ortalıkta bırakılmıştı. Sol taraftaki duvara iki çelik dolap yerleştirilmişti. Öteki malzemeler dolapların içinde olmalıydı. Dolapların yanında bir ışıklı masa vardı, üzerinde renkli kartonlar, kalemler, birkaç dergi. Beni en çok şaşırtan yer ise, salonun sağ tarafında bir oda görünümünde döşenen bölümdü. Bu odayı tanıyordum. Sormak için Katya'ya dönerken, gözüme çarpan duvardaki resimden hatırladım; hani şu haça çivilenmiş yılanın bulunduğu tablo. Cinayet fotoğraflarından birinde görmüştüm. Bıçaklanarak öldürülen genç kızın bulunduğu oturma odasıydı bu. Gerçi öldürülen kızı canlandıracak manken henüz ortalıkta yoktu ama belleğim, kalbine saplanmış kocaman bir ekmek bıçağıyla, sırtını ucuz koltuklardan birine verip, öylece yere yığılmış olan genç kızı kendiliğinden yerleştirmişti salondaki yerine. Bu görüntü gözlerimin önünde belirince tüylerim diken diken oldu, başım dönmeye başladı. </p>
<p class="calibre1">Taşıyıcı ayaklardan birine tutunmak zorunda kaldım, "iyi misiniz?" dedi Katya. </p>
<p class="calibre1">"İyiyim, iyiyim." </p>
<p class="calibre1">Baş dönmem geldiği gibi çabucak geçmişti. "Muhteşem bir iş çıkartmışsınız" dedim toparlanırken. "Tıpkı fotoğraftaki odaya benzemiş." </p>
<p class="calibre1">"Hatırlıyorsunuz demek. Sizin belleğiniz de hiç zayıf değilmiş." </p>
<p class="calibre1">"Böyle korkunç görüntüleri unutmak zor." Tuhaf bir ıslık sesi doldurdu salonun içini. Ben şaşkınlıkla etrafa bakınırken, "Kenan gelmiş olmalı" diyerek kapıya yöneldi Katya. Böylece az önceki ıslığın kapı zili olduğunu anladım. Bakışlarım stüdyoyu tararken, başım yine hafiften dönmeye başlamıştı. Nihat'a şöyle böyle diyordum ya, anlaşılan ben de bulmuştum kafayı. Birden içerisinin havası çok ağır geldi, pencereye yöneldim, temiz hava hepimize iyi gelirdi. Pencereyi açıp, serin havayı derin derin içime çektim. Gerçekten de iyi gelmişti; gözlerimi kapatıp bir süre daha pencerenin önünde durmayı planlarken, "Nasıl buldun stüdyomuzu?" diyen Kenan'ın sorusuyla bozuldu rahatım. Döndüm. </p>
<p class="calibre1">"Şahane olmuş. Katya olağanüstü bir iş çıkarmış." Bunları söylerken Katya'nın Kenan'ın yanında olmadığını fark ettim. "O nerede?" diye sordum. </p>
<p class="calibre1">"Mutfakta" dedi başıyla arkayı işaret ederek, "aldıklarımı hazırlıyor... Öteki odaları gördün mü?" </p>
<p class="calibre1">"Yoo görmedim." </p>
<p class="calibre1">"Hadi gel, seni gezdireyim." </p>
<p class="calibre1">Zihnimin uyuşukluğunu, bedenimin gevşekliğini gideren o dimdiri, temiz havayı salonda bırakıp, mecburen Kenan'ın isteğine uydum. </p>
<p class="calibre1">Yeniden uzun hole girdiğimizde, tuvaletten çıkan Nihat'ı gördük. Gülümsemeye bile takati yoktu. </p>
<p class="calibre1">"Yav çocuklar ben acayip kelle olmuşum. Bir yer gösterin de yatayım." </p>
<p class="calibre1">Yüzünde tatlı, sitemkâr bir ifade belirdi Kenan'ın. </p>
<p class="calibre1">"Gel, gel, başımızın belası" diyerek Nihat'ın koluna girmek istedi. </p>
<p class="calibre1">"Çekiştirme yav Kenan" dedi Nihat. Suratında ağır, yorgun bir ifade vardı. Başımızın belası lafına alınmıştı galiba. "Bu gece her önüne gelen beni çekiştirip duruyor zaten. Tamam sarhoşuz ama aklımız yerinde, sen bana yatacağım yeri göster yeter." </p>
<p class="calibre1">Üstelemedi Kenan. </p>
<p class="calibre1">"Tamam Nihatcım, tamam, gel." </p>
<p class="calibre1">Kenan önde, Nihat arkada, holü geçip, koridorun sonundaki odaya girdiler. Ben durur muyum, peşleri sıra ilerledim. Bu oda uçuk yeşile boyanmıştı, perdeler, duvarın birini olduğu gibi kaplayan ahşap dolap ve karşılıklı olarak yerleştirilmiş iki divan ise açık pembeydi. Her odadaki renk uyumunu inceden inceye hesaplamış olmalıydı Katya. Ben bunları düşünürken, Kenan dolabı açmış, çarşaf çıkarmaya çalışıyordu ancak Nihat'ın onu bekleyecek hali yoktu. Kendini çoktan pencerenin önündeki divanın üzerine atarak uyumaya başlamıştı bile. </p>
<p class="calibre1"/>
<p class="calibre1">On birinci bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">Divana uzanır uzanmaz, horlamaya başlayan Nihat'ın üzerini battaniyeyle örttükten sonra çıktık odadan. </p>
<p class="calibre1">Kenan önce beni karanlık odaya dönüştürdükleri banyoya götürdü. Burası kül rengine boyanmıştı. </p>
<p class="calibre1">Duvarların kenarlarına iki tezgâh yapmışlardı. İki tezgâhın üzerinde fotoğraf basmaya yarayan, biri büyük, biri küçük iki agrandizör duruyordu. Tezgâhın olmadığı duvarların birinin önüne köylerde hayvanların su içtiği kocaman yalaklara benzer bir küvet koymuşlardı. </p>
<p class="calibre1"/>
<p class="calibre1">"Dur şuranın orijinal ışığını yakayım da öyle gör" dedi Kenan. </p>
<p class="calibre1">Düğmeye dokunur dokunmaz, her yer karardı, sonra kan rengi cılız bir ışıkla nesneler yeniden belirginleşmeye başladı. Daha önce hiç görmediğim, etkileyici bir sahne belirmişti gözlerimin önünde; eşyalarla birlikte bedenimiz, ellerimiz, yüzümüz, saçlarımız, gözlerimiz kızıla boyanmıştı. Kendimi bir korku filminin setindeymiş gibi hissettim. Belki de bu yüzden, sessizliğe daha fazla katlanamayarak sordum: </p>
<p class="calibre1">"Bu ışığın fotoğraflara zararı olmaz mı?" </p>
<p class="calibre1">"Siyah beyazlarda olmaz. Fakat renklilerde sorun çıkar. Renkli fotoğrafların banyo edildiği karanlık odalarda amber rengi, dana cılız bir ışık bulunur. Bir sürü insan odada ışık olduğunun farkına bile varmaz." </p>
<p class="calibre1">"Peki bu yalağa benzeyen küvet nedir?" </p>
<p class="calibre1">"Yalak mı?" diye güldü. "Doğru lan, hiç düşünmemiştim. Gerçekten de yalağa benziyor. Orada fotoğrafları banyo edeceğiz." </p>
<p class="calibre1">"Büyük değil mi?" </p>
<p class="calibre1">"Sergi için fotoğrafların büyük boy basılması lazım." </p>
<p class="calibre1">Kenan benim merakımı giderirken, kapı vuruldu. </p>
<p class="calibre1">"Geleyim mi?" diye sordu Katya. </p>
<p class="calibre1">"Gel, gel" diye seslendi dışarıya Kenan. Yeniden elektrik düğmesine bastı, içerisi aydınlanınca bana döndü: "Fotoğraf banyo ediyoruz sandı." </p>
<p class="calibre1">Kapı aralandı, Katya'nın güler yüzü göründü. </p>
<p class="calibre1">"Masa hazır, ama birinizin şarabı açması gerek." </p>
<p class="calibre1">Eyvah, diye geçirdim içimden. Bu ikisinin niyeti kötüydü, sabaha kadar içeceklerdi. Ne olacak eş yok, çocuk yok, hesap verecek kimse yok. Oysa benim yarın sabah erkenden hastaneye Gülriz ile Burç'un yanına gitmem gerekiyordu. Bir kez daha lanet okudum kendime; neden onlara uyup buraya gelmiştim ki? </p>
<p class="calibre1">Ama olan olmuştu, kendi kendimi yemenin artık bir anlamı yoktu. Bir an önce, Nihat'ın yattığı odaya kapağı atıp, tıpkı arkadaşım gibi kafayı vurup uyumanın bir çaresini bulmalıydım. Ancak bu, o kadar kolay olmayacaktı. Kenan büyük bir hevesle stüdyosunu gezdirirken, benim uykum geldi demek yakışık almazdı. </p>
<p class="calibre1">Hele yanımızda Katya varken... Baksanıza, kadın masayı hazırlamış, bizi bekliyordu. </p>
<p class="calibre1">Karanlık odadan sonra, malzeme deposu olarak kullandıkları bir odaya soktular beni. Bu oda için buz mavisini uygun görmüştü Katya. Odada ilk dikkatimi çeken, kapağı açık kalmış bir gardırop oldu. Askılarında eski, yeni, çeşit çeşit kadın, erkek giysileri sallanıyordu. Başımı çevirince kocaman bir ayna gördüm. </p>
<p class="calibre1">Üçümüzle birlikte gardırobun yarısını da içine alan aynanın önünde bir masa duruyordu. Masada parfüm şişeleri, irili ufaklı krem tüpleri, pudra kutusu, rimel, birkaç çeşit ruj, saç fırçası, renk renk farlar, göz kalemleri gibi makyaj malzemelerinin yanı sıra, donuk gözlerini yüzümüze dikmiş, plastikten yapılma bir manken başı da dikkat çekiyordu. Başın üzerine farklı renklerde birkaç peruk iğreti olarak bırakılmıştı. Hayranlıkla mırıldandım: </p>
<p class="calibre1">"Vay be! Burada bir tiyatro kulisi kurmuşsunuz." </p>
<p class="calibre1">"Eee işini iyi yapacaksın abi" dedi Kenan. Gururunu gizlemeye gerek duymamıştı. Haklıydı da, insanın sevdiği işi yapması kadar güzel bir duygu olamazdı. </p>
<p class="calibre1">Kulisi andıran odadan çıktıktan sonra, salon kadar büyük olmasa bile yine de oldukça geniş sayılabilecek, duvarları şampanya rengine boyanmış bir başka odaya geçtik. Burayı bir oturma! odası gibi düzenlemişlerdi. </p>
<p class="calibre1">Nihat'ın uyuduğu odadaki gibi iki divan karşılıklı olarak yerleştirilmişti; ama bu divanların rengi içerdekilerden farklı olarak kanarya sarışıydı. Aynı renkte iki adeti koltuk oturma odası takımını tamamlıyordu. Divanlar ile koltukların arasında ise üstü kalın camla kaplı, siyah ahşaptan uzun bir sehpa duruyordu. Açılmamış şarap şişesi, ağzına kadar suyla dolu cam bir sürahi, parlak metalden yapılma bir tirbuşon henüz boş olan üçü su, üçü şarap için altı kadeh, peynirli zeytin ve çerezden oluşan mütevazı mezelerimizin yer aldığı aç küçük tabak sehpanın üzerinde bizi bekliyordu. Karşı çıkmanın anlamsız olduğunu bile bile söylendim. </p>
<p class="calibre1">"Artık içmesek?" </p>
<p class="calibre1">"Sadece bir şişe aldım be Selim" dedi Kenan. "Üçümüz ikişer kadeh içsek biter." </p>
<p class="calibre1">"Aslında ben de çok içmekten yana değilim. Ama Kenan almış bir kere. Üstelik kırmızı..." diye Katya da ısrar edince, çaresiz koltuklardan birine oturdum. Ama söylemekten de kendimi alamadım. </p>
<p class="calibre1">"Ya arkadaşlar yarın sabah çekime başlayacağız, diyorsunuz. Bu kafayla nasıl olacak bu iş?" </p>
<p class="calibre1">"Bak şimdi ayıp ettin Selim" dedi Kenan çaprazımdaki divana çökerken. "Sanki hayatımızda ilk kez içiyoruz. Oğlum ben, kaç kez sabahlara kadar içip, gün doğarken duşumu alıp, önemli iş toplantılarına gittim. </p>
<p class="calibre1">Muhtemelen o gecelerin birkaçında sen de yanımdaydın." </p>
<p class="calibre1">Sesi de, yüzündeki ifade gibi sitemkârdı. Ciddi miydi, yoksa şaka mı yapıyordu, ayırt etmek mümkün değildi. Ciddiye aldım. </p>
<p class="calibre1">"Ben olsam ne olacak, olmasam ne olacak. Marifet sanki!" </p>
<p class="calibre1">"Abi marifet diyen oldu mu? Sen yarın çalışamazsınız dedin, onun için söylüyorum." </p>
<p class="calibre1">Derdimi anlatamamanın verdiği sıkıntıyla, arkadaşımın hemen yanına oturan Katya'ya döndüm. </p>
<p class="calibre1">"Ya Allah aşkına siz söyleyin. İnsan ayıkken mi daha iyi çalışır, yoksa sarhoşken mi?" </p>
<p class="calibre1"/>
<p class="calibre1">"Ayıkken" dedi Katya. Kenan karşı çıkacaktı, genç kadın lafı kaptırmadı. "Ama biz bütün çalışmayı yarın yapmayacağız. Yarın sadece ilk adımı atıyoruz... Yaklaşık iki ay sürecek bir maratonun ilk adımını. Yani ilk gün kafamız hafif bulutlu olsa bile fazla bir kaybımız olmayacak. Hem dikkat ettiyseniz, sizin kadar içmedim. </p>
<p class="calibre1">Hiç merak etmeyin işlerin çığrından çıkmasına izin vermem." </p>
<p class="calibre1">Katya'nın neden içimizdeki en ayık kişi olduğu şimdi anlaşılıyordu. Doğruydu, en az içen o olmuştu. </p>
<p class="calibre1">Üstelik Baraka'ya ilk geldiğinde az içeceğini de hepimize söylemişti. Şakaydı, sohbetti derken bunları unutmuştum. Kadın, Nihat'ın tahmininin tersine alkollü değil, akıllıydı. Uzanıp sehpanın üzerindeki şarap şişesini aldı. 'Eveet kim açıyor bunu?" diyerek Kenan ile benim yüzüme baktı. </p>
<p class="calibre1">Artık tartışma hevesi sönmüş olan Kenan başıyla beni gösterdi. </p>
<p class="calibre1">"En güçlümüz Selim, o açsın." </p>
<p class="calibre1">Şişeyi bana uzatan Katya'yı daha fazla bekletmek kabalık olurdu; şarabı aldım, masanın üzerindeki tirbuşonu kullanarak mantarı çıkardım. </p>
<p class="calibre1">"Şişeyi açtığına göre şakiliği de sen yap" diyerek Kenan kadehlerden birini uzattı. Nazlanmadan boşalttım şarabı kadehe. Kristal bardak bordo rengi sıvıyla doldu, şişeyi yavaşça döndürerek ağzını yukarı kaldırdım. </p>
<p class="calibre1">"Ooo bu ne ustalık" diye mırıldandı Katya, "tek bir damlası bile dışarı süzülmedi." </p>
<p class="calibre1">"Babamın sayesinde. İçki içerken kurallara dikkat ederdi. Şarap konurken dışarı süzülmesine, şişenin ya da kadehin kenarından akarak masayı kirletmesine tahammül edemezdi." </p>
<p class="calibre1">"İlginç" dedi genç kadın. Bakışlarındaki ifadenin hayranlık mı, yoksa şaşkınlık mı olduğunu anlayamadım. </p>
<p class="calibre1">Anlayamadan da değişti zaten gözlerindeki ifade. "Babanız çok mu içerdi?" </p>
<p class="calibre1">"Yok canım, özel günlerde filan." </p>
<p class="calibre1">Kenan lafı sokuşturdu. </p>
<p class="calibre1">"İçmezdi desene şuna." </p>
<p class="calibre1">"Niye öyle diyeyim? İçerdi ama benim kadar değil. Kendini kaybetmekten korkardı. Başımıza ne geleceği belli olmaz, insanın aklı her zaman yerinde olmalıdır, derdi. Ben de babam gibiyim aslında. Hiçbir zaman kendimi kaybedecek kadar içtiğimi hatırlamıyorum." </p>
<p class="calibre1">Doldurduğum kadehi masadan alıp Katya'ya uzattı Kenan, ama benimle konuşuyordu. </p>
<p class="calibre1">"Bak bu doğru, hakikaten sen Ali Rıza Amca'ya çok benziyorsun." İkinci kadehi eline alırken, genç kadına açıklamaya başladı. "İçkili ya da ayık, bu adamın kendini kaybettiğini hiç hatırlamıyorum. Selim en mantıklımızdır. Daha kısa pantolonlu çocukken bile, kerli ferli adamların aklına gelmeyecek laflarla bizi beladan korumaya çalışırdı." </p>
<p class="calibre1">"Gevezeliği bırak da o boş kadehi bana uzat" dedim tatlı sert bir tavırla. Söylediklerimi yaptı ama bana takılmayı da bırakmadı. </p>
<p class="calibre1">"Yalan mı oğlum? Sen hep böyle ağırbaşlı değil miydin?" </p>
<p class="calibre1">Kadehi doldurmaya başlamadan önce, Katya'ya göz kırparak mırıldandım. </p>
<p class="calibre1">"Suratsız demek istiyor." </p>
<p class="calibre1">"Yok canım, suratsız değilsin, sevimli bile sayılırsın. Bir de şu kontrollü havandan kurtulsan..." Sustu. </p>
<p class="calibre1">Doldurduğum kadehi önüne çekti. "Yav kusura bakma Selim ama, bazen seni anlamıyorum abi. Bu kadar saçma sapan bir dünyada, bu kadar mantıklı olmaya çalışmanın ne yararı var?" </p>
<p class="calibre1">Kendimden emin bir gülümsemeyle, üçüncü kadehi de şarapla doldurdum. Şişeyi masanın üzerine koyarken yanıtladım sorusunu: </p>
<p class="calibre1">"Nihat ile senin gibi iki delinin yanında, benim gibi makul birinin olması lazım." </p>
<p class="calibre1">"Vay be!" dedi Kenan yapmacık bir öfkeyle. "Duydun mu Katya, adam bize deli dedi..." Kendi kendine mırıldandı. "Adam bize deli dedi ya." Gülümsedi. Öne eğdiği başıyla birlikte kadehini de kaldırdı "Tamam ulan, deliyiz anasını satayım... Hadi delilerin şerefine içelim." </p>
<p class="calibre1">İsteğine uyduk. </p>
<p class="calibre1">"Baraka'da içtiklerimiz kadar olmasa da iyi" dedi kadehini hepimizden önce masaya koyan Katya. Az içmeye hâlâ özen gösteriyordu. </p>
<p class="calibre1">"Evet" dedi Kenan hiç çekinmeden sağ elini, Katya'nın omzuna koyarken. "Güzelmiş." </p>
<p class="calibre1">Katya, bizimkinin elinden hiç rahatsız olmuşa benzemiyordu. Hatta o güzelim vücudunu Kenan'ınkine yaslar gibi oldu. Kenan bu hareketin farkında olmamalıydı ki, gözlerini bana dikti. </p>
<p class="calibre1">"Deliyiz ha!" diye tekrarladı. "Demek biz deliyiz!" </p>
<p class="calibre1">Kenan da yavaştan sarhoş olmaya başlamıştı. Onun nakaratını dinlemek yerine Katya'ya döndüm: </p>
<p class="calibre1">"Sahi, sanatçıların biraz çılgın olduğu söylenir. Siz bu adamlarla çalışıyorsunuz, doğru mu?" </p>
<p class="calibre1">"Çılgın mı? Kaçık, kaçık..." diyerek işi iyice şakayla vurdu Kenan. Bunları söylerken sağ elini genç kadının omzundan almış, dizlerinin üzerine koymuştu. Katya, Kenan'ın ne sözlerine ne de dokunuşuna aldırdı. </p>
<p class="calibre1">Çok yaygın bir düşünce. İşin tuhafı, sanatçılar da bu tanımlamadan hiç şikâyet etmezler." </p>
<p class="calibre1">"Bizim Kenan gibi mi?" </p>
<p class="calibre1">Arkadaşım homurdanmaya başlayacaktı ki, "Evet, Kenan gibi" onayladı beni genç kadın. "Ama yadırgamıyorum. Farklı olmak istiyorlar, orijinal olmak istiyorlar." </p>
<p class="calibre1">"İyi de" dedim, "bence önemli olan nasıl yaşadıkları değil, ne ürettikleri." </p>
<p class="calibre1"/>
<p class="calibre1">Yeşil gözlerinde anlamlı bir ifade belirdi. </p>
<p class="calibre1">"Haklısınız, önemli olan ne ürettikleri, fakat kimi sanatçılar iyi yapıtlar ortaya koymak için çılgınca yaşamak gerektiğine inanıyor." </p>
<p class="calibre1">"İlgisi yok." </p>
<p class="calibre1">"Ama çılgınca yaşayıp, sıradışı yapıtlar üreten çok sanatçı var" </p>
<p class="calibre1">"Tersi de var." </p>
<p class="calibre1">"O da doğru. Önyargılı olmamak gerek. Aslına bakarsanız, ben de her sanatçının çılgın ya da deli olması gerektiğine inanmıyorum. Sanatçının bilge olması, çılgın olmasından daha önemli." </p>
<p class="calibre1">"Bilge mi?" </p>
<p class="calibre1">Bu kısa soru, tartışmamızı ciddiye almayan Kenan'dan gelmişti </p>
<p class="calibre1">"Evet, bilge; insanın zihninde şiir ile felsefenin buluşması." </p>
<p class="calibre1">"Eyvah" dedi Kenan elini başına koyarak, "ben boku yedim. Çünkü şiirden hiç hoşlanmam." </p>
<p class="calibre1">Genç kadın, dizinin üzerinde gezinmekte olan Kenan'ın elini şakayla itti. </p>
<p class="calibre1">"O zaman sizinle çalışamam beyefendi. Şiir sevmeyen biri, evrimini tamamlamamış biridir benim için." </p>
<p class="calibre1">"Yapmayın ne olur" diye şakayı sürdürdü Kenan. "Belki sizin çabalarınızla bu cahil, şiiri de sevmeyi öğrenir. Ne olur bana bir fırsat verin." </p>
<p class="calibre1">"Ya Kenan bir dakika, sulandırma şu işi" diye araya girdim. "Gerçekten merak ediyorum şu konuyu." </p>
<p class="calibre1">"Tamam, tamam sustuk." </p>
<p class="calibre1">"Bilgelikten bahsediyordunuz?" diyerek Katya'ya döndüm. </p>
<p class="calibre1">"Evet, bence sanatçı bilge olmalı" diye ciddileşti genç kadın. "Çünkü bilgelik, çılgınlık kadar, aklı başında olmayı da, başka insanlık durumlarını da içerir." </p>
<p class="calibre1">Sanki hiç içki içmemiş gibi son derece mantıklı konuşuyordu. O konuştukça sanki ben de ayılıyordum. </p>
<p class="calibre1">"Yani hayatı bir bütün olarak kavramalılar mı diyorsunuz?" diye sordum. </p>
<p class="calibre1">"Sadece kavramaktan değil, aynı zamanda hayatla olan ilişkilerinden de söz ediyorum. Sonuçta sanatçının bilgisi, deneyimi, görgüsü kaçınılmaz olarak yapıtına yansıyacaktır." </p>
<p class="calibre1">"Anlıyorum" dedim. </p>
<p class="calibre1">"Ne o, yoksa sen de mi sanatçı olmaya karar verdin?" diyerek yeniden işi muzipliğe vurdu Kenan. </p>
<p class="calibre1">"Yoo, benim sanatçı filan olmaya niyetim yok, ama senin bu laflara ihtiyacın var. Bence Katya'yla oturup saatlerce konuşmalısın </p>
<p class="calibre1">"Sen hiç merak etme zaten konuşuyoruz. Bunları ilk kez duymadım." Sonunda ciddileşmiş miydi ne? </p>
<p class="calibre1">Hınzırca parıldayan ela gözlerini Katya'ya çevirdi. "Şu projeyi tamamlar tamamlamaz Tibet'e gidiyorum. Beş </p>
<p class="calibre1">yıl Budist rahiplerle takılıp, bilgeliğin sırlarını öğreneceğim." </p>
<p class="calibre1">Rakı kadehime uzanırken, "Sen dalga geçmeye devam et" dedi, "Tibet'e mi gidersin, mabede mi bilmiyorum ama, Katya'nın söylediklerine kulak versen iyi olacak." Kenan'ın gözlerindeki ışıltı büyüdü. </p>
<p class="calibre1">"Ben onu her zaman dinlerim" dedi. O benim aşkım, sevgilim, kadınım, o isterse bütün hayatımı veririm der gibiydi. Katya da benim anladığımı anlamış olacak ki, dudaklarında o enfes gülümsemeyle döndü, göz göze geldiler. Benim varlığımı unutup, birbirlerinin gözlerinde kayboldular. Önce şaşırdım, sonra utanç, kıskançlık karışımı tuhaf bir duygu sardı benliğimi. Ne yapacağımı bilemedim. Kadehi kaptım, gözlerimi kapayıp içindeki şarap bitinceye kadar içtim. Kadehim boşaldığında, onlara bakmamaya çalışarak yeniden şişeye uzandım. </p>
<p class="calibre1">"Şuraya bakar mısın?" diyen Kenan'ın sesiyle olduğum yerde kaldım. "Bir de az içerim diyordu. Zaten böyle diyenden korkacaksın." </p>
<p class="calibre1">Katya da mahmurlaşan gözlerini Kenan'dan almış bana bakıyordu. Ne diyebilirdim ki? Gözlerinizle birbirinizi yediniz, ben de arada ne yapacağımı şaşırdım mı diyecektim. </p>
<p class="calibre1">"İşin doğrusu" diye söylendim, "şu şarap bitsin de, bir an önce gidip yatayım diyorum." </p>
<p class="calibre1">"Aşk olsun Selim Bey" dedi Katya. "O kadar çok mu sıktık sizi." </p>
<p class="calibre1">Öyle doğaldı ki, benim şu anki ruh halim hakkında en küçük bir fikrinin bile olmadığını anladım. Rahat bir insan olmadığım için kendime kızdım. </p>
<p class="calibre1">"Yok canım, ne münasebet. Yarın sabah erkenden hastaneye gitmem gerekiyor, o yüzden..." </p>
<p class="calibre1">Mahcup bir ifade belirdi Katya'nın yüzünde. </p>
<p class="calibre1">"Öyle mi bilmiyordum. O zaman..." </p>
<p class="calibre1">Katya'nın yumuşadığım gören Kenan kestirip attı: </p>
<p class="calibre1">"O zaman filan yok! Selim su koyverme, şarap bitince hepimiz gidip uyuyacağız." </p>
<p class="calibre1">Şu bizim Kenan ne salak adamdı, yanında dünyanın en güzel kadınlarından biri duruyordu, o tutmuş </p>
<p class="calibre1">benim kalmam için ısrar diyordu. Bunları arkadaşıma söyleyemedim, ancak yüzümde öyle ifade belirmiş </p>
<p class="calibre1">olmalı ki, Kenan takılmadan edemedi: </p>
<p class="calibre1">"Ne o sırıtış be? Sanki karşında aptal biri varmış gibi." </p>
<p class="calibre1">Yok mu, diyecektim, "Sana öyle gelmiş oğlum" dedim, "hadi uzat kadehini de doldurayım." </p>
<p class="calibre1">Görmekte zorlanıyormuş gibi gözlerini kısarak kadehine baktı. </p>
<p class="calibre1"/>
<p class="calibre1">"Sahi be çoktan boşalmış" diyerek uzattı. Şarabını hâlâ bitmeyen Katya bizi izlemekle yetiniyordu. </p>
<p class="calibre1">Kadehini şarapla doldurduktan sonra, "Hadi bakalım dostluğa" dedi Kenan. </p>
<p class="calibre1">"Dostluğa." </p>
<p class="calibre1">Yine yarısına yakın içtim, kadehi masaya koyarken, başımı döndüğünü hissettim. Yavaş iç, diye uyardım kendimi. </p>
<p class="calibre1">"Yav şu delilik meselesine ben de çok kıl oluyorum aslında" diyerek az önceki konuya döndü Kenan. Yine mavra yapacak sandım... Hayır, şakacı hali yerini ciddiyete bırakmıştı. "Bakmayın az önce söylediklerime. </p>
<p class="calibre1">Matrak olsun diye deliyiz, çılgınız dedim Abi bu sanat camiasında öyleleri var ki, insanı çıldırtır. Herifler tepeden tırnağa şekil. Hayatında doğru dürüst tek bir iş yapmamış, ama konuşmaya bir başladı mı yanına yaklaşılmıyor." Eliyle Katya'nın bileğine dokundu. "Geçen gün Kaktüs'te karşılaştığımız şu yönetmen bozuntusu..." </p>
<p class="calibre1">Katya'nın alnı kırıştı, hatırlayamamıştı. </p>
<p class="calibre1">"Hani şu kasma metal halka taktıran, erkek mi, kadın mı, ibne mi, ne olduğu belli olmayan dallama" diye güzelce tarif etti bizimki. </p>
<p class="calibre1">Katya'nın yüzü belli belirsiz gölgelendi. </p>
<p class="calibre1">"Tümer'den mi söz ediyorsun?" </p>
<p class="calibre1">"Tamam işte o. Adı Tümer mi o herifin?" </p>
<p class="calibre1">"Yapma Kenan... Tümer kötü biri değildir." </p>
<p class="calibre1">"Ben kötü biridir demiyorum ki. Fakat bir düşün, herif hayatında bir tek film çekmemiş, ağzına sıçtı sinemacıların. Ne oyuncusu kaldı ne senaristi ne yönetmeni... Ulan hiç değilse beğendiğin bir kişi olsun be! </p>
<p class="calibre1">Yok abi, herkes beceriksiz, herkes ahmak, herkes taklitçi... Genç biri olsa anlayacağım, ulan şu yaşa gelmişsin hiçbir bok yiyememişsin bir de atıp tutuyorsun. Vay efendim Türk sinemasının vizyonu yokmuş, vay efendim bizim sanatçılarımız yeterince çılgın değilmiş. Ulan senin her tarafın çılgın olsa ne olur be." </p>
<p class="calibre1">"Bence biraz abartıyorsun Kenan. Tümer Türkiye'de sinemayı bilen üç beş kişiden biridir. İngiltere'de sinema okudu. Çok önemli yönetmenlerin asistanı olarak çalıştı. Büyük bir birikimi var. Onun sorunu sinemada ne yapacağına karar verememesi. Bence ondan çok iyi bir eleştirmen olur. Ama o yönetmen olmak istiyor. Bu da kolay iş değil tabiî." </p>
<p class="calibre1">"Ama masa başında ahkam kesmek kolay" dedi Kenan. Bana döndü. "Herifin bir de kıyafetini göreceksin Selim. Başında bir kovboy şapkası, ağzında puro, ayağında çizme... Ya gülme Selim,valla doğru söylüyorum. Bir bakışı var hazretin, sanki dünyayı yaratmış. Abi yakasından tut, sabaha kadar döv herifi." </p>
<p class="calibre1">"Niye dövüyormuşsun adamı?" dedi Katya. Gerginleşmeye başlamıştı. "Herkesin senin gibi mi olması gerekiyor?" </p>
<p class="calibre1">Eyvah, işler kızışmaya başlamıştı. Bir yolunu bulup bu tartışmayı önlemek gerekiyordu. </p>
<p class="calibre1">"Yoo herkesin benim gibi olması gerekmiyor. Ama öyle uçuk kaçık kıyafetler giymekle, milleti küçümsemekle sanatçı olunmayacağını da herkesin bilmesi gerekiyor." Yine bana döndü. "Haksız mıyım Selim, söylesene?" </p>
<p class="calibre1">Kenan'ın sorusunu fırsat bildim. </p>
<p class="calibre1">"Ben de bu tiplerden pek hoşlanmam. Fakat sonuçta sanatla uğraşıyorsunuz Kenan. Nasıl söyleyeyim... </p>
<p class="calibre1">Bir hayal dünyasında yaşıyorsunuz. Yaptığınız iş uçukluğa, kaçıklığa müsait. Tamam sahtekârı, üçkâğıtçısı da çıkar aradan ama gerçek sanatçılar da uçuk kaçık olabilir. Adam iyi yapıtlar ortaya koyduğu sürece çılgınlığına, deliliğine pek takılmamak gerekir." </p>
<p class="calibre1">Kenan'ın ela gözleri durgunlaştı, suratı asılır gibi oldu. Katya'yı desteklemem canını sıkmıştı. Gelgelelim Katya, onun canının sıkılmasına aldırmıyordu. </p>
<p class="calibre1">"Selim Bey doğru söylüyor. Bir de kendimize bakalım Kenan. Şu yapmaya çalıştığımız iş..." </p>
<p class="calibre1">"Gene mi oraya döndük?" diye parladı Kenan. </p>
<p class="calibre1">"Evet, gene oraya döndük. Bu iş normal mi sence?" </p>
<p class="calibre1">"Tabiî normal. İnsanlar yaklaşık iki yüz yıldır fotoğraf çekiyorlar." </p>
<p class="calibre1">"Evet ama, insanlar genellikle mutlu anlarının fotoğraflarını çekerler. O güzel anları hatırlamak için. </p>
<p class="calibre1">Acılarını, ölümleri unutmak istemeyen insan olabilir mi? Kötülüklerin, acıların, vahşetin fotoğrafını kim çekmek ister? Hangi normal insan cinayet mahallinin fotoğraflarım toplayıp, bunları yeniden çekip sergi açmayı düşünür?" </p>
<p class="calibre1">Kenan söyleyecek söz bulmakta zorlanıyordu. </p>
<p class="calibre1">"Ne demek istiyorsun?" Sesi azarlar gibi sert çıkmıştı. "Ben deli miyim yani?" </p>
<p class="calibre1">Katya'nın su yeşili gözlerinde anlayışlı bir ifade belirdi. </p>
<p class="calibre1">"Sana deli diyen yok. Sadece sanatçıların çılgınca davranışlarda bulunabileceklerini anlatmaya çalışıyorum." </p>
<p class="calibre1">"Benimki çılgınlık değil, benim yapmaya çalıştığım başka." </p>
<p class="calibre1">"Senin kınadığın sanatçılar da, benimki başka diyorlar. Haklılar da; sanat deliliği meşru kılar." </p>
<p class="calibre1"/>
<p class="calibre1">Ters ters Katya'ya baktı Kenan, daha da sertleşecek diye korktum. Yapmadı, sessizce kadehine uzandı. </p>
<p class="calibre1">Aslında öyle kolay öfkelenen biri değildi. Fakat bu sergi onu gergin biri haline getirdi. Yüzümüze hiç bakmadan kadehini kaldırdı, dudaklarına götürmeden önce uzlaşmaz bir tavırla söylendi: </p>
<p class="calibre1">"Ben deli filan değilim... Ben işini iyi yapmaya çalışan bir fotoğrafçıyım." </p>
<p class="calibre1">Kenan gerginliğini şarabın burukluğuyla gidermeye uğraşırken, Katya tatlı bir sesle onu ikna etmeye çalıştı. </p>
<p class="calibre1">"Aksini söyleyen yok. Bu işte hepimiz biraz kaçığız." </p>
<p class="calibre1">Kadehini yeniden masanın üzerine koyan Kenan inatla başını salladı. </p>
<p class="calibre1">"Hayır efendim, ben kaçık filan değilim. Hele o Tümer denen herif gibi ukala hiç değilim. Biraz düşünürseniz, yaptığımız işte yadırganacak bir yan göremezsiniz." Durdu, kanlanmaya başlayan gözlerini yüzümüzde gezdirdi. "Evet, iddia ediyorum; ben, son derece normal bir iş yapıyorum. Ben, sanatla uğraşan herkesin yaptığını yapıyorum. Tamam, ölümsüzlüğü arıyorum. Ama bu hiç de tuhaf ya da çılgınca bir düşünce değil. Çünkü farkında olsun olmasın her sanatçı bu iddiayı taşır. Yapıtı, zamana ne kadar dayanabiliyorsa, yeteneği o kadar değerli demektir. Adı o kadar çok anılacak, kendisi de o kadar ölümsüz olacaktır. Yanlış mı?" </p>
<p class="calibre1">Açık konuşma zamanı gelmişti. </p>
<p class="calibre1">"Arkadaşlar bir dakika" dedim. Sesim gergin değil, ama otoriterdi. "Şu tartışmayı doğru dürüst yapalım lütfen. Sesimizi yükseltmeye gerek yok. Şurada oturmuş konuşuyoruz." </p>
<p class="calibre1">"Kim sesini yükseltiyor?" </p>
<p class="calibre1">"Sen!" diye suçladım hiç çekinmeden. "Bir bağırmadığın kaldı be." </p>
<p class="calibre1">Uyarım işe yaramıştı. </p>
<p class="calibre1">"Ben bağırıyor muyum Katyacım?" dedi. </p>
<p class="calibre1">Eh, ben, sana ne söyleyeyim şimdi gibilerinden yumuşacık gülümsedi genç kadın. </p>
<p class="calibre1">"Tamam konuşmam biraz ateşli olabilir, ama kimseye bağırmadım... Bağırdım mı? Öyle anlaşıldıysa özür dilerim. Size bağırmak gibi bir niyetim yoktu. Hem size neden bağırayım ki abi. Siz benim en yakınlarımsınız." </p>
<p class="calibre1">"Önemli değil Kenancım" dedi Katya, "tartışırken bunlar olur. Konuya dönelim, ölümsüzlükten bahsediyordun..." </p>
<p class="calibre1">"Ölümsüzlükten mi? Ha evet, hatırladım. Şunu demek istiyordum. Yazar, müzisyen, ressam, oyuncu, fotoğrafçı bütün sanatçılar içlerinde bu duyguyu taşırlar. Özellikle de fotoğrafçılar; çünkü fotoğraf, anın geçiciliğine karşı sanatın geliştirmiş olduğu en önemli savunmadır. Her fotoğraf, çekilen nesnenin ışınlarını kendi üzerinde toplar. Yok olmaya mahkûm olan kişi, eşya, hayvan ya da aradan yayılan ışınları kendine çekerek, gerçek anlamda bir tür ölümsüzlük yaratır." </p>
<p class="calibre1">Kenan'ın ne demek istediğini anlayamamıştım, ama ölümsüzlük isteğini sadece sanatçılarla sınırlamalarına katılmıyordum. </p>
<p class="calibre1">"Bence ölümsüzlük peşinde olanlar sadece sanatçılar değil. Sanatçı olsun ya da olmasın, insanoğlu kendini bildiğinden beri hep ölümsüzlüğü aramıştır. Ölümsüzlük insanın içindedir. Bu yüzden çocuk yapıyoruz. Doğa bu yüzden erkeklere milyonlarca sperm vermiş, kadınlar bu yüzden ayda bir kez döllenmeye hazır bekliyorlar..." </p>
<p class="calibre1">"Buyrun efendim, Selim Bey'den yine mantıklı açıklamalar" diye görüşlerimi küçümsemeye başladı Kenan. </p>
<p class="calibre1">Aldırmadan sürdürdüm sözlerimi: </p>
<p class="calibre1">"Peki önemli buluş yapanlara, kâşiflere ne diyeceksin? Mesela Pasteur, Kolomb, Gagarin daha niceleri, insanlık yaşadıkça onları unutmayacak. Ölümsüzlük isteği sadece sanatçıların tekelinde mi?" </p>
<p class="calibre1">"İyi de onlar buluşlarını ya da keşiflerini ölümsüz olmak için yapmadılar ki. Yaşamın onlara gösterdiği yolu izlediler." </p>
<p class="calibre1">"Kabul, ya eski Mısır'daki krallar?" </p>
<p class="calibre1">Ne söylemek istediğimi anlamamış olacak ki boş boş yüzüme baktı Kenan. </p>
<p class="calibre1">"Eski Mısır'daki firavunları diyorum. Piramitleri ne için yaptırdılar sanıyorsun? Belgelerle ispatlandı, adamlar ölümsüz olmak için o muhteşem yapıları inşa ettirdiler." </p>
<p class="calibre1">"Mısır'a gitmeye gerek yok ki" diyerek beni destekledi Katya, ölümsüzlüğün peşindeki ilk kral bu toprakların biraz aşağısında, Mezopotamya'da yaşadı." </p>
<p class="calibre1">Kenan gibi ben de kimden bahsettiğini anlayamamıştım. </p>
<p class="calibre1">Uruk Kralı Gılgamış'tan söz ediyorum." Gılgamış'ı hatırlamayışımıza şaşırmış gibiydi. "Eminim onun destanını duymuşsunuzdur. Hani Nuh Peygamber'den duyduğu ölümsüzlük bitkisini dayarı şu kral." </p>
<p class="calibre1">"Gılgamış'ı biliyoruz" dedi Kenan, "ama arada önemli bir fark var. Benim peşinde olduğum amaçla onunki aynı değil. Gılgamışla Mısır kralları gerçek anlamda bir ölümsüzlüğün peşindeydiler. Yani bedenlerinin sonsuza kadar canlı kalmasını istiyorlardı. Gılgamış onu sonsuza kadar yaşatacak bitkiyi bunun için arıyordu. Mısır kralları ise gökyüzünde, yıldızların arasındaki ölümsüzlük diyarı olarak adlandırdıkları bölgeye yolculuk yapmak için piramitleri araç olarak kullanmak istiyorlardı. Yani onlar ölümsüzlüğü elde etmek için sanata ihtiyaç duymadılar." </p>
<p class="calibre1"/>
<p class="calibre1">"Acaba?" diye kuşkuyla söylendi Katya. </p>
<p class="calibre1">"Ne demek acaba? Gılgamış'ın ya da Mısır krallarının sanatçı olduğunu söylemeyeceksin değil mi?" </p>
<p class="calibre1">"Hayır, onu demek istemiyorum, ama ölümsüzlük için onlar da sanatı kullandılar." Bana döndü. "Evet, belki farkında değillerdi, ne var ki, ölümsüzlük için sanatçılarla aynı yolu seçtiler. Gılgamış Destanı nedir? Ya piramitler, dev heykeller, bin bir resimle süslenmiş mezarlar, o muhteşem mimarî... Eğer bu sanat yapıtları olmasaydı, Gılgamış ya da öteki kralların isimleri günümüze kadar ulaşabilir miydi? Başka bir deyişle ölümsüzlüğü yakalayabilirler miydi?" </p>
<p class="calibre1">Söyledikleri o kadar mantıklıydı ki sesimi çıkarmadım, Kenan'ın ise pes etmeye niyeti yoktu. </p>
<p class="calibre1">"Ama onlar sanatçı değildi" diye yineledi. </p>
<p class="calibre1">"Değillerdi, ancak tıpkı bizim yaptığımız gibi onlar da sanatın gücünden, büyüsünden yararlandılar. </p>
<p class="calibre1">Tartışmamızın başına dönecek olursak, sanatın gücü sadece akıldan kaynaklanmıyordu, aynı zamanda delilikten, çılgınlıktan, sıradışılıktan da ilham alıyordu. Demek istediğim bu." </p>
<p class="calibre1">Buz gibi bir sessizlik doğdu aramızda. </p>
<p class="calibre1">"Hadi Kenan itiraf et" dedim kalender, neredeyse şakacı bir tavırla. "Sen şu Tümer'i biraz kıskanmışsın." </p>
<p class="calibre1">Sözlerimi yanlış anlayan Katya, "Tümer'i mi?" dedi şaşkınlıkla. "İmkânsız, o gay'dir." </p>
<p class="calibre1">Oysa ben cinselliğe dayanan bir kıskançlığı değil, Kenan'ın adamın bilgisini kıskandığını kastetmiştim. </p>
<p class="calibre1">Katya'nın bu tavrı da gösteriyordu ki, bunların arasında kesinlikle bir ilişki başlamıştı. Aklımdan bunlar geçerken, sanki söylediği sözün anlamını bilmiyormuşum gibi, "Gay mi?" diye sordum. </p>
<p class="calibre1">"İbne oğlum ibne" diye açıkladı Kenan, "bildiğin göt veren." </p>
<p class="calibre1">Kenan'ın bu kadar açık, pervasız konuşması yüzümü kızarttı </p>
<p class="calibre1">"Yine başladık cinsiyetçi konuşmalara" dedi Katya. </p>
<p class="calibre1">"Niye cinsiyetçi oluyormuşum. Sen ibnelerin İngilizce adını söylüyorsun ben de Türkçesini." </p>
<p class="calibre1">"Gay'lerin Türkçesi ibne değil, eşcinseldir efendim. Sen o insanlara hakaret ediyorsun. Rus olabilirim, ama Türkçe'yi de çok iyi bilirim." </p>
<p class="calibre1">Birden bu muhabbet çok komik geldi bana. Gülmeye başladım. İkisi de susup bana baktılar. </p>
<p class="calibre1">"Yav kusura bakmayın" dedim gülmeme engel olmaya çalışarak, sarhoş oldum galiba. Bana izin verseniz de gidip yatsam." </p>
<p class="calibre1">"Olmaz" dedi Kenan, "şarap bitmeden kimse kalkamaz." Şişeyi çekti. "Bak yarısını götürmüşüz zaten. </p>
<p class="calibre1">Hadi ölümsüzlüğün şerefine" </p>
<p class="calibre1">Kadehlerimiz yine kalktı. Şarabımı bitirmiştim ki, eskisinden çok daha güçlü biçimde başım döndü. Kadehi masaya koyarken, "Ben gerçekten de sarhoş oldum" diye mırıldandım. </p>
<p class="calibre1">"Ben de sarhoşum, Katya da sarhoş. Hiç mızıkma Selim, bu şişedeki bitmeden kimse gidemez bu odadan." </p>
<p class="calibre1">Kenan inanmıyordu ama sahiden iyi değildim, az önceki gerginlik beni kötü etkilemiş olmalıydı. Belki buna dayanabilirdim, fakat biraz daha içersem ortalık yere kusmaktan korkuyordum. Katya'ya döndüm. </p>
<p class="calibre1">"Anlaşılan bu adam beni bırakmayacak. Eğer kabalık saymazsanız şu divana uzanmak istiyorum, çünkü oda etrafımda dönmeye başladı." Katya acıyarak baktı. </p>
<p class="calibre1">"Bana kalırsa siz içeri geçip uyuyun. Yüzünüz sararmış gibi." </p>
<p class="calibre1">Ama bu gece Kenan'ın şeytanlığı üzerindeydi. "Benim arkadaşım kaya gibidir. Şarap etkilemez onu. </p>
<p class="calibre1">Divana uzansın toparlar kendini." </p>
<p class="calibre1">Yeter artık deyip, neden içeri gitmediğimi bilmiyorum. Kenan'a duyduğum bağlılıktan mı, Katya'ya ayıp olmasın diye mi, onlardan uzaklaşmamak için mi? Belki hepsi birden... Neyse... Sonunda ceketimi çıkarıp, divana sırtüstü uzandım. Ayıp olmasın diye başımı onlara çevirdim, olmadı. Salıncaktaymışım gibi sallanmaya başladım. Dayanılır gibi değildi, hemen gözlerimi kapattım. </p>
<p class="calibre1">"Niye ısrar ediyorsun anlamıyorum" diyen Katya'nın sesi geliyordu. "Bırak, gidip yatsın adamcağız içeri." </p>
<p class="calibre1">"Şişedeki şarap bitmeden olmaz" diye karşı çıkıyordu Kenan. </p>
<p class="calibre1">Tartışma uzuyordu ama sesleri giderek uzaklaşır gibiydi. Gözleri kapatmam iyi olmuştu. Karanlığı seviyordum, onların uzaklaşan seslerini seviyordum, uzandığım divanın yumuşaklığı da kendimi daha iyi hissetmemi sağlıyordu. </p>
<p class="calibre1"/>
<p class="calibre1">On ikinci bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">Konuşmalar çalındı kulağıma; görüntüsüz, renksiz mırıltılar; nerede başlayıp nerede bittiği anlaşılmayan fısıltılar. Sesler karanlığın içinde yaklaştılar, yaklaşınca anlaşılır oldular. </p>
<p class="calibre1">"Dur, şimdi görecek" diyordu biri. </p>
<p class="calibre1">"Top atılsa duymaz" diye mırıldanıyordu öteki. "Baksana nasıl sızmış." </p>
<p class="calibre1">"Ya görürse?" diyordu ilki. </p>
<p class="calibre1">Ses inceydi, yumuşacıktı, tanıdıktı. </p>
<p class="calibre1"/>
<p class="calibre1">"Görürse görsün, saklımız gizlimiz mi var? Zaten çoktan anlamıştır." </p>
<p class="calibre1">Bu ses daha cesurdu, kendinden emindi. İki sesi de tanıyordum. Gözlerimi hafifçe araladım. Loş </p>
<p class="calibre1">aydınlıkta ilk gözüme çarpan iki beden oldu. Katya'nın uzun bacaklarını saran kot pantolonunu seçince, Kenan'ın stüdyosunda olduğumu hatırladım. Sızmıştım, ben sızınca onlar sevişmeye başlamışlardı. Katya divana uzanmıştı, Kenan da üzerindeydi. Ama giysilerini çıkarmamışlardı, sadece Katya'nın kül rengi bluzunun üstten birkaç düğmesi açılmıştı. Çapkın arkadaşımın sağ eli bluzun içine kaymış, genç adının sutyeninden taşan memesini özenle okşuyordu; parmaklarlarının arasından, dikleşmiş, koyu renkli meme ucu görünüyordu. Uyandığımı anlamalarından korkarak, gözkapaklarımı iyice kıstım. Kenan, genç kadının beyaz boynuna küçük öpücükler konduruyordu. Aldığı zevkin etkisiyle başını hafifçe geriye atan Katya'nın fildişi rengi parmakları sevgiyle arkadaşımın kıvırcık saclarında geziniyordu, ikisinin de gözleri benimki gibi yarı yarıya kapalıydı. Arkadaşımın, Katya'nın uzun boynundaki yolculuğu sürmedi; genç kadının kulakmemesine yöneldi. Sanki ağzında yabanî bir yemiş varmış da balını çıkarmak istermişçesine bir süre kulakmemesini emdi. Ama doymamıştı, daha lezzetli bir şeyler bulmak için kadının dudaklarına uzandı. </p>
<p class="calibre1">Katya hiç çekinmeden verdi dudaklarını ona. Kenan bu ikramı büyük bir hevesle kabul etti. Ne var ki, hoyratlığa düşmedi; önce dudaklarıyla usul dokundu, Katya'nın aralık dudaklarına. Genç kadın sabırsızlığı Kenan'ın kıvırcık başını kendine doğru bastırdı. Ancak bizimkinin acelesi yoktu, başını geri çekti. Katya'nın ağzı biberonu elinden alınmış bir bebeğinki gibi büzüldü. Fakat Kenan büzülen ağızları açmayı çok iyi biliyordu. Önce diliyle dokundu, sonra dişlerinin araşma aldı kadının dudaklarını. Hani sizinle oynayan köpeğinizin elinizi ağzına alıp ısırmadan tutması gibi. Sanırım Kenan biraz daha acımasız davranıyordu. </p>
<p class="calibre1">Çünkü Katya'nın yüzü kasıldı canı yanar gibi oldu yine de kendini çekmedi. Az önce, bizi görecek filan diye itiraz ettiğini unutmuş kendini tümüyle seviştiği adamın insafına bırakmıştı. Hakkını yememek lazım, bizim Kenan da büyük bir sabırla bütün maharetini gösteriyordu. Sonunda Katya'nın isteğini de yerine getirdi, kadının dudaklarım ağzının içine alıp emmeye başladı. Böyle hoyratça emilmekten mutluluk duyan kadın, bedenini sıkıca dayadı Kenan'a. İkisinin de üstlerinde pantolonları olmasına rağmen, sanki çıplakmışlar gibi Katya bacaklarını arzuyla ayırmış, bizimki de bu vadiye güzelce uzanmıştı. Kenan'ın dudaklarla işi uzun sürmedi, önce Katya'nın ince çenesine kaydı. Yüzün bu anlamlı çıkıntısını sıcak birkaç öpücükle değerlendirdikten sonra boynuna inmeye başladı. Bu enfes boynun tadına daha önceden baktığından olacak orada fazla kalmadı, aşağılara, başından beri eliyle oynayıp durduğu memelere kadar indi. Üç düğmesi açılmış olmasına rağmen bluz engel çıkarmayı sürdürüyordu. Kenan bir düğme daha çözdü, böylece kafasını genç kadının göğüslerinin arasına rahatça gömebilme fırsatım yakalamış oldu. Katya'nın elleri hâlâ bizimkinin kafasındaydı, usulca bastırmayı sürdürüyordu. Kenan da artık oyunu bırakmış, genç kadının isteğini harfiyen yerine getirmeye çalışıyordu. Avuçladığı memenin ucuna önce diliyle dokundu. Küçük bir inilti çıktı Katya'nın ağzından. İniltiyi duyunca yutkunduğumu fark ettim. Ben de kendimi sevişmenin heyecanına kaptırmıştım. Katya'ya dokunansam bile sanki bu sevişmedeki üçüncü kişiymişim gibi bedenim tutkuyla gerilmiş, erkekliğim uyanmaya başlamıştı. Yaptığımın ayıp olduğunu biliyordum ancak gözlerimi onlardan alamıyordum; soluğumu tutmuş, utanç, heyecan, merak karışımı duygularla onları izliyordum. </p>
<p class="calibre1">Katya'nın inlemesi benim gibi Kenan'ın da iştahını iyice artırmıştı, yeniden dokundu genç kadının memelerine, bu kez hoyratça davranmıştı. Katya'nın parmaklan şefkati unuttu, arkadaşımın o güzelim kıvırcık saçlarını çekiştirmeye başladı ki bu işareti bekliyormuş gibi Kenan genç kadının memesini iştahla ağzına aldı. Katya'nın dudaklarının arasından eskisinden daha güçlü bir inilti kopuverdi. </p>
<p class="calibre1">"Su yok mu ya?" diyen uykulu bir ses büyüyü bozmasa, eminim bu iniltiler küçük çığlıklara dönüşecekti. </p>
<p class="calibre1">Ses, tahmin edebileceğiniz gibi bizim münasebetsiz arkadaşımız Nihat'a aitti. Katya ile Kenan apar topar kalktılar divanın üzerinden. </p>
<p class="calibre1">"Mutfakta hiç su kalmamış ya!" diye homurdanarak yaklaştı Nihat. "Burada var mı?" </p>
<p class="calibre1">Sesi o kadar doğaldı ki, oda yeterince aydınlık olmadığı için seviştiklerini görmemiş olmalıydı. Gülmemek için kendimi zor tutuyordum, eğer bunu yapsaydım, Nihat'ın patavatsızlığı yetmezmiş gibi, ben de durumu iyice berbat edecektim. Bir an Nihat'ın sesine uyanmış gibi kalksam diye geçirdim içimden, sonra bunun inandırıcı olmadığım düşünerek uyuyor gibi görünmeyi sürdürdüm. Bizimkilerin toparlanması çok sürmemiş </p>
<p class="calibre1">olmalıydı. </p>
<p class="calibre1">"Gel Nihat, gel burada su var" dedi Kenan. Sesindeki heyecanı boşuna gizlemeye çalışıyordu, sarhoş ve uyku sersemi Nihat'ın bu ayrıntıyı fark edecek hali yoktu. </p>
<p class="calibre1">"Selim de sızmış ha" diye söylendi, "o da çok içti bu akşam." </p>
<p class="calibre1">Nihat'ın yaklaştığını sesinin daha net duyulmasından anladım. Masadan ağır bir nesne aldı, bu sürahi olmalıydı; bardağa dökülen su sesini duydum. </p>
<p class="calibre1">"Selim'i de kaldıralım artık" dedi Kenan. "Senin odadaki yatakta uyusun. Burada perişan oldu çocuk." </p>
<p class="calibre1">Nihat kana kana suyunu içerken, Kenan'ın beni uyandırmasını tekledim. Çok sürmedi. </p>
<p class="calibre1">"Selim... Selim, hadi abicim kalk... Kalk da içeride uyu. Orası daha rahat." </p>
<p class="calibre1">Puştun sesinde yarıda kalmış zevki andıran kırıklığı sürüyordu halâ. Hemen açmadım gözlerimi. </p>
<p class="calibre1">"Selim... Selim" diyerek bu kez eliyle usulca sarstı beni. </p>
<p class="calibre1">"Hıı" dedim, "ne oldu ya?" </p>
<p class="calibre1"/>
<p class="calibre1">"Kalk da içeri yat! Burada boynun tutulacak." gözlerimi kırparak doğruldum. Katya'nın yüzüne bakmaya cesaret edemedim. Bakışlarımı sevimli, şapşal arkadaşıma çevirdim. </p>
<p class="calibre1">"Aaa Nihat da buradaymış..." </p>
<p class="calibre1">"Susuzluktan ölmüşüm ya! Bu şarap da insanı acayip susatıyor." </p>
<p class="calibre1">Elinin tersiyle ağzını siliyordu. Yaka bağır açıktı, gömleğinin yarısı pantolonunun dışına çıkmıştı. Daha fazla açıklamaya ger duymadan geri döndü, beni beklemeden yattığı odanın yolunu tuttu. Sonunda Katya ile Kenan'a bakacak cesareti buldum. Bu kez de onlar bakışlarını kaçırdılar. Yoksa uyanık olduğumu fark etmişler miydi? Yok canım, bu imkânsızdı. Herhalde benden gizli bir iş çevirmenin verdiği çekingenlikti onları böyle davranmaya zorlayan. Onları rahatlatmalıydım, kendi utancımı yenmem için gerekliydi bu. </p>
<p class="calibre1">"Amma sızmışım ha. Çok oldu mu?" dedim, dünyadan habersizmiş gibi. Çekingenliğini ilk atan Kenan oldu. </p>
<p class="calibre1">"Yoo, çok olmadı." </p>
<p class="calibre1">Onun da zamanın farkında olmadığı açıktı. Şişede durmakta olan iki parmak şaraba takıldı gözlerim. </p>
<p class="calibre1">"Ee, nereye gidiyoruz? Şarabı bitirmemişiz hâlâ?" diye safça sordum. Gergin bir gülümseyiş süsledi Katya'nın emilmekten kızarmış dudaklarını. </p>
<p class="calibre1">"Onu size bırakmıştık" diyecek oldu </p>
<p class="calibre1">Ama Kenan'ın bu kez işi şansa bırakmaya niyeti yoktu. Uzanıp şişedeki şarabı kafasını dikti. Boş şişeyi masanın üzerine koyarken gülümseyerek bana döndü. </p>
<p class="calibre1">"Bu kıyağımı da unutma, seni bir zahmetten kurtardım." </p>
<p class="calibre1">"Teşekkür ederim, arkadaş dediğin böyle zamanda belli olur. Sözümüz yerde kalmadığına göre artık gönül rahatlığıyla yatmaya gidebilirim." </p>
<p class="calibre1">Başım dönmesin diye usulca kalktım divandan. </p>
<p class="calibre1">"İyi geceler" dedi Katya. </p>
<p class="calibre1">"İyi geceler." Kenan'a döndüm. "Nevresim filan, dolabın içindeydi değil mi?" </p>
<p class="calibre1">"Evet, istersen geleyim." </p>
<p class="calibre1">"Gerek yok, bulurum canım." </p>
<p class="calibre1">Holü geçip, Nihat'ın kafayı vurur vurmaz yeniden uyumaya başladığı odaya girdim. Işığı açayım mı, açmayayım mı diye kararsız kaldıktan sonra, yatağın üzerine oturdum. Kendimi çok iyi hissediyordum. </p>
<p class="calibre1">Zihnim de aynı oranda uyarılmıştı, tıkır tıkır işliyordu. Sanki hiç uykum yokmuş gibiydi. Beni rahatsız eden tek şey, Nihat'ın dozu giderek artan horlamasıydı. Öyle farklı sesler çıkarıyordu ki, "İnsan bedeni bir enstrümandır" diyen müzik hocamız aklıma geliyordu. Yatılı okurken de horlar mıydı bu çocuk? </p>
<p class="calibre1">Sanmıyordum, çünkü horlasaydı mutlaka adı çıkar, yatılı öğrencilerin maskarası olurdu. Öyle biri vardı: Adapazarlı Nizam... Sonra adı "Borazan Nizam" olarak değişti. Zavallı çocuğun burnunda et vardı, gözlerini kapayınca başlardı horlamaya. Horlama dediysem böyle değil, İstanbul'un cam çerçeve kıran, baca uçuran lodosları bile o kadar ses çıkaramazdı. Ben, başkasının yalancısıyım dediklerine göre Borazan Nizam'ın horlamasının şiddetinden yatakhanenin kapısı açılır kapanırmış. Nizam’ın borazan lakabı da yapılan bir eşek şakasından sonra kalmıştı. Onun horlamasının elaman diyen yatakhanenin haşarı takımı, izci grubunun bandosundan aşıkları bir borazanı horlayan arkadaşımızın ağzına tutmuşlar, uykusu da oldukça ağır olan Nizam o gece ilk doğaçlama solo borazan konserini başarıyla vererek, kendisini Galatasaray Lisesi'nin ölümsüzleri arasına sokacak ünlü "borazan" lakabını kazanmış. </p>
<p class="calibre1">Yatakta oturmak canımı sıkmaya başladı. Nihat'ın çıkardığı horultuya bakıp, arkadaşımın top atılsa uyanmayacağına inanarak lambanın düğmesine dokundum. Gerçekten de uyanmamıştı. Dolaptan çıkardığım yastık, çarşaf, battaniyeyle divanı yatak haline getirdim. Uyuyamayacağımı bile bile kendimi serin yatak çarşafının içine bıraktım. Aradan ne kadar zaman geçti bilmiyorum. Kızıl bir ışık gördüm. Tıpkı karanlık odadaki gibi kanın rengini çağrıştırıyordu. İnce uzun koridorun duvarlarını, ahşap zemini, yattığım yatağı, battaniyeyi, benim bedenimi, aydınlattığı her nesneyi kan kırmızısına çeviriyordu. Yatakta doğruldum, Nihat'a baktım, gitmiş. Yeniden yatmak üzereydim ki içeriden ağlamaya benzer bir ses duydum. Yoksa Katya ile Kenan kavga mı etmişlerdi? Belki de sevişiyorlardı. Önce âşıkların işine hiç karışmayayım diye düşündüm ama ses giderek yükseliyordu. Merakıma yenilip yataktan kalktım. Koridorun sonundaki ışığa yürüdüm. Yaklaştıkça ışık koyulaşarak, iyice kan rengini alıyor, inilti artıyordu. Koridorun sonuna ulaşınca ışığın, kapısı açık bırakılan salondan sızdığını anladım. Biraz duraksadıktan sonra salonun kapısından içeri girdim. Önce Kenan'ı gördüm, fotoğraf makinesinin başındaydı, 'Yüzünü bana döndür" diyordu, "tamam, işte öyle..." Nihat ile Katya da oradaydı. Nihat'ın kucağında bir çocuk vardı; sırtı bana dönük olduğu için yüzünü göremiyordum. İkisinin yanında duran Katya ise elinde kocaman bir bıçak tutuyordu. Tüylerim ürperdi, sonra bunun mizansenlerden biri olduğunu düşünerek sakinleşmeye çalıştım... Ama çocuk niye inliyordu. Kenan'a yaklaştım. </p>
<p class="calibre1">"Ne yapıyorsunuz burada?" </p>
<p class="calibre1">Dudaklarında şeytanî bir gülümsemeyle döndü arkadaşım. Sağ elinin işaret parmağını dudaklarına götürerek, "Şışşt" dedi. </p>
<p class="calibre1">Ama susmaya hiç niyetim yoktu. </p>
<p class="calibre1"/>
<p class="calibre1">"Ne bu ya, geceyarısı fotoğraf mi çekiyorsunuz?" diye üsteledim, </p>
<p class="calibre1">"Evet, ama bu farklı." </p>
<p class="calibre1">Sesi bir yılan tıslaması gibi tizdi, ürkütücüydü. </p>
<p class="calibre1">"Nasıl farklı?" </p>
<p class="calibre1">Soğuk bir parıltı geçti gözlerinden. </p>
<p class="calibre1">"Daha canlı olacak. Dekor yok, manken yok, mizansen yok. Çocuğu gerçekten öldüreceğiz." </p>
<p class="calibre1">"Öldürmek mi? Nasıl yani?" </p>
<p class="calibre1">Sakin bir tavırla açıkladı Kenan. </p>
<p class="calibre1">"Nasıl olacak, biz cinayet sahnelerinin fotoğrafını çekmiyor muyuz? Gerçekçi olsun diye bir de kendimiz cinayet işleyelim dedik." </p>
<p class="calibre1">Benimle dalga geçiyor olmalıydı. Evet, evet, Kenan'ın pis şakalarından biriydi bu. iyi de çocuk kimdi? </p>
<p class="calibre1">Nihat ile Katya'ya döndüm. Nihat sanki ne düşündüğümü duymuş gibi, "Çok safsın be Selim" dedi. Yüzü gölgeler içindeydi, koyu renk gözleri bir kuyu gibi derin derin bakıyordu yüzüme. Yana çekilerek öldürmek üzere olduğu çocuğu görmeme izin verdi. "Kendi oğlunu tanıyamadın mı?" </p>
<p class="calibre1">Çocuğun yüzünü görünce öylece kalakaldım. Aman Allahım, bu bizim Burç'tu. Ellerini, ayaklarını iplerle bağlamışlar, gözlerini Kalın siyah bir bantla kapamışlardı. Zavallı Burç korkuyla titriyordu. Sesimi duyunca tanımış olmalı. </p>
<p class="calibre1">"Baba sen misin? Baba, canımı yakıyorlar..." diye inledi. </p>
<p class="calibre1">"Bırakın oğlumu" diye bağırarak Katya'ya doğru atıldım. </p>
<p class="calibre1">Ama Kenan, kıskıvrak yakaladı beni. </p>
<p class="calibre1">"Boşuna uğraşma. Bize engel olamazsın. Oğlunu ölümsüz yapacağız. Zaten hastalıklı, özürlü bir çocuk. </p>
<p class="calibre1">Ne kadar yaşayacağı bile belli değil. Fakat onu öldürüp fotoğrafını çekersek, sonsuza kadar yaşayacak." </p>
<p class="calibre1">"Çıldırdınız mı siz?" diye bağırdım. "Kenan, o benim oğlum. Unuttun mu? Burç o?" </p>
<p class="calibre1">Kenan'ın gözlerinde şefkat dolu bir ifade belirdi. </p>
<p class="calibre1">"Unutur muyum? Onu biz de en az senin kadar seviyoruz. Onu sevdiğimiz için ölümsüz yapıyoruz." </p>
<p class="calibre1">"Ne iyiliği Kenan? Oğlumu öldürüyorsunuz." </p>
<p class="calibre1">Burç yine ağlamaya başlamıştı. </p>
<p class="calibre1">"Bırakın oğlumu" diyerek Kenan'ın elinden kurtulmaya çalıştım, olmuyordu. Kenan birdenbire çok güçlü bir adam olmuştu, iri pençelere dönüşmüş elleri, oğluma ulaşmama izin vermiyor Çırpınmalarıma aldırmadan Nihat'a seslendi. "Çocuğu Katya'ya bırak, sen gel Selim'i tut... Hadi bitirelim artık. Daha çok işimiz var. " </p>
<p class="calibre1">"Ne yaptığınızın farkında mısınız?" diyerek Kenan'a döndüm. </p>
<p class="calibre1">Umursamadı bile, </p>
<p class="calibre1">"Simdi bizi anlamıyorsun ama ileride hak vereceksin" demekle yetindi Kenan'ın yerini Nihat almıştı. O da en az Kenan kadar güçlüydü. Benim cılız, her kavgada sopa yemesi kaçınılmaz olan arkadaşım, bir goril gibi güçlenmişti. Kollarının arasında başımı bile zorla oynatabiliyordum. </p>
<p class="calibre1">Kenan yeniden fotoğraf makinesinin başına geçmişti. </p>
<p class="calibre1">"Hazır mısın Katya?" diye seslendi. Yani oğlumu, Burç'u öldürmeye hazır mısın diye soruyordu. Katya hazır olduğunu belirten bir baş işareti yaptı. Burç ağlamayı sürdürüyordu. </p>
<p class="calibre1">"Lütfen" diye yalvarmaya başladım. "Lütfen onu öldürmeyin..." </p>
<p class="calibre1">Kenan beni duymuyor gibiydi. </p>
<p class="calibre1">"Tamam, deyince indireceksin bıçağı. Daha önce söylediğim gibi, yan taraftan, tam damarın üzerine. Hızlı hareket etme, kanın akışını görmek istiyorum..." </p>
<p class="calibre1">Sanki olağan bir işten söz ediyorlarmış gibi sessizce dinliyordu Katya. Burç'un başını sol kolunun üzerine yatırmıştı, bıçağı sağ elinde büyük bir ustalıkla tutuyordu. Onu hiç bu kadar güzel görmemiştim. İçindeki vahşet adeta onu daha da çekici kılmıştı. </p>
<p class="calibre1">"Yapma Katya" diye inledim, "ne olur yapma." </p>
<p class="calibre1">Anlamamış gibi boş boş baktı yüzüme, sonra gözlerini zevkle rastı, bıçağı tutan eli hafifçe titremeye başlamıştı. Daha ben dur bile diyemeden, indirdi bıçağı oğlumun boynuna... </p>
<p class="calibre1">"Hayıır!" diye bağırırken uyandım. </p>
<p class="calibre1">Kan ter içinde doğruldum. Sesimi Nihat da duymuş olmalı ki, yatağında şöyle bir kımıldadı, ama uyanmadı. Ben ise yatağımda oturmuş gördüğüm karabaşının etkisiyle titremekteydim. Bir süre hiçbir şey düşünemeden öylece durdum. Yavaş yavaş aklım başıma gelmeye başladı, soluk alışlarım normale döndü, kalbimin Çarpıntısı dindi. Neydi o be? Ne olacak şarap, uykusuzluk, tuhaf Muhabbetler... Olacağı buydu... </p>
<p class="calibre1">Nihat olanlardan habersiz, bütün ihtişamıyla horultu senfonisini sürdürüyordu. Sol kolunun üzerine yatmıştı, battaniyesi Sıyrılmış, sırtı açıkta kalmıştı. Üşüyecekti. Kalktım, battaniyesini üzerine çektim. Birden horultusu kesildi. Bu iyi işte, diye düşünürken, Nihat aniden yatakta doğruldu. Daha ne oluyor dememe bile fırsat vermeden, gözlerini açtı. </p>
<p class="calibre1">"Onları biz öldürmedik" dedi. Endişe yoktu yüzünde, korku da yoktu; önemli bir gerçeği açıklıyormuş gibi ciddiydi. "Fotoğraflarını biz çekeceğiz, ama onları biz öldürmedik." </p>
<p class="calibre1"/>
<p class="calibre1">"Kimleri öldürmedik Nihat?" dedim. "Neden bahsediyorsun sen?" </p>
<p class="calibre1">Bana döndü, ama görmüyor gibiydi; bakışları boştu, rüyadaki gibi derin derin bakıyordu yüzüme. Tüylerim diken diken olmuştu. Yoksa kâbus hâlâ sürüyor muydu? İçimi ürküntü kapladı. Onu uyandırmak istedim, yoksa kendimi mi uyandırmalıydım. Fakat Nihat benden önce davrandı, tıpkı kalktığı gibi ani bir hareketle yatağa uzandı ve yeniden horlamaya başladı. Hayır karabasan sürmüyordu. Bu gerçekti: Nihat da cinayet fotoğraflarından etkilenmiş olmalıydı. Hem de bu etki en az benimki kadar derindi. Nihat böyleydi işte; Kenan'ı ya da beni kırmamak için kendi görüşlerini saklardı. İşte şimdi, bir kez daha, Kenan'ı mutlu etmek adına, alttan alta korku duyduğu bir proje için çalışıyordu; hem de gerçek düşüncelerini gizleyerek... Nihat'ı düşündükçe içimdeki sıkıntı iyice arttı. Yataktan kalkıp pencereye yaklaştım; perdeyi açıp dışarı baktım. </p>
<p class="calibre1">Beyoğlu'nun bu arka sokağında anacaddenin ışıklı karmaşasından hiç eser yoktu; ağır ağır sabaha yaklaşan sakin gece karanlığını hâlâ sürdürüyordu. </p>
<p class="calibre1"/>
<p class="calibre1">On üçüncü bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">O gece daha fazla kalamamıştım Kenan'ın stüdyosunda. Pencere önünde bir süre daha dışarıyı izleyip, bir zamanlar, İstanbul'un en güzel sakızlı çevirme tatlısını yapan Madam Erifili'nin ki, bizim çocuklar, özellikle de Kenan bayılırdı bu tatlıya iki katlı, geniş amaçlı, demirleri nakışlarla süslü evinin yerine dikilen, altı katlı apartmanın karaktersiz, soğuk yüzü sıkıntımı iyice artırınca, "Artık bana, aileme ait olmayan bu mahallede, bu binada ne işim var" deyip kimseyi uyandırmamaya özen göstererek, adeta parmaklarımın ucuna basarak çıktım stüdyodan. </p>
<p class="calibre1">Sokakta serinlik artmıştı, evlerine dönmekte olan gece artığı birkaç kişiden başka kimsecikler yoktu ortalıkta. Pardösümün yakasını kaldırıp anacaddeye yöneldim. Ayhan Işık Sokağı'nın bitmesine beş altı metre kala, "Pist pist" diye bir ses duydum. Başımı çevirince, Beyoğlu'nda geçen yüzyıldan kalmış, ömrünü tamamladığından ya da komşumuz Madam Erifüi'nin o güzelim kagir evi gibi daha fazla daireli bir apartman haline getirilmek için boşaltılan eski bir binanın girişinde kucak kucağa yatan insanlar gördüm. Giysileri, elleri, kolları, başları, bedenleri öyle iç içe geçmişti ki kaç kişi olduklarını çıkaramadım. İçlerinden biri doğrulmuştu. Bu bana seslenen kişi olmalıydı. Başında koyu renkli bir bere vardı. </p>
<p class="calibre1">"Beybaba, bir çorba parası versene!" </p>
<p class="calibre1">Onun sesine ötekiler de uyanmışlardı. İnsan görünümünde, insan gibi konuşan ama karanlıkta aç kurtlar gibi parıldayan gözleri yırtık pırtık giysilerinin altındaki yaralı, hasta bedenleriyle sanla başka bir dünyadan gelmişler gibi tuhaf görünüyorlardı. </p>
<p class="calibre1">Duraksadığımı görünce, konuşan cesaretlendi. </p>
<p class="calibre1">"Hadi be beybaba, kayıntı yapacağız. Çık bir sakal. Çorba içicez valla, tiner miner yok!" </p>
<p class="calibre1">Yüzünü doğru dürüst seçemediğim grubun sözcüsü konuşurken, ötekiler sanki mezarlarında uyanan ölüler gibi birer bir doğruldular. Dört kişi olduklarını anladım ama çocuk mu, genç mi, yetişkin mi, kadın mı, erkek mi ayırmak mümkün değildi. Arkadaşlarının cümlesi bitince, bir tiyatro oyunundaymış gibi dördünün de elleri aynı anda uzandı bana. Korkuyla geriye doğru bir kaç adım attım. Ayaklanıp çevremi sarmalarına izin vermemek için, elimi hızla cebime soktum, ne kadar bozukluk varsa üzerlerine fırlatıp hızla caddeye yürüdüm. O kadar tedirgin olmuştum ki, bir yandan yürüyor, bir yandan da peşimden gelen var mı diye geriye bakıyordum. Aslında paniklememe gerek yoktu, çünkü çocuklar benimle uğraşmak yerine birbirlerini itekleyerek, yere saçılan paraları toplamaya koyulmuşlardı. </p>
<p class="calibre1">Aralarında Necip Fazıl, Fikret Adil, Çallı İbrahim, Peyami Safa, Sait Faik, Salah Birsel, Ferdi Tayfur, Sabahattin Kudret gibi sanat erbabının buluştuğu bir zamanların Nisuaz Pastanesi, şimdiki Garanti Bankası Sanat Galerisi'nin yanından, İstiklal Caddesi'ne çıkınca kendimi daha güvende hissettim. </p>
<p class="calibre1">Geceki kalabalıktan eser yoktu. Evet, cadde hâlâ nefes alıp vermeyi sürdürüyordu; mağazalar, dükkânlar, sinemalar, tiyatrolar, barlar, birahaneler artık kapanmış olsa da her yan ışıklar içindeydi. Garson mu, bodyguard mı, sivil polis mi, uyuşturucu satıcısı mı, orospu mu, pezevenk mi, sanatçı mı, kim olduğunu kestiremediğim kadınlar, erkekler hâlâ caddedeydi. Fakat ışıklı, çamurlu, dalgalı, nereye döküleceği belli olmayan bir nehre benzeyen geceki kalabalık artık yoktu. </p>
<p class="calibre1">Binadan çıktığımda nereye gideceğime karar vermemiştim. Tek isteğim kendimi dışarı atmaktı. İşte dışarıdaydım, şimdi ne yapacaktım? Bir taksiye atlayıp eve gitsem... Saat neredeyse sabahın beşi olmuştu. </p>
<p class="calibre1">Birkaç saat için Etiler'e kadar uzanmanın anlamı var mıydı? En iyisi ofise gitmekti. Bir duş alıp giysilerimi değiştirirdim. Belki birkaç saat kestirmeye bile vaktim olurdu. Yönümü Taksim'e çevirdim. Birkaç adım atmıştım ki bir korna sesiyle olduğum yerde sıçradım. Başımı çevirince iki koca hortumla caddeyi yıkamakta olan bir temizlik aracı gördüm. Gecenin sessizliğinde kulak zarımızı patlatırcasına çalan korna sol tarafımda yürüyen genç adamı da benim kadar etkilenmiş olacak ki o da hızla başını geriye çevirmiş, temizlik aracını görünce de kendini tutamayıp, "Ananın amı!" diye koyuvermişti küfrü. </p>
<p class="calibre1">Temizlik aracından da sürücüsünden de bir tepki alamayınca bana dönerek sürdürmüştü sözlerini. </p>
<p class="calibre1"/>
<p class="calibre1">"Orospu çocuğuna bakar mısın abi? Gecenin bu saatinde korna çalınır mı?" </p>
<p class="calibre1">Sanki genç adamın sorusunun yanıtını ararcasına temizlik arabasına bakmış, tam önünde, tramvay raylarının ortasında birbirine girmiş, arkalarındaki temizlik aracından habersiz yalpalayarak yürüyen çifti fark etmiştim. Korna onlar için çalınmış gibi görünüyordu ama temizlik aracı o kadar yavaş gidiyordu ki, bizim sarhoş çiftin arabayı engellemesi söz konusu değildi. Anlaşılan şoförün canı eğlence istemişti ya da o güzelim sabah uykusunu bırakarak Beyoğlu'nu temizlemeye geldiği için, bu caddeyi kirletenlere duyduğu nefreti böyle dile getirmek istemişti. Çaldığı korna, aslında aracın önünde yürüyen çifte değil, bu caddede yaşayan, bu caddeden geçen herkeseydi. Ne var ki, onlar çoktan gitmişlerdi. Kornanın muhatabı olarak sarhoş çift kalmıştı, bir de hâlâ caddenin üzerinde olan bizler. Yanımda yürüyen genç, temizlik aracının sürücüsünün annesinin cinsel organını yüksek sesle dile getirerek belirtmişti öfkesini, sarhoş çiftin ise kornayı umursadığı pek söylenemezdi. İkisi birden, kim bizim rahatımızı kaçıran bu terbiyesiz dercesine dönüp ters ters temizlik aracına baktıktan sonra, hiç acele etmeden kenara çekilmişlerdi. Bana gelince, bu kısa duraksamanın ardından yoluma devam etmiştim, ama temizlik aracının sürücüsünün gazabına uğramamak için adımlarımı biraz açtığımı da hemen eklemeliyim. </p>
<p class="calibre1">1923 yılında CineSalon Electra adıyla işletilmeye başlayan günümüz Alkazar Sineması'nın birbirine bakan iki karyatitle nakışlanmış mermer kemerli kapısının önüne gelmiştim ki, Ağa Cami müezzininin bariton sesi bütün caddeyi dolduruverdi. Kaç küsur yıldır Beyoğlu'nda bulunmama, kaç kez bu camiden okunan ezanı duymama rağmen tüylerimin diken diken olmasına engel olamadım. Dindar bir insan değilimdir, babam da değildi; ama o, en azından ramazan ayında oruç tutar, bayram sabahlan namaza giderdi. Ben ise Allah'a inanmama rağmen çocukluğumda oruç tuttuğum ramazan aylarında, babamla bayram namazına gittiğim günlerden bu yana hiçbir ibadette bulunmamıştım. Nedenini biliyorum; belki, belki değil kesinlikle işlerin yoğunluğundan, tekstil dünyası tamamıyla vahşi kanunların geçerli olduğu bir alandı. Kaliteli, hızlı ve ucuz üretebilen kazanırdı. Bu mucizeyi gerçekleştirmek için daha fazla finansman gerekiyordu. Finansman içinse yurtdışında ortak bulmanız zorunluydu. Yani dünyanın tekstil devleriyle boy ölçüşmeden var olmak imkânsızdı. Fransızca bu yüzden ihtiyaç duyuyordum. İş dünyasında kendi yağımızla kavrularak var olamazdınız; rakiplerinizi kollayarak, hep onlardan bir adım önde olmak zorundaydınız. Yoksa fabrikanız mağazanıza kilit vurmanız kaçınılmaz olurdu ya da yabancı üreticiler için fason mal üretimi yapmak gibi kalitesiz işlerle uğraşmak durumunda kalırdınız. Ki, bu da yıllardır dişinizle, tırnağınızla yarattığınız markanın değersizleşmesi anlamına gelirdi. Bunu yapmak yerine fabrikamı kapatıp evde pul biriktirmeyi tercih ederdim. Şükür, henüz o aşamaya gelmemiştik. O aşamaya gelmesine izin veremezdim zaten. Durum böyle olunca da işin, yaşamımın büyük bölümünü kaplaması kaçınılmaz hale geliyordu. Ailem, arkadaşlarım derken ibadeti düşünecek hal kalmıyordu Belki yaşlanınca... Kendi kendime gülmeye başladım. Evet, sahtekârlık tam da bu noktadaydı, inancı, Allah ile kul arasında yapılan bir ahit olarak görürsek, başta babam olmak üzere ikimiz de ticarî ahlakın dışına çıkmıştık. Allah'a inandığımızı söylediğimiz halde, hatta gerektiğinde hiç çekinmeden yardımını dilediğimiz halde ahitte üzerimize düşenleri yerine getirmemiştik. </p>
<p class="calibre1">Ancak yaşlanınca yükümlülüklerimizi yerine getirebileceğimizi düşünmüştük. Bu da Allah'a duyduğumuz inançtan çok, artık ölümümüz yaklaştığı için cennette kendimize sağlam bir yer kapmak içindi. Ama, olaya değişik açıdan bakacak olursak... Tövbe tövbe, bu olayda Yaratıcı'nın da payı vardı; insanoğlunun kusurlu olmasına izin vermişti. Hadi diyelim, yetenekleri sınırlıydı ve mükemmel bir kul yaratamamıştı, ama bağışlayıcı olmaya ne gerek vardı? Kendi yarattığı insanı tanımıyor muydu? Bizlere zekâyı ve alçaklığı veren kendisi değil miydi? Bu iki nitelik birleştiğinde, korkunç bir gücün ortaya çıkacağını bilmiyor muydu? </p>
<p class="calibre1">insanoğlunun yaşamı, boyunca keyfince günahlar işleyip ahdini bozduktan sonra, ömrünün son günlerinde, kurnaz bir tüccar gibi kendisine yaltaklanıp af dileyeceğini düşünmemiş olabilir miydi? Belki de insanoğlunun bu basitliği hoşuna gidiyordu. Belki böylece kendi gücünün farkına varıyordu. Yaratıcı’nın buna ihtiyacı var mıydı? Belki de bizim bu küçük kurnazlıklarımıza bakıp gülüyordu. İnsanoğluna eğlence, şaka duygusunu veren o olduğuna göre, ondan daha muzip, ondan daha esprili başka biri olabilir miydi? </p>
<p class="calibre1">Sorularımın yanıtlarını bilmiyordum. Belki şu anda camide ezan okumakta olan müezzine sorsam, bana doyurucu yanıtlar verebilirdi, fakat ne ruh halim ne de dış görünüşüm bunu yapmama izin veriyordu. Eminim ağzım leş gibi şarap kokuyordu. </p>
<p class="calibre1">Bakışlarım, Galatasaray Ağası Şeyhülharem Hüseyin Ağa tarafından kesme taşlarla yaptırılmış dört yüz küsur yıllık camiye takıldı. Ağa Cami'yi, bu renkli, bu kirli, bu dünya güzeli, bu cenabet caddenin köşesine çökmüş, engin gönüllü bir dervişe benzetirdim. Göze batmamak ya da korunmak için, kendini caddeden dubarla yalıtmış, gelip geçenler yüzünü görmesin diye pencereleri bir peçe gibi incecik tellerle örmüştü. </p>
<p class="calibre1">Mağazanın önüne geldiğimde ezan da bitmişti. Otomatik kilidi acarken, birkaç saat sonra sökün edecek olan bizim elemanların kepengin açık olduğunu görüp nasıl heyecana kapılacaklarını düşünmeden edemedim. Giriş kapısının kepengini bir metre kadar kaldırdıktan sonra kapıyı anahtarla açtım. İçeri girince kapıyı yeniden kilitledim. </p>
<p class="calibre1">Daha ilk adımımda, alışkın olduğum o güzel koku çarptı burnuma; dünyanın bütün çiçeklerinden alınmış </p>
<p class="calibre1">aromaların, giysilerle, takılarla, kadın bedeniyle harmanlanmış hali. Mağaza gece boyunca kapalı kaldığı için havasız ortamda bu koku yoğunlaşmış, baş döndürücü bir hal almıştı. Gözüm karanlığa alışıncaya kadar yönümü el yordamıyla bulmaya çalışarak ilerledim. Etrafı iyi seçemiyor olmama rağmen en küçük bir tedirginlik bile duymadan ilerliyordum. Çünkü her köşesini, her karışım biliyordum. Burası benimdi; sadece benim. Evimden daha yakındı bana. Evi Gülriz'le, Burç'la paylaşıyordum; orası üçümüzündü; daha da çok Gülriz'indi. Fakat bu mağaza benimdi. Fabrikayı bu kadar benimseyememiştim; belki çok fazla insan çalıştığından, belki ofisimin fabrikada olmamasından. Belki de ürünlerimizin son halini orada görebilme olanağımın bulunmamasından. Bence bir giysi, ışıklar altında, mankenlerin üzerinde sergilenmeden bitmiş </p>
<p class="calibre1">sayılmaz. Bu mağaza, uzun, titiz çalışmaların sonunda yaratılmış bir ürüne bakarak, işte bunları biz ürettik diyebilmenin mutluluğunu tadabileceğim tek yerdi. Asansörün önüne geldiğimde gözlerim karanlığa alışmıştı. îş saatlerinde seçkin müşterilerin ziyaretiyle canlanan ama şimdi kesin bir sessizliğin hüküm sürdüğü mağazanın geniş salonunda cansız mankenleri, giysileri, tezgâhları ayrıntılarına kadar göremesem de eşyaları seçebiliyordum. Asansöre binip ofisimin bulunduğu dördüncü katın düğmesine bastım. Asansör güvenle yükselirken, tüm tedirginliklerden kurtulmuş gibiydim, ılık suyla bir duş alıp, şöyle koyu bir kahve içtikten sonra her zaman yedekte bulundurduğum temiz giysilerimi giydim mi günü karşılamaya hazır hale gelirdim. Ne yazık ki asansördeki hesabı ofiste uygulayamayacaktım. Kararlaştırdığım gibi duşumu almıştım ancak ne olduysa ondan sonra olmuştu. Üzerime bir ağırlık çökmüş, biraz dinlenmek için, sırtımdaki bornozla ofisimdeki divanın üzerine uzanmıştım. Uzanış o uzanış... </p>
<p class="calibre1">"Selim, Selim uyan" diyen bir sesle kendime geldim. Karşın, Gülriz duruyordu, arkasında da en az onunki kadar endişeli gözlerle beni süzmekte olan Burç. Önce olanları kavramakta güçlük çektim, sızıp kaldığımı anlayınca da büyük bir utanç duydum </p>
<p class="calibre1">"Selim iyi misin? Ne oldu sana?" diye baş ucumda söylen Gülriz'e, "İyiyim, iyiyim" dedim doğrulurken. Bu türden sorumsuz davranışlarda bulunmayacağımı çok iyi bilen karım şaşkınlıkla süzüyordu beni. Olanları tam olarak kavrayamayan Burç’un yüzünde tuhaf bir ifade vardı. Aslında benim açıklamalarda bulunmam gerekiyordu, ama yaşadığım şaşkınlıktan ve suçluluk duygusundan bir türlü söze başlayamayınca, Gülriz, </p>
<p class="calibre1">"Senden haber alamayınca çok merak ettik. Cep telefonuna da ulaşılamıyordu" dedi. </p>
<p class="calibre1">"Şarjı bitmek üzereydi, gece kapatmıştım" diyebildim sonunda. Af dileyen bakışlarımı karıma çevirdim. </p>
<p class="calibre1">"Kusura bakma Gülrizcim hastaneye gelemedim. Akşam Kenanlara takıldım. Vakit geç olunca da stüdyoda kalalım dedik. Beni bilirsin yabancı yerlerde uyuyamam. Gecenin bir vakti kalkıp ofise geldim. Sızıp kalmışım işte. Çok özür dilerim." </p>
<p class="calibre1">"Çok mu içtiniz?" </p>
<p class="calibre1">"İçtik biraz... Aslında hiç gitmemeliydim yanlarına. Oldu bir kere." Oğluma döndüm. "Ne o Burç, babaya sarılma yok mu?" Burç'un gergin yüzü yumuşadı, hızla atıldı kucağıma. O kadar hızlı atılmıştı ki, neredeyse sırtüstü yıkılacaktım. "Oo bu ne güç be! Hastane yemekleri yaramış anlaşılan." </p>
<p class="calibre1">"Yok be baba, çok kötüydü. Bir tek çikolatalı puding güzeldi." </p>
<p class="calibre1">Ellerimi oğlumun saçlarında gezinirken, "Profesörle konuştunuz mu?" diye sordum Gülriz'e. Karımın yüzüne rahat bir ifade yayıldı. </p>
<p class="calibre1">"Konuştuk. Şükür, korkacak bir durum yokmuş." </p>
<p class="calibre1">"Ragıp’ın söyledikleri doğruymuş ha" diye neşeyle mırıldandım." </p>
<p class="calibre1">"Sağ olsun profesörle konuşurken o da yanımızdaydı. Erkenden gelmiş adamcağız." </p>
<p class="calibre1">Yani sen yoktun, demek istiyordu. Ne diyebilirdim ki, haklıydı </p>
<p class="calibre1">"Çok özür dilerim Gülriz" dedim. "Ben de yanınızda olmak isterdim. Affedersin." </p>
<p class="calibre1">Ama Gülriz öyle kolay kolay affedeceğe benzemiyordu. </p>
<p class="calibre1">"İyi ki sekreterini aramışım. O söyledi burada olduğunu. Sabah gelip, seni ofiste uyur bulunca o da ne yapacağını bilememiş. Uyandırmaya da cesaret edememiş. Ben arayınca kafası karıştı kızcağın, kavga ettiğimizi sandı galiba. Beni burada görünce rahatladı." </p>
<p class="calibre1">"Ona ne söyledin?" </p>
<p class="calibre1">"Ne söyleyebilirim ki? Olanı biteni bilmiyordum! Keşke bana eve gitmeyeceğini söyleseydin." </p>
<p class="calibre1">"Senin yanındayken eve gitmeye niyetliydim" dedim boynumu bükerek. "Son anda kalmaya karar verdim. </p>
<p class="calibre1">Sabah uyanırım dedim, ama uyanamadım..." Böyle durumlarda en doğru yöntem Gülriz'in suyuna gitmekti. </p>
<p class="calibre1">"Yanınızda olmadığım için çok üzüldüm, bir daha olmayacak." </p>
<p class="calibre1">Karımın kahverengi gözlerindeki sitemkâr ifade yumuşamaya başladı Artık bu konudan kurtulmanın tam zamanıydı. "Eee Burç Efendi bugün okula da gidemedik ha." Oğlumun yüzü asıldı. "Türkçe ödevini de yapamadım zaten." </p>
<p class="calibre1">"Öğleden sonra yaparsın canım. Öğretmenin mazeretin olduğunu biliyor." </p>
<p class="calibre1">"Bugün de resim dersi var. Şükran Öğretmen meyvelerin resmini yaptıracaktı bize." </p>
<p class="calibre1">Burç'un en sevdiği derslerden biriydi resim. Bayılıyordu boyalarla oynamaya. </p>
<p class="calibre1">"Dert ettiğin meseleye bak. Şu senin arkadaşın... adı neydi?" </p>
<p class="calibre1">"Tuna mı?" </p>
<p class="calibre1">"Hah işte o. Onu ararsın, resim öğretmeniniz hangi meyvelerin resmini yaptırmışsa onlardan alırsınız. </p>
<p class="calibre1">Annen bir tabağa koyar onları, sen de kâğıdını, boyalarını alır geçersin karşısına." </p>
<p class="calibre1">Olur mu dercesine annesine baktı Burç. </p>
<p class="calibre1"/>
<p class="calibre1">"Baban doğru söylüyor" dedi Gülriz. Evet, karım artık sakinleşmeye başlamıştı. "Eve gidince Tuna'yı ararız." </p>
<p class="calibre1">Burç'un yüzüne dünyanın en yalansız gülümseyişi yayılırken ben de yitirdiğim huzuru yeniden kazanmaya başlamıştım. </p>
<p class="calibre1">"Anlaştık o zaman" diyerek ayağa kalktım. "Artık ben de giyineyim. Birileri böyle bornozla görecek, ayıp olacak." Giysilerimin bulunduğu içerdeki küçük odaya yönelirken. </p>
<p class="calibre1">"Sen kahvaltı da yapmamışsındır" dedi Gülriz. "Yeşim Hanım'a söyleyeyim de poğaça filan aldırsın." </p>
<p class="calibre1">"İyi olur. Siz yediniz mi?" </p>
<p class="calibre1">"Hastanede kahvaltı yaptık." </p>
<p class="calibre1">"Bende babamla yiyeceğim" dedi Burç. </p>
<p class="calibre1">Gülriz yadırgamış bir tavırla süzdü oğlumuzu. "Hani hastanede doydum diyordun?" </p>
<p class="calibre1">"Doymuştum ama şimdi acıktım. Ben poğaça istiyorum." </p>
<p class="calibre1">"Ne olacak canım, bir daha yesin" diyerek araya girdim. "Gülrizcim, Yeşim'e söyle çocuklardan birini Hacı Muhittin'e yollasın" </p>
<p class="calibre1">"Ben bademezmesi istiyorum" diye gerçek niyetini belli etti Burç. Bu gibi durumlarda hep olduğu gibi Gülriz'in müdahalesi gecikmedi. </p>
<p class="calibre1">"Poğaça mı, bademezmesi mi? Ne istiyorsan, söyle onu aldıralım." </p>
<p class="calibre1">Karımın en sevdiğim yanlarından biri buydu: istediğimizi alabilme gücüne sahip olduğumuz halde en küçük bir savurganlığa bile tahammülü yoktu. Bu yanıyla babama çok benziyordu. Babam da öyleydi; eve, bize gereken neyse, üçüne beşine bakmadan alırdı ama alınan eşyanın kullanılmadığını, çarçur edildiğini görünce de küplere binerdi. "Dünyada bunları bulamayan kaç kişi var sen biliyor musun?" diye başlardı azarlamaya. Benim de arkadaşıma benzeyeceğimden korkuyor olacak ki, her fırsatta Kenan'ı da, babasını da savurganlıkları nedeniyle eleştirirdi. "Sigortacılıktan para kazanmak kolay olduğu için kıymetini bilmiyorlar. Malı mülkü kaybettiklerinde anlayacaklar Hanya'yı Konya'yı. Zaten bu kafayla çok sürmez, evi barkı satar bunlar" derdi. Gerçi dedikleri çıkmadı. Bütün müsrifliklerine rağmen babası da, Kenan da servetlerini kaybetmediler, tersine iyice artırdılar. Fakat yaptığı uyarılarla babam da, benim tutumlu bir adam olmamı sağladı. İyi ki de yapmış; bir zararını görmedim. İşte bu yüzden Gülriz’in aynı yöntemle oğlumuzu yetiştirmesinden büyük bir memnuniyet duyuyorum. Ancak, çocukluğu tüketim toplumunun en debdebeli günlerinde geçen, yaşlarına başlarına bakmadan daha şimdiden marka meraklısı arkadaşlarla yaşayan Burç'un aynı kanıda olduğunu söylemek oldukça zordu. Anlayışlar farklı olunca da annesiyle sert çatışmalara girmesi, sık sık uyarı alması kaçınılmaz oluyordu. Şu anda da, yaptığı tercihin ona sıkı bir fırça getirmesinden korktuğu için başını öne eğip, ürkek gözlerle bakarak yanıtladı annesinin sorusunu. </p>
<p class="calibre1">"Bademezmesi." </p>
<p class="calibre1">"Evet, işte böyle. Ne istiyorsan, onu söyleyeceksin" dedi Gülriz. Vartayı atlatan Burç rahat bir soluk alırken, karim da sekreterime talimatı vermek için kapıya yönelmişti. Karım ile oğlumun tartışmasından hiç hoşlanmazdım, ama bu didişmeleri bile şimdi mutluluk veriyordu bana. Elbiselerimi giyip yeniden yanlarına geldiğimde, "Yeşim seninle konuşmak istiyor" dedi Gülriz. </p>
<p class="calibre1">"Biraz beklesin. Şimdi işle uğraşmak istemiyorum. Önce kahvaltımızı bitirelim." </p>
<p class="calibre1">"Sen bilirsin ama kızın endişeli bir hali var. Konuşsan iyi olur." </p>
<p class="calibre1">Ailem buradayken, işle ilgilenmekten nefret ettiğimi bilirdi Yeşim, önemli olmalıydı. </p>
<p class="calibre1">"Bir bakalım o zaman." </p>
<p class="calibre1">Telefonu kaldırıp, sekreterimin dahilî numarasını tuşladım. </p>
<p class="calibre1">"Günaydın Selim Bey" dedi Yeşim'in tatlı sesi. </p>
<p class="calibre1">"Günaydın Yeşim, ne vardı?" </p>
<p class="calibre1">"Özür dilerim efendim... Paris'ten Mösyö Pierre Duguie aradı. Sizinle acilen görüşmek istiyor." </p>
<p class="calibre1">"Acilen mi?" </p>
<p class="calibre1">"Evet efendim, aynen öyle söyledi." </p>
<p class="calibre1">"Tamam, bağla da görüşelim. Bakalım ne istiyormuş?" </p>
<p class="calibre1">Bu soruyu Yeşim'e değil kendime söylemiştim aslında. Pierre Duguie fabrikayı birlikte kuracağımız şirketi bulan, Fransa'daki komisyoncumdu. Önceki konuşmamıza göre ben zaten on gün sonra Fransa'ya uçacaktım, orada anlaşmayı imzalayacaktık. Neden aramıştı ki? Yoksa işler ters mi gidiyordu? Düşünceli bir hal aldığımı gören Gülriz de endişelendi. </p>
<p class="calibre1">"Hayrola Selim, neler oluyor?" </p>
<p class="calibre1">"Bilmiyorum, Fransızlar aramış da..." diye açıklarken, "Merhaba" diyen Pierre'in gür sesi çınladı kulaklarımda. Kısa bir nezaket konuşmasından sonra baklayı ağzından çıkardı. Paris'e gitmem gerekiyormuş. Şirketin bazı ortaklan sorun çıkarıyorlarmış. </p>
<p class="calibre1">"Ben ikna edemiyorum, senin çaban gerekli" diyordu. </p>
<p class="calibre1">"Ne zaman orada olmalıyım?" diye sordum. Ararın burada olsan iyi olur" dedi. "Biliyorum çok ani oldu fakat kaybedecek zaman yok. Adamlar başka seçenekler sunuyorlar." </p>
<p class="calibre1"/>
<p class="calibre1"/>
<p class="calibre1">On dördüncü bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">Pierre'in istediğini yaptım. Ertesi sabah ilk uçakla Paris'e uçtum. Ama birlikte fabrika kuracağımız kişilerin benimle görüşmek için hiç aceleleri yoktu. Pierre’in tüm çabasına rağmen yalnızca üçüncü dereceden görevli biriyle görüşebildim. O da hiçbir açıklamada bulunmadan sadece beklemem gerektiğini söyledi. </p>
<p class="calibre1">Pierre’in edindiği bilgilere göre adamlar, ismini sır gibi sakladıkları bir Uzakdoğu ülkesinden çok daha iyi koşullarla anlaşma yapacakları bir firma bulmuşlardı. Anladığım kadarıyla da pazarlıkları sürüyordu. Onların pazarlıktaki kozlarından biri de benim şirketimdi. Eminim Uzakdoğululara, "Bakın siz istemezseniz, biz Türklerle çalışırız" diyorlardı. Beni ise hiçbir teklifte bulunmadan bekletiyorlardı. Yaptıkları onur kırıcıydı, doğru olan bir an bile beklemeden ülkeye dönmekti. Bu görüşümü Pierre'e açtım. Yanlış düşündüğümü söyledi. Şirketimin durumunu çok iyi biliyordu. Yabancı ortak bulmak zorundaydım. Fakat bu hiç de kolay değildi. Hele bir hafta öncesine kadar görüşmelerimizin son derece olumlu gittiği bu Fransız şirketi kadar sağlamını bulmak imkânsızdı. Hem biz profesyonel insanlardık, bu işte duygusallığa yer yoktu. Bugün onlar bizi bekletirlerdi, yarın elimiz güçlendiğinde biz onları... </p>
<p class="calibre1">Pierre'in söyledikleri doğruydu; iş dünyasının kuralları buydu. Ya kurallara uyardınız, ya da başarısız olmayı göze alırdınız. Bende uymaya karar verdim ama boş durmak yoktu; uyanık Pierre olumsuz yanıt alma ihtimalimize karşı, bizimle ortak olabilecek başka şirketleri araştırmaya başlamıştı bile. Tam beş </p>
<p class="calibre1">günümü Paris’te Pierre'in ofisi ile kaldığım otel arasında mekik dokuyarak geçirdim. </p>
<p class="calibre1">Ortaklık için bulduğumuz şirketlerin hiçbirini gözüm tutmamıştı. Açıkçası, bizi bekletmekte olan firmadan daha iyisi yoktu. Yeni ortak adaylarıyla bağlantı kurmak için ilişkide olduğum firmanın yanıtını beklemeye karar verdik. Bunun benim için kolay olduğunu söyleyemeyeceğim. Oğlumu öylece bırakıp gelmiştim. Her ne kadar doktorlar Burç'un iyi olduğunu söylemiş olsalar da, kaygılanmaktan kendimi alamıyordum. Günde birkaç kere Gülriz'i arıyordum. Burç'un iyi olduğunu, onları merak etmemem gerektiğini söylüyordu. Gülriz'le işlerim hakkında konuşmayı sevmezdim. Şirketin yaşadığı son krizden de bahsetmemiştim. Ancak önemli bir sorunla karşı karşıya olduğumu anlamıştı O yüzden olacak, çabuk dönmem için beni sıkıştırmıyordu, ama ne zaman geleceksin diye sormaktan da kendini alamıyordu. Yakında, demekle yetiniyordum. Fransa'da sıkılmıştım, oğlum için kaygılanıyordum. Gerçi fabrikada, mağazada sorun yoktu. Telefonla görüştüğüm yöneticiler işlerin yolunda olduğunu söylüyorlardı. Sadece Kenanlardan haber alamıyordum. Ne yapmışlardı? O sabah kalkıp da beni bulamayınca ne düşünmüşlerdi acaba? Belki gittiğimin farkına bile varmamışlardı. Merak etseler mutlaka ararlardı. Ne araması, onların şimdi başlarım kaşıyacak vakitleri bile yoktur. Fotoğrafları çekmeye başlamışlardır. Belki evlerine bile gitmeyip, stüdyoda yatıp kalkıyorlardır. Yok canım, Kenan keyfine düşkündür fazla sıkıntıya gelemez. Fakat Katya disiplinli birine benziyordu. Kenan'ı da kendine benzetmeye başladıysa... Arasam mı acaba? Kendimi tuttum. İlgilenmiyor görünsem daha iyi olacaktı. Dönünce görüşecektik nasıl olsa. Ömür boyu bu otel odasında kalacak değildim ya. Elbet görüşmeye çağıracaktı bu adamlar beni. </p>
<p class="calibre1">Çağırdılar da, sıkıntıyla geçen beş günün ardından müstakbel ortaklarım beni ofislerinde toplantıya davet ettiler. Buna toplantıdan çok, aldıkları kararı açıklama konuşması demek daha doğru olurdu. Çünkü lafı uzatmadan, koşullarımızın kendilerine uymadığını bu nedenle ortak bir fabrika kurmamızın imkânsız olduğunu söylediler. Güya kendimi böyle bir yanıta hazırlamıştım ama yine de çok canım sıkıldı, içimden adamlara bağırıp çağırmak, günlerdir beni oyaladıkları, umutlandırdıkları için sövüp saymak geçti. Tabiî yapmadım, sakin olmaya çalışarak gülümsedim, adamların tek tek ellerini sıkıp, "Belki başka bir zaman çalışırız, " diyerek ayrıldım ofislerinden. Pierre’in de dediği gibi profesyonellik bunu gerektiriyordu. Aslında o da çok mahcup olmuştu ama benim kadar umutsuz değildi. Birkaç gün daha Fransa'da kalmamı, aday firmalarla görüşmemizi önerdi. Önce Pierre önerisini reddettim; büyük bir düş kırıklığı yaşıyordum. Otele döndüm, bavullarımı hazırladım, uçak rezervasyonu için havayollarını arayacaktım ki, babamın sözünü anımsadım. "Önemli karar vereceğin zaman mutlaka onun üzerine düşün. En az bir gece geçtikten sonra kararını ver" derdi. Telefonun ahizesini bırakıp, geniş yatağın üzerine uzandım. Bakışlarım otel odasının tavanında, düşünmeye başladım. Sahi birkaç gün daha kalsam ne fark ederdi? Fabrikada, mağazada işler yolundaydı, Burç'un sağlığı yerindeydi, Kenanlardan kötü bir haber çıkmamıştı. Belki başka bir şirketle bağlantı kurabilirdik. Paris'e kadar gelmişken neden bu seçeneği değerlendirmiyordum ki? Hemen Pierre'i arayıp, saptadığımız şirketlerle görüşme ayarlamasını söyledim. Kararıma sevindi Fransız arabulucum. </p>
<p class="calibre1">Hemen ertesi gün bir şirketin yöneticisinden randevu aldı. Ancak görüşmelerimiz iyi geçmedi. Onlar bir moda markasının değil, fason işlerini yaptıracak bir firmanın peşindeydiler. Kuracağımız fabrikanın bu türden bir üretim stratejisi olmasını istiyorlardı. Tabiî reddettim. ikinci gün başka bir şirketin yöneticisiyle görüştük. </p>
<p class="calibre1">Onlar benim projemi onaylıyorlardı ancak yeterli finansmanları yoktu. Ön bir anlaşma yapmamızı, projeye ise bir yıl sonra başlamamızı öneriyorlardı. Onları reddetmedim, düşünelim dedim. Üçüncü gün İsviçrelilerin şirketiyle görüştük. projeye en sıcak bakan onlar oldu. Ancak onların da projeyi kendi aralarında tartışmaları gerekiyordu. Dosyaları bırakmamızı istediler. Dosyaları bıraktık. Pierre "Edinmek istediğiniz bilgiler olursa, ben Fransa'dayım" dedi. "Ama isterseniz Selim Bey'i de arayabilirsiniz." İsviçreliler mutlaka arayacaklarını, olumlu ya da olumsuz yanıtlarını bildireceklerini söylediler. </p>
<p class="calibre1">Böylece bir akşamüstü, sekiz günlük Fransa gezisinden bozguna uğramış olarak İstanbul'a döndüm. </p>
<p class="calibre1">Dönmeme en çok, ısmarladığı parfüm ve kremleri eksiksiz olarak aldığım karım ile Fransa’dan getirdiğim renk renk boya kalemlerine kavuşan Burç sevindi. Evime döndüğüm için ben de mutluydum... Onlara özlem ve sevgiyle sarıldım, öyle olması gerektiği için değil, öyle olduğu için. İkisini de özlemiştim, ikisini de seviyordum. Oğlumun saçlarını okşayıp, hafta boyunca neler yaptığını dinledim. O da bana Fransa'yı sordu. </p>
<p class="calibre1">Aslında daha önceki Fransa gezilerimden dönüşlerinde de ona bu ülkeyi anlatmıştım. Ama Burç bıkıp usanmadan her defasında, "Bana Fransa'yı anlat" derdi. Önce dinlediklerini unutuyor diye düşündüm, sonra oğlum için önemli olanın anlattıklarım değil, onunla ilgilenmem olduğunu anladım. O da normal çocuklar gibi defalarca duymuş olsa da aynı masalı çok sevdiği birinden dinlemenin verdiği mutluluğu yeniden yaşamak istiyordu. Hatta belki biraz daha fazlasını istediğini bile söyleyebiliriz. Onsuz geçen zamanlarımda yaptıklarımı öğrenerek, ben yokken yaşadıklarımı böylece benimle paylaşmış oluyordu. Burç'un sandığımdan daha duyarlı bir çocuk olduğunu bunu keşfedince anladım. Bu nedenle Fransa'daki günlerimi, sıkıcı yarım atlayıp, bir tür masal haline getirerek anlatmaya çalıştım. Ancak kafam karışık olduğu için, bu kez başarılı olduğumu söyleyemeyeceğim. Burç'un beni dinlemekten çabucak sıkılması da bunu gösteriyordu zaten. </p>
<p class="calibre1">Gülriz'in kendi elleriyle hazırladığı beğendikli taskebabını afiyetle mideye indirdim. Bazen yemek sonrası yaptığım gibi, evin camlı terasına geçip, Boğaz’ın öteki yakasında, Kandilli sahilinde yalıların Boğaz’ın dingin sularında yüzen ışıklarına bakarak köpüklü kahvemi yudumladım. Artık evimde olmanın tatlı huzurunu hissetmem gerekirdi ama olmuyordu. Aklım, yüreğim, sinir sistemimin her bir hücresi işim için kaygılanmayı sürdürüyordu. Eğer yeni bir ortak bulamazsam önümüzdeki birkaç yıl içinde fabrikanın da, mağazanın da kapışma kilit vurmak kaçınılmaz olacaktı. </p>
<p class="calibre1">Aslına bakarsanız, hiçbir zaman hırslı bir adam olmamıştım, ancak elimdekileri satıp savıp, işten güçten uzak sakin bir yaşam sürdürmeyi de hiç düşünmedim. İsteseydim bu türden bir yaşamı kolayca seçebilirdim. </p>
<p class="calibre1">Mal varlığım, elimdeki para, bizi de, Burç'u da, olursa onun çocuklarını da ömrünün sonuna kadar refah içinde yaşatmaya yeter de artardı bile. Benim yerimde olsa pek çok insan bunu yapardı. Bazen benim de </p>
<p class="calibre1">"Neden bunu yapmıyorum?" diye kendi kendime sorduğum olurdu. Fransa'dan dönerken uçakta benzer duygulara kapılmıştım. Hiç tanımadığım insanların ağzından çıkacak lafı beklemek için günlerce ailemden, vatanımdan uzakta kalmıştım. Kalmıştım da elime ne geçmişti? Kocaman bir hiç. </p>
<p class="calibre1">Uçağın penceresinden uzaklarda batmakta olan güneşin, bulutların sırtım kızıla boyayan ışınlarını izlerken bunu düşünmüştüm. Yeryüzündeki bu güzelliklerin tadını çıkarmak dururken, bu azgın koşturmacıya, bu kör mücadeleye ne gerek vardı? Marka marka deyip yırtınıyordum, ben öldükten sonra daha ne kadar ayakta kalacağı belli olmayan soyut bir isim için bu kadar emek harcamaya değer miydi? </p>
<p class="calibre1">Kendimi tümüyle karıma, oğluma, aileme adasam... Hayır, yapamazdım. Bakmayın bunların aklımdan geçtiğine, evet hırslı bir adam değildim ancak işimi korumak için elimden geleni yapardım. Çünkü gerçekte işim soyut bir marka değil, beni ben yapan alandı. Geçmişim onun içindeydi, bugünüm onunla doluyordu, geleceğim de o olacaktı. Düşlerim, umutlarım, sırlarım hepsi işimin içindeydi. Bilmem ne için kaybetmeme imkan yoktu; işim olmadan kendimi bir hiç gibi hissederdim. Benim eserim de buydu, fabrikamla, mağazamla yarattığım marka: AZYA. Bu marka, Kenan'ın düşlediği türden bir ölümsüzlük getirir miydi bana bilmiyorum. </p>
<p class="calibre1">Zaten bu umrumda da değil. Ben, ölümümden sonrası için değil, bugün için yaşıyordum. Düşünerek verilmiş </p>
<p class="calibre1">bir karar değildi bu, babamın ve parçası olduğum iş dünyasının bana öğrettiği, alışkanlık haline getirdiğim bir yaşam biçimiydi. Soluk aldığın sürece, en iyilerden biri olmak, bu delice koşuşturmacanın dışına düşmemek. </p>
<p class="calibre1">Bu türden bir yaşama biçimini yadırgayabilirsiniz, insanca bulmayabilirsiniz, size hak veririm. Dahası başta solcular olmak üzere yüzlerce akademisyen, politikacı, ekonomist, felsefeci, böylesi bir yaşamın yanlış </p>
<p class="calibre1">olduğunu anlatan milyonlarca sayfa kitap yazmıştır. Fakat bu yaşam biçimi benimle başlamadı, benimle de son bulmayacak, bunca eleştiriye, bunca nefrete rağmen hâlâ ayakta kalıyorsa, insanoğlunun karakteriyle uyuşan bazı temel özellikler içeriyor olmalı. Bu tutku, benim gibi ailesine delicesine düşkün bir adamı bile sekiz gün boyunca Fransa'da bir otel odasında bekletebiliyorsa, varın gerisini siz düşünün. </p>
<p class="calibre1">Bu konuda kendimden çok Gülriz'e şaşırdığımı söylersem abartmış olmam. Karımın bir gün bile "Artık bu işleri bırak ya da başkasına devret, bize daha çok zaman ayır" türünden bir önerisi olmamıştı. Ki, Burç'la uğraşırken onun ne kadar zorlandığını biliyordum. Benim desteğimin onu rahatlatacağını, biraz olsun nefes almasını sağlayacağını bile bile nedense bana böyle bir öneride bulunmamıştı. Kocam daha çok para kazansın, daha da iyi yaşayalım diye düşündüğünden değil. İflas etsem, elimizde avucumuzda ne varsa kaybetsek, belki biraz zorlanırdı ama eminim karım o koşullara da ayak uydururdu. Gülriz görmüş geçirmiş </p>
<p class="calibre1">bir ailenin kızıydı. Kayınpeder biz evlenmeden önce ölmüştü, onu tanımamıştım. Kayınvalidem aklı başında bir insandı. Kibardı, kendi sınırlarını çok iyi bilirdi, bir gün ilişkimize müdahale ettiğini hatırlamıyorum. </p>
<p class="calibre1">Hepsinden isi ise insan sarrafıydı. Zekâsı, görgüsüyle kızma da yol göstermiş, onu çok iyi yetiştirmişti. Böyle bir terbiye alan Gülriz de benim işimin, kendi sınırları dışında olduğunu, bu alana müdahale etmemesi gerektiğini biliyordu. Belki de düşündüğü ben değildim, kendisiydi. İşi tasfiye edip hep evde kalsaydım, onun egemenlik alanına girecektim. Hizmetçiye karışarak, bahçıvanı uyaracak, aşçıya talimatlar vermeye başlayacaktım. Burç'un günlük yaşamına bile ondan daha fazla yön verme kalkacaktım. Zavallı kancığım ne yapardı bu durumda? Yıllardır kavgasız, gürültüsüz, birbirine saygıyla geçen evliliğimiz bu yeni ilişkiler sistemine dayanabilir miydi? Karım, evliliğimizi sürekliliğini sağlayan hassas dengeleri benden çok önce kavramış olmalıydı. </p>
<p class="calibre1">"Üşüyeceksin Selim" diyen sesiyle dağıldı düşüncelerim. "Baksana rüzgâr çıktı. Fırtına geliyormuş." </p>
<p class="calibre1">Terasın kapısına yaslanmış, yüzünde çok iyi tanıdığım bir ifadeyle bana bakıyordu. Sekiz gündür ayrıydık, sekiz gündür ayrı yataklarda yatmıştık. Havaalanından eve geldiğimde kapıda karşılamıştı beni. Usulden bir sarılma, usulden yanağa kondurulan kibar iki öpücük... Ama şimdi kapıya yaslanmış öylece dururken, bir eş </p>
<p class="calibre1">olarak, bir kadın olarak hakkını istiyor gibiydi. Onca yıllık evlilik hayatımıza rağmen Gülriz cinsel konularda hâlâ bir genç kız kadar utangaçtı. Burç'un doğumundan sonra utangaçlığı açıkça çekingenliğe dönüşmüştü. </p>
<p class="calibre1">Yeniden hamile kalmaktan, yeniden özürlü bir çocuk doğurmaktan korkuyordu. Çekingenlikten kurtulması için aylar geçmesi gerekmişti. Yoo, hiçbir zaman soğuk bir kadın olmamıştı, ama rahat biri olduğu da söylenemezdi. Bugüne kadar benimle sevişmek istediğim açıkça hiç söylememişti, bunu davranışlarıyla belli ederdi. Onun bu haline o kadar alışmıştım ki ne zaman sevişmek istese hemen fark ederdim. Şimdi de terasın kapısına dayanmış dururken, gözlerindeki ışıktan, dudaklarındaki utangaç gülümseyişten benimle birlikte olmak istediğini anlıyordum. Fakat ben, kendimi sevişmeye hiç de hazır hissetmiyordum. Kafam karışıktı, ruhum bitkin düşmüştü, günlerdir yan gelip yatmama rağmen bedenim yorgundu. Gülriz'in isteğini bu defa anlamazlıktan gelmeye karar verdim. Başımla terasın penceresini zorlamakta olan rüzgârı göstererek, "Sahi" dedim, "sanki içeri girmek istiyor." </p>
<p class="calibre1">"Belki de sana içeri gir demek istiyor" dedi Gülriz yüzündeki ifadeyi değiştirmeden. Canım kancığım, işte cesareti ancak bunu söylemeye yetecek kadardı. Ama ben inatla anlamazlıktan gelmeyi sürdürdüm. </p>
<p class="calibre1">"Saat kaç?" diye sordum. </p>
<p class="calibre1">"On bire geliyor." </p>
<p class="calibre1">"Ben biraz daha oturmak istiyorum" dedim gülümseyerek, bakışlarımı kaçırmıştım. </p>
<p class="calibre1">"Fransa'da işler pek yolunda gitmedi. </p>
<p class="calibre1">"Biraz düşünmek istiyorum." </p>
<p class="calibre1">Gülriz'in yüzündeki ifade yerini hemen bir kabullenmişliğe bıraktı. </p>
<p class="calibre1">"O zaman sana bir battaniye getireyim, hasta olacaksın burada." </p>
<p class="calibre1">"Teşekkür ederim, iyi olur." </p>
<p class="calibre1">Gülriz düş kırıklığına uğramıştı, ama belli etmedi. Üzülmüştü, ben de belli etmedim. Battaniyeyi getirip dizlerimin üzerine örterken, "Bana kızmıyorsun değil mi?" diye mırıldandım. </p>
<p class="calibre1">Durup gözlerimin içine baktı; koyu renk gözlerinde yoğun bir şefkat vardı. Sanki kocası değil de çocuğuymuşum gibi bakıyordu. </p>
<p class="calibre1">"Neden kızayım sana?" </p>
<p class="calibre1">Elini avuçlarımın içine aldım, benimkilerden daha soğuktu; dudaklarıma götürüp saygıyla öptüm. </p>
<p class="calibre1">"Sağ ol Gülriz" dedim, "sağ ol karıcım." </p>
<p class="calibre1">Elini avucumdan usulca aldı, saçlarımı okşadı. </p>
<p class="calibre1">"Sana süt ya da çay getireyim mi?" </p>
<p class="calibre1">"Yok istemem. Sen yat..." </p>
<p class="calibre1">Boynunu bükerek baktı yüzüme. </p>
<p class="calibre1">"Tamam" dedi, "sen de çok oturma. Hava soğuk. Baksana yağmur da başladı." </p>
<p class="calibre1">Gülriz beni terasın çinko damına çarpan yağmur damlalarıyla baş başa bırakıp giderken, keşke bunu yapmasaydım diye geçirdim içimden. Keşke onu yalnız göndermeseydim. Aslında hâlâ arkasından gidebilirdim, ama bu isteği duymuyordum içimde. Kahrolası herifler, bütün neşemi kaçırmışlardı. İçeride bir kapının kapandığını işittim. Gülriz banyoya girmiş olmalıydı; dişlerini fırçalayacaktı. Zavallı karıcığım, onu da mutsuz etmeyi başarmıştım. Güya işimi eve taşımayacaktım. Nasıl taşımazsın? Aklını dışarıda bırakıp da giremezsin ki içeri. Gülriz de hiç çaba harcamıyor ama... Belki üsteleseydi:.. Yapamaz ki, böyle yetiştirilmiş. </p>
<p class="calibre1">Onun yerinde Katya olsaydı... Sahi Katya olsaydı ne yapardı acaba? iminim uysalca çekip gitmez, beni kışkırtmaya, tahrik etmeye çalışırdı. O gece Kenan'la nasıl sevişiyordu. Belki de yarmıyorum, sevişmelerinin nasıl başladığını görmedim ki. Belki o da bu konularda Gülriz gibi utangaçtır. Belki onu tahrik eden Kenan olmuştur. Davranışlarındaki rahatlığa bakarak bir kadının yatakta nasıl olduğunu anlayamayız ki. Çekici, açık saçık giyinen, erkeklerle senlibenli konuşabilen bir kadın, yatakta pekâlâ soğuk nevalenin biri olup çıkabilir. </p>
<p class="calibre1">Bu konuda az mı hikâye dinledim arkadaşlardan, özellikle de Kenan'dan. Ama Katya öyle biri olsaydı, bizim oğlan böyle yapışır kalır mıydı kadına? Belki de âşık olmuştur. Âşık olunca seks o kadar önemli olmayabilir. </p>
<p class="calibre1">Olmayabilir ama Kenan ile Katya'nın arasında seks de vardı, hem de en ateşlisinden. Baksana benim yanımda bile sevişmeye çekinmediler. Hem Rus kadınları... Şimdi de bu yalana mı inanacaksın? Zavallılar ekmek parasını çıkarmak için bedenlerini satıyorlar, hepsi bu. Kadının Rus'u, İngiliz'i, Türk'ü olmaz; hepsi kadın işte. Onların da arasında biz erkekler gibi sevişmekten hoşlananları var, hoşlanmayanları var. Ama Katya'nın sevişmekten hoşlandığı kesin. Öyle mi acaba? Sen onu Kenan'la sevişirken gördün. Kenan'ın yerinde başka biri olsaydı, nasıl davranacağını kestiremezsin... </p>
<p class="calibre1">Birden bir ışık gözlerimi aldı. Karşıdaki tepeler çakan şimşekle aydınlandı. Ardından gökyüzü homurdanmaya başladı. Dışarıda yağmur artmış, fırtına şiddetlenmişti. Yağmur sulan terasın camlarından ince şeritler oluşturarak, bahçeye akıyordu. Rüzgar uğultular çıkarıyor, inatla camlan zorluyordu. </p>
<p class="calibre1">Bacaklarımın üzerindeki battaniyeye rağmen içim ürperdi. Karşı tepeler gökyüzünü parçalayan iki şimşekle yeniden aydınlandı. Aynı anda teras büyük bir gürültüyle sarsıldı. Yakınlara bir yerlere yıldırım düşmüş </p>
<p class="calibre1">olmalıydı. İçeri girmenin zamanı gelmişti, ayağa kalkmıştım ki, kapıda Gülriz belirdi. </p>
<p class="calibre1">"Burç" dedi, "Burç seni istiyor." </p>
<p class="calibre1">"Korktu değil mi?" </p>
<p class="calibre1">"Korktu, çok yakınlara düştü." </p>
<p class="calibre1">"Burç nerede?" </p>
<p class="calibre1">"Odasında." </p>
<p class="calibre1">Burç'un odasına birlikte girdik. Oğlum kafasını yastığın altına sokmuştu. Usulca yatağa oturdum, yastığı kaldırıp oğlumun yüzüne baktım. </p>
<p class="calibre1">"Hayrola, düşen yıldırımı mı arıyorsun?" diye sordum. </p>
<p class="calibre1">"Hı?" </p>
<p class="calibre1">"Yıldırım yastığının altına düşmedi ki oğlum, dışarıya düştü. Hadi çıkar başını yastığın altından." </p>
<p class="calibre1">Kararsızlıkla yüzüme baktı. </p>
<p class="calibre1">"Hadi ama yıldırandan korkmuyorsun değil mi?" </p>
<p class="calibre1">Yutkundu. </p>
<p class="calibre1">"Korkmuyorum..." </p>
<p class="calibre1">"Ben de korkmuyorum. Çünkü bizim evimize yıldırım düşmez. </p>
<p class="calibre1">İnanmak isteyen gözlerle yüzüme baktı. </p>
<p class="calibre1">"Düşmez mi?" </p>
<p class="calibre1">"Düşmez" dedim hâlâ başının üstünde duran yastığı alarak. Çatımızda paratoner var. Paratonerin ne olduğunu bilmiyordu; korkusu geçmemişti, sadece dikkati dağılmıştı. </p>
<p class="calibre1">"Bilmiyorum" </p>
<p class="calibre1">"İnanmıyorum" dedim karıma dönerek, "duyuyor musun Gülriz, paratonerin ne olduğunu öğretmemişler." </p>
<p class="calibre1">Bakışlarımı yeniden Burç’a çevirdim. "Paratoner, yıldırımları etkisiz hale getiren bir alettir Evlerin en yüksek yerine konur. Böylece yıldırım o evdekilere zarar vermez. Anladın mı?" </p>
<p class="calibre1">Gülümser gibi oldu. </p>
<p class="calibre1">"Parato... yani o alet olunca yıldırım bize zarar vermez mi?" </p>
<p class="calibre1">"Tabiî vermez. Ne sandın? Bizim eve yıldırım düştüğünü hatırlıyor musun hiç?" </p>
<p class="calibre1">"Yoo." </p>
<p class="calibre1">"Hatırlayamazsın çünkü düşmedi, hiç de düşmeyecek." </p>
<p class="calibre1">"Düşmeyecek..." diye söylendi. </p>
<p class="calibre1">"Düşmeyecek... Sahi sen görmedin mi bizim paratoneri?" </p>
<p class="calibre1">"Görmedim!" dedi tombul küçük ellerini yana açarak. Konuşurken ellerini kullanmaya başladığına göre korkusu iyice azalmıştı. </p>
<p class="calibre1">"Yarın ilk işimiz sana paratoneri göstermek olsun, tamam mı?" </p>
<p class="calibre1">"Tamam" dedi, ama yüzüne derin bir kaygı yayılmıştı. </p>
<p class="calibre1">Gülriz kulağıma eğildi, "Sanırım bu gece bizimle yatmak istiyor" dedi. </p>
<p class="calibre1">"Biliyor musun Burç, aslında ben fırtınaları severim. Onları izlemeye bayılırım... Güvenli bir yerden tabiî. </p>
<p class="calibre1">Sen hiç fırtınaları izledin mi?" </p>
<p class="calibre1">Burç masum bir ifadeyle yüzüme bakıyordu. </p>
<p class="calibre1">"İzlemedim." </p>
<p class="calibre1">Elimle penceresini gösterdim. </p>
<p class="calibre1">"Gerçi sen de haklısın, buradan gökyüzü iyi gözükmüyor ki. ne diyeceğim, bu gece bizim odamıza gel. </p>
<p class="calibre1">Birlikte şu fırtınayı izleyelim, olur mu?" </p>
<p class="calibre1">Her zaman yaptığı gibi izin isteyen bakışları annesine kaydı. </p>
<p class="calibre1">"Bu gecelik olur" dedi Gülriz, "ama bunu alışkanlık haline getirmek yok. Anlaştık mı?" </p>
<p class="calibre1">Burç'un yüzü aydınlandı. </p>
<p class="calibre1">"Anlaştık, anlaştık anneciğim." </p>
<p class="calibre1">Oğlumun minik bedenini kucakladım, koridorda ilerlerken Gülriz'in de koluma girdiğini hissettim. Yatak odamızda pencerenin önüne yerleştik, ıslak gökyüzünü ışıktan kılıcıyla parça parça eden fırtınayı izledik, ama Burç gösterinin tadını çıkaramadı. Daha tedirginliğim tam olarak üstünden atamadan uyuyakaldı. </p>
<p class="calibre1">"Odasına götürelim mi?" dedim. </p>
<p class="calibre1">"Hayır" dedi karım, "söz verdik, bu gece yanımızda uyusun" </p>
<p class="calibre1">Sitem yoktu sesinde, kırgınlık yoktu; ne istediğini bilen bir kadının kendinden emin sakinliği vardı sadece. </p>
<p class="calibre1"/>
<p class="calibre1"/>
<p class="calibre1">On beşinci bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">Uyandığımda yağmur hâlâ yağıyordu. Gülriz'in gergin sesi duyuluyordu. Burç'un odasında olmalıydı; her sabah yaptığı gibi oğlumuzu okula hazırlıyordu. Burç ağır davrandığı için de onu tatlı tatlı azarlıyordu. Haksız sayılmazdı, eminim öğrenci servisi kapının önünde bizimkini bekliyordu. Fransa'daki o soğuk otel odasında gözümü açtığım sabahlardan sonra evimde uyanmanın keyfini çıkarıyordum. Bir tartışma olsa bile, sevdiklerimin sesini duymak güzeldi. Uzanıp komodinin üstündeki saatime baktım; yedi buçuğa geliyordu. </p>
<p class="calibre1">Kalksam iyi olacaktı, banyo, tıraş, kahvaltı derken işe geç kalabilirdim. Ama bu sabah canım kalkmayı hiç istemiyordu, tembel tembel esneyip yatakta döndüm. Gülriz, sonunda Burç'u hazırlamış, yolcu ediyordu. </p>
<p class="calibre1">Sesindeki gerginlik kaybolmuş, yerini tatlı bir sevecenliğe bırakmıştı. Birazdan beni uyandırmak için yanıma gelirdi. Birden ona sımsıkı sarılmak istedim. Geceki isteksizliğimden sonra eminim onun da hoşuna giderdi bu. Evet, evet yanıma gelince... Telefonun ziliyle dağıldı isteğim. Komodinin üzerinde saatimin hemen yanında duran telefonun ahizesini kaldırdım. </p>
<p class="calibre1">"Alo?" </p>
<p class="calibre1">"Alo Selim Bey" dedi çekingen bir ses. </p>
<p class="calibre1">"Evet." </p>
<p class="calibre1">"Kusura bakmayın rahatsız ediyorum." </p>
<p class="calibre1">Ses tanıdıktı ama çıkaramıyordum. </p>
<p class="calibre1">"Önemli değil, buyrun" dedim. Karşımdaki onu tanıyamadığımı anlamıştı. </p>
<p class="calibre1">"Ben Memduh, efendim." </p>
<p class="calibre1">Bu bizim fabrikanın müdürüydü. </p>
<p class="calibre1">"Merhaba Memduh Bey. Hayrola?" </p>
<p class="calibre1">"Pek hayır değil efendim. Karlıdere yine taştı. Fabrikanın deposuna su girmiş. İplikler, kumaşlar ıslanmış." </p>
<p class="calibre1">"Allah kahretsin" diye söylendim. "Bu kaçıncı ya!" </p>
<p class="calibre1">Kurtulamamıştık bu dertten, iki gün yağmur yağsa bu dere tasardı; ıslah etmek lazım, diye belediyeye bin kere söyledik, çevredeki fabrikalarla imza topladık, gittik başkanla görüştük. Adam "güvenilecek biri" imajı bırakmıştı üzerimizde. </p>
<p class="calibre1">"Plansız, programsız büyüyen bir kentin, gecekondular ile fabrikaların iç içe geçtiği bir ilçesinde belediye hizmetleri vermeye çalışıyorum. Sorun o kadar çok ki, sizlerin katkısı olmadan Karlıdere'yi ıslah edemeyiz. </p>
<p class="calibre1">Bütçemiz yeterli değil" demişti. </p>
<p class="calibre1">Fabrika sahiplerinden çoğunun karşı çıkmasına rağmen üzerimize düşen miktarı toplayarak verdik. </p>
<p class="calibre1">Belediye de geçen yaz çalışmaya başladı. İki aylık çalışmanın ardından Karlıdere'yi ıslah ettiklerini söylediler. Fakat yine olmamıştı, bu işi de ellerine yüzlerine bulaştırmışlardı. Dere taşmayı sürdürüyordu. </p>
<p class="calibre1">"Üretimimiz etkilenecek mi?" diye sordum sıkıntıyla. </p>
<p class="calibre1">"Sanmıyorum efendim, etkilenmez. Şef erken farkına varmış selin. Malzemeyi korumaya almışlar. Ben de hemen fabrikaya geldim zaten. Depoyu boşalttık, ipliklerin, kumaşların büyük bölümünü yemekhanenin içine taşıdık. Bazıları ıslanmış." </p>
<p class="calibre1">"Islanan malzemeler kullanılmayacak gibi mi?" </p>
<p class="calibre1">"Kurumadan anlamak zor Selim Bey. İsterseniz, bir de siz bakın." </p>
<p class="calibre1">"Tamam, bir saate kadar oradayım." </p>
<p class="calibre1">Ama bir saatte varamadım fabrikaya. Sabah kahvaltı bile yapmadan evden çıkmama, usta şoförüm Orhan’ın tüm becerisini göstermesine, altımızdaki Volvo'nun teknik üstünlüğüne rağmen İstanbul'un meşhur sabah trafiği yağmurda iyice kilitlendiği için tam iki saat geç kaldım. Gerçi erken gitsem de bir değişiklik olmayacakmış. Memduh Bey gereken tüm önlemleri almış, zararı en azla atlatmamızı sağlamıştı. Becerikli adamdı, daha ben söylemeden sigorta şirketini aramış, hasar tespiti için bir uzman çağırtmıştı bile. </p>
<p class="calibre1">"Ama siz, Kenan Bey'i arayıp, kulağını bükerseniz iyi olur. Sigorta şirketindekiler ellerini çabuk tutarlar" </p>
<p class="calibre1">diye beni uyarmayı da ihmal etmedi. Tahmin edebileceğiniz gibi benim sigorta işlerini Kenan'ın acentesi yapıyordu. Bütün bunları fabrikanın kapısından depoya giderken bir çırpıda anlatmıştı Memduh Bey. Durum vahim gözükmüyordu, yine de depoyu sular içinde görünce içim bir tuhaf oldu. </p>
<p class="calibre1">"Üzülmeyin Selim Bey" diye teselliye kalkıştı depo sorumlum. </p>
<p class="calibre1">"Allah göstermesin daha kötüsü de olabilirdi. Verilmiş sadakamız varmış, ucuz atlattık." </p>
<p class="calibre1">"Bunu atlattık ama önümüz kış, öteki yağmurlarda ne yapacağa Rıfat?" dedim. </p>
<p class="calibre1">Onun yerine, Memduh Bey yanıtladı sorumu. </p>
<p class="calibre1">"Biz belediyeye güvenmekle hata ettik Selim Bey. Bu işe kendimiz bir çözüm bulmalıydık." </p>
<p class="calibre1">"Koca dereyi biz mi ıslah edecektik?" dedim. İstemediğim halde sesim gergin çıkmıştı. "Biliyorsun öteki fabrika sahipleriyle de konuştum, kimse yanaşmadı." </p>
<p class="calibre1"/>
<p class="calibre1">Memduh Bey kişilikli adamdı, düşüncelerini söylemekten hiç çekinmezdi. Ona biraz da bu yüzden değer verirdim. Sinirli halime aldırmadan düşüncelerini açıklamayı sürdürdü. </p>
<p class="calibre1">"Dereyi ıslah etmek zor. En mantıklısı depomuzu su almayacak bir yere taşımak. Biraz maliyetli olacak, ama başka çaremiz yok. Bütün malzeme yemekhanede duruyor." </p>
<p class="calibre1">Söyledikleri doğruydu doğru olmasına da, yeni finans kaynaklan bulmaya çalışırken, bu işe bütçe ayıramazdım. Üstelik bunu yapamayacağımı onlara söyleyemezdim de. Sorunlarımı adamlarımın bilmesinde yarar yoktu. </p>
<p class="calibre1">"Düşünelim bakalım" dedim, "ama önce şu yemekhaneyi bir göreyim." </p>
<p class="calibre1">Yemekhane perişan haldeydi; kötü kötü ıslak ip ve kumaş kokuyordu. Masaların, iskemlelerin yarısı toplanmış, kumaş balyalan, iplik kutuları, malzemeler yan yana, üst üste atılmıştı. </p>
<p class="calibre1">"Yeni bir depo yapma işini mimarlarla konuşacağım. Şimdilik malzemeler burada kalsın. Gerekirse bir suntayla yemekhaneyi ikiye bölelim." </p>
<p class="calibre1">Memduh Bey’in yüzü asıldı. </p>
<p class="calibre1">"Affedersiniz efendim ama, o kadar işçi bu küçücük yerde nasıl yemek yiyecek?" diye sordu. Öyle ya işçilere laf anlatacak olan ben değildim, oydu. </p>
<p class="calibre1">"İki vardiya halinde yiyecekler Memduh Bey" dedim. Konuşurken gözlerinin içine bakıyordum. "İşçi arkadaşları toplayıp durumu anlat. Gerekirse, yarım saat önce başlayıp, yarım saat sonra bitsin yemek. Ama üretim aksamasın." </p>
<p class="calibre1">Ciddi olduğumu anlamıştı. </p>
<p class="calibre1">"Peki efendim. Ne yapalım, o zaman iki vardiya halinde çıkarırız yemeğe insanları." </p>
<p class="calibre1">Sesindeki kaygı kaybolmamıştı. </p>
<p class="calibre1">"Başka çaremiz yok Memduh Bey" diyerek son noktayı koydum. "Şimdilik böyle idare edeceğiz. Zamanla çözeriz bu sorunu." </p>
<p class="calibre1">"Meselemiz bu olsun" diyerek bana destek verdi Rıfat. Herkes fabrikasının kapısına kilit vuruyor. Piyasa işsiz insan dolu. Yemeği yarım saat geç yemişiz, kıyamet mi kopar?" </p>
<p class="calibre1">Fabrikadan dönerken endişelerim biraz olsun yatışmıştı. Sigortadan zararımızı da tazmin edersek, sorunlarımızı şimdilik çözmüş olacaktık. Cep telefonundan Kenan'ı aradım; kapalıydı. Acentenin numarasını tuşladım; sekreteri Kenan'ın üç gündür aramadığını, ama her sabah arayıp işleri sorduğunu söyledi. Ararsa, ona ihtiyacım olduğunu söylemesini rica ettim. Telefonu kapatmıştım ki, yeniden çalmaya başladı. Arayan Pierre'di. </p>
<p class="calibre1">"Merhaba Pierre. Nasılsın?" </p>
<p class="calibre1">"İyiyim, iyiyim. Söyleyeceklerimi duyunca sen de iyi olacaksın" </p>
<p class="calibre1">"Öyle mi? Yoksa İsviçreliler ortaklığı kabul mu ettiler?" </p>
<p class="calibre1">"Hayır, onlar değil. Ruslar ortak olmak istiyorlar." </p>
<p class="calibre1">"Ruslar mı?" diye şaşkınlıkla mırıldandım. </p>
<p class="calibre1">"Ruslar. Teklifine sıcak bakıyorlar." </p>
<p class="calibre1">"Yani benimle ortak mı olmak istiyorlar?" </p>
<p class="calibre1">"Ortak olup olmayacaklarına sen karar vereceksin. Benim Moskova'da da bağlantım var. Bugün onlar aradı. Konuları tekstil değil, ama her konuda yatırım yapmak istiyorlar. Senin şirketten bahsettim. Çok ilgilendiler. Seninle konuşmak istiyorlar." </p>
<p class="calibre1">Fransız arabulucum iyiydi, hoştu da, sonuç alıcı girişimler yerine, işgüzarca davranması canımı sıkmaya başlamıştı. </p>
<p class="calibre1">"Bak Pierre" dedim, "beni Fransa'da sekiz gün tuttun sesimi çıkarmadım. Ama şimdi ne olacağı belirsiz bir görüşme için kalkıp ta Moskova'ya gidemem." </p>
<p class="calibre1">"Rusya'ya git diyen kim? İşin en güzel tarafını söylemedim. Adamlar şu anda İstanbul'da. Richmond Hotel'de kalıyorlar. Yanılmıyorsam, senin mağazaya çok yakın olmalı bu otel." </p>
<p class="calibre1">"Yakın, yakın" dedim şaşkınlıkla. "Beyoğlu'nda Rus Konsolosluğu'nun hemen yanındaki bina. Ne arıyorlarmış İstanbul'da?" </p>
<p class="calibre1">"Ne arayacaklar, yatırım yapacakları ortaklar. Adamların finans sıkıntısı yok. Rusya'nın yeni zenginlerinden. Patronun adı Mihailov, ancak adam Rusça'dan başka bir dil konuşamıyor. Sen oğlu Sergey Mihailoviç'i ara. Richmond Hotel'de 505 nolu odada kalıyor. Senden telefon bekliyor. İngilizce konuşabilirsin, toplantı için bir Rusça çevirmene ihtiyacın olacak." </p>
<p class="calibre1">"Anladım. Ne zaman aramam gerekiyor?" </p>
<p class="calibre1">"Hemen ara, şu anda oteldeler." </p>
<p class="calibre1">"Tamam, sonucu sana bildiririm. Teşekkürler Pierre." </p>
<p class="calibre1">"İyi haberlerini bekliyorum. Hoşça kal." </p>
<p class="calibre1">Telefonu kapatırken, içimde umut yeniden kıpırdandı. Biz Fransa’da kendimize ortak ararken, kısmetimiz ayağımıza mı gelmişti? Sekreterim Yeşim'in numarasını tuşladım. Derhal Richmond’un resepsiyonuyla bir konferans görüşme düzenlemesini rica ettim. Yeşim birkaç dakika içinde dileğimi gerçekleştirdi. </p>
<p class="calibre1">Resepsiyondaki adama 505 numarada kalan Sergey Mihailoviç'le görüşmek istediğimi söyledim. Sergey Mihailoviç, telefonuma hiç şaşırmadı. Pierre'in söylediği gibi aramamı bekliyormuş. Son derece kibar adama benziyordu. Öğleden sonra beşte mağazamda buluşmak üzere sözleştik. Bakalım bu girişim nasıl sonuçlanacaktı? Adamlara derdimi doğru dürüst anlatmalıydım. Bunun için de Pierre’in söylediği gibi, iyi bir çevirmene ihtiyacım vardı. Doğal olarak aklıma ilk gelen isim Katya oldu. Ama ona benim için çevirmenlik yapar mısın demeyi göze alamıyordum. Yeniden Kenan'ın telefon numarasını çevirdim. Açmıştı. Sesimi duyunca sevindi. </p>
<p class="calibre1">"Nerelerdesin ya?" diye sitem etmeye bile kalkıştı. Şu anda onunla sohbet edecek vaktim yoktu. Önce fabrikadaki hasardan bahsettim. </p>
<p class="calibre1">"Hiç merak etme, çözeriz" dedi. Ardından ona Rusça çevirmen meselesini çıtlattım. Derinden bir iç geçirerek, "Katya yok, gitti" dedi. Sesi sıkıntılı çıkmıştı. </p>
<p class="calibre1">"Nasıl gitti? Yoksa kavga mı ettiniz?" </p>
<p class="calibre1">"Kavga filan etmedik, stüdyoyu öylece bırakıp gitti." </p>
<p class="calibre1">"Niye?" </p>
<p class="calibre1">"Yanlış anladı. Hani geçen sene takıldığım ressam bir kadın vardı... Şermin... Hatırlarsın ya, uzun boylu, sarışın. Birlikte sergisine gitmiştik. Hani hep senin mağazandan alışveriş yaptığını söylemişti." </p>
<p class="calibre1">"Şu abartılı makyaj yapan kadın mı?" </p>
<p class="calibre1">"Ta kendisi. Dün beni görmeye geldi. Biraz da samimi davrandı. Ben karşılık vermedim ama kadın yırtık... </p>
<p class="calibre1">Onun bana yavşadığını görünce Katya küplere bindi. Çekip gitti. Sabah da aradı, bugün çalışmak istemediğini söyledi." </p>
<p class="calibre1">"Yanlış anladığını söylemedin mi?" </p>
<p class="calibre1">"Söylemem mi? Kadınları bilirsin. Kendi haline bıraktım şimdiki öfkesi geçince daha kolay anlayacak olanları. Hem bugün yapacak çok önemli işlerim var. Görüştüğümüzde anlatırım. Bu senenin sonunda herkes tanıyacak arkadaşını." Yine uçuyordu Kenan ama ben, bugün onun hayalleriyle uğraşacak durumda değildim. Aklım Katya'ya takılmıştı. </p>
<p class="calibre1">"O zaman ben Katya'yı hiç aramayayım abi. Bana yardım etmez." </p>
<p class="calibre1">"Saçmalama Selim, ne alakası var?" diye çıkıştı arkadaşım. "Benimle arası bozuldu diye seninle de mi konuşmayacak? Onu sen ararsan daha iyi olur. Belki yatışmasına yardımcı olursun." </p>
<p class="calibre1">Emin olamıyordum. </p>
<p class="calibre1">"Gerçekten arayayım mı?" </p>
<p class="calibre1">"Tabiî ara. İstemiyorsan, benden hiç bahsetme. Bakalım o diyecek?" </p>
<p class="calibre1">"İyi o zaman, ver şu telefon numarasını." </p>
<p class="calibre1">Katya'nın numarasını aldım ancak onu arama konusunda hâla kararsızdım. Gerçi tanıştığımızdan bu yana ters bir davranışını görmemiştim. Aksine hep nazik, anlayışlı ve saygıyla yaklaşmıştı bana. Sanki çok güç bir sorunu çözermişim gibi, derinden bir nefes alıp tuşladım Katya'nın numarasını. Telefon ardı ardına çalarken de acaba yanlış mı yapıyorum diye sormaktan kendimi alamadım. </p>
<p class="calibre1">Genç kadının, </p>
<p class="calibre1">"Aa Selim Bey merhaba" diyen samimi sesini duyuncaya kadar da tedirginliğim sürdü. </p>
<p class="calibre1">"Merhaba Katya, nasılsınız?" </p>
<p class="calibre1">"Teşekkür ederim. İyiyim, siz nasılsınız? Fransa'ya gittiğinizi duymuştum." </p>
<p class="calibre1">"Evet, dün döndüm." </p>
<p class="calibre1">Kısa bir sessizlik oldu. </p>
<p class="calibre1">"Sizi aramamın nedeni, belki arkadaşlarınız filan vardır. Bugün bana, Türkçe bilen bir Rus çevirmen lazım. </p>
<p class="calibre1">İş için. Ruslarla görüşeceğim de..." </p>
<p class="calibre1">"Arkadaşlarıma ne gerek var, ben yardım ederim size." </p>
<p class="calibre1">Hiç duraksamadan söylemişti bu sözleri. </p>
<p class="calibre1">"Size zahmet olmasın, bugün dinlenecekmişsiniz." </p>
<p class="calibre1">"Kenan mı söyledi?" </p>
<p class="calibre1">Sesi manidar çıkmıştı. </p>
<p class="calibre1">"Evet, bende telefonunuz yoktu, ondan aldım" diye açıkladım. "Yorgun olduğunuzu bugün stüdyoya gelmediğinizi söyledi." </p>
<p class="calibre1">"Boş verin onun söylediklerini. Bu görüşme saat kaçta?" </p>
<p class="calibre1">"Beşte benim mağazamda. Beyoğlu'nda, yerini biliyorsunuz </p>
<p class="calibre1">"Biliyorum, orada olacağım." </p>
<p class="calibre1">Katya'nın sözleri içime su serpmişti. Gerçekten de işler düzeliyor muydu ne? Yok yok, böyle düşünmek için çok erkendi. Yine de içimin sevince benzer bir duyguyla dolmasına engel olamadım. </p>
<p class="calibre1">"Nerede bırakayım efendim?" diyen şoförüm Orhan’ın sormasa Tarlabaşı'na geldiğimizi bile fark etmeyecektim. Mis Sokak’ın başında bırak. Bugün yolu uzatmayalım." Orhan sağa yanaştı, söylediğim gibi Mis Sokak’ın girişinde indim.Yağmurun öfkesi dinmişti, yine de rüzgâr bir yerlerden esintiler getiriyordu. </p>
<p class="calibre1">Şemsiyemi açıp, Mis Sokak'a daldım. </p>
<p class="calibre1"/>
<p class="calibre1">Sokak, Cadde-i Kebir ile Tarlabaşı arasında sıkışıp kalmış, anında barlar, kafeler kadar Beyoğlu esnafının da bulunduğu ve bunlar arasında iki berber salonu, bir perukçu, bir esnaf lotası iki kahvehane, bir saatçi, iki eczane, bir ayakkabıcı, iki ideal, bir şarküteri sayabilirdiniz kısa bir sokaktı. Boyu kısaydı ancak Beyoğlu'nun en kalabalık sokaklarından biriydi. Hele yaz gelip de ikindi üzerleri sokak, koyu bir gölgeye büründü mü, kafelerin, kahvehanelerin, barların müşterileri dışarı konulan masalara, iskemlelere yayılmaya başlar, bu pek de uzun olmayan alan çeşit çeşit, renk renk insanla dolar taşardı. Ayrıca, Galatasaray Lisesi'nin önünü saymazsak, burası Beyoğlu'nun en fazla politik gösterilere sahne olan yeriydi. Belki sol bir partinin ilçe teşkilatının burada bulunmasından, belki de bu sokağa takılanların genellikle politik kökenli insanlar olmasından. O yüzden, özellikle de akşamüstleri bu sokaktan uzak dururdum. Ama şu saatlerde, hele sokak böyle ince ince yağan yağmurda yıkanırken burada yürümenin hiçbir sakıncası yoktu. </p>
<p class="calibre1">Mis Sokak'ı geçip, yağmur sularının gümüşten bir renkle yaldızladığı istiklal Caddesi'ne çıkınca, tatlı bir çıngırak sesiyle uyarıldım. Şemsiyemin altından sola bakınca, yaklaşmakta olan tramvayı gördüm. Saygıyla geri çekildim. Kırmızısıyla gözlerimi alarak, tatlı bir rehavet içinde geçti tramvay önümden. Yolcuları buğulu camların ardından merakla tarihî caddeye bakıyorlardı; yağmur nedeniyle olsa gerek, bu defa çocuklar asılmamıştı merdivenlerine. Tramvay geçip gidince, mağazam bütün heybetiyle çıkıverdi kar şuna. Cam vitrinlerimizin içinde sanki cansız mankenlere kişilik verecekmişcesine ustalıkla giydirilmiş, renk renk etekler, bluzlar, kazaklar, kabanlar, pantolonlar, elbiseler... Yıllardır süren titiz, zorlu, akılcı, estetik çalışmanın birbirinden güzel ürünleri... Topu topu sekiz gün uzak kalmama rağmen onu, mağazamı özlediğimi hissettim. </p>
<p class="calibre1">Bir an öylece durup, babamın temellerini attığı, ama benim bugünlere getirdiğim bu görkemli binanın alnına mermerlerle kazılmış AZYA yazısını okudum. Zemindeki hafif kahverengiliği yoksa yeşilliği mi o zaman fark ettim. Canım sıkılmıştı. Ofisime çıkar çıkmaz ilk işim mağaza müdürü Cihan'ı yanıma çağırtmak oldu. </p>
<p class="calibre1">Hemen dışarı çıkıp, AZYA yazısının arkasındaki duvara bakmasını, gereken ne ise yapmasını söyledim. </p>
<p class="calibre1">"Oradaki nemlenmeyi ben de gördüm Selim Bey, ancak önümüz kış, baharda genel bir bakım..." diyecek oldu. </p>
<p class="calibre1">"Bak Cihan, sonbahar ya da kış fark etmez, orası boyanacak. Biz insanlara güzellik sattığımızı söylüyoruz... Kendi mağazamı üzerindeki, kendi markamızın yazılı olduğu duvar çirkin görünürse, onları nasıl inandırabiliriz? Duvarı temizleyelim, boyayalım " </p>
<p class="calibre1">"Haklısınız efendim ama ıslak olduğu için boya..." </p>
<p class="calibre1">"Boya atarsa yeniden boyayalım. Yağmura dayanıklı boya bulalım, soğuğa dayanıklı boya bulalım. </p>
<p class="calibre1">Anlatabiliyor muyum kardeşim? Ne gerekiyorsa yapalım. Ben, o duvardaki lekeyi görmek istemiyorum. </p>
<p class="calibre1">Eminim müşterilerimiz de istemiyordur." </p>
<p class="calibre1">Kararlılığımı fark eden Cihan ısrar etmedi. </p>
<p class="calibre1">"Emredersiniz efendim." </p>
<p class="calibre1">"Yalnız bir ricam var. Bu iş bugün yapılmasın, yabancı konuklarımız olacak, onların gözü önünde küçük de olsa tamirat, tadilat istemiyorum." </p>
<p class="calibre1">"Peki Selim Bey anlaşıldı" diyerek çıktı Cihan. O çıkar çıkmaz, kucağında kocaman dosyasıyla sekreterim girdi içeri. Dosyayı masaya koymadan önce, "Kahvaltı mı yapacaksınız, yoksa öğle yemeği mi yiyeceksiniz?" </p>
<p class="calibre1">diye sordu. </p>
<p class="calibre1">Anlaşılan yine Gülriz aramış, sabah evden kahvaltı yapmadan çıktığımı söylemişti. </p>
<p class="calibre1">"Sen bana sandviç söyle." </p>
<p class="calibre1">"Şimdi söylerim efendim" diyerek kapıya yönelecekti ki, "Dosyayı bırak, sen siparişi verirken ben de neler yapmam gerekiyor bir bakayım" dedim. </p>
<p class="calibre1">Uysalca isteğimi yerine getirdi Yeşim, ama eliyle dosyayı işaret ederek, "Açıklamam gereken konular var" </p>
<p class="calibre1">demekten de kendini alamadı. </p>
<p class="calibre1">Dosyadaki aranacak kişiler listesine baktığımda, bütün günümü bu işe ayırsam yine de altından kalkamayacağımı gördüm. Bir de Fransa'ya gittiğim için yarıda bıraktığım işler vardı. Yani iki gün dur durak bilmeden çalışmak gerekiyordu. Olsun, bundan hiç de şikâyetçi değildim. Arayan kişiler listesinin sonunda Nihat'ın adı yazılıydı. Bu sabah aramıştı. Aslında ona ayıracak vaktim yoktu, ama ben de özlemiştim keratayı. Hem yemek yemeden ciddi işlere başlayamayacaktım nasıl olsa, ani bir kararla çevirdim numarasını. Sesimi duyar duymaz sevindi, ancak gergin bir hali vardı. Yine de önce Fransa gezimi sordu. </p>
<p class="calibre1">Burç'un sağlığıyla ilgilendi ve sonunda çıkardı ağzından baklayı: </p>
<p class="calibre1">"Buluşup, konuşmamız lazım." </p>
<p class="calibre1">Yine paraya sıkışmış olmalıydı. Dükkân kirası mı, Dize'nin okul taksiti mi, apartman giderleri mi? Neyse, kafa yormaya gerek yok. Görüştüğümüzde anlatacaktı nasıl olsa. </p>
<p class="calibre1">"Buluşuruz, ben de seni özledim. Yalnız şu sıralar çok işim var." </p>
<p class="calibre1">Kısa bir sessizliğin ardından, </p>
<p class="calibre1">"Doğru" dedi, "Fransa'dan yeni döndün. İşler yığılmıştır, ama mutlaka buluşmamız lazım." </p>
<p class="calibre1">"İki gün sonra buluşsak, fark eder mi?" </p>
<p class="calibre1">Duraksadı, itiraz edeceğini düşündüm, yapmadı. </p>
<p class="calibre1">"Etmez, ama iki günü geçirmeyelim." </p>
<p class="calibre1"/>
<p class="calibre1">Anlaşılan ödemesi gereken senedin süresi üç gün sonra doluyordu. </p>
<p class="calibre1">"Hiç merak etme, işleri düzenleyeyim hemen arayacağım seni." </p>
<p class="calibre1">Telefonu kapatınca hatırlamaya çalıştım, en son Kenan mı, yoksa ben mi yardım etmiştim Nihat'a. Galiba Kenan yardım etmişti. Eh, o zaman sıra bana gelmiş demekti. Mecburen yardım edecektim kadim dostuma. </p>
<p class="calibre1"/>
<p class="calibre1">On altıncı bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">Sekreterim, adının Katya olduğunu söyleyen bir kadının geldiğini haber verdiğinde yapmam gereken işlerin henüz yarısını bile tamamlayamamıştım. Ama ona, Katya'yı hemen içeri almasını söyledim. </p>
<p class="calibre1">Önümdeki kâğıtları, evrakları toparlarken, Katya'nın çekingen sesini duydum: "Merhaba." </p>
<p class="calibre1">Başımı kaldırınca, insanın içine işleyen o yosun yeşili gözlerle karşılaştım. Ona çok yakışan gülümsemesi dudaklarında bir an belirdi ve yok oldu. </p>
<p class="calibre1">"Merhaba" diyerek masamın önünde karşıladım onu. Elini dostça sıkarken sordum. "Nasılsınız?" . </p>
<p class="calibre1">Yeniden gülümsemeye çalıştı, beceremedi, teşekkür ederim" dedi durgun bir tavırla. "Siz nasılsınız?" </p>
<p class="calibre1">"Ben de iyiyim. Buyrun, şöyle oturun." </p>
<p class="calibre1">"Şunu çıkarsam." </p>
<p class="calibre1">Üzerindeki bej rengi pardösüyü işaret ediyordu. "Alayım" dedim. </p>
<p class="calibre1">Hiç itiraz etmedi, usulca geriye çekilip, pardösüyü çıkarmasında yardım ettim. Pardösünün altında, Kenan'ın sergisinde giydiği siyah döpiyes ile kül rengi bluz vardı. Pardösüyü asmaya götürürken bu kadına ne giyerse yakışır diye düşünüyordum. Geri dönüğümde Katya'yı masamın tam karşısındaki koltuğa oturmuş </p>
<p class="calibre1">buldum. Bana biraz uzaktı, ama hiç şikâyetim yoktu, yüzünü olduğu gibi görebileceğim bir konumdaydı. </p>
<p class="calibre1">Erken gelmedim değil mi?" diye sordu. "Yoo" dedim yerime geçerken, yine de kolumdaki saate bakmaktan kendimi alamadım. Çeyrek vardı. "Tam zamanında geldiniz. Adamlar gelmeden konu hakkında size biraz bilgi vermem iyi olur." </p>
<p class="calibre1">"Sanırım bir iş görüşmesi..." </p>
<p class="calibre1">"Öyle" dedim koltuğuma kurulurken, "belki duymuşsunuzdur, yeni bir fabrika için ortak arıyorum. Rus adaylar çıktı. Onlarla görüşeceğiz." </p>
<p class="calibre1">"Hangi şehirden geliyorlar?" </p>
<p class="calibre1">"İnanın bilmiyorum, sadece telefonda görüştük. Ben de sizin gibi ilk kez burada karşılaşacağım. Eğer isteklerimi çok görmeseniz, sizden çevirmenlik dışında bir ricam daha olacak." </p>
<p class="calibre1">Anlamamıştı, merakla yüzüme baktı. </p>
<p class="calibre1">"Siz de Rus'sunuz, adamların konuşmalarını, davranışlarını benden daha iyi yorumlarsınız. İzlenimlerinizi benimle paylaşırsanız sevinirim. Tabiî sakıncası yoksa." </p>
<p class="calibre1">"Yok canım, ne sakıncası olacak. Ama sizi uyarmalıyım, ben işten hiç anlamam. Sermet... Ölen eşim ekonomistti. O bahsederdi finans dünyasından. O da yalnızca işin teorisini bilirdi. Bir tek mal alıp satmışlığı bile yoktu." </p>
<p class="calibre1">"İşten anlamanız gerekmiyor" dedim, hayranlıkla bakarak. "Sizin sezgilerinize sonuna kadar güvenirim." </p>
<p class="calibre1">Yeşil gözler alaycı bir parıltıyla yıkandı. </p>
<p class="calibre1">"Daha beni tanımıyorsunuz bile." </p>
<p class="calibre1">"Tanıdığım kadarı yeter." </p>
<p class="calibre1">Yanıt vermek yerine bacak bacak üstüne attı. Eteğinin yukarı çekildiğini, fildişi rengindeki bacaklarının açıldığını gördüm, bakışlarımı kaçırarak sordum: </p>
<p class="calibre1">"Size ne ikram edeyim?" </p>
<p class="calibre1">"Bir bardak su lütfen." </p>
<p class="calibre1">"O kolay. Yanında şöyle kallavi bir Türk kahvesine ne dersiniz?" </p>
<p class="calibre1">Yüzündeki durgunluk kırıldı. </p>
<p class="calibre1">"Neyli?" </p>
<p class="calibre1">"Kallavi. Bizde öyle derler. Yani kıvamı, köpüğü, sertliği yerinde... Hiç duymadınız mı?" </p>
<p class="calibre1">"Duymadım..." Mahcup da olsa ilk kez gülümsemişti. "Ben sade, az şekerli, şekerli kahveyi bilirim. Hep az şekerli kahveyi tercih ederim." </p>
<p class="calibre1">"Anlaşıldı, size az şekerli, kallavi bir Türk kahvesi söyleyeceğiz o zaman." </p>
<p class="calibre1">"Tamam. Bakalım, kahvenin kallavisi nasıl oluyormuş?" </p>
<p class="calibre1">Sekreterime iki az şekerli kahve söyleyip, Katya'ya döndüğümde, onu yine içine kapanmış buldum. </p>
<p class="calibre1">Sormamam gerektiğini bile bile, "Solgun görünüyorsunuz" dedim, "rahatsız filan değilsiniz ya?" </p>
<p class="calibre1">Gözleri kuşku bulutlarıyla gölgelenince, "Mevsim değişimi, grip?" diyerek, Kenan'la aralarındaki kırgınlıktan habersiz olduğumu belirtmek istedim. Söylediklerim işe yaramıştı. </p>
<p class="calibre1">"Hayır hasta değilim" dedi yapay bir canlıkla. "Yorgundan olmalı. On gündür stüdyodayız." </p>
<p class="calibre1">"Sahi, nasıl gidiyor çalışmalar?" </p>
<p class="calibre1"/>
<p class="calibre1">"İyi" dedi dalgın bir tavırla. "Rasin, yani bizim dekoratör becerikli çıktı. On günde on yedi fotoğraf çektik. </p>
<p class="calibre1">Tahminimizin de ötesinde bir sayı bu..." Sürdürecekti ki, sekreterim konuklarımızın geldiğini haber verdi. </p>
<p class="calibre1">Onlar da erkenciydi. Yoksa Ruslarda bu bir gelenek miydi? Bunu Katya'ya sormadım tabiî. Adamları kapıda karşıladık. İkisi de uzun boyluydu. Baba Mihailov keldi, oğul Sergey ise inadına fırça gibi dik ve sık saçlı. </p>
<p class="calibre1">Ama ikisinin de gözleri, yağmurlu bir gökyüzü gibi griydi. Tek fark ihtiyarın göz aklarının kanlı olmasıydı. </p>
<p class="calibre1">Anladığım kadarıyla müstakbel ortaklarımdan yaşlı olanı, Rusların çoğu gibi içkiyi seviyordu. Belki Katya'nın varlığı, belki Pierre’in benim hakkımda söyledikleri sayesinde kısa sürede kaynaştık adamlarla. Daha doğrusu adamlar hemen samimi olmaya başladılar, Katya da onlara uydu; ne de olsa aynı millettendiler. Ben de soğukluğumu kırmaya çalıştım elimden geldiğince, ama pek başarılı olduğumu söyleyemeyeceğim. </p>
<p class="calibre1">Neyse ki Katya vardı da durumu kurtardı. Onlara önce şirketimiz hakkında kısa bir bilgi verdim. Babamın açtığı kumaş mağazasından başlayarak, AZYA markasını nasıl yarattığımızın kısa serüvenini aktardım. </p>
<p class="calibre1">Baba Mihailov ilgisizdi, söylediklerimin çevirisinden çok Katya'nın bacaklarıyla ilgileniyordu. Neyse ki, oğul Sergey büyük bir dikkatle dinliyordu söylediklerimizi. Bu da beni sevindiriyordu. Para, babada olsa bile, yatırımı yürütecek kişinin fırça saçlı, küçük burunlu Sergey olacağını düşünüyordum. Babanın da buna itiraz edecek gibi bir hali yoktu. </p>
<p class="calibre1">Adamlar petrol işindeymiş. Fakat petrol dışındaki alanlara da yatırım yapmak istiyorlarmış. Sibirya'da petrol bölgesinde bulunan Tümen kentinde yaşıyorlarmış, işleri büyüyünce Moskova'da da bir büro açmışlar. </p>
<p class="calibre1">Anlaşırsak burada da bir büroları olurmuş. Hedefleri Paris'te, Londra'da ve New York'ta da birer büro açmakmış. Dünya küreselleşmiş, buna ayak uydurmak kimmiş. Katya'nın çevirisini dinlerken, önce şu fabrikayı kurun da sonra öteki hedefleri gerçekleştirirsiniz diye geçirdim içimden. Sohbetimizin ardından, mağazada bir gezintiye çıktık. Küçük toplantımızdaki durum değişmedi; Mihailov ürünlerimizden tezgâhtar kızlarla ilgilenmeyi tercih etti, oğlu ise neredeyse bütün giysilere baktı, dokundu, sorular sordu. Sorulardan biri de fabrikayla ilgiliydi. Sorusunu yanıtladım ama, ya bunlar fabrikayı görmek isterlerse diye bir kurt düştü içime. Depodaki malzemelerimizin yemekhaneye yığılmış hali hiç de iyi bir izlenim bırakmazdı üzerlerinde. </p>
<p class="calibre1">Korktuğum gibi olmadı. Bu akşam Moskoya'ya uçmak zorundaydılar. On beş gün sonra yine İstanbul'a geleceklerdi. Belki o zaman fabrikayı da gezerlerdi. AZYA hakkında daha fazla bilgi edinmek ve düşünmek istiyorlardı. Baba ile oğul mağazadan ayrılır ayrılmaz, "Ne diyorsunuz, adamlar bu ortaklık işinde ciddi mi?" </p>
<p class="calibre1">diyerek sorularıma başladım. </p>
<p class="calibre1">"Öyle görünüyor." </p>
<p class="calibre1">"Vay be, demek babamdan sonra benim de Rus ortaklarım olacak." </p>
<p class="calibre1">Katya'nın babamın Rus ortağıyla ilgilenmesini bekledim, hiç oralı olmadı. </p>
<p class="calibre1">"Galiba öyle olacak. Mihailov'u bilmem ama oğlu çok ilgiliydi. Ürünlerinizi çok beğendi. Hatta bana 'Siz de mi bu mağazadan giyiniyorsunuz?' diye bile sordu." </p>
<p class="calibre1">"Siz ne dediniz?" </p>
<p class="calibre1">"Genellikle" dedim. </p>
<p class="calibre1">"Teşekkür ederim Katya, bugün bana çok büyük bir iyilikte bulundunuz." </p>
<p class="calibre1">"Yardımcı olabilmişsem ne mutlu bana." </p>
<p class="calibre1">"Çok yardımcı oldunuz..." Duraksadım. İşin en kötü yanına gelmiştim. Bu hizmetin bir bedeli olmalıydı. </p>
<p class="calibre1">Karşımda tanımadığım profesyonel biri olsa kolaydı. Ücretini ödeyip yollardım. Ama Katya'ya ne diyeceğimi bilemiyordum. Ücretini sorsam, kabalık mı olurdu, yoksa genç kadın benden bunu mu bekliyordu kestiremiyordum. </p>
<p class="calibre1">"Nasıl söyleyeceğimi bilmiyorum" diyerek konuya girmeye çalıştım. Biçimli kaşları gerginleşti. "Ters bir şey söylersem lütfen beni affedin. Bu hizmetinizin..." </p>
<p class="calibre1">"Kesinlikle yanlış anlarım" diyerek kesti sözümü. Yüzündeki ifade sözleri kadar sert değildi. "Ben dost olduğumuzu sanıyordum. Bir dosta yaptığım küçük bir yardım için ücret almam." </p>
<p class="calibre1">Zeki kadındı, daha ben gevelerken ne demek istediğimi anlamıştı, itiraf etmeliyim ki, zeki kadınlardan her zaman çekinmişimdir. Katya'nın sözleri ise beni rahatlamıştı. Yine de ısrarımı sürdürmek zorunda hissediyordum kendimi. </p>
<p class="calibre1">"Ama... </p>
<p class="calibre1">"Lütfen Selim Bey, bu konuyu kapatalım..." </p>
<p class="calibre1">"Kapatamayız, yoksa kendimi size karşı borçlu hissedeceğim." </p>
<p class="calibre1">Bakışları yüzümde durdu; bir çözüm bulmuş gibi tatlı tatlı gülüyordu. </p>
<p class="calibre1">"Bakın aklıma ne geldi. Çok işiniz var mı?" </p>
<p class="calibre1">İşim çoktu, geceyarısına kadar çalışsam bile tamamlayamayacağım kadar çoktu. Ama ne söyleyeceğini merak ettiğim için, daha doğrusu yapacağı teklifi sezinlediğim için, "Yoo, pek işim yok" dedim "Bugün yeterince çalıştım." </p>
<p class="calibre1">"O zaman hadi çıkalım. Bana bir yemek ısmarlayın, ödeşelim." </p>
<p class="calibre1">Ben sadece, bana bir içki ısmarlayın demesini bekliyordum, o beklediğimden daha iyi bir öneri sunmuştu. </p>
<p class="calibre1">"Yemek kolay" diyecek oldum. </p>
<p class="calibre1"/>
<p class="calibre1">"Evet, başka bir şey daha var. Artık şu sizli bizli konuşmayı bir kenara bıraksak. Üçünüzün arasında bir tek sizinle aramızda böyle bir mesafe var. Ben sizi, yani seni bir arkadaş olarak görüyorum. Sakıncası yoksa birbirimize siz demekten vazgeçelim." </p>
<p class="calibre1">Mahcubiyetim artıyordu. </p>
<p class="calibre1">"Haklısınız, yani haklısın. Kabul artık siz demeyi bırakıyorum, ama sana bir hediye..." </p>
<p class="calibre1">"Lütfen Selim, artık uzatmayalım. Altı üstü bir çeviri..." </p>
<p class="calibre1">Bu kez yüzündeki ifade de sesi gibi kararlıydı. Ben de üstelemedim. Yemek çok iyi fikirdi. Böylece hem ben yokken neler yaptıklarını hem de Kenan'la aralarının neden bozulduğunu öğrenebilirdim. Tabiî anlatırsa. </p>
<p class="calibre1">Fakat Katya da benimle Kenan hakkında konuşmak istiyor gibiydi. Arkadaşıma dair yanıtlayamadığı soruların çözümünü, belki de benim söyleyeceklerimde bulmayı umuyordu. Aslına bakarsanız, benim de onun anlatacaklarına ihtiyacım vardı. Var mıydı? Bilmiyorum, belki de bunlar bahaneydi, belki de sadece bu genç kadınla yemeğe çıkmak beni heyecanlandırıyordu. Evet, evet, galiba işin aslı buydu. Tuhaf olan kendimi hiç de Kenan'a ihanet ediyormuş gibi hissetmememdi. Zaten bu ihanet sayılmazdı ki: sadece masum bir yemek. Sadece bir borcun ödenmesi. </p>
<p class="calibre1">Madem öyle diyorsun anlaştık o zaman" dedim Katya'ya, heyecanımı gizleyerek. "Rejans'a gidelim mi?" </p>
<p class="calibre1">"Şu Olivio geçidindeki Rus restoranına mı? Yok, oraya gitmeyelim." </p>
<p class="calibre1">"Niye beğenmiyor musun yemeklerini?" </p>
<p class="calibre1">"Aksine çok severim. Borşç çorbasına, Piroşki böreklerine, Kiveski tavuklarına bayılırım. Ne yazık ki, daha üç gün önce oradaydım. Bir akşam çekimlere ara verip Kenan'la gitmiştik. Reans'a her zaman gideriz. </p>
<p class="calibre1">Buralarda şöyle güzel bir ocakbaşı yok mu? Ne zamandır canım rakı, kebap çekiyor." </p>
<p class="calibre1">"Musa Usta var. Küçük Parmakkapı Sokak'ta. Hem mezeleri de güzel." </p>
<p class="calibre1">"Bilmiyorum, hiç gitmedim... Sen öneriyorsan..." </p>
<p class="calibre1">"Evet, orası çok güzel..." </p>
<p class="calibre1">On beş dakika sonra, Katya'yla kendimizi yağmurun dindiği hatta pısırık bir güneşin hafiften ısıtmaya başladığı Beyoğlu'nun gün görmüş taşlarının üzerinde çalkalanmakta olan insan selinin içine atmıştık. </p>
<p class="calibre1">Uzun bir seyahatin ardından, mağazayı bu saatte bırakıp gitmeme en çok sekreterim Yeşim şaşırmış, sanırım içten içe de sevinmişti. Çünkü seyahat dönüşlerimde, açığı kapatmak için, o da benimle birlikte gece geç saatlere kadar çalışmak zorunda kalırdı. Gülriz'e de iş yemeğine çıkıyorum, akşam geç geleceğim demek zorunda kalmıştım. Kanma ilk kez bir kadın yüzünden yalan söylüyordum. Ancak bu durumu kesinlikle bir aldatma olarak görmüyordum, eğer öyle olduğunu düşünseydim Gülriz'den önce Kenan'a karşı kendimi suçlu hissederdim. Evet, Katya güzeldi, etkileyiciydi, zekiydi ama beni çeken bu özellikleri değildi. </p>
<p class="calibre1">"Peki neydi?" diye soracak olursanız, bunun yanıtını şimdi veremem; çünkü ne olduğundan ben de emin değilim. Her neyse Katya'yla kendimizi caddeye atar atmaz, güzel bir koku karşıladı bizi. Kokuyu içime çektim, yorgunluğum geçer gibi oldu. </p>
<p class="calibre1">"Bu güzel koku da nedir?" diye sordu Katya. </p>
<p class="calibre1">Her zaman bizim köşede oturup, lavanta satan Güldane Kadın'ı gösterdim. </p>
<p class="calibre1">"Lavanta, bu kadının sepetinden geliyor." </p>
<p class="calibre1">Güldane de bizi fark etmişti, muhtemelen kendisi hakkında konuştuğumuzu da sezmişti. Hemen hasır sepetinden bir torba lavanta alarak doğruldu, Katya'ya uzatarak, o tatlı Çingene lehçesiyle, "Güzel hanıma hediyem olsun" dedi. </p>
<p class="calibre1">Çok hoşuna gitmişti Katya'nın, teşekkür ederek aldı lavanta dolu küçük torbacığı. Parasını vermek istedim. </p>
<p class="calibre1">"Olmaz be abi" dedi Güldane, "siz bizim velinimetimizsiniz." </p>
<p class="calibre1">Doğru söylüyordu. Güldane Kadın, babamın yadigârıydı. Bana kalsa onu asla mağazanın köşesine oturtmazdım. Zaten yıllar önce de, onu kaldırmaya niyetlenmişken, babamın uyarısıyla durmuştum. </p>
<p class="calibre1">"Bu kadına ilişme. Çingene kadınların bedduasını almak iyi değil, bize bir zararı yok. Vitrini de kapatmıyor, duvarın kösesinde otursun, uğur sayılır." </p>
<p class="calibre1">O gün bugündür, Güldane Kadın, vitrinimizin sona erdiği duvar dibine küçük iskemlesini açar, hasır sepeti kucağına alır lavanta satardı. İtirazlarına rağmen, sepetine bir miktar para bıraktım. Dişsiz ağzını olduğu gibi gösteren bir gülümsemeyle selamladı. Katya'nın hayranlığa varan bir ilgiyle bizi izlediğini fark edince içimde gurura, sevince benzer bir duygu hissetim. </p>
<p class="calibre1">Bu duygunun tadını çıkarmaya yeni başlamıştım ki, "Sen iyi bir insansın" diyerek koluma girdi genç kadın. </p>
<p class="calibre1">Ne yalan söyleyeyim hem utanmıştım hem de hoşuma gitmişti. Ama daha çok, günler önce Baraka Bar'dan çıktığımız gecekine benzer bir tedirginlik duymuştum. Vakit erkendi, yoldan geçenler arasında bir tanıdık olabilirdi. Beni onun kolunda görenler, "Selim Bey'e bak, Nataşa'yı takmış koluna" diye düşünmezler miydi? </p>
<p class="calibre1">Öte yandan, tüm masumiyeti ve samimiyetiyle yanımda yürüyen Katya'ya kusura bakma, sen benim koluna giremezsin de diyemezdim. Çözüm yine caddeden uzaklaşmak, ara sokaklara girmekti. İlk ara sokak, yaklaşık elli metre yukarıdaki Büyük Parmakkapı'ydı. Çare yoktu, oraya kadar böyle kol kola yürüyecektik. </p>
<p class="calibre1">Tanıdık birileri var mı diye göz ucuyla çevreyi süzerken, Katya'nın gülümsediğini gördüm. Kaygılarından arınmış gibiydi, o ilk tanıdığım genç kadına dönüşmüştü yeniden. Bir an için, ne derler kaygısından kurtulup ilgiyle ona baktım. Baktığımı fark etmişti. Girdiği kolumu sıktı. </p>
<p class="calibre1">"Sen iyi bir insansın" diye yineledi. "Biliyor musun seni babama benzetiyorum." </p>
<p class="calibre1">Başka kime benzeyecektim diye geçirdim içimden, aramızda o kadar yaş vardı. Kenan'la arasında da o kadar yaş vardı; şanslı hergele, o sevgili oluyor, biz babaya benziyorduk. Katya adeta mırıldanarak konuşmayı sürdürüyordu. </p>
<p class="calibre1">"Babam gibisin, güçlü, sakin. İnsan senin yanında kendini güvende hissediyor." </p>
<p class="calibre1">Kenan'ın yanında ise heyecandan içi içine sığmıyor diye düşündüm alaycı bir tavırla. Bunları düşünürken gülmüşüm. </p>
<p class="calibre1">"Ne oldu neden güldün?" </p>
<p class="calibre1">'Hiiç, hoşuma gitti söylediklerin." </p>
<p class="calibre1">Doğru söylüyorum" dedi, "gerçekten babama çok benziyorsun." </p>
<p class="calibre1">Bu arada Büyük Parmakkapı Sokağı’nın girişine gelmiştik. Fırsatı kaçırmamam gerekiyordu. </p>
<p class="calibre1">"Gel şuradan geçelim. Hem sana Afrika Han'ı gösteririm o ilginç bir bina." </p>
<p class="calibre1">Kaygılarımdan habersiz olan Katya önerimi sessizce kabul etti. Sokağa girip, otuz-otuz beş metre sonra Afrika Han’ın kapısından içeri girerken, "Burası Afrika Han mı?" diye sordu. </p>
<p class="calibre1">"Evet." </p>
<p class="calibre1">"Neden Afrika?" </p>
<p class="calibre1">"Afrika Han tek değil, tıpkı Rumeli Han ile Anadolu Han gibi II Abdülhamid'in mabeyincilerinden Ragıp Paşa tarafından gecen yüzyılın başlarında yaptırılmış. Hanların isimleri Osmanlı İmparatorluğu'nun yerleştiği kara parçalarından alınma..." </p>
<p class="calibre1">"Hımm anladım. Alışveriş merkezi miymiş?" </p>
<p class="calibre1">"Sadece alışveriş merkezi değil. Dükkânlar dışında altmış dairesi varmış. Zamanın seçkin aileleri otururlarmış. Daha çok da azınlıklara mensup aileler..." </p>
<p class="calibre1">"Bak" diyerek elimle gökyüzünü gösterdim. "Ne görüyorsun?" </p>
<p class="calibre1">İşaret ettiğim yere baktı. </p>
<p class="calibre1">"Gökyüzü." </p>
<p class="calibre1">"İyi bak, mimar binalarla bir şekil çizmiş." </p>
<p class="calibre1">Yeniden baktı ama şeklin ne olduğunu anlayamadı. Sormak zorunda kaldım. </p>
<p class="calibre1">"Orada bir haç yok mu?" </p>
<p class="calibre1">"Haç mı?" diyerek yeniden baktı. </p>
<p class="calibre1">"Aa evet, haklısın, orada bir haç var. Vay be, mimar dört ayrı binayı öyle inşa etmiş ki, boşlukta bir haç ortaya çıkıyor. Daha önce buradan geçtim, hiç fark etmemişim." </p>
<p class="calibre1">"Çoğu insan fark etmez. Nasıl fark etsin, milletin başını kaldırıp yukarı bakacak hali yok ya." </p>
<p class="calibre1">"Ama sen fark etmişsin..." </p>
<p class="calibre1">Yeniden yürümeye başlamıştık. </p>
<p class="calibre1">"Çünkü ben mimarlık okudum. İlgi alanım da Beyoğlu mimarîsiydi." </p>
<p class="calibre1">"Neden mesleğini yapmıyorsun?" </p>
<p class="calibre1">"Hayat daha cazip seçenekler çıkardı önüme." </p>
<p class="calibre1">Küçük Parmakkapı Sokağı'na çıkmıştık. Yandaki bakkalın önünde iki alkolik, gazete kağıdıyla kapladıkları şaraplarını ağır ağır yudumluyorlardı. Henüz vakit çok erken olmasına rağmen karşıdaki bardan yayılan müzik, tüm sokağı dolduruyordu. Tam önümüzden saçlarını mor, yeşil, pembe renklere boyamış, tuhaf giysili üç kız sigaralarının dumanım savurarak geçtiler. İlerdeki Musa Ocakbaşı’nı gösterdim. </p>
<p class="calibre1">"Gideceğimiz yer burası, ama önce şu karşıdaki sokağa girersek sana Aya Triada Kilisesi'ni de göstermek istiyorum. Bakar, döneriz" </p>
<p class="calibre1">Önerimi de itirazsız kabul etti genç kadın. Girelim dediğim İpek Sokak'tı. Aya Triada Kilisesi, sokağın tam karşısına düşüyordu. Kiliseye yaklaşınca, "Burası Rum Ortodoks Kilisesi" diye açıkladım. "Muhteşem bir binadır. İçeri adım atınca, bambaşka bir dünyaya girmiş gibi olursun. Sen Ortodoks'tun değil mi?" </p>
<p class="calibre1">"Ben mi? Yok, ben ateistim. Dinî inancım yoktur. Ama Ortodoks Rusların kiliselerini soruyorsan, onların kilisesi Rumlarıkinden ayrı. Karaköy'deymiş galiba. Sanırım, Aya Andrea Rus Ortodoks Kilisesi." </p>
<p class="calibre1">"Rus Devrimi'nden kaçanlar mı kurmuş?" </p>
<p class="calibre1">"Orasını bilmiyorum." </p>
<p class="calibre1">"Sahi, senin Ekim Devrimi'nden kaçan bir akraban vardı değil mi?" </p>
<p class="calibre1">Şaşkınlıkla baktı yüzüme Katya. </p>
<p class="calibre1">"Evet, nasıl hatırlayabildin? Daha önce de söylemiştim galiba, müthiş bir belleğin var." </p>
<p class="calibre1">"Yok canım, konu açılınca hatırladım. Bir de trajik yaşamlar hep ilgimi çekmiştir benim. Ülkeden kaçış, çoluk çocuk, sefalet... Akrabanın adı ne demiştin?" </p>
<p class="calibre1">"Adını söylememiştim." </p>
<p class="calibre1">"Bak işte görüyorsun, o kadar da güçlü değilmiş belleğim." </p>
<p class="calibre1"/>
<p class="calibre1">"Bence hiç fena değil" dedi Katya. Manidar bir ifadeyle mi bakmıştı, yoksa bana mı öyle gelmişti anlayamadım. "Geçmiş ilgini çekiyor" diye sürdürdü. "Belki de tarihçi olmalıydın ya da romancı. Her iki meslek için de bellek çok önemlidir." </p>
<p class="calibre1">"Abartma canım, benden tarihçi olmaz. Polisiye romancı dersen belki. Yazacağımdan değil, o türü çok sevdiğimden. Daha önce de söylemiştim bayılırım polisiye romanlara." </p>
<p class="calibre1">"Ben elime geçerse okurum, eşim Sermet çok severdi." </p>
<p class="calibre1">Bugün ikinci kez geçiyordu Sermet'in ismi. </p>
<p class="calibre1">"Zevkli adammış, mesleği ne demiştin?" </p>
<p class="calibre1">Hemen yanıtlamadı, birkaç adım attıktan sonra, </p>
<p class="calibre1">"Ekonomistti" dedi, "üniversitede kariyer yapıyordu." Sustu, bir süre önüne bakarak yürüdü. Başını yeniden kaldırdı. Yüzünde bir gülümseme vardı. "Öldüğü yıl tezini verecekti. 'Ekonomik Büyümenin Toplumsal Yaşama Verdiği Zararlar' başlıklı bir tez hazırlıyordu. Son zamanlarda tutkusunu yitirmişti, yine de çalışmayı sürdürüyordu..." </p>
<p class="calibre1">Sesi titremeye başlamıştı. Konuyu açtığım için kendime kızdım. Baktım Katya'nın kiliseyle ilgilenecek hali yok. </p>
<p class="calibre1">"İstersen geri dönelim" dedim. </p>
<p class="calibre1">"Dönelim." </p>
<p class="calibre1">Döndük. Hiç konuşmadan yürümeye başladık. Yeniden İpek Sokak’ın ortasına gelmiştik ki, "İlk görüşte aşka inanır mısın?" diye sordu birdenbire. </p>
<p class="calibre1">"Nasıl?" </p>
<p class="calibre1">"İlk görüşte aşk. Siz Türkler hani yıldırım aşkı diyorsunuz" </p>
<p class="calibre1">"İnandığım söylenemez" dedim toparlanarak. "Ben mantıki ilişkilerden yana olan bir adamım." </p>
<p class="calibre1">"İlk görüşte aşkın da bir mantığı vardır. Sağlam, güvenilir bir mantık olmasa da, bir mantığı vardır." </p>
<p class="calibre1">Yüzüne baktım. Sakin görünüyordu ama sesindeki derinlik, incinmiş olduğunu anlatıyordu. </p>
<p class="calibre1">"Evet" dedi usulca başını sallayarak. "İnan bana vardır. O kadar insanın arasında neden belirli birini seçiyorsun da ötekini seçmiyorsun. Çünkü onda senin dikkatini çeken, ihtiyacın olan özellikler var. O insanı daha önce hiç tanımamış olsan da anlamlandıramadığın bir duyguyla ona doğru çekiliyorsun." </p>
<p class="calibre1">"Haklı olabilirsin... Aslına bakarsan ben aşktan filan pek anlamam." </p>
<p class="calibre1">"Kim anlıyor ki?" </p>
<p class="calibre1">Benden yanıt alamayınca kendisi yanıtladı sorusunu. </p>
<p class="calibre1">"Hiç kimse. En deneyimli olanların bile gün gelir dili damağına dolaşır, şaşırıp kalır. Karışık iş. Keşke ben de senin gibi düşünebilseydim." </p>
<p class="calibre1">"Nasıl benim gibi?" </p>
<p class="calibre1">"Yani ilişkilerimi sağlam, beni en az üzecek biçimde düzenlenmiş bir mantık üzerine oturtabilseydim. </p>
<p class="calibre1">Keşke yapabilseydim." </p>
<p class="calibre1">Yine sustu. Fakat benimle dertleşmeye ihtiyacı vardı. İlgilendiğimi belirtmek istedim. </p>
<p class="calibre1">"Sermet'e ilk görüşte mi âşık olmuştun?" </p>
<p class="calibre1">Yanıt vermek yerine, buruk bir gülümseyişle yüzüme baktı Evet, onu görür görmez sevmişti. Belki haddimi aşıyordum ama merakıma da engel olamıyordum. </p>
<p class="calibre1">"Ya Kenan'a?" diye mırıldandım. </p>
<p class="calibre1">Hemen yanıtlamadı. Üzgün gözlerle süzdü beni. Evet, sorum fazla cüretkârdı. Özür mü dilesem diye düşünmeye başlamıştım </p>
<p class="calibre1">"Kenan'a âşık olduğumu sanmıyorum" dedi. "Sermet'e hissetiklerimi onun için hissetmedim. Evet, Sermet'e ilk görüşte âşık olmuştum. Şimdi dönüp geriye baktığımda, artık inanıyorum, biz kadınlarda gerçekten aptal bir taraf var. Aşk aklımızı başımızdan alıp, bizi alıklaştırıyor." </p>
<p class="calibre1">Kendine haksızlık ediyordu. "Bence kadın ya da erkek fark etmez, aşk herkesi aptallaştırır." </p>
<p class="calibre1">"Sanmıyorum, aşk kadınları daha fazla etkiliyor." </p>
<p class="calibre1">Böyle manidar konuşmaktan artık sıkılmıştım, açıkça sordum. "Böyle konuşmanın Kenan'la bir ilgisi var mı?" </p>
<p class="calibre1">"Kenan kavga ettiğimizi mi söyledi?" diye soruma soruyla karşılık verdi. Bunu söylerken, sanki böyle söylediğinden eminim dercesine, bana bakmaya bile gerek görmeden yürümeyi sürdürmüştü. </p>
<p class="calibre1">"Yoo, Kenan söylemedi. Senin anlattıklarından çıkardım." </p>
<p class="calibre1">Dönüp yüzüme baktı. Bana neden yalan söylüyorsun diyeceğini sandım, yapmadı. </p>
<p class="calibre1">"Anlıyorum" dedi. "Ama artık Kenan hakkında konuşmasak." </p>
<p class="calibre1">"Seni üzdüysem özür dilerim. Böyle sıkıntılı görünce..." </p>
<p class="calibre1">"Biliyorum" diyerek kolumu sıktı. "Asıl ben özür dilerim. Başka zaman anlatırım." </p>
<p class="calibre1">"Anlaştık, bugün Kenan'ı unutuyoruz." Ama ben de, Katya da bu anlaşmaya uyamayacaktık. </p>
<p class="calibre1"/>
<p class="calibre1">On yedinci bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1"/>
<p class="calibre1">Ocakbaşı, Küçük Parmakkapı Sokağı'nın ortalarında sağ tarafta yer alıyordu. Birbirine paralel masaların yan yana sıralandığı genişçe bir salonu vardı. Salonun sağ ucunda, işleme bakırla kaplı bir davlumbazın bulunduğu ince uzun bir ocak göze çarpıyordu. Gülriz'in ısrarlarıyla, son on yıldır kırmızı et yemeyi aza indirmiş olsam da zaman zaman buraya kaçamaklar yaptığım için ocakbaşının konuşmayı seven tombul garsonu, Katya ile beni kapıda karşıladı. Kibar olmasına kibardı, ama Katya'yı inceleyen bakışlarının ardında, ince bir bıyığın süslediği, bir kadınınki kadar biçimli dudaklarında beliren manidar gülümseme canımı sıkmaya yetmişti. Garsonla mümkün olduğu kadar yüz göz olmamaya çalışarak, kuytuda bir masaya oturduk. 'Ne içeceksiniz efenim?" diyerek dikildi tombul garson başımıza. </p>
<p class="calibre1">"Rakı." Katya'ya baktım. "Değil mi?" </p>
<p class="calibre1">Az önceki konuşmanın etkisinden henüz kurtulamamış olacak ki dalgındı Katya. Ne söylediğimi tam anlayamamıştı. </p>
<p class="calibre1">"Ne... Ne?" </p>
<p class="calibre1">"Rakı mı içiyoruz?" diye yineledim. </p>
<p class="calibre1">"Tabiî, tabiî rakı. Kebabın yanında başka ne içilir ki?" </p>
<p class="calibre1">"Şarap da içebilirsiniz efenim" dedi garson. </p>
<p class="calibre1">"Teşekkür ederdim, ben rakıyı tercih ederim" dedi Katya. </p>
<p class="calibre1">Nasıl isterseniz efenim" dedi garson. "Nataşa" olduğunu düşündüğü Katya'nın düzgün Türkçesi karşısında afallamıştı. Benden yüz bulsa eminim, hanfendi Türk mü, diye sorardı. Ciddi görünüşümden çekindiği için işiyle ilgilenmeyi seçti. </p>
<p class="calibre1">"Rakı büyük mü olsun?" </p>
<p class="calibre1">"Şimdilik bir küçük ver, sonra bakarız" dedim. </p>
<p class="calibre1">Elindeki adisyona notunu yazarken yeniden sordu: </p>
<p class="calibre1">"Kebaplardan önce meze tepsisini görmek ister misiniz?" </p>
<p class="calibre1">Meze lafını duyan Katya yüzünü buruşturdu. Haklıydı, böyle yerlerde birbirinden lezzetli mezeleri getiriyorlar, insanın kebabı yiyecek iştahı kalmıyordu. </p>
<p class="calibre1">"Yok" dedim, "fazla meze istemiyoruz. Kebap yiyeceğiz. Ama önce bir Gâvurdağı salatası, haydarî, fındık lahmacun, tulumpeyniri getir." </p>
<p class="calibre1">"Kebaplardan ne yaptırayım?" </p>
<p class="calibre1">Katya'ya baktım. Sen daha iyi biliyorsun dercesine boynunu büktü. </p>
<p class="calibre1">"Şöyle ortaya bir karışık yap." Hâlâ bana bakmakta olan güzel misafirime sordum: "İyi olur değil mi?" </p>
<p class="calibre1">"İyi olur" dedi. </p>
<p class="calibre1">"Tamam, beyti, kuzu şiş, tavuk şiş, fıstıklı kebap, sarımsak kebabı..." </p>
<p class="calibre1">Notlarını tamamlayan garson uzaklaşırken, "Sen de Kenan gibi çok cömertsin" diye mırıldandı Katya. </p>
<p class="calibre1">"Yanlış" dedim başımı sallayarak. "Kenan, benden daha cömerttir, hatta savruk bile denebilir. Benim cömertliğim ise hesaplıdır." </p>
<p class="calibre1">"Neden kendini hep geri çekiyorsun?" İlgiyle bakıyordu yüzüme. "Bence en az Kenan kadar cömertsin. </p>
<p class="calibre1">Ama kendinden bahsetmeyi sevmiyorsun. Bu hep böyle miydi?" </p>
<p class="calibre1">Vay, vay... nereden nereye atladık. Gözlemi doğruydu. Gelgelelim, onun gerçek niyetini anlamadan konuşmak istemiyordum. </p>
<p class="calibre1">"Yanılıyorsun. Kendimi geri çektiğim filan yok; ben buyum. Hep böyleydim." </p>
<p class="calibre1">İnanmayan gözlerle süzdü. </p>
<p class="calibre1">"Sanmam. Böyle açık konuşmamı bağışla, bu görüntünün bir zırh olduğunu düşünüyorum. İçerdeki Selim'i kimseye göstermek istemiyorsun. En azından bana, tabiî Kenan ile Nihat'a da." </p>
<p class="calibre1">Kenan ve Nihat'a da ha! Yoksa benimle ilgileniyor gibi görünerek, Kenan'ı kıskandırmak mı istiyordu bu kadın? Daha neler, benim böyle bir tuzağa düşmeyeceğimi tahmin eder. Hayır, Katya ya kızmıyordum, hakkımda yorumlar yapması hoşuma bile gidiyordu. Ancak onunla ne kendi kişiliğimi ne de Kenan'ı tartışmayı düşünmüyordum. Yine de bu kadar açık bir konuşma karşısında sesimi çıkarmadan da oturamazdım. İşin içinden nasıl sıyrılırım diye düşünürken, yardımıma tombul garson yetişti. Elindeki tepside yer alan rakı ile su şişesini masamıza yerleştirdi. Sıra rakılarımızı doldurmaya gelince, "Ben yaparım" dedim. </p>
<p class="calibre1">Garson çevik bir hareketle yana çekildi. Ismarladıklarımızı getirmek için yeniden mutfağa yönelirken, ben de rakı şişesini alıp Katya'nın bardağına doldurmaya başladım. Bardağın üçte biri bölümü dolunca, "Yeterli mi?" </p>
<p class="calibre1">diye sordum. Sanki kırk yıllık rakıcı gibiydi. </p>
<p class="calibre1">"Bir parmak daha..." </p>
<p class="calibre1">Biraz da konuyu dağıtmak için, "Sen raconu öğrenmişsin" dedim. "Olsun o kadar. Baraka'daki çocuklarla tanıştın, barcı arkadaşlarımız var." </p>
<p class="calibre1">"Evet ya" dedim kendi kadehimi de doldururken, "ben de sevdim o barı. Çok samimi bir yer." </p>
<p class="calibre1">"Sevdiysen yine gideriz." </p>
<p class="calibre1"/>
<p class="calibre1">İyi, konu dağılmaya başlamıştı. Rakılarımızın üzerine su eklerken, "Çok iyi fikir" dedim. "Bir gece hep birlikte gidelim." </p>
<p class="calibre1">Hep birlikteye Kenan da dahildi. Kaçamak davranma sırası Katya'ya gelmişti; yanıt vermek yerine, kadehini kaldırdı. "Hadi bakalım, Ruslarla ortaklığının şerefine." Kadehimi usulca onunkine değdirirken, </p>
<p class="calibre1">"Ortaklık için henüz erken" dedim, "izin verirsen kadehlerimizi dostluğa kaldıralım." </p>
<p class="calibre1">"Tamam, dostluğa." </p>
<p class="calibre1">Biz kadehleri masaya koymadan, garsonumuz istediklerimizi yetiştirmişti bile. Gâvurdağı salatasını, haydarîyi, tulumpeynirini yanlarında fırından yeni çıkmış kocaman bir pideyle birlikte masamıza yerleştirdi. </p>
<p class="calibre1">Katya hiç nazlanmadan Gâvurdağı salatasına uzandı. Ben de bir parça pide kopartıp, arasına tulumpeyniri koydum. Ağzımın içinde hoş bir lezzet bırakarak dağılan tulumpeynirinin tadını çıkartırken tombul garson yeniden başımızda dikilmişti. "Hanfendi Gâvurdağı salatamızı nasıl buldular acaba?" Sorabilirdi, normaldi, bir de yılışık yılışık sırıtmasa. Hemen yanıt veremedi Katya, garsonun nasıl bulduğunu sorduğu salatayı çiğnemekle meşguldü. Biraz da aceleye yutkunduktan sonra, yanıtlamış olmak için, "Güzel" dedi. Duraksadı, dayanamayıp itiraf etti. "Aslında ben çok anlamam." </p>
<p class="calibre1">Garson yeni bir soruya hazırlanıyordu ki, "Gâvurdağı salatası güzel, kebaplarımızı da yarım saat sonra atar mısınız?" diye hevesini kursağında bıraktım. Garson sırıtmayı kesip, "Peki efendim" diyerek uzaklaştı. </p>
<p class="calibre1">Katya sessizce güldü. </p>
<p class="calibre1">"Niye gülüyorsun?" </p>
<p class="calibre1">"Garson canını sıktı değil mi?" </p>
<p class="calibre1">"Evet, baksana yılışıp duruyor herif. Sen bozulmuyor musun bunlara?" </p>
<p class="calibre1">"Hangi birine bozulacaksın? Hem benim yerime yanımdaki erkekler bozuluyor ya. Sermet de senin gibiydi. </p>
<p class="calibre1">Acayip sinirlenirdi." </p>
<p class="calibre1">Beni, eski kocasıyla bir tutuyordu. Fark etmemiş gibi davrandım. </p>
<p class="calibre1">"Bu seni rahatsız mı ediyor?" </p>
<p class="calibre1">"Yoo" dedi çatalını haydarîye uzatırken, "tersine hoşuma giriyor. Rus sevgililerim pek aldırmazlardı." </p>
<p class="calibre1">Salatayı ağzına atıp çiğnerken bakışlarını üzerimden almamıştı Ne yapmak istiyordu bu kadın? Konuyu değiştirmek için sordum </p>
<p class="calibre1">"Sizde, yani Ruslarda kebap var mı?" </p>
<p class="calibre1">"Bizde şaşlık diye bir yemek var. Sizin kebapların yerini pek tutmaz. Etler iri iri şişlere geçirilir. Sosu neredeyse hiç yoktur. Sermet'i hiç anlayamazdım." </p>
<p class="calibre1">"Neden?" </p>
<p class="calibre1">"Vejetaryendi. Bu kadar lezzetli kebapların yapıldığı bir ülkede insan nasıl vejetaryen olabilir?" </p>
<p class="calibre1">Bugün Sermet'in adı kaçıncı defadır geçiyordu? Onu merak etmeye başlamıştım. Kenan hakkında konuşmamaya karar vermiştik, ama eski koca bu anlaşmanın dışındaydı. </p>
<p class="calibre1">"Sermet" dedim. </p>
<p class="calibre1">Çiğnemeyi bıraktı, lafı nereye getireceksin der gibilerden merakla yüzüme baktı. </p>
<p class="calibre1">"Sermet senin yaşamında çok önemliymiş." </p>
<p class="calibre1">"Öyleydi. Sermet, çok özel biriydi." </p>
<p class="calibre1">"Nasıl tanışmıştınız?" </p>
<p class="calibre1">"Neden soruyorsun?" </p>
<p class="calibre1">Düşmanlık yoktu sesinde, sadece kuşku vardı. Ondan öğreneceklerimi Kenan'a yetiştireceğimi mi düşünüyordu acaba? Alınganlık göstermedim, işi pişkinliğe vurdum, önemsiz bir konudan bahsedermiş gibi, </p>
<p class="calibre1">"Hiiç. Bugün hep ondan bahsediyorsun da merak ettim. İstanbul'da mı tanışmıştınız?" </p>
<p class="calibre1">Yüzündeki kuşku kayboldu. </p>
<p class="calibre1">"İstanbul'da tanışmadık" dedi. Sustu, yeşil gözleri gölgelenmeye başlamıştı. Sanki önemli bir karara varmak üzereymiş gibi yüzüme baktı. Sonra rakı bardağına uzandı. Büyükçe bir yudum aldı. Bardağı masaya koyarken, "Rusya'da, daha doğrusu eski Sovyetler Birliği'nde tanışmıştık. Komünizm Doruğu'na tırmanırken..." dedi. </p>
<p class="calibre1">"Komünizm Doruğu mu? Bir dağdan mı söz ediyorsun?" </p>
<p class="calibre1">"Evet duymadın mı? Kırgızistan-Tacikistan sınırında bir yer." </p>
<p class="calibre1">"Komünizm Doruğu ha! Siyasî çağrışım yapıyor insanda." </p>
<p class="calibre1">"Öyle çünkü Sovyet Devrimi'nden sonra bu ad verilmiş. Sovyetler Birliğindeki en yüksek tepelerden biridir. </p>
<p class="calibre1">Yanılmıyorsam yüksekliği 7 500 metre." </p>
<p class="calibre1">"Eee, oraya mı tırmanıyordunuz?" </p>
<p class="calibre1">"Tırmanmaya çalışıyorduk. Ne yazık ki, başaramamıştık. Tırmanış sırasında hava koşulları birden kötüleşmiş, zirveye yüzlerce metre varken, bir yarda mahsur kalmıştık. Tam üç gün yardım gelmesini bekledik." </p>
<p class="calibre1">"Üç gün ha! Vay be ciddi tehlike atlatmışsınız!" </p>
<p class="calibre1">"Gerçekten ciddiydi. Bir ara umudumu kaybettim. Komünizm Doruğu'nda donarak öleceğimi düşünmeye başladım. Öteki arkadaşlarım da benden farksızdı, sadece İlya adındaki arkadaşımız işi alaya vuruyordu. </p>
<p class="calibre1"/>
<p class="calibre1">'Ölsek bile durum o kadar da kötü değil' diyordu. 'Eğer bizi bulamazlarsa, hepimiz tıpkı Kızıl Meydan'daki mozolede yatan Lenin gibi olacağız. Donmuş bedenlerimiz hiç yaşlanmadan sonsuza kadar Komünizm Doruğu'nda kalacak.' Öyle olmadı. Bizi buldular, aralarında Sermet'in de bulunduğu uluslararası bir ekip bize ulaşmayı başardı. Sermet'le ilk defa orada, tipiden gözün gözü görmediği, rüzgârın yüzümüzü bıçak gibi kestiği, o tepede karşılaştım. Yüzünü görememiştim, sesi rüzgârda uçup gidiyordu, elimi tuttu. İkimizin de elinde Kalın eldivenler vardı, gariptir elinin sıcaklığını hisseder gibi oldum. O anda, kar maskesiyle örtülmüş </p>
<p class="calibre1">yüzüne baktım; gördüğüm bir çift zeytin karası gözdü. Bana gülümsüyor olmalıydı; çünkü o soğukta bile gözleri ışıl ısıldı. Onun gözlerindeki ışıltıyı görünce donmayacağımızı anladım." Sanki rüyada konuşur gibiydi, sesi derinden geliyordu. Yeniden rakı kadehine uzandı. </p>
<p class="calibre1">"Olmuyor" diye uyardım, "böyle arka arkaya içersen, az sonra sohbet edeceğim kimse kalmayacak karşımda." </p>
<p class="calibre1">Duraksadı, uyanma rağmen rakı kadehini almaktan vazgeçmedi sadece, "Bu acı bir hikâye, dinlemek istediğinden emin misin?" diye sordu. Kadehi hâlâ elinde duruyordu. </p>
<p class="calibre1">"Seni üzecekse..." </p>
<p class="calibre1">"Ne zaman anlatsam beni üzecek. Daha önce kimseye anlatmadım. Ama sana anlatmak istiyorum." </p>
<p class="calibre1">Umursamaz görünüyordu, ama sesi titremeye başlamıştı. </p>
<p class="calibre1">"Tamam dinlerim ama... yani, beni anlıyorsun değil mi?" Seni çok iyi anlıyorum" dedi. Gözleri mi nemlenmişti, bana mı öyle gelmişti anlayamadım. Bakışlarını kaçırıp, elindeki kadehi başına dikti; rakıyı yarısına kadar içti. Kadehi masaya bırakmadan önce gülümsemeye çalıştı; yeşil gözleri mahzunlaşmıştı. </p>
<p class="calibre1">"Daha önce de söylediğim gibi sen iyi bir adamsın. İnsana güven veriyorsun..." </p>
<p class="calibre1">Övülmeyi severim ama böyle yüzüme karşı söylenince dilim tutulur, ne diyeceğimi bilemem. Şimdi de öyle olmuştu, bir teşekkür ederim bile çıkmamıştı ağzımdan. Aslına bakarsanız söyleyeceklerini öğrenmek için yanıp tutuşuyordum. Merakın ötesinde garip bir heyecan da duymaya başlamıştım; tedirginlikle karışık bir heyecan. Sessizliğimi, onu dinlemek için hazır olduğuma yorunca başladı anlatmaya. </p>
<p class="calibre1">"Kenan gibi yakışıklı bir erkek değildi Sermet. Yüzünün en güzel yeri, bir parça mahzun bakan siyah gözleriydi. En neşeli günlerimizde bile o keder kaybolmazdı gözlerinde. Sanki, ayrılığın, ölümün, kötülüğün bir yerlere saklanmış bizi izlediğini, fırsat bulur bulmaz yaşamımızın üzerine çökeceğini hissedermiş gibi bakan kederli, siyah gölgeli gözler..." </p>
<p class="calibre1">Başını usulca öne eğdi. Sararan, Sermet'in gözlerini hatırlamak onu rahatsız etmişti, istersen bu konuşmayı bırakalım demek üzereydim ki yeniden anlatmaya başladı. </p>
<p class="calibre1">"Belki de Sermet böyle düşünmüyordu. Belki onun yapısında vardı bu keder. Belki yaşadığımız trajediden sonra gözlerindeki kederi, olacakların habercisiymiş gibi yorumlayan bendim." </p>
<p class="calibre1">Ağır ağır konuşuyordu. Ağzından çıkan sözcüklerin üzerinde yeniden düşünüyor gibiydi. </p>
<p class="calibre1">"Her neyse... Komünizm Doruğu'ndan indikten sonra da bizimle ilgilenmeyi sürdürdü Sermet. Durumu kötü olan iki arkadaşımızın akciğerlerinin ödem yapmasından korkarak hastaneye gönderdik. Ben kampta kaldım. Kendimi toparlar toparlamaz da, bizi kurtaran ekibi bulup teşekkür ettim. Beş kişiydiler; ikisi Fransız, biri Rus, biri Kazak'tı, içlerinde tek Türk Sermet'ti. Bana en yakın davranan da oydu. Çoğu insan aksini düşünür, aslında Ruslar ile Türkler birçok açıdan birbirlerine benzerler. Bu benzerliklerden biri de her iki halkın da, çabuk kaynaşan, sıcakkanlı insanlardan oluşmasıdır. Sermet'le bizi yakınlaştıran bu ortak özelliğimiz değildi tabiî. Dağda elimi tuttuğu anda ondan etkilenmiştim. Bunun yıldırım aşkı olduğunu çok sonra anlayacaktım. Kamptaki ilk görüşmemizin üzerinden daha birkaç saat bile geçmeden, arkadaşlarımızın sağlık durumunu öğrenmek istediğini söyleyerek yanıma gelmesinden anladığım kadarıyla, Sermet de benden etkilenmişti. Ertesi gece birlikte olduk." </p>
<p class="calibre1">Katya birden sustu. Sanki itiraz etmemi beklermiş gibi bir süre yüzüme baktıktan sonra, "Bizler cinsel açıdan daha özgür yetiştirildik" diye açıkladı. "Dağda sadece hoşlandığım için birlikte olduğum erkekler de olmuştu, ama Sermet'i gerçekten sevmiştim. Ne yazık ki fazla vaktimiz yoktu, birkaç gün içinde o İstanbul'a dönecekti, ben de Moskova'ya. Bizim olan zamanın tadını çıkarmaya bakıyorduk. Bir gece karların üzerinde yürüyorduk. Başımızın üstünde yıldızlar, dağdan kopmuş kristal parçaları gibi yanıp sönüyordu. Ona Moskova'yı anlatıyordum. İlgiyle dinliyordu Yanında mutluydum; o güne kadar hiç olmadığım kadar mutluydum. Gerçekleşemeyeceğini bile bile, 'Moskova'ya beni görmeye gelsene' dedim. </p>
<p class="calibre1">'Gelirim' dedi hiç düşünmeden. Geçiştirdiğini sandım, geleceğine inanmıyordum. Eminim benim gibi onun da kamplarda tanıştığı kişiler olmuştu, sonra herkes kendi yoluna gitmiş, yaşananlar tatlı bir anı olarak kalmıştı. Öyle olmadı. Ben Sermet'i unutamadım. Fakat onun beni çoktan defterden silmiş olacağım düşünerek aramadım. Üç hafta sonra telefonum çaldı. Karşımda tanıdık bir ses, aksanlı bir İngilizce'yle nasıl olduğumu soruyordu. Tanımadığımı anlayınca, 'Demek beni unuttun?' diye sitem etmeye başladı. O zaman tanıdım; telefondaki kişi Sermet'ti. Sevinçten çok, elimi ayağımı kesen bir heyecan duydum. Sanırım ona âşık olduğumu ilk o anda fark ettim. </p>
<p class="calibre1">'Davetin hâlâ geçerli mi?' diye soruyordu. </p>
<p class="calibre1">'Evet' dedim. Hiç düşünmeden çıkmıştı bu sözcük ağzımdan. 'O zaman yarın geliyorum' dedi. </p>
<p class="calibre1">'Nasıl yani? Pasaport, vize filan ne olacak?' dedim. </p>
<p class="calibre1"/>
<p class="calibre1">'Hepsi hazır' dedi. 'Günlerdir beni arayıp gel demeni bekliyordum. Senden ses çıkmayınca, ben aradım.' </p>
<p class="calibre1">'Ben aptalım biriyim, çok iyi yaptın' dedim. </p>
<p class="calibre1">Ertesi gün, iki aileyle paylaştığım dairede akşam yemeğini yiyorduk. Israrıma rağmen o gece dışarıya çıkmayı reddetmiş, 'Ben seni görmeye geldim, daha ilk günden Moskova'nın dikkatimi dağıtmasını istemiyorum' demişti. </p>
<p class="calibre1">Bir hafta kaldı Moskova'da. İşyerimden izin aldım, bir haftanın her dakikasını, her anını onunla yaşamak, zamanımı tümüyle ona harcamak istiyordum. Daha doğrusu, zaman Moskova Nehri'nin suları gibi donup kalsın istiyordum. Olmadı; bir hafta göz açıp kapayıncaya kadar geçti. Bir hafta boyunca ne ilişkimiz hakkında konuştuk ne de birbirimize söz verdik. Sanırım plan yapmaktan, geleceğe dair tasarımlarda bulunmaktan korkuyorduk. Çünkü, aşk belirsizliği severdi. Ama bunu Sermet bozdu, onu suçlamıyorum. O </p>
<p class="calibre1">yapmasaydı, muhtemelen ben yapardım. Havaalanı onu yolcu ederken, kulağıma eğildi, 'Benimle evlenir misin?' dedi. Ne söylediğini çok iyi işitmiştim, düşünmek için, 'Çok yavaş konuşuyorsun, duyamadım' dedim. </p>
<p class="calibre1">Yineledi. Güya düşünecektim ne çare ki, mutluluk, mantığımı felç etmişti; akıl yürütemiyordu. Evet demem gerekiyordu; ben de dedim. Tuhaftı, evlenmeye karar vermiştik ama, o beş dakika sonra İstanbul'a uçmuştu. </p>
<p class="calibre1">O an içimde büyük bir boşluk duymuştum. Telefonlar, mektuplaşmalar bu boşluğu dolduramadı. Aradan bir ay geçmeden bu kez üç günlüğüne ben İstanbul'a uçtum. İstanbul olağanüstü bir şehirdi. Ben Sermet gibi vaktimi onun evinde geçirmeye razı olamadım. Ateist de olsam küçüklüğümden beri adını duyduğum Ayasofya'yı görmek istedim. Boğaz'da tekne gezintisine çıktım. Bebek kıyılama geldiğimizde 'Oçin Krassiva' </p>
<p class="calibre1">diye, yani harika, diye haykırdığımı hatırlıyorum. Sermet bu fırsatı kaçırmadı. </p>
<p class="calibre1">‘Moskova'yı bırak buraya gel, hemen evlenelim' dedi. Evlenme teklifini kabul etmiştim ancak bu önerisine evet demek kolay değildi. Doğduğumdan beri yaşadığım, beni ben yapan kenti bırak diyordu. Üstelik dilini, kültürünü bilmediğim bir ülkede yaşamaya çağırıyordu beni. İlk tepkim, 'Neden sen Moskova'ya gelmiyorsun?' oldu. Sermet’in yanıtı mantıklıydı. Çünkü orada çalışamazdı. Benim maaşım ise ikimizi geçindirmeye yetmezdi. Oysa İstanbul'da ikimiz de rahatça yaşayabilirdik. Sermet varlıklı bir ailenin çocuğuydu. Babası demir ticaretiyle uğraşıyordu. Ona Cihangir'de bir ev vermişti. Önerisini kabul edersem biz de o evde yaşayacaktık. Ailesi de bizi desteklemeyi sürdürecekti. Ailen bizi Moskova'da desteklesin demek çok fazla özveri istemek olurdu, bu nedenle kendi önerimde ısrar edemedim. </p>
<p class="calibre1">Aslında İstanbul'da yaşamanın cazip tarafları da vardı. Benim ülkem büyük bir kargaşanın içindeydi. Halk hızla yoksullaşıyordu. Kendi aldığım ücretten bunu çok iyi biliyordum. Bir ay önce alabildiklerimi ertesi ay alamıyordum. Sermet Moskova'da yaşamayı kabul etse bile, bizi sıkıntı dolu günlerin beklediğini biliyordum. </p>
<p class="calibre1">Oysa İstanbul, en azından bizim için rahat bir yaşam demekti. Yine de kolayca evet diyemedim Sermet’in önerisine. Moskova'ya döndükten sonra günlerce düşündüm. Konuyu babama açtım. Şaşırdı, o da hemen yanıt veremedi. Beni ancak ertesi gün arayabildi. </p>
<p class="calibre1">'Katinka, bu Türk'ü seviyor musun?' diye sordu. 'Ama gerçek' ten seviyor musun?' diye sordu, hiç duraksamadan yanıtladım. </p>
<p class="calibre1">'Evet, ona âşığım.' </p>
<p class="calibre1">'O zaman git kızım. Ben de olsam İstanbul’a giderdim" dedi. </p>
<p class="calibre1">Yine acele etmedim ama Sermet'in özlemi ağır basınca eşyaları toplamaya başladım. Sermet haberi duyduğunda sevincinden göklere uçtu. Ben de mutluydum, fakat kuşkularım da vardı. Bir erkeğin ardına takılıp, hiç bilmediğim bir ülkeye gidiyordum. </p>
<p class="calibre1">Fakat Sermet herhangi bir erkek değildi, beni seven adamdı, yine , ya bu gün beni sevmekten yorulursa, ya benden bıkarsa diye düşünmekten kendimi alamıyordum. Kafamda bu sorularla geldim İstanbul'a. İki ay sonra da evlendik. Sermet’in ailesi başından sonuna kadar destek oldu bize. Gerçi kayınvalidem Sermet'e çok düşkündü, bu nedenle olsa gerek zaman zaman evliliğimize karıştığı oluyordu, ancak bu durum hiçbir zaman katlanılmaz bir hale gelmedi. Sermet'in babası ise dünyanın en iyi adamıydı. Sermet'in ölümünden sonra da bana yardım etmeyi sürdürdü... </p>
<p class="calibre1">İstanbul'a alışmam zor olmadı. Öncelikle Türkçe kursuna yazıldım. Fakat Sermet'in yardımları olmasaydı dilinizi bu kadar iyi konuşamazdım. Evliliğimiz çok iyi gidiyordu. Sermet’in üniversiteden ve dağcılık kulübünden arkadaşlarıyla tanıştım. Bana çok yakın davrandılar. Türkçe'yi sökmeye başlayınca, Sermet'e çalışmak istediğimi söyledim. O da bu isteğimi destekledi. Ancak kendi mesleğime uygun iş bulmakta çok zorlandım. Birkaç işe girdim, ancak patronlar mesleğimden çok benimle ilgilenince, ayrılmak zorunda kaldım. </p>
<p class="calibre1">Sermet'le aramızda ufak tefek sorunlar çıktı ama hallettik. Mutluydum, Sermet de çok mutluydu. Ta ki, Aladağlâra çıktığımız o güne kadar." </p>
<p class="calibre1">Sustu, yeniden rakısına uzandı. Dalgındı, gözleri buğulanmıştı. Onu yalnız bırakmamak için ben de kadehimi aldım. Kadehini dudaklarına götürürken, </p>
<p class="calibre1">"Güzel günlere" diye ben de kendiminkini kaldırdım. </p>
<p class="calibre1">"Güzel günlere" diye yineledi. Kadehindeki rakıyı bitirdikten sonra, "Gerçekten de güzel günlerdi" diyerek usulca başını salladı. "Ama hiçbir güzellik sonsuza kadar sürmüyor." </p>
<p class="calibre1">"Aksi de doğru" dedim. "Kötülük de, çirkinlik de, mutsuzluk da sonsuza kadar sürmez." </p>
<p class="calibre1">Anlamamış gibi bakınca, "Öyle değil mi?" diye üsteledim. </p>
<p class="calibre1"/>
<p class="calibre1">Öyle, sürmez ama giderken de bedenimizden, ruhumuzdan birşeyler götürür" dedi. Boş kadehi masaya koymuştu. Uzanıp rakı şişesini aldım, ikimizin kadehini de yeniden doldurdum. İşimi bitirip, bakışlarımı ona çevirince, "Evet, o hafta sonu Aladağlar'a çıkmaya karar vermiştik" diyerek yeniden başladı anlatmaya. "On iki kişiydik. İkimizin dışında herkes kiralık bir minübüse binmişti. Biz, Sermet'in cipinde yolculuk ediyorduk. </p>
<p class="calibre1">Cip dediysem öyle pahalı bir araç aklına gelmesin. Eski marka bir cipti; Sermet motorunu filan değiştirmiş, adam etmişti. Şehirler yolculuğa, hele araziye filan çıkılacaksa mutlaka cipini alırdı. Aslına bakarsan o cip uzun yol için hiç de rahat bir araç sayılmazdı. Zaten bu yüzden ikimiz dışında ekibin geri kalanı minibüse dolmayı seçmişti. Belki bilirsin Aladağlar, İç Anadolu'da Kayseri, Niğde, Adana illerinin arasında yer alır. </p>
<p class="calibre1">İstanbul'dan 8-10 saat filan sürüyor. Ankara'ya kadar yolculuğumuz iyi geçti. Bizim cip önde, arkadaşlarımızın minibüsü arkada birkaç saatte bir mola vererek, içinde bembeyaz görünümüyle muhteşem Tuz Gölü'nün de bulunduğu ovaya kadar geldik. Tırmanacağımız köye yüz kilometre kadar bir mesafe kalmıştı ki bizim cip arıza yaptı. Motora bakıldı, kontroller yapıldı ama ne olduğu anlaşılamadı. Ekibin sorumlusu olan Atilla, biraz daha burada kalırsak, tırmanmaya başlamadan havanın kararacağını, bunun da kötü sonuçlar doğurabileceğini söyleyerek, cipi bırakıp yolumuza minibüsle devam etmemizi önerdi. Sermet kabul etmedi. </p>
<p class="calibre1">'İşim çok sürmez, siz yola devam edin, biz yetişiriz' dedi. Arkadaşlar kararsız kaldılar. Sermet gitmeleri için üsteledi. Sonunda gitmeye karar verdiler ama, Atilla, eğer hava kararırsa, köyde kalmamızı, tırmanmaya kalkmamamızı söyledi. Böylece onlar yollarına devam ettiler. Bizim cipin tamiri ise uzadıkça uzadı. Eğer yoldan geçmekte olan seyyar bir oto tamircisinin kamyonetine rastlamasaydık daha da uzayacaktı. Tamirci kısa sürede arızayı giderdi. Üç saat gecikmenin ardından sonunda biz de yola çıkabilmiştik. Hava kararmadan dağa ulaşabilmek için Sermet hızla sürüyordu cipi, ne var ki çabaları işe yaramadı. Köye geldiğimizde güneş, geniş ovanın sonundaki ufuk çizgisine yaklaşmıştı. Sermet'e, bu gece köyde kalmamızın doğru olacağını söyledim </p>
<p class="calibre1">'Boşa zaman kaybı olur. İkimiz de formdayız, sıkı bir yürüyüşle bizimkileri yakalarız' dedi. </p>
<p class="calibre1">Doğru olan köyde kalmaktı, ancak ben de fazla ısrar etmedim. Sadece, 'Atilla'yı arayıp, köye geldiğimizi, tırmanışa başlamak üzere olduğumuzu bildirelim' dedim. </p>
<p class="calibre1">Sermet arkadaşlarımızı aradı. </p>
<p class="calibre1">Atilla, 'Kampa yetişmeniz zor. Bu gece köyde kalın' dediyse onu dinlemedik. Malzemelerimizi yüklenip, gölgelerle kaplanan dağ yürürken, yaşlı bir köylü bir kez daha uyardı bizi. </p>
<p class="calibre1">'Geç kalmışsınız. Bu vakit dağa çıkılmaz, maazallah heyelan falan vardır. Gelin misafirim olun' dedi. </p>
<p class="calibre1">Söyledikleri doğruydu. Yörede gündüz ile gece sıcaklığı arasında büyük farklar oluyordu. Geceleri soğuyan kayalar, taşlar çatlayarak aşağıya düşüyordu. Biz, yaşlı adama da aldırmadık. Yolumuza devam ettik. Bir buçuk saat sonra güneş kayboldu. Ortalık henüz kararmamıştı, ama artık çevreyi eskisi kadar iyi göremiyorduk. Üstelik hâlâ kamptan çok uzaktaydık. Kırk dakika sonra ortalık kararmış, hava soğumaya başlamıştı. Gerçi Sermet daha önce defalarca çıkmıştı bu dağlara. Araziyi avucunun içi gibi biliyor. yine de şu heyelan meselesi ikimizi de korkutuyordu. Ancak bunu dile getirmek istemiyorduk. Tırmanış sırasında bir düzlüğe ulaştık, karanlıkta yanan ateşler görünce, 'Kampa mı geldik?' diye sordum sevinçle. </p>
<p class="calibre1">'Yok' dedi Sermet, 'Burası Çelik Buyduran diye bir yer. Mola yeri olarak kullanıyoruz. Dağdan gelen bir su var. Çok soğuk olduğu için yöre halkı bu ismi vermiş.' </p>
<p class="calibre1">'Ya ateşler?' </p>
<p class="calibre1">'Çobanlar olmalı. Burada konaklarlar.' </p>
<p class="calibre1">Ateşlere yaklaşınca, köpekler havlamaya başladı. Sermet'in söyledikleri doğrulanır gibiydi, ama ateşin başına gelince ortalıkta kimselerin olmadığını gördük. Şaşkınlıkla etrafa bakınırken, 'Olduğunuz yerde durun' </p>
<p class="calibre1">diye bağırdı biri. Sesi güçlüydü, düşmancaydı. 'Kimsiniz? Bu saatte ne arıyorsunuz burada?' </p>
<p class="calibre1">'Biz dağcıyız' diye açıkladı Sermet, yüzünü göremediğimiz adama. 'Yukarıdaki kamp yerine ulaşmaya çalışıyoruz.' </p>
<p class="calibre1">'Nerden bilelim dağcı olduğunuzu?' diye düşmanlığını sürdürdü adam. </p>
<p class="calibre1">'Çantalarımıza bakın... Hem siz kimsiniz?' </p>
<p class="calibre1">'Boş ver şimdi bizim kim olduğumuzu da, indirin çantaları. Bakalım içinde ne varmış?' </p>
<p class="calibre1">Sesin emrine uyduk. Karanlığın içinden iriyarı, sakalları uzamış biri çıktı. Ayağında şalvara benzer bir pantolon vardı, sırtında kalın bir gocuk. </p>
<p class="calibre1">'Çantaların yanından uzaklasın' dedi. </p>
<p class="calibre1">Birkaç adım attık. Adam geldi çantalarımızın içine baktı. </p>
<p class="calibre1">'Gündüz yerin dibine mi girdi de gecenin bu vaktinde çıkıyorsunuz dağa?' diye homurdandı. Konuşurken gözlerini bana dikmişti. </p>
<p class="calibre1">Korkmaya başlamıştım, adam dağcı olduğumuzu bile bile puştluk yapıyordu. </p>
<p class="calibre1">'Arkadaşlarımıza yetişmeye çalışıyoruz' dedi Sermet. Adama burada yalnız değiliz mesajını vermek istiyordu. </p>
<p class="calibre1">'Lan Gıyas' diye seslendi adam yılışık bir tonda, 'gelin de şunların üstlerini bir arayalım.' </p>
<p class="calibre1"/>
<p class="calibre1">Karanlığın içinden dört kişi daha çıktı. Bunlar çantalarımızı karıştıran adam kadar iriyarı değillerdi, ama hepsinin yüzünde de aynı pis ifade vardı. Olabilecekleri sezmeye başlamıştım. </p>
<p class="calibre1">'Bakın, yanlış bir iş yapıyorsunuz. Bizi terörist filan sanıyorsanız değiliz, biz sadece dağcıyız' diye hâlâ açıklamalarda bulunuyordu Sermet. </p>
<p class="calibre1">O bu açıklamaları yaparken ben ceketimin cebinde duran çakıyı avucumun içine aldım. Komik bir silahtı, ne yazık ki kendimi savunacağım başka bir alet yoktu. </p>
<p class="calibre1">'Ona biz karar veririz ulan' dedi karanlıktan çıkan dört kişiden en önde olanı. Sermet'le konuşuyordu, ama öteki arkadaşları gibi onun da gözü bendeydi. Dördünün de dudaklarında aynı iğrenç sırıtış vardı. Adım adım üstümüze geliyorlardı. </p>
<p class="calibre1">'Neden üstümüze geliyorsunuz?' diye söylendi Sermet. Sesi titremeye başlamıştı. </p>
<p class="calibre1">'Gaygılanma civanım' dedi iriyarı olanı, 'siz de memnun olacaksınız biz de.' </p>
<p class="calibre1">Adamlarla aramızda bir metrelik mesafe kalmıştı. Daha fazla dayanamadım, çakıyı açıp, 'Alçaklar!' diye bağırarak, gelişigüzel savurmaya başladım. Hazırlıksız yakalanan adamlar, geriye çekildiler. O anda Sermet hiç beklemediğim bir tepki verdi. </p>
<p class="calibre1">'Ne yapıyorsun sen!' diye bana bağırdı. 'Bu arkadaşlarla anlaşabiliriz.' </p>
<p class="calibre1">Hayretler içindeydim. Ne diyeceğimi bilemeden kocama bakakalmıştım. Sermet'in tepkisi adamları da şaşırtmıştı. Ne yapacaklarına karar veremeden birbirlerine baktılar. </p>
<p class="calibre1">'He ya anlaşırız' dedi sonunda iriyarı olanı, 'güzellikle olursa daha eyi olur. Kimsenin canı yanmaz.' </p>
<p class="calibre1">Sesindeki düşmanlık gitmiş, yılışık bir tını gelmişti. </p>
<p class="calibre1">'Lütfen böyle konuşmayın' diye yalvardı Sermet. 'Yaptığınız çok ayıp. Biz, sizin misafiriniz sayılırız.' </p>
<p class="calibre1">'Sokuyum sizin gibi misafire ulan' diye bağırdı yeni gelenlerden biri. 'Fıstık gibi karıları alın yanınıza, gününüzü gün edin, biz de bu dağ başında keçi sikelim öyle mi?' </p>
<p class="calibre1">'Bakın başınızı büyük belaya sokacaksınız... Jandarma var, polis var; sizi hapse atarlar...' </p>
<p class="calibre1">'Sen heç merak etme' dedi daha önce konuşmamış olanlardan biri. 'Jandarma da, polis de karışmaz bize. </p>
<p class="calibre1">Niye diyeceksen, kimse şikâyet etmez de ondan. Niye şikâyet etmez, hoşlarına gider de ondan Bak sizin de hoşunuza gidecek...' </p>
<p class="calibre1">Adamlar yeniden üzerimize gelmeye başlamışlardı. Sermet’in titrediğini gördüm. Bütün bedeni fırtınaya tutulmuş bir yaprak gibi titriyordu, birden yere, dizlerinin üzerine çöktü, 'Yapmayın, ne olur yapmayın' diye yalvarmaya başladı. Yaşamım boyunca kendimi hiç bu kadar kötü hissetmemiştim. Ne yapacağımı bilemiyordum. Kendimi mi koruyacaktım, Sermet'e mi yardım edecektim. Kocamın omzuna dokundum, 'Kalk Sermet' dedim, 'lütfen kalk, bunlara yalvarma.' </p>
<p class="calibre1">Sermet sertçe omzunu çekti. </p>
<p class="calibre1">'Bırak beni!' diye bağırdı. Gözleri öfke doluydu. 'Bırak' diye yineledi. Onu anlayamıyordum. Ne söyleyeceğimi bilemeden Sermet'e bakarken, bu fırsatı kaçırmak istemeyen iriyarı adam üzenine çullanmaya kalktı. Ter, tütün karışımı ekşi bir rüzgârın içine düşer gibi oldum. Hızla geri çekildim, çakıyı adamın yüzüne doğru savurdum. </p>
<p class="calibre1">'Ahh' diye bir ses duyuldu. Çakı yerini bulmuştu. Adam suratını tutarak, 'Orospu yüzümü kesti' diye bağırmaya başladı. Artık beni sağ bırakmazlar diye düşünmeye başlamıştım ki, 'Orospu senin anandır' diye bir ses duyuldu, aynı anda iriyarı adamın kafasında bir sopa patladı. Karanlığın içinden Atilla'nın yüzünü görür gibi oldum. Yanında başkaları da vardı. Ortalık karıştı. Arkadaşlarımız, ellerindeki sopalarla bize saldıran adamlara vurmaya başlamışlardı. Adamlar gafil avlandılar, iri olanla birlikte ikisi yere düştü, öteki ikisi ise çareyi kaçmakta buldular. Bunu nasıl yaptığımı ben de bilmiyorum ama, kendimi iri adamın suratını tekmelerken buldum. Bütün gücümle vuruyordum. Vurdukça öfkem azalacağı yerde daha da artıyordu. </p>
<p class="calibre1">Adamın suratı pelteye dönmüştü ama umrumda bile değildi; ardı ardına indiriyordum tekmeleri. Atilla beni durdurmasaydı adamı öldürebilirdim. Sermet ise hâlâ şoktan kurtulamamış, diz çöktüğü yerde öylece durmuş, bizi izliyordu. Üç adamı da yari baygın bir halde bıraktık. Atilla burada kalmamızın güvenli olmayacağını söyledi. Kaçan adamlar silahlanıp geri dönebilirdi. Gece de olsa kampa taşımaya çalışmalıydık. İçimden Sermet’in yanına gitmek gelmiyordu. Onu diz çöktüğü yerden Atilla kaldırdı. Ruhsuz, duygusuz, tıpkı bir robot gibi hareket ediyordu. Çantalarımızı toparlayıp sırtladık, yeniden tırmanmaya başladık. </p>
<p class="calibre1">Tırmanış boyunca Sermet benimle hiç konuşmadı. Utanç mı , yoksa hâlâ şokta mıydı, bilemiyordum. </p>
<p class="calibre1">İçimden nasılsın, demek bile gelmiyordu. Atilla'nın çok deneyimli bir dağcı olduğunu söylemiştim, bizi sağ </p>
<p class="calibre1">salim ulaştırdı kampa. Kamp yerinden telsizle, olayı jandarmaya bildirdik. Arkadaşlarımız hakli olarak olayın ayrıntılarını merak ediyorlardı. Fakat Sermet konuşmak istemiyordu, sorulan evet, ya da hayır gibi yanıtlarla geçiştiriyordu. Olayı anlatmak bana düştü. Tabiî Sermet'in utanç verici tavrından hiç bahsetmedim. </p>
<p class="calibre1">Çadırımızı kurup, içine girince de Sermet sessizliğini korudu. </p>
<p class="calibre1">'İyi misin?' diye sordum. </p>
<p class="calibre1">'İyiyim, iyiyim... Ben buradan gitmek istiyorum' dedi. </p>
<p class="calibre1">'Tamam, yarın gideriz' dedim. </p>
<p class="calibre1"/>
<p class="calibre1">Daha fazla konuşmadı; sırtını dönüp uyur gibi yaptı. Uyur gibi yaptı diyorum, çünkü uyumadığını çok iyi biliyordum. Ertesi sabah Jandarmalar, telsizle, şüphelilerin yakalandığını bildirdiler Saldırganları teşhis için aşağıya, köye inmemizi istiyorlardı. Bu işi de bahane ederek kamptan ayrıldık. Jandarmalar saldırganların beşini de yakalamışlardı. Adamlar civar köylerde çobanlık yapıyorlardı. Dün gece, benim de tekmelediğim adamın kafası sargılar içindeydi. Ötekiler gibi onun da başı öndeydi; gözlerime bakmaya cesaret edemiyordu. Saldırgan olmadığı halde başı önde olan bir kişi daha vardı: Sermet. Onu öyle görünce içimdeki öfkenin yerini derin bir acıma duygusu kapladı. Ona sarılmak, elini tutmak, dün gece yaşananlar hiç önemli değildi, geçti gitti, demek istedim, yapamadım. Yasal işlemler bittikten sonra, jandarma telsizinden Atilla'ya ulaşıp, İstanbul'a döneceğimizi bildirdik. Bu isteğimize hiç şaşırmadı Atilla, sanırım yaşananları o da sezinlemişti. </p>
<p class="calibre1">Sessiz, sıkıcı bir yolculuk oldu. İkimiz de kendi içimize dönmüştük. Kimse konuşmak istemiyordu. Uzun, çorak Konya Ovası'nı geçerken, Komünizm Doruğu'nda başlayan aşkımızın Anadolu'nun göbeğinde, Aladağlar'da sona erdiğini hissediyordum, ama bu gerçeği kabul etmek istemiyordum. Bir gece önce içimde çok derinden bir şeyler kırılmıştı. Bunun ne kadar derin olduğunun o sıralar ben bile farkında değildim. </p>
<p class="calibre1">Ancak İstanbul'a döndükten sonra da aramızdaki soğukluğun geçmediğini, hatta giderek birbirimizden uzaklaşmaya başladığımızı gördüğümde, o gecenin etkisinin sandığımdan da güçlü olduğunu fark edecektim. Düşündüğümde Sermet'i anlayabiliyordum. Bir an için zayıf davranmıştı, korkmuştu. Hem sadece kendisi için değil, benim için de korkmuş, tepki gösterememişti. Bunun nedenini bilmiyordum, belki ailenin tek çocuğu olduğu için, el bebek gül bebek büyüdüğü için. Nedenini biliyor olmam çok da önemli değildi. O korkabilirdi, zayıf davranabilirdi. Bir insanı sevmek zayıflıkları, zaafları, yanlışlarıyla birlikte kabul etmek demekti. Doğru olanın bu olduğunu biliyordum. Fakat içimdeki soğukluğu, yabancılaşmayı bir turlu aşamıyordum. İşin ilginci, aramızdaki kırgınlığı gidermek için Sermet'in de hiçbir çaba göstermemesiydi. </p>
<p class="calibre1">Sanki artık bu ilişkiyi bitirmek ister gibi bir hali vardı. O günlerde bir filmin sanat yönetmenliğini yapmak için teklif aldım. Film Ankara'da çekilecekti. Bir ay kadar İstanbul'dan, Sermet'ten uzak kalacaktım. Aladağlar'da yaşadığımız olaydan önce ne Sermet ne de ben bu kadar süre uzak kalmayı kabul edemezdik. Ancak, bu iş </p>
<p class="calibre1">teklifine bir kurtarıcı gibi sarılmıştım. Tahmin ettiğim gibi Sermet de hiç itiraz etmedi. İş bulmama sevindiğini söyledi. Tam bir ay uzak kaldım ondan. Tuhaf duygular içindeydim, onu özlüyor, yanıma çağırmak istiyordum ama elim bir türlü telefona gitmiyordu. Onun da beni sık aradığı söylenemezdi. Aradığında da ciddi bir tavırla halimi hatırımı sormakla yetiniyordu. Böyle olmayacaktı, Ankara'dan dönünce onunla konuşmaya karar verdim. Ya ilişkimizi yeni baştan düzenlemeli ya da bitirmeliydik. İstanbul'a dönmemize iki gün kala Sermet aradı. Ağrı Dağı'na tırmanmak isteyen bir gruba katılacağını, ben döndüğümde İstanbul’da olmayacağını söyledi. Ondan gitmemesini, beni beklemesini isteyebilirdim, büyük olasılıkla de Sermet isteğime uyardı. Yapmadım, yapamadım, kocam, sevdiğim adam günlerce ayrı kaldıktan sonra bir an olsun yüzümü bile görmeden bir haftalık bir geziye çıkmak istiyorsa, bu evlilik bitmiş demekti. 'Peki' dedim. Daha sonra, bu 'Peki' sözcüğü üzerinde çok düşünecektim.Ben İstanbul'a indiğimde, Sermet çoktan Ağrı Dağı'na tırmanmaya başlamış olmalıydı. Tam bir aydır ayrı kaldığım eve gelmek güzeldi, ama Sermet'le birlikte alıştığım bu sıcak mekân şimdi soğuk ve bomboş görünüyordu gözüme. Yorgun olmama rağmen, evin bu haline dayanamadım. Eşyalarımı yerleştirip, kendimi dışarı attım. Nihatların sahaf dükkânına uğradım. </p>
<p class="calibre1">Melek oradaydı, onunla gevezelik ettim. Beyoğlu'nda başıboş dolandım. Yapı Kredi Kültür Merkezi'nde İstanbul'da yaşamış İtalyan bir ressamın eserleri sergileniyordu, onu gezdim. Film ekibi olarak Çiçek Bar'da buluşma karan almıştık. Çiçek Bar'a uğradım; son derece tonton bir adam olan barın sahibi Arif Keskiner, rezervasyonun ertesi gün yapıldığını söyledi. Haklıydı, kafam öyle karışıktı ki günleri şaşırmıştım. Sonra sıkıntımı dağıtır diye Emek Sineması'nda başrolü Robert De Niro ile Billy Chrystal'ın oynadığı bir Amerikan komedisine gittim. Film beni gülümsetemedi bile. Kabahat filmde değil, bendeydi; çünkü sinemada benim dışımdaki herkes kahkahalarla gülüyordu. Benim aklım ise perdede görünüp kaybolan görüntülerde değil, yıkılmak üzere olan evliliğimdeydi. İlk tanışmamız, yasadığımız mutlu anlar; kurgusuz, montajsız birer fotoğraf karesi geçiyordu gözlerimin önünden. Yolun sonuna gelmiştik işte evliliğimiz konuşulup düzeltilecek gibi değildi. İstanbul'da yaşama karar verdiğimde aklıma gelen korkularım birer birer gerçek oluyordu. Belki de Sermet tırmanıştan döndüğünde, artık boşanalım diyecekti. O bu cesareti gösteremezse, ben ayrılalım demek zorunda kalacaktım. Belki de Rusya'ya geri dönmeliydim. Fakat ülkem döndüğümde ne yapacaktım? </p>
<p class="calibre1">Gelen haberler hiç de iç açıcı değildi. Moskova'da işsizlik almış başını gidiyordu. Sosyalizm döneminin sosyal güvencelerinin hiçbiri kalmamıştı. Bu yaştan sonra aileme yük olamazdım. Hayır, Moskova'ya dönmek iyi bir fikir değildi. Türkiye'de iyi kötü bir çevrem oluşmuştu, onların yardımlarıyla bir iş bulabilir, kendi ayaklarımın üzerinde durabilirdim. Evet ilk kez o sinemada, Türkiye'ye, daha doğrusu İstanbul'a alıştığımı fark ediyordum. Sermet, bu kent insanın kanına işler derdi, anlamazdım. O gün, sinemada karanlık koltukta otururken anladım ne demek istediğini. </p>
<p class="calibre1">Sinemadan çıktığımda Beyoğlu'nda akşam olmuştu. Evde kendime yemek hazırlamak gözümde büyüdü. </p>
<p class="calibre1">Mutlaka bilirsin, Sadri Alışık Sokağı'nda tavuk yemekleri yapan salaş bir lokanta vardır, adı Lades, oraya girdim. Masalar doluydu. Televizyonun karşısında bir yer bulup, oturdum. Tanımadığım insanlarla yan yana yemek yemek hiç hoş değildi, ama bir kere oturmuş bulundum. Karşımda ağzını şapırdatarak çorbasını içmekte olan üniversiteli gence bakmamak için dikkatimi televizyona verdim. Haberler vardı, kadın spiker bir kazadan bahsediyordu. Türkçe'de kaza denince hep trafik kazaları gelirdi aklıma. Bu yüzden spikerin yine bir trafik kazasından söz ettiğini sandım önce. İlk kavradığım sözcük Ağrı Dağı oldu, ardından kadının ağzından dökülen cümleler, talihsiz, kötü, acı veren anlamlarını oluşturdular zihnimde. Trafik kazasından bahsetmiyordu spiker, Ağrı Dağı'nda uçurumdan düşen bir dağcının ölüm haberini veriyordu. Sermet’in ismi geçtiğinde hemen kaybetmedim kendimi. Türkçe'yi çok iyi anlıyor çok iyi konuşuyordum; yine de yanlış </p>
<p class="calibre1">anlamış olabilirdim. Spikerin söylediklerini doğru anladığımdan emin olmak istedim. Yanımda oturan sakallı adama döndüm, 'Affedersiniz, spiker bir kazadan mı bahsediyor?' diye sordum. </p>
<p class="calibre1">Adam umursamaz bir tavırla açıkladı: </p>
<p class="calibre1">'Ağrı Dağı'nda bir dağcı uçuruma düşmüş. Adı Sermet Ardahan.' </p>
<p class="calibre1">Adam konuşurken, söylediği sözcükleri kaçırmamak için dikkatle adama bakıyordum, tabiî o da bana. </p>
<p class="calibre1">Cümlesini bitirirken adamın sesindeki ilgisiz tavrın kaygıya dönüştüğünü fark ettim. 'Hanfendi iyi misiniz?' </p>
<p class="calibre1">dedi. Sonrasını duymadım. Gözlerimi açtığımda lokantadaki müşterilerin başıma toplandığını gördüm, kimi su verin, kimi bir ambulans çağırın diye bağırıyordu..." </p>
<p class="calibre1">Sustu Katya, gözleri dolmuştu. Başını öne eğip, bir süre öylece kaldı Sonra burnunu çekerek başını kaldırdı. "Özür dilerim" dedi. </p>
<p class="calibre1">Özür dilemene gerek yok demeye hazırlanıyordum, "Başkalarının yanında ağlamaktan nefret ederim" </p>
<p class="calibre1">deyip beni zahmetten kurtardı. Masadaki peçetelerden birini uzattım. "Teşekkür ederim." </p>
<p class="calibre1">Islak bakışları, yüzüme değip geçmişti. İçim burkuldu, rakı kadehime uzandım. Katya gözlerini kurularken, kadehimi yanlayana kadar içtim, içtiğimi görmüştü, peçeteyi elinden bırakmadan o da kadehini eline aldı. </p>
<p class="calibre1">Dudaklarına götürecek sandım, bana uzattı, "Ölülerimize" dedi. Gülümsemeye çalıştı, olmadı, yeşil gözleri acıyla kısıldı, bir iki damla yaş daha süzüldü yanaklarına. Aldırmadan yineledi. "Sevgili ölülerimize." </p>
<p class="calibre1">Bir kez daha kaldırdım kadehimi, onunkine usulca dokundurdum, ama içmedim. Katya ise sanki kederini azaltacak bir iksirmiş gibi sessizce içti rakısını. Kadehi masaya bıraktıktan sonra yine sessizleşti. Sormasam daha iyiydi ya merakım ağır basmıştı. "Gerçekten de kaza mıymış?" </p>
<p class="calibre1">Islak gözlerindeki acı belirginleşti. </p>
<p class="calibre1">"Yanındaki arkadaşları öyle olduğunu söyledi..." Sustu. Bakışları hâlâ yüzümdeydi. Sanki soruyu ben değil de, o sormuş gibi inatta baktı bir süre. </p>
<p class="calibre1">Konuşmak zorunda hissettim, ama ne diyeceğimi de bilemediğim için sadece, "Sence?" sözcüğü çıktı ağzımdan. </p>
<p class="calibre1">"Bence kendini öldürdü." Kullandığı üç sözcük öyle kesin, söyleyiş biçimi öyle kararlıydı ki, nasıl emin olabiliyorsun diyemedim. O buna inanıyordu. Belki de gerçekten inandığı gibi olmuştu Sermet, Aladağlar'da gösterdiği korkaklığı sevdiği kadınla tartışmayı göze alamamış, bununla yaşamayı başaramamış, bu yüzden kendini uçurumdan aşağı bırakmıştı. Ya da tıpkı Katya'nın aşkının sona ermesi gibi Sermet'in de tutkusu Aladağlar’da ki o gece sona ermişti. Ağrı Dağı'ndaki ölümü ise gerçekten de bir kazaydı. Katya ihtimallerden ilkine inanıyordu. Çünkü ilk ihtimal çok daha acı verici de olsa Sermet’in aşkının bitmediğini hatta onun bir korkak olmadığını, sevdiği kadın için canını bile verebilecek cesarette biri olduğunu gösteriyordu. Bu da, Katya'nın tek taraflı bir ilişki yaşamadığını, ona duyulan aşkın gerçek olduğunu kanıtlıyordu. Böyle düşününce karşımda oturan genç kadının ölüme tarafsız bakamayacağını fark ettim. Ağrı Dağı'nda gerçekten ne olduğunu anlamak ise imkânsızdı. Tabiî bu düşünceleri Katya'ya söylemedim. Katya ise uzun bir sessizlikten sonra, "Sermet ölünce ona yeniden âşık olduğumu sandım. Bu duygunu aşk değil, suçluluk duygusu olduğunu fark edinceye kadar aylar geçti. Gerçek şuydu; Aladağlar’da ki o gece bende aşk bitmişti. </p>
<p class="calibre1">Bitsindi, kimin umurunda, Sermet'i seviyordum. Onunla sonsuza kadar birlikte yaşayabilirdim. Ne derlerse desinler, aşk, yaşamdaki en önemli duygu değildir. Aşk kaypak, sahte, kalıcılığı olmayan, tutarsız bir güdüdür. Sermet'in ölümü bunu öğretti bana. Keşke aşkın kibrine aldanıp, onu aşağılamasaydım, keşke ona her insanın korkabileceğini, her insanın panikleyebileceğim anlatsaydım. Fakat yapmadım. Sustum, onu susarak suçladım..." </p>
<p class="calibre1">Yeniden başını önüne eğdi, sessizce ağlamaya başladı. Bir süre kendi haline bıraktım. Avucuna sıkıştırdığı kâğıt peçeteyle burnunu silmeye başlarken, "Şimdi de kendini suçluyorsun" dedim. Damdan düşer gibi çıkmıştı sözcükler ağzımdan. "Bu doğru değil. Bence olay seni aşmış. Yaşlı insanlar buna kader der. Yaşam, size bir oyun oynamış. Tıpkı Sermet gibi, sen de yaşam tarafından yazılmış bu senaryonun bir oyuncususun." </p>
<p class="calibre1">"Müdahale edebilirdik, değiştirebilirdik..." </p>
<p class="calibre1">"Belki... ama olmamış, yapamamışsınız. Artık dövünmenin bir anlamı yok. Yaşama dört elle sarılmak lazım." </p>
<p class="calibre1">Umutla yüzüme baktı. </p>
<p class="calibre1">"Bunları ben de düşündüm" dedi burnunu çekerek. "Hatta düşünmenin ötesine geçtim." Sağ elini bir açıklama yapar gibi iki yana açtı. "Kenan'la da bu yüzden birlikte oldum..." </p>
<p class="calibre1">"Doğru olanı yaptın..." </p>
<p class="calibre1">Cep telefonum çalmaya başlayınca konuşmamı yarıda kestim </p>
<p class="calibre1"/>
<p class="calibre1">"Özür dilerim" diyerek telefonumu çıkardım. Ekranda Kenan ismi yazıyordu. Tam zamanında aramıştı eşşoğlu eşek, ne yapacaktım ben şimdi? Gülümsemeye çalışarak Katya'ya döndüm. </p>
<p class="calibre1">"İti an, çomağı hazırla" dedim. </p>
<p class="calibre1">"Nasıl?" </p>
<p class="calibre1">Bu deyimi bilmiyor olmalıydı. </p>
<p class="calibre1">"Arayan Kenan" dedim. Aslında ne yapayım, demek istiyordun?' </p>
<p class="calibre1">Katya umursamaz bir tavırla omuzunu silkmekle yetindi. Çaresiz enikonu yanıtladım. </p>
<p class="calibre1">"Alo Selim, Katya yanında mı?" diye sordu Kenan'ın heyecanlı. Bir an arkadaşıma ihanet etmiş gibi hissettim kendimi. </p>
<p class="calibre1">"Evet, yanımda" diye geveledim. </p>
<p class="calibre1">"Bana versene, çok önemli gelişmeler var, konuşmamız lazım." </p>
<p class="calibre1">"Seni istiyor" diyerek telefonu Katya'ya uzattım. Genç kadın Kenan'la konuşmak konusunda kararsızdı. </p>
<p class="calibre1">Elimde telefon öylece kaldım Sonunda uzanıp aldı. </p>
<p class="calibre1">"Alo?" dedi kırgın bir tavırla. "Hayır, gelemem... Selim'le yemek yiyoruz... Nerede olduğumuzu bilmiyorum... Bir ocakbaşındayız. Tamam Selim'i veriyorum..." </p>
<p class="calibre1">Telefon yeniden bana geçti. </p>
<p class="calibre1">"Selimcim" diye yalvarmaya başladı Kenan. "Katya beni yanlış anladı. Onunla mutlaka konuşmam lazım. </p>
<p class="calibre1">Bazı gelişmeler var. Sen de bilsen iyi olur. Neredesiniz, biz de oraya geleceğiz." </p>
<p class="calibre1">"Biz mi?" </p>
<p class="calibre1">"Nihat ve ben. O da seninle konuşmak istiyor. Hangi ocakbaşı bu?" </p>
<p class="calibre1">Ne yapacaktım ben şimdi? Bir tarafta kırk yıllık arkadaşlarım, öte yanda bu kederli kadın. Yaptığımın kabalık olduğunu bile bile, "Küçük Parmakkapı'daki Musa Usta'dayız" dedim. "Burayı biliyorsun, daha önce birlikte gelmiştik." </p>
<p class="calibre1">"Tamam biliyorum, on dakikaya kadar oradayız" deyip kapattı Kenan. </p>
<p class="calibre1">Utanç içinde Katya'ya baktım. </p>
<p class="calibre1">"Çok ısrar etti, kıramadım... Sanırım aranızda bir yanlış anlaşılma olmuş. Kendini affettirmek istiyor." </p>
<p class="calibre1">"Yanlış olan benim Kenan'la birlikte olmamdı. Sermet'ten sonra kimseyle ilişkiye girmemeliydim." </p>
<p class="calibre1">"Yapma Katya" dedim. "Böyle olmayacağını biliyorsun. Hatta Sermet de aynısını söylerdi sana. Ayrıca, aranızda ne geçti bilmiyorum ama Kenan iyi bir adamdır." itiraz edecek gibi baktı, aldırmadım. "Arkadaşım olduğu için söylemiyorum, inan bana. Uçarıdır, delidoludur ama kalbi temizdir." </p>
<p class="calibre1">'Ve içine onlarca kadını sığdıracak kadar da büyüktür..." </p>
<p class="calibre1">Hiç istemediğim halde kendimi tutamayıp sessizce güldüm. Katya dik dik yüzüme bakmayı sürdürünce, </p>
<p class="calibre1">"Öyledir" dedim, haklısın. Kenan kadınları sever, kadınlar da onu. Ama Kenan delmeye başladı. Onu başka kadınların yanında da görmüştüm, senin yanındayken çok farklı davranıyor." Sözlerim Katya'yı zerre kadar yumuşatmamıştı. İnatla sürdürdüm. "Arkadaşımı korumak için söylemiyorum. İnsanları tanırım, Kenan'ı ise çok iyi tanırım Bence, sana karşı ciddi duygular besliyor." </p>
<p class="calibre1">"Ama ben ona karşı hiçbir duygu beslemiyorum." </p>
<p class="calibre1">Yalan söylüyordu; az önce Sermet için döktüğü gözyaşları buğulandırdığı gözlerinde şimdi Kenan'a duyduğu nefret çakır gibi çakmak yanıyordu. Fakat bunu ona söyleyemezdim, çareyi rakıya sığınmakta buldum. Kadehime uzanırken, bizim yılışık garsonun sesi, cankurtaranın sireni gibi kulağımın dibinde çınladı. </p>
<p class="calibre1">"Efeniiim, işte kebaplarınız." </p>
<p class="calibre1">Dönüp baktım, adam bu gece ilk kez sevimli biriymiş gibi göründü gözüme. </p>
<p class="calibre1"/>
<p class="calibre1">On sekizinci bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">Gergin bir aşk ilişkisinin ortasına düşeceğimi bilseydim bu ocakbaşına ayağımı bile atmazdım. Gerçi Katya'yı tanımak tabiî onun anlattığı kadarıyla oldukça ilginçti. Son anda Kenan Efendi yanınıza geleceğim diye tutturmasaydı daha da ilginç olabilirdi. Ama Kenan'dı bu, ne olursa olsun Katya'yı bulacak, onunla konuşacak, gönlünü alacak, ilişkisine kaldığı yerden devam edecekti. Katya'yla birlikte oluşumuza ne diyordu acaba? "Sevgilimizi almış, yemeğe çıkarmış, ne bok yiyor bu herif?" diye düşünmüyordur umarım. Olur mu canım, Kenan bana güvenir, hem de benim ona güvendiğimden daha fazla. Üstelik Katya'nın telefonunu bana veren o değil mi? Ama yemeğe çıkalım diye değil, iş görüşmesinde bana çeviri yapsın diye. Her neyse, benim Katya'yı ayartmak gibi bir niyetim olmayacağım çok iyi bilir... </p>
<p class="calibre1">Bakışlarımı yeniden genç kadına çevirdim. Ocakbaşına geldiğimizdeki iştahının yerinde yeller esiyordu. </p>
<p class="calibre1">Övgüyle söz ettiği kebaplardan bir iki lokma aldıktan sonra çatalıyla oynamaya başlamıştı. Bana gelince, itiraf etmeliyim ki, anlattıkları beni etkilemişti. Artık ona farklı bir gözle bakmaya başladığımı hissediyordum. </p>
<p class="calibre1">Katya düşüncelerimden habersiz rakısını yudumluyordu. Bu kaçıncı kadeh? Böyle giderse kafayı bulması kaçınılmazdı. Daha önce birkaç kez uyardığım için artık içme de diyemiyordum. Neyse ki Kenan, Nihat'ı da peşine takıp tam söylediği gibi on dakika içinde gelmişti ocakbaşına. </p>
<p class="calibre1">Kenan önde, Nihat arkada paldır küldür daldılar içeri. Bizi gören Kenan, beyazlığı gözler alan dişlerini göstererek güldü. Böyle rahat, böyle huzur dolu, böyle kendinden emin gülebilmek için neler vermezdim. </p>
<p class="calibre1">Hemen bir adım gerisinden gelen Nihat'ın ise suratı yerleri süpürüyordu. Kenan sanki Katya'yla aralarında hiç bir sorun yokmuşçasına, gelir gelmez genç kadının yanağına kocaman bir öpücük kondurdu. O kadar ani olmuştu ki, genç kadın yüzünü kaçıramamıştı bile. Ama karşılık vermedi. Kenan farkındaydı, değilmiş gibi davrandı. </p>
<p class="calibre1">"Oğlum Selim bir de eski Beyoğlulu olmakla övünürsün bir de getire getire ocakbaşına mı getirdin? </p>
<p class="calibre1">Reanslara, Hacı Baba restoranlarına, Hacı Abdullah Lokantası'na, Hacı Salih Lokantası' ne oldu? Ya Refik, Yakup, Kallavi, İmroz? Hadi onlar alaturka diyorsun Pera Palas’ın, The Marmara'nın, Richmond Otel'in enfes mönülerin yer aldığı, muhteşem manzaralı restoranları da mı aklına gelmedi? Hiçbiri olmadı diyelim, Dulcinea, Zencefil, Kaktüs Ara Kafe gibi bizim Katya'nın hoşlanacağı yerlerden birine de götüremez miydin?" </p>
<p class="calibre1">Katya bana söz bırakmadı. </p>
<p class="calibre1">"Selim'e haksızlık etme! Buraya getirmesini ben rica ettim." </p>
<p class="calibre1">Baltayı taşa vurduğunu anlayan Kenan anında çark etti. </p>
<p class="calibre1">"Ha o zaman iş değişir." Bunları söylerken pişkin pişkin sırıtarak Katya'nın yanındaki boş iskemleye yerleşmişti bile. "Ooo masayı da düzmüşsünüz..." </p>
<p class="calibre1">Nihat selam vermek yerine eliyle omzuma dokunarak, benim yanıma oturmuştu. Kenan'ın neşesinin aksine Nihat endişeliydi. O da benim gibi, fırtınalı bir ilişkinin ortasına düşmekten mi rahatsız olmuştu? </p>
<p class="calibre1">Yoksa?.. Evet... Evet, başka bir gelişme vardı. Tabiî ya, Kenan'ın bu coşkusunu daha önce de görmüştüm; Nevizade'de İmroz Meyhanesi'nde, Nihat cinayet fotoğraflarını çekelim önerisini getirdiğinde. Şu anda Kenan'ın yüzünde aynı tatlı gerginlik vardı; gözlerindeki parıltı aynı heyecandan besleniyordu, sesine yansıyan hırs aynı tondaydı. Hayır, Katya'yı etkilemek için coşkulu adam rolü oynamıyordu; sahiden dizginlenemez bir heyecan içindeydi. Masaya oturduktan sonra da sataşmayı sürdürdü. </p>
<p class="calibre1">"Biz, karakollarda dolaşalım, avukatlarla uğraşalım, siz de burada hayatın tadını çıkarın." </p>
<p class="calibre1">Konuyu deşmek için sordum: </p>
<p class="calibre1">"Ne karakolu, ne avukatı? Neden bahsediyorsun Kenan? </p>
<p class="calibre1">Sanki ona sormuşum gibi, Nihat derinden bir iç geçirerek başını salladı, ama Kenan öyle aceleciydi ki, sorumu onun yanıtlamasına izin vermedi. </p>
<p class="calibre1">"Müthiş bir keşif yaptım." Işıl ışıl yanan gözleri tek tek hepimizi taradı, gelip benim yüzümde durdu. </p>
<p class="calibre1">"Aslında konu tam sensin Selim." Birden Katya'ya döndü. Sanki genç kadınla araları açıklayacak gibi. "Hani sana bahsettiğim resimler var ya, duvara asılı olan şu yılanlı resimler. </p>
<p class="calibre1">Katya duymazdan gelerek rakısına uzandı. Kenan üstelemedi, yeniden bana döndü. </p>
<p class="calibre1">"Abicim acayip bir durum! Fotoğraflarını çektiğimiz cinayet mahallerinden ikisinin duvarına da aynı ressamın elinden çıkmış iki resim asılıydı. Birinde haça çakılı bir yılan, ötekinde bir asaya bir sekiz sayısı biçiminde sarılmış iki yılan... Çekerken fark etmemişim, ,ayni fotoğraflara bakarken dikkatimi çekti. Yakından bakınca bu İki resmin de aynı ressamın elinden çıkmış olduğunu anladım." </p>
<p class="calibre1">Felaketin kokusunu almaya başlamıştım, yine de Kenan'ın tam olarak ne söylemek istediğinden emin değildim. </p>
<p class="calibre1">"Ne var bunda?" diye sordum. </p>
<p class="calibre1">"Ne olacak, iki maktulün birbirini tanıdığını gösterir." </p>
<p class="calibre1">"Ee?" </p>
<p class="calibre1">"Ee'si, iki cinayet birbiriyle bağlantılı." </p>
<p class="calibre1">"Olabilir." </p>
<p class="calibre1">"Ama polis böyle olmadığını düşünüyor." </p>
<p class="calibre1">"Karakola bunu öğrenmek için mi gittin?" </p>
<p class="calibre1">"Sadece karakola gitmedim, katil zanlısı olarak tutuklanan kişilerin avukatlarıyla da görüştüm. Onlar da benim düşündüğüm gibi düşünüyorlar. Müvekkillerinin suçsuz olduğunu söylüyorlar." </p>
<p class="calibre1">"Söylesinler, bundan bize ne?" </p>
<p class="calibre1">"Anlamıyorsun Selim, tutuklanan kişiler gerçek katiller değil. Onlar masum. Bu iki genci öldüren kişi ya da kişiler aynı. Bir tarikattan kuşkulanıyorum." </p>
<p class="calibre1">"Tarikat mı?" </p>
<p class="calibre1">"Evet, resimleri yapan kişi Nicholas Flamel adında bir büyücü." </p>
<p class="calibre1">"Büyücü değil, simyacı" dedi Katya dargın bir tavırla. Tartışmamız onun da ilgisini çekmiş, daha fazla suskun kalamamıştı."Ama o katil olamaz, yüzyıllar öncesinde öldü." </p>
<p class="calibre1">"Onun katil olduğunu söyleyen yok" dedi Kenan. "Sahi sen Flamel'i nereden biliyorsun?" </p>
<p class="calibre1">Sitemkâr bir tavırla yanıtladı genç kadın: </p>
<p class="calibre1">"O resimleri bulup, duvara asan kişinin ben olduğumu ne çabuk unuttun?" </p>
<p class="calibre1"/>
<p class="calibre1">"Sahi ya, o resimleri sen buldun değil mi? Ben de Nicholas Flanel adındaki şu adam hakkında bilgi toplamaya çalışıyordum." </p>
<p class="calibre1">"Sorsaydın, söylerdik" dedi genç kadın. </p>
<p class="calibre1">Soracaktım, izin vermedin ki Katyacım. Kendi kendine bir öfkeye kapıldın, çekip gittin." </p>
<p class="calibre1">"Niye gitmeyeyim, bana ihtiyacın kalmamıştı. Şermin Hanim gelince dünyayı unuttun." </p>
<p class="calibre1">"Yapma Katya!" diye ellerini yana açtı Kenan. "Kadın eski bir arkadaş. Kalkıp bizi görmeye gelmiş, kovacak mıydım yani? Çok ayıp değil mi? Hem ne de olsa kadın ressam, dekoru bir görsün istedim." </p>
<p class="calibre1">"Ama dekordan çok, seninle ilgileniyordu." Nihat ile bana baktı. "Yanınızda bu konuyu açtığım için özür dilerim, kendimi tutamadım." </p>
<p class="calibre1">"Ben masumum arkadaşlar" diyerek bu defa bize döndü Kenan. "Kadın belki öyle düşünmüş olabilir ama, ben ne bir imada bulundum ne de yüz verdim." Yeniden sevgilisine baktı. "Valla abartıyorsun Katyacım. Ya sabah akşam birlikteyiz. Başımı kaşıyacak vaktim yok. Çapkınlık yapmayı nasıl düşünebilirim? Hem senin gibi biriyle birlikteyken, başka kadınları düşünen erkeğin aklına şaşayım ben." </p>
<p class="calibre1">Katya güvenmeyen gözlerle baktı. </p>
<p class="calibre1">"Bak hâlâ inanmıyorsun, haksızlık bu" dedi Kenan. Yardım istercesine bize döndü. "Ya arkadaşlar, siz anlatır mısınız lütfen." </p>
<p class="calibre1">"Katyacım" dedi Nihat, "Kenan doğru söylüyor. Şu sıralar çapkınlığa filan kafa yoracak hali yok. Baksana akimi taktığı konuya? Kenan şu sıra hepimizin başını belaya sokacak işlerle uğraşıyor." </p>
<p class="calibre1">Bu açıklama benim için gerçek bir sürprizdi. Demek Nihat da anlamıştı Kenan'ın pis işlere burnunu sokmak üzere olduğunu. Sanki düşündüklerimi biliyormuş gibi omzuma eğilip, "Seninle konuşmak istediğim konu buydu" diye açıkladı. Şimdi aklin başına geldi mi Nihat, diye çıkışabilirdim. Ne var ki, onu azarlamanın kimseye bir yararı olmayacaktı. </p>
<p class="calibre1">"Pardon arkadaşlar, daha ben olayın tam olarak ne olduğunu bile anlayabilmiş değilim" dedim. Katya'ya baktım. "Sen biliyor musun konuyu?" </p>
<p class="calibre1">"Bilmiyorum, dün böyle bir olay yoktu." </p>
<p class="calibre1">"Yoktu, çünkü fotoğraflardaki benzerliğin farkına, dün sen stüdyodan ayrıldıktan sonra vardım. Bu sabah gelmiş olsaydın senin de haberin olurdu." </p>
<p class="calibre1">Yeniden tartışmaya tutuşacaklardı. </p>
<p class="calibre1">"Arkadaşlar bir dakika ya," diye müdahale ettim. "Kenan şu olayı başından bir anlatsana abi." </p>
<p class="calibre1">"Dur anlatacağım, önce bir yudum rakı içeyim de. Sabahtan beri onunla konuş, bununla konuş beynim döndü." </p>
<p class="calibre1">Kenan boşta duran bardaklara doldurmak üzere rakı şişesini aldı. Ben de deminden beri masanın etrafında dolanıp, aramızdaki tartışma nedeniyle yanımıza yaklaşmaya çekinen garsonu çağırıp, iki servis açmasını söyledim. Garson mutfağa yönelirken, iki kadehe de rakı doldurmuştu. Onlar sonradan geldikleri için misafir sayılırlardı, kadeh kaldırmak bana düştü. </p>
<p class="calibre1">"Hadi hoş geldiniz bakalım." </p>
<p class="calibre1">"Hoş bulduk" dedi Nihat. Yüzündeki ifade hiç de öyle söylemiyordu. </p>
<p class="calibre1">Kenan rakısını yudumladıktan sonra, "Oh be, dünya varmış" dedi, "ihtiyacım olan buymuş." </p>
<p class="calibre1">Teklifsizce Katya'nın çatalını alıp, genç kadının tabağındaki fıstıklı kebaptan bir parça alıp ağzına attı. </p>
<p class="calibre1">Katya sesini çıkarmadı. Aralarındaki buzlar eriyor muydu ne? Ağzındaki lokmayı çiğnedikten sonra, "Durum şu Selimcim" diyerek başladı anlatmaya. "Şimdi ben bu resimlerin arasındaki benzerliği fark edince, bizim Başkomiser Cüneyt'in yanına gittim. Fotoğrafları gösterip, 'Bu iki cinayetin failleri bulundu mu?' diye sordum. </p>
<p class="calibre1">'Niye soruyorsun?' dedi. </p>
<p class="calibre1">Resimlerden söz ettim. Cüneyt de merak etmeye başladı. Görevli bir memuru çağırarak, dosyayı getirmelerini söyledi. Dosya gelince, bana göstermeden açıp karıştırdı. Başını dosyadan kaldırmadan, </p>
<p class="calibre1">'Failler bulunmuş' dedi. </p>
<p class="calibre1">'Farklı kişiler mi?' dedim. </p>
<p class="calibre1">'Evet, farklı kişiler. Gerçi mahkemeleri devam ediyormuş, ama adamların suçlu olduğu görülüyor.' </p>
<p class="calibre1">'Dosyaya bakabilir miyim?' dedim. </p>
<p class="calibre1">'Olmaz. Hem, niye merak ediyorsun bu konuyu?' diye sordu. </p>
<p class="calibre1">'Olayın aslını bilirsem daha iyi fotoğraflarım' diye bir yalan attım. Yalanıma inandığından mıdır, yoksa bana yardım etmek istediğinden midir bilmem, davaya bakan iki avukatın telefonlarını verdi." </p>
<p class="calibre1">Kenan bunları masaya oturduğunda anlatmıştı zaten. Kafamı kurcalayan nokta Başkomiser Cüneyt'inkiyle aynıydı. Bu yüzden arkadaşımın sözünü kesmek zorunda kaldım. </p>
<p class="calibre1">"Sahi niye merak ediyorsun bu konuyu?" </p>
<p class="calibre1">Anlamadın mı?" diyerek kurnazca ışıldayan gözlerini yüzüme dikti. </p>
<p class="calibre1">Hayır, anlamında başımı salladım. </p>
<p class="calibre1">"İşi garantiye almak istiyorum" diye başladı açıklamaya. "Biz, bu cinayet fotoğrafları sergisi işine milletin ilgisini çekmek için başlamadık mı? Evet, kabul ediyorum konu ilginç, yine de korkuyorum. Her an bir puştluğa kurban gidebiliriz. Ya da o günlerde gündem dolu olabilir. Oysa ben bu cinayetleri çözersem, gündem ne olursa olsun medyanın ilgisini çekerim. Sergiyi de bu olayın üstüne patlattık mı, artık istemeseler de benden, fotoğraflarımdan bahsetmek zorunda kalırlar." </p>
<p class="calibre1">Ben ne diyeceğimi şaşırmışken, "Bunun sanatla ne ilgisi var Kenan?" diyerek Katya girişti lafa. </p>
<p class="calibre1">"Sanatla ilgisi olmayabilir, ama beni umursamayan çevrelerin hepsini uyaracak, benimle ilgilenmelerini sağlayacak." </p>
<p class="calibre1">Katya inatla karşı koydu. </p>
<p class="calibre1">"Etik olarak doğru değil, bunu yapmamalısın." </p>
<p class="calibre1">"Onların yaptığı doğru mu peki?" diye söylendi Kenan. Masaya oturduğundan beri sesini ilk kez yükseltiyordu. "Şu memlekette kaç sergi açtım biliyor musun? Bir satır yazdılar mı? Beni sanatçı yerine koyup fotoğraflarımla ilgilendiler mi? Etik olarak doğru değil diyorsun. Peki ne yapacağım? Beni görmezden gelmelerine razı mı olacağım? Bu haksızlığa, bu ahlaksızlığa boyun mu eğeceğim?" </p>
<p class="calibre1">"Boyun eğmemenin yolu, dedektifliğe soyunmak değil, daha iyi fotoğraf çekmektir. Sen işini iyi yaparsan, biri mutlaka fark eder." </p>
<p class="calibre1">"Ne yani bugüne kadar iyi fotoğraf çekmediğimi mi söylemek istiyorsun?" </p>
<p class="calibre1">"Katya onu demek istemiyor" diyerek Nihat da katıldı tartışmaya. "Seçtiğin yöntemin sanatla bir ilgisi olmadığını söylüyor. Bence de doğru. Cinayetlere filan bulaşmaya gerek yok. Yaptığımız iş zaten yeterince ilgi çekici." </p>
<p class="calibre1">Vay be, Nihat'ın Kenan'a karşı çıkacağı günleri de mi görecektim? Ama bu saatten sonra Kenan'ı ikna etmeleri çok zordu. </p>
<p class="calibre1">"Ya sergiye karşı yine ilgisiz kalırlarsa? Ya yaptığım işi görmezden gelirlerse? Yok, siz ne derseniz deyin, ben bu işi riske atamam. Fotoğrafları adamların gözüne sokmak için ne gerekiyorsa yapacağım. Bunun ahlaksızlık olduğunu filan da düşünmüyorum. Ben fotoğraflarımın hak ettiği yeri bulmasını istiyorum..." </p>
<p class="calibre1">Katya söze başlamak üzereydi ki, ondan önce davrandım. </p>
<p class="calibre1">"İşin etik yanı beni ilgilendirmiyor. Sanat camiasından da zerre kadar hazzetmem. Bu konuda Kenan'ın söylediklerine de hak veriyorum. Beni asıl korkutan bu işin tehlikesi." Gerginlikten yüzü kıpkırmızı olmuş </p>
<p class="calibre1">arkadaşıma döndüm. "Kenancım ne türden bir işe kalkıştığının farkında mısın?" </p>
<p class="calibre1">Kenan yanıtlamak istiyordu, fırsat vermeden sürdürdüm. </p>
<p class="calibre1">"Burada gerçek katillerden söz ediyoruz. Tabiî katiller yakalanan adamlar değilse." </p>
<p class="calibre1">"Değil" dedi, "bundan eminim, zaten avukatları da aynısını söylediler." </p>
<p class="calibre1">"İyi ya, o zaman çok daha tehlikeli bu iş. Belanın ortasına atlıyorsun. Üstelik bildiğim kadarıyla bir tabancan bile yok." </p>
<p class="calibre1">Gerginliğini şakayla örtmek istedi. </p>
<p class="calibre1">"O kolay, senin ruhsatlı tabancayı ödünç verirsin olur biter. O tabanca duruyor değil mi?" </p>
<p class="calibre1">"Duruyor durmasına da ben şaka yapmıyorum. Belki farkında değilsin, ama gerçek bir tehlikeye bulaşmak üzeresin." </p>
<p class="calibre1">"Ya Selim" dedi Kenan, "bana şöyle bir baksana. Aptal birine benziyor muyum?" </p>
<p class="calibre1">Sesi ciddi, neredeyse azarlar gibiydi. </p>
<p class="calibre1">"Yoo, neden sordun?" </p>
<p class="calibre1">"Sordum çünkü, sanki yapacağım işin tehlikelerini bilmiyormuşum gibi davranıyorsunuz. Bakın arkadaşlar, bu iş üzerine çok düşündüm. Evet, gerekiyorsa tehlikeleri de göğüsleyeceğim, katillere de bulaşacağım, polislerle de uğraşacağım. Sizin bu işe karışmanızı isteyemem ama lütfen bana engel olmaya da kalkmayın. </p>
<p class="calibre1">Çünkü kafama koydum abi, ben bu cinayetleri çözeceğim." </p>
<p class="calibre1">Katya'nın gözleri şaşkınlıkla açılmıştı; duyduklarına inanamıyormuş gibi sevgilisine bakıyordu. Nihat kafasını sallayıp, rakı kadehine uzanmakla yetindi, ben sinirli sinirli gülmeye başladım. </p>
<p class="calibre1">"Niye gülüyorsun?" dedi Kenan. Gergindi; her mimiğimizden, her davranışımızdan, her sözümüzden anlam çıkarmaya hazırdı. '"Tahminimin doğru çıkmasına gülüyorum. Aylar önce İmroz Meyhanesi'nde Nihat cinayet fotoğrafları sergisini önerdiğinde işin bu noktaya varacağını hissetmiştim. Sizleri engellemeye çalıştım, olmadı. İşte korktuğum başıma geldi." </p>
<p class="calibre1">İlk çözülen her zamanki gibi Nihat oldu: </p>
<p class="calibre1">'Senden özür dilerim Selim. Haklıymışsın abi, ben gerçekleri görememişim." </p>
<p class="calibre1">Ya siz ne diyorsunuz be!" diye açıkça çıkıştı Kenan. "Ben özgür bir adamım. Ne yapacağıma kendim karar veririm. Anladınız mi? Yanlış da olsa, ucunda ölüm de olsa, bu işi yapacağım. Sizden yardım isteyen filan da yok. Ben kendi ekibimi kurarım abi..." </p>
<p class="calibre1">Zıvanadan çıkmış gibiydi. Onun heyecanını paylaşmamamız, dahası girişimini yanlış bulmamız coşkusunu düş kırıklığına dönüştürmüştü bu da onu öfkelendiriyordu. Ama beni şaşırtan Nihat'ın verdiği tepki oldu. </p>
<p class="calibre1">"İşte şimdi aptal gibi konuştun. Bu saatten sonra seni yalnız bırakamayız..." Bir an Katya ile bana baktı. </p>
<p class="calibre1">"Yani ben bırakamam. Çünkü başına bu işi ben sardım. Anca beraber kanca beraber" </p>
<p class="calibre1">"Yok abi istemiyorum..." diyecek oldu Kenan. </p>
<p class="calibre1"/>
<p class="calibre1">"Uzatma ya Kenan" diyerek susturdu onu Nihat. "Seni tek basına bırakmayacağımı biliyorsun. Abuk sabuk konuşup insan asabını bozma." </p>
<p class="calibre1">"Niye abi ya, niye yalnız bırakmıyormuşsun beni? Madem yaptığım işi yanlış buluyorsun, niye gelecekmişsin peşimden?" </p>
<p class="calibre1">Tartışma uzayıp gidecekti ki, bizim yılışık garson elinde tabak çanakla dikiliverdi tepemize. O bizimkilere servis açarken ben de fırsattan yararlanıp ortamı yumuşatmak için, "Ne yiyeceksiniz?" diye sordum. </p>
<p class="calibre1">"Benim iştahım filan kalmadı" dedi Kenan. </p>
<p class="calibre1">"Kenan şurada iki lokma bir şey yiyeceğiz, tadını kaçırmayın be!" diye söylendim. </p>
<p class="calibre1">Uzatmadı Kenan. </p>
<p class="calibre1">"Tamam abi, tamam, siz ne söylerseniz ben yerim." </p>
<p class="calibre1">Nihat'a baktım, bu düşünceyi onaylarcasına hafifçe başını eğdi. </p>
<p class="calibre1">"Bize getirdiğin mezelerden istiyoruz" dedim garsona, "sonra da ortaya bir karışık yaparsın. Ha, bir de büyük rakı getir, baksana bu bitmiş." </p>
<p class="calibre1">"Emredersiniz efenim" diyerek uzaklaştı garson. </p>
<p class="calibre1">"Arkadaşlar" dedim, "bu konuyu açmayalım isterseniz. Henüz olay çok sıcak. Hepimiz de gerginiz. Bir iki gün sonra çok daha serinkanlı biçimde yeniden konuşuruz." </p>
<p class="calibre1">"Yok abi hiç konuşmayalım" dedi Kenan. Alıngan bir ifade vardı yüzünde. "Bu iş artık sizin için bitmiştir. </p>
<p class="calibre1">Ben de sizi arayıp başınızı ağrıtmayacağım artık." </p>
<p class="calibre1">Söylediklerine kendin de inanmıyorsun değil mi gibilerden yüzüne baktım. </p>
<p class="calibre1">"Hiç bakma öyle yüzüme... Valla doğru söylüyorum... Size kızgın olduğumdan filan değil. Bu benim meselem, gerçekten de sizin başınızı belaya sokmak istemem." </p>
<p class="calibre1">"Ya bırak bu lafları şimdi Kenan" diyerek Nihat girdi araya. "Seninle tanıştığımızdan beri başımız belada zaten." Durdu, kalender bir gülümseme belirdi dudaklarında. "Puşta bak, bir de başınızı belaya sokmak istemem diyor." </p>
<p class="calibre1">"Yok Nihat, valla çok ciddiyim. Sizin çoluğunuz çocuğunuz, bir aileniz var." </p>
<p class="calibre1">Baktım yine aynı kısırdöngü başlayacak, "Alo, bizi dinleyen yok mu? Abi ben ne dedim? Kapatın artık şu konuyu, sonra konuşuruz." </p>
<p class="calibre1">"Kenan haklı" dedi deminden beri sesi soluğu çıkmayan Katya. "Simdi içelim" diyerek kadehini kaldırdı. </p>
<p class="calibre1">"Dostluğa ve aşka" dedim ben de kadehimi kaldırırken. Kenan'ın gergin yüzü yumuşar gibi oldu. Kadehler masaya kondukla sonra bir suskunluk başladı. </p>
<p class="calibre1">"Hepinizden özür dilerim" diyerek Kenan bozdu sessizliğimizi. "Nihat doğru söylüyor, yaşamım boyunca hep olmayacak işlerin peşinden koştum. İşin kötüsü bunların hiçbirinden pişman değilim Benim yapım bu. </p>
<p class="calibre1">Artık değişebileceğimi de sanmıyorum. Öyle değil mi abi? Siz benim en yakınımdaki insanlarsınız. Beni benden daha iyi tanıyorsunuz... Ya bilmiyorum yani. Pis iş bu tabiî. Ama aklımı taktım bir kere. Yapmasam olmaz." Bana baktı. "Biliyorum yine konuyu buraya getirdim diye bana kızıyorsun. Ama kafamda bu var, konuşmak istiyorum. Bu soruşturmayı." Güldü, bana bakmayı sürdürüyordu. "Polisiye romanlarda soruşturma deniyor değil mi?" diye sordu. Başımı salladım. "Bu soruşturmayı yürütmem lazım arkadaşlar. </p>
<p class="calibre1">Beni anlamalısınız. Sizin bu işe katılmanızı gerçekten de istemiyorum." Katya'ya baktı. "Senin de. Olmaz. Bu işe karışmayacaksınız. Son derece kararlıyım. Evet, bana çok büyük yardımlarınız olabilir. Hele sen Selim, bana yol gösterebilirsin, akıl verebilirsin, ama olmaz. Bu benim kavgam." </p>
<p class="calibre1">"Bu senin kavgan olabilir" dedi Katya. Kenan'ın yüzüne bakmadan konuşuyordu. "Ama buradaki insanların nasıl davranacağına sen karar veremezsin. Hepimiz yetişkiniz, bu işin tehlikelerini senin kadar iyi biliyoruz. </p>
<p class="calibre1">Eğer sana yardım etmek istersek engel olmamalısın." </p>
<p class="calibre1">"Hayır..." diyecek oldu Kenan. </p>
<p class="calibre1">"Hemen itiraz etme" dedi Katya üzgün bir tavırla. "Aslında ne yapacağıma ben de karar vermiş değilim. </p>
<p class="calibre1">Kafam çok karışık, ama sana yardım etmeye karar verirsem, bunu yaparım." </p>
<p class="calibre1">Katya doğru söylüyor" dedi Nihat, "bize engel olmaya hakkın yok." </p>
<p class="calibre1">Kenan'ın gözlerinde kuşku dolu parıltılar belirdi. </p>
<p class="calibre1">"Bana oyun mu oynuyorsunuz siz ya?" dedi. Yine kırıcı olmaya başlamıştı. </p>
<p class="calibre1">Ne demek istediğini anlamamıştım. Nihat'ın durumu da benden farksız olmalı ki, "Ne oyunu, ne diyorsun oğlum sen?" diye sordu. </p>
<p class="calibre1">"Ne oyunu olacak, bu işe bulaşacağınızı söyleyerek vicdan yapmak istiyorsunuz. Başınızın belaya girebileceğini düşünüp, soruşturmadan vazgeçmemi bekliyorsunuz." </p>
<p class="calibre1">Katya dönüp, sevgilisine uzun uzun baktı. </p>
<p class="calibre1">"Kenan sen gerçekten iyi değilsin. Artık sağlıklı düşünemiyorsun. Ne yapacaksan yap ama, önce birkaç gün dinlen..." </p>
<p class="calibre1">"Ben iyiyim" dedi Kenan. Yüzünde gurur üzüntü karışımı bir ifade vardı. "Dinlenmeye filan ihtiyacım yok benim... Kimseyi kırmak da istemiyorum... Yok abi, siz bu işe bulaşmayın... İstemiyorum tamam mı? Ömür boyu vicdan azabı çekemem ben." </p>
<p class="calibre1">"Tamam Kenancım, tamam" dedim. "Sen sakin ol." </p>
<p class="calibre1"/>
<p class="calibre1">İnatçı bir ifade belirmişti bakışlarında; bu, onu iyice masum kılıyordu. Öyle mi, anlaştık mı gibilerden Katya ile Nihat'a baktı Kenan. Onlar benim kadar açık davranmadılar, bakışlarını kaçırıp başlarını öne eğdiler. Bir süre daha süzdü Kenan onları. Soracak diye düşündüm, yapmadı; kadehine uzandı. Bir basına kaldırdı kadehi, kahırla son damlasına kadar içti rakıyı. </p>
<p class="calibre1"/>
<p class="calibre1">On dokuzuncu bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">O akşam sandığımdan daha erken döndüm eve. Masanın tadı kaçınca hiç kimsenin içinden ocakbaşında daha fazla oturmak gelmemişti. Şoförüm Orhan'ı arayıp beni almasını söyledim. Arkadaşlarım Beyoğlu'na yürümeyi seçtiler. Eve geldiğimde Burç uyumuştu, Gülriz televizyon izliyordu. Erken gelmem onu da şaşırtmıştı. </p>
<p class="calibre1">"Ne oldu görüşme kötü mü gitti?" diye sordu. Zavallı karıcığım, kendisine yalan söyleyen kocasının işi için kaygılanıyordu. Yalanı söyleyen kocaya da sahtekârlığını sürdürmek kalıyordu: </p>
<p class="calibre1">"Önemli değil, yemeğin erken bitmesi iyi oldu" dedim. Bu yalanın başıma iş açacağını bilsem olduğu gibi gerçeği anlatırdım. Neyse... Gülriz de erken gelmemden mutlu olmuş görünüyordu, bir süre onun yanında oturup, televizyon izlemeye çalıştım, olmadı; çünkü aklım Kenan'da kalmıştı. Onu bu soruşturmadan vazgeçirmek imkânsızdı. Ama tam da Ruslarla işlerin yoluna girmeye başladığı şu sıralar, onunla dolaşıp polisçilik de oynayamazdım. Zaten onun da böyle bir talebi yoktu. Talebi yoktu da, Onun ortalıkta serseri mayın gibi dolaşıp, hem kendinin hem de elerin başını belaya sokmasına da seyirci kalamazdım. Nihat'ın tavrı belli olmuştu; Kenan'ı onaylamasa bile her zamanki gibi onunla birlikte hareket edecekti. Katya, kafam karışık diyordu, sanırım o da sevgilisinin yanında yer alacaktı. Eski kocasının ölümünden dolaylı da olsa kendini sorumlu tutarken, Kenan'ı yalnız bırakamazdı. Peki, ben ne yapacaktım? Elimi kolumu bağlayıp kimseye zarar gelmesin diye dualar ederek, olayların gelişimini mi izleyecektim? Bunu yapamayacağımı biliyordum. Kenan haklıydı, bu işi kazasız belasız atlatmamız için benim de onun yanında olmam gerekiyordu. Hayır, polisiye romanları çok sevdiğimden, oradan öğrendiklerimle soruşturmayı daha iyi yürüteceğimizden değil, Kenan'dan daha soğukkanlı, daha sağduyulu olduğumdan. Ama tam da yeni girişimlere başlamak üzereyken buna nasıl fırsat bulacaktım? </p>
<p class="calibre1">Gülriz'in kaygılı sesi, "Selim iyi misin?" deyince düşüncelerimden sıyrıldım. </p>
<p class="calibre1">Karım televizyonu kapatmış, baş ucumda dikiliyordu. </p>
<p class="calibre1">"İyiyim, iyiyim... Ne oldu ki?" </p>
<p class="calibre1">"Bilmem, birkaç kez televizyondaki diziyle ilgili sorular sordum yanıt alamadım." </p>
<p class="calibre1">"Yorgunum hayatım, zor bir gündü." </p>
<p class="calibre1">Açıklamam Gülriz'i ikna etmemişti. Benden ne saklıyorsun gibilerden süzdü. </p>
<p class="calibre1">"Ne kadar yorgun olursan ol, mutlaka Burç'un odasına giderdin." </p>
<p class="calibre1">Doğru söylüyordu, kendimi toparlamalıydım. </p>
<p class="calibre1">"Haklısın, özür dilerim. Aküm şu Ruslara takıldı. Bu adamlar benim için çok önemli. Düşünsene evet derlerse hayalimdeki fabrikayı kurabiliriz... Sahi Burç nasıl?" </p>
<p class="calibre1">"İyi, iyi maşallah. Ben, seni merak ettiğim için söyledim o lafları." </p>
<p class="calibre1">"Biliyorum, sağ ol Gülrizcim." </p>
<p class="calibre1">"Artık yatalım mı?" </p>
<p class="calibre1">"Yatalım." </p>
<p class="calibre1">Yatak odasına gitmeden önce Burç'a bir göz attım. Mışıl mışıl uyuyordu. Sağ eli yastığın üzerinde ağzına yakın duruyordu. Küçükken başparmağını emmek en büyük zevkiydi. Bu alışkanlığından vazgeçirinceye kadar akla karayı seçmiştik. Burç'u izlerken Gülriz geldi yanıma. Hafifçe açılan yorganı oğlumuzun üstüne örttü. </p>
<p class="calibre1">"Gülriz" dedim fısıldayarak, "yine parmağım emmeye mi başladı?" </p>
<p class="calibre1">Karım kaygıyla oğlumuza baktı. </p>
<p class="calibre1">"Yok canım" dedi o da fısıltıyla, "içgüdüsel olarak bu hareketi yapıyor. Hiç parmağını emerken görmedim." </p>
<p class="calibre1">Gülriz'in açıklaması beni rahatlatmıştı. Burç'un üstünü örttükten sonra o da yanımda durdu. Oğlumuzun uyuyuşunu izledik süre. Sonra, kumral saçlarının örtemediği alnına usulca bir öpücük kondurup ayrıldık yanından. </p>
<p class="calibre1">Çok yorgundum ama yatağa uzandığımda uyuyamadım; gece boyunca dönüp durdum. Allah'tan Gülriz başını yastığa koyar koymaz uyumuştu. Huzursuz kıpırdanışlarım onu rahatsız etmiyordu. Sabaha karşı sızmışım. Burç'un hoyratça itelemesiyle uyandım. </p>
<p class="calibre1">"Baba... Baba... bak martı yaptım." </p>
<p class="calibre1">Gözlerimi araladığımda kuşa benzeyen bir çamur parçası gördüm. Burç, çamur parçasını elinde sallayarak, "Baba bak martı... Güzel olmuş mu?" diye kulağımın dibinde bağırıyordu. </p>
<p class="calibre1"/>
<p class="calibre1">"Güzel olmuş, güzel olmuş" diyerek oğlumu susturmaya çalışırken, bu kez de Gülriz'in panik içindeki sesi doldurdu odayı. </p>
<p class="calibre1">"Burç, o çamurlu şeyle yatağa mı girdin?" </p>
<p class="calibre1">Annesinin öfkesinden çekinen Burç anında attı kendini yatağın dışına. Ne var ki, bu davranış Gülriz'i memnun etmeye yetmedi. </p>
<p class="calibre1">"Çabuk, elini yıkayıp masanın başına geç! Yine geç kalacaksın okula!" </p>
<p class="calibre1">Anne oğul didişirken ben de doğruldum. Hemen kalkamadım, yatağın kenarında oturdum bir süre. </p>
<p class="calibre1">Sersem gibiydim, kendimi bıraksam öğleye kadar uyurdum, ama yapamazdım. Dünden kalan işler vardı, onları toparlamalıydım. </p>
<p class="calibre1">Aslında canım kahvaltı yapmak istemiyordu. Dün sabah da işe aç gittin diyen Gülriz'in ısrarlarına dayanamayıp oturdum masaya; bir bardak çay ve bir dilim ekmekten oluşan kahvaltımı yapıp, çıktım evden. </p>
<p class="calibre1">Güneşli, ama serin bir gündü. Dünkü yağmurun mirasçısı olan bir rüzgâr tatlı tatlı esiyordu. Şimdi Boğaz’ın suları enfes bir maviye bürünmüştü. Kafam rahat olsa, şoförüme, "Orhan bugün aşağıya inelim, Boğaz’ın kıyısından gidelim" derdim. Gelgelelim beni bekleyen işleri düşününce, üstüne bir de Kenan belası eklenince, isteğimi yitirdim. Tıklım tıklım araçlarla dolu bir trafikte, boğucu bir yolculuktan sonra geldik Taksim'e. Zaten akşamdan kalma olduğumdan içim iyice sıkılmış, hafiften bir baş ağrısı başlamıştı. </p>
<p class="calibre1">"Beni meydanda bırak" dedim Orhan'a. Dört yoldaki ışıklarda attım kendimi Volvo'dan dışarı. Evimin önündeki rüzgâr Taksimde de bekliyordu beni. Hiç acele etmeden ışıklardan karşıya geçtim, Sular İdaresi'ne doğru yürüdüm. </p>
<p class="calibre1">İtalyan heykeltıraş Pietro Canonica tarafından İtalya'da yapılıp, parçaları İstanbul'da birleştirilen Taksim Cumhuriyet Anıtı'nın önüne gelince, 30 Ağustos Taarruzu'na hazırlanan Gazi Mustafa Kemal’in dalgın duruşuna bakarak, acaba savaşın nasıl sonuçlanacağını mı, yoksa çokuluslu bir imparatorluktan bir ulus devlet yaratmanın güçlüklerini mi düşünüyor, demekten kendimi alamadım. Mustafa Kemal'e saygıyla bakarken, polislerin yine Sular İdaresi’nin önünü işgal ettiklerim fark ettim. Güvercinlerin bu yasağı taktığı pek söylenemezdi. Polislerin koyduğu metal bariyerlerin üstünden uçup, duvarın dibindeki havuzdan kana kana içmeyi sürdürüyorlardı. Birden toplu olarak bariyerlerin üzerinden bana doğru uçmaya başladılar. Ne oluyor diye duraksayınca işin aslını anladım. İki yaşlı kadın ile bir adam Arap turistlere güvercinlere atmaları için buğday satıyordu. Güvercinler bana değil, kendilerine buğday atan siyah çarşaflı Arap kadına doğru uçuyorlardı. Kadın elindeki küçük tabaktaki buğdayları yere savururken çarşafı açıldı. Sağ elinin bileğine kadar tıpkı güvercinlerin kanatlan gibi nakış nakış kına içinde olduğunu gördüm. Merakım uyandı, kadının yüzü nasıldı acaba? Çarşafın altından anlamam mümkün değildi, ilgiyle bakarken, sürmeli siyah gözleriyle karşılaştım; muhteşemdiler. Gülümsedim; kibarlık olsun diye değil, içimden öyle geldiği için. Kadın utanıp başını çevirdi. Bunu biraz da sert bir hareketle yaptı. Sanırım rahatsız olmuştu. Ben de başımı önüme eğip, İstiklal’in girişine yöneldim. Geçmişi 1870 yılına kadar uzanan, bir zamanlar Sait Faik, Behçet Necatigil, Edip Cansever, Attilâ İlhan gibi yazarların buluşma yeri olan Eptalofos Kahvesi, bugünün Burger King'nin önünden geçerken aşina olduğum pis bir koku çalındı burnuma. Burger King'in önündeki kanalizasyon kapağından yükseliyordu bu iğrenç koku. Yazın daha da dayanılmaz olurdu. </p>
<p class="calibre1">Bir akşamüstü insanların tam bu noktada hareketlendiğini görmüştüm. Kadınlar çığlık atarak duvarların kenarına çekiliyor, erkekler futbol oynar gibi itişiyorlardı. Yaklaşınca, yer altında huzur içinde yaşadığı kanalizasyonundan her nasılsa dışarı fırlamış oldukça iri bir farenin can havliyle caddeyi arşınlamakta olduğunu fark etmiştim. Bir düzineye yakın genç erkek, fareyi öldürmek için birbirleriyle yarışarak, tekmeler savuruyorlardı. Tekmelerin bazıları hedefi bulmuş olmalı ki zavallı farenin başı kanıyordu. Hayvanın bu linçten kurtulması zor gibiydi. Fakat çıkmadık candan ümit kesilmez demişler. Kadife ceketli, blucinli bir gencin arkasına vurduğu tekmeyle Fransız Konsolosluğu'na doğru yuvarlanan fare, gücünü toparlayıp, birden ön bahçeye daldı ve otların arasında kayboldu. Düşmanlarını kaçıran delikanlılar hep bir ağızda bağırarak protesto ettiler bu durumu. Kadınlar ise rahatladılar fareden. Önceki güvenli pozlarını takınarak, yürüyüşlerine devam ettiler. Cadde normal akışına geri dönüvermişti. Hep böyle olurdu zaten. İster biri vurulsun, ister biri soyulsun, ister biri dövülsün, bir an kalabalığın akışı durur, kısa bir aradan sonra kimse ölmemiş, kimse yaralanmamış, kimsenin malı çalınmamış gibi cadde eski çalkantısına geri dönerdi. </p>
<p class="calibre1">Ama bu sabah İstiklal Caddesi'nde bir çalkantı olduğundan söz edilemezdi. Taksim Meydanı’yla kıyaslandığında burası tenha sayılırdı. Cadde alkolün, terin, parfümün, kanın, uyuşturucunun, yemek kalıntılarının, kusmukların, tükürüklerin yükünden arınmaya alışıyor yeni güne hazırlanıyordu. Restoranların, mağazaların önüne kamyonetler park etmişti; aşçı yamakları, tezgâhtarlar içeriye malzeme taşıyordu. Barlar, meyhaneler, şaraphaneler, ocakbaşları henüz açılmamıştı, onların sırası öğleye doğru gelecekti. </p>
<p class="calibre1">Bizim mağazanın önünde de fabrikadan giysi getiren minibüsümüz duruyordu. Babamın kumaş </p>
<p class="calibre1">dükkânından beri yanımızda çalışan Namık Usta beni görünce saygıyla toparlandı. </p>
<p class="calibre1">"Nasılsın Namık Usta?" diye sordum. </p>
<p class="calibre1">"Sağlığınıza duacıyım Selim Bey." </p>
</body>
</html>
