<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>��</title>
    <meta name="generator" content="pdftohtml 0.36"/>
    <meta name="author" content="Yasar Mutlu"/>
    <meta name="date" content="2007-02-16T17:01:40+00:00"/>
    <meta content="http://www.w3.org/1999/xhtml; charset=utf-8" http-equiv="Content-Type"/>
    <link href="stylesheet.css" type="text/css" rel="stylesheet"/>
    <style type="text/css">
		@page { margin-bottom: 5.000000pt; margin-top: 5.000000pt; }</style>
  </head>
  <body class="calibre">
Ahmet Ümit _ Beyoğlu Rapsodisi 
<p class="calibre1"/>
<p class="calibre1"/>
<p class="calibre1">Birinci bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">Yazgıya inanmam, ama olaylar bu düşüncemin yanlışlığını kanıtlamak istercesine ardı ardına sıralanmaya başladığında, bunları kurgulayan biri mi var, diye endişelenmekten de kendimi alamam. </p>
<p class="calibre1">Geçtiğimiz güz de böyle olmuştu. Asla bir araya gelemeyecek kişiler buluşmuş, hiç ilgisi olmayan olaylar birbirine bağlanmış, konular iç içe geçmiş; böylece biz üç eski kafadar, Beyoğlu'nun o kederli sonbahar günlerinde tuhaf bir serüvenin sert rüzgârıyla savrulurken bulmuştuk kendimizi. </p>
<p class="calibre1">Üç kafadar derken, bendeniz Selim, arkadaşlarım Kenan ve Nihat'ı kastediyorum. Yan yana dizilmiş üç erkek ismini görüp, arkadaş olduğumuzu da öğrenince, üstelik serüven lafını da okuyunca sakın aklınıza genç insanlar gelmesin. Gençliğin deli rüzgârları terk etmişti bizi. Hayır, ihtiyar da sayılmazdık, uzunca bir süredir orta yaşın çoktan kanıksadığımız sıradan günlerinin devranını sürmekteydik. Ta ki Kenan'ın ölümsüzlük merakı yüzünden bu sakin yaşamımız, fırtınalı günlerle örülü bir karabasana dönüşene kadar. </p>
<p class="calibre1">Sakin yaşamımızın nasıl sona erdiğini uzun uzun anlatacağım, ama önce arkadaşlarımı tanıtayım sizlere. </p>
<p class="calibre1"/>
<p class="calibre1">Orta yaşlarımızı sürüyorduk dedim ya, aslında arkadaşlığımız çok eskilere, kısa pantolonla dolaştığımız çocukluk günlerine kadar uzanır. Kenan ile Nihat'ı, Galatasaray Lisesi'nin Ortaköy'deki tarihî binasının geniş </p>
<p class="calibre1">bahçesinde ilk gördüğümde üçümüz de henüz delikanlılığın sınırlarına bile gelmemiştik. Neden arkadaş </p>
<p class="calibre1">olduğumuzu bilmiyorum. Aynı sınıfta olmanın doğal bir sonucu desem, onlarca çocuğun arasından neden üçünüz bir araya geldiniz, diyerek kolayca çürütülebilir bu tezim. Belki izcilik... Evet, üçümüz de okulun ünlü izci oymağına girmiştik, ama orada bizim gibi onlarca çocuk vardı. Cılız bedenlerimize geçirdiğimiz o güzelim üniformalar, el birliğiyle kurulan çadırlar, yakılan kamp ateşleri, bayram törenlerinde okuldan çıkarken cakalı başlayıp, akşam dönüşünde saatlerce ayakta kaldığımız için bozguna dönüşen yürüyüşler... Kuşkusuz bunlar bizi yakınlaştırmıştı, ama sanırım daha önemli bir olgu vardı. Hayır, hayır üçümüzün de ailelerimizin tek çocuğu olmamızdan söz etmiyorum, kişiliklerimizden bahsediyorum. Yanlış anlamayın, kişiliklerimiz de tıpkı dış görünüşümüz gibi birbirine hiç benzemezdi. Kıvırcık sayılabilecek dalgalı siyah saçları, hep neşeyle parıldayan ela gözleri, dur durak bilmeyen haliyle Kenan, içimizdeki en delişmen çocuktu. </p>
<p class="calibre1">Nihat ise, iri bir yumurtayı andıran kafası, geniş alnının hemen altında insana kederle bakan kara gözleri, kısa boyu, çelimsiz bedeniyle ikimizden de çok farklıydı. Yine de tuhaf bir şekilde ikimize de benzerdi. Belki benzemezdi de, kimi davranışlarımızı taklit ederek bizim gibi olmaya çalışırdı. </p>
<p class="calibre1">Bana gelince, uzun boyum, iri bedenim, yeşil mi, gri mi çoğu zaman benim bile ayırt edemediğim, ilgi çekmeyen açık renk gözlerim, şimdi iyice seyrekleşen, ince telli, kumral saçlarım, her zaman temiz, kırışıksız olmasına özen gösterdiğim giysilerim, kurallara harfiyen uyan davranışlarımla sıradan öğrencilerden biriydim. Tıpkı özenli giysilerim gibi, ağırbaşlılığım da o yıllardan bu yana taşıdığım bir özelliktir. Bu yüzden hep olduğumdan daha yaşlı görünürüm... </p>
<p class="calibre1">Kişiliklerimiz diyordum; evet, okulun hazırlık sınıfında başlayıp yıllarca süren sağlam dostluğumuzun altında yatan asıl neden buydu galiba. Oldukça farklı olan kişiliklerimiz, yan yana geldiğimizde tamamlanıyor, bizi birbirimize çeken tuhaf bir ruhsal üçgen ortaya çıkıyordu... Ruhsal üçgen mi dedim? </p>
<p class="calibre1">Kenan duysa, önce şaşırır, sonra bu üçgene esrarengiz anlamlar yüklemeye kalkışırdı. </p>
<p class="calibre1">Şaka bir yana Kenan başından beri metafizik konulara ikimizden daha çok ilgi gösterirdi. Benim merakım polisiye romanlardı; Sherlock Holmes'un maceralarına, Arsene Lupin'in hırsızlıklarına, Hercule Poirot'nun karmaşık cinayetleri kolayca çözmesine bayılırdım; hâlâ da bayılırım. Evimdeki kütüphane polisiye romanlarla doludur. Oysa Kenan okulumuzun yaşlı kütüphanesinden hep korku romanlarını, hayalet, cadı, büyücülük konularını anlatan hikâyeleri seçerdi. Okumakla kalsa iyi, bu romanların tahrik ettiği hayal gücünü çalıştırarak, kahramanları üçümüzden oluşan ve Beyoğlu'nun yüzlerce yıllık binalarında yaşanan korku öyküleri anlatırdı. Beş yüz küsur yıldır bu yerde bulunan okulun bahçesine, ıssızlığın kesif bir sis gibi çöktüğü uzun kış gecelerinde, yatakhanenin ışıklan sönüp el ayak çekilince tarihî lise binamızın alt katlarında, loş koridorlarında vampirlerin, cadıların, cinlerin dolaştığını, geceyarıları duyduğumuz gürültülerin denizden esen rüzgârların öfkesi olmayıp, gece yaratıklarının kavga ederken çıkardıkları sesler olduğunu söylerdi. Zamanla tuhaf meraklarından kurtuldu Kenan, ama bu kez de başka takıntılar edindi kendine. </p>
<p class="calibre1">Bana sorarsanız, Kenan'ın bu konulara kafayı takmasının altında yatan neden, gerçek sorunlarının olmayışıydı. Evet, onun parasızlık, hastalık, mutsuzluk, başarısızlık gibi gerçek sorunları olmamıştı hiçbir zaman. Kalın kaşları daima çatıkmış gibi duran, bu yüzden adı aksi adama çıkan, ama altın gibi yüreği olan bir babası vardı. Nur içinde yatsın, Müjdat Amca sadece Kenan'a değil, bize karşı da sevecendi. Ne zaman yan yana gelsek, sanki yetişkin insanlarmışız gibi halimizi hatırımızı sorar, oğluna olduğu gibi bize de arkadaşça davranırdı. </p>
<p class="calibre1"/>
<p class="calibre1">Hiç kuşkusuz Kenan'ın en büyük şansı annesi Neyire Hanım'dı. Kenan'a her sarıldığında, ki arkadaşımız annesinin bunu bizim yanımızda yapmasından nefret ederdi onun yerinde olmak için neler vermezdim. </p>
<p class="calibre1">Dalgalı kızıl saçlarının bukle bukle çevrelediği oval yüzüne tuhaf bir yumuşaklık veren, iri, ela gözleri, tombul, beyaz parmakları vardı. O parmakların dokunduğu her nesneye; Kenan'ın kıvırcık saçlarına, kahve fincanının kulpuna, masadaki dantel örtüye, özellikle de benim daha o yaşlarda bile bir ayı pençesi gibi iri ellerime neşe kattığını, dokunduklarını mutlu kıldığını düşünürdüm. </p>
<p class="calibre1">Şeker hastalığının erittiği ince bedeni, tıpkı benim gözlerim gibi açık renkli gözlerinde giderek kaybolan yaşama isteği, en mutlu anlarında bile dudaklarının solgunluğunu yenip bir türlü ortaya çıkamayan gülümsemesiyle, kendi annemi Neyire Hanımla kıyasladığımda içime hep hüzün çökerdi. </p>
<p class="calibre1">Kenan'dan bahsediyordum; arkadaşım son derece zeki bir çocuktu, derslere fazla zaman ayırmasa da sınıfını hep başarıyla geçerdi. Hukuk Fakültesi'ne girmesi hiç de zor olmamıştı. Ama stajını yaptıktan, avukat olmaya hak kazandıktan sonra benim gibi o da mesleğim yapmadı. Babası Müjdat Amca, yıllarca didinip, bin bir emekle geliştirdiği sigorta acenteliğini bir anda onun üzerine geçirince bizimki hiç zorlanmadan iş sahibi oluverdi. Bunları söylediğime bakarak sakın Kenan'ı elindekileri har vurup harman savuran bir mirasyedi olarak görmeyin. Girişimciliği doğasında bulunan benim sevimli arkadaşım, babasından devraldığı acenteyi kısa sürede çok daha iyi bir duruma getirdi. Bunun için fazla zaman harcadığını da sanmıyorum, dediğim gibi o içimizdeki en becerikli, en girişken çocuktu. Bir konuyla uzun süre uğraştığı görülmüş değildi. Kafası bir soruna takıldığında, genellikle kısa sürede olayı çözer, sonra da ilgisini yitirirdi. Kadınları severdi, ancak pek çok erkeğin tersine onları karmaşık değil, anlaşılır ve basit bulurdu. Laf açılınca henüz kendisinin çözemeyeceği kadar karmaşık bir kadına rastlamamış olduğunu söylerdi. Ama bu doğru değildi. Kenan'ı böyle konuşturan bir tür savunma psikolojisiydi. Okulun son sınıfındayken tanıştığı, Harbiye'deki Notre Dame de Sion Fransız Kız Lisesi'nden Behiye'nin onu terk edip, okulumuzun basketbol takımının kaptanı Behçet'le çıkmasını hâlâ hazmedemiyordu. Behiye'nin onu bırakması Kenan'ın yaşamında aldığı ilk büyük yenilgiydi. </p>
<p class="calibre1">Behiye'ye âşık olduğunu sanmıyorum, ama kız onu terk edince Kenan için önemli olmaya başlamıştı. Belki Kenan'ın yerinde biz de olsak aynı duygulara kapılırdık. Şaşmaz kural: Gönül kaçanı kovalar. Bu olayın etkisinden uzun süre kurtulamamıştı Kenan. O neşeli çocuk dalgınlaşmış, içe kapalı melankolik bir tip olup çıkmıştı. En az Kenan kadar Nihat ile bana da koymuştu bu olay. Her durumda soğukkanlı olmayı beceren, kavgadan gürültüden uzak durmaya özen gösteren ben bile yoldan çıkmıştım, Nihat'ın önerisiyle basketbol takımının kaptanı Behçet'i bir köşeye sıkıştırıp tehdit etmiştik. Behçet, en az kendininki kadar iri olan cüsseme bakıp sesini çıkaramamıştı, ama ertesi gün tüm takım arkadaşlarını toplayıp, Nihat ile bana sağlam bir meydan dayağı çekmişlerdi. Olaydan haberi olmayan Kenan kavgaya karışınca sopadan o da nasibini almıştı tabiî. Hiçbir haklı yanımız olmadığı için idareye de şikâyet edememiştik. Patlamış dudaklarımızı, morarmış gözlerimizi soran öğretmenlerimize de okul dışından tanımadığımız çocukların saldırısına uğradığımızı söylemiştik. Ama yediğimiz sopa işe yaramış, Behiye'nin araya girmesiyle gevşemeye başlayan dostluğumuz yeniden pekişmiş, daha da önemlisi bizimkinin melankolik hali birdenbire sona erivermişti. </p>
<p class="calibre1">Gerçekten de kısa sürede eski uçarı havasına geri dönmüştü. Yine de ne zaman Behiye'den söz açılsa bakışları dalgınlaşır, hareketleri yavaşlardı. Bana sorarsanız Kenan'ın evlenmemesinin gerçek nedeni buydu. Hayır, Behiye'ye duyduğu aşk değil, bağlandığı kadının onu terk etmesine dayanamayacağını anlamış olmasıydı. Kuşkusuz bu benim yorumum. Gerçi bu yorumuma Nihat da katılır ama Kenan'a sorsak, eminim bambaşka hikâyeler anlatacaktır. </p>
<p class="calibre1">Zaten bunun önemi de yoktu. Kenan böyle yaşamaktan mutluydu. Öylesine mutluydu ki, karım Gülriz'i hâlâ sevmeme rağmen ben bile zaman zaman onun yaşamına imrenirdim. Parası vardı, yaşamayı biliyordu, hesap vereceği kimse yoktu. Daha fazlasını istemek nankörlük olurdu. Kenan da istemedi zaten. </p>
<p class="calibre1">Dudaklarında kendini en az beş yaş daha genç gösteren gülümseyişiyle yazgısına teşekkür ederek, gamsızca, günlerin tadını çıkarmayı sürdürdü. Ta ki o uçak kazasına kadar... </p>
<p class="calibre1">Ama durun, kaza konusunu açmadan önce, size kendimi ve Nihat'ı da anlatayım. Çünkü ikimizi tanıtmadan bu öyküyü anlatmam imkânsız. </p>
<p class="calibre1">Kenan'ın uçan, serüvenci havasının aksine, ben oldukça mantıklı bir çocuktum, yaşamım boyunca da öyle kaldım zaten. Yine de Kenan'la ortak noktalarımız, Nihat'tan daha çoktu, ikimiz de varsıl bir aileden geliyorduk. Fakülteyi bitirdikten sonra ben de onun gibi eğitimini aldığım mesleği değil, babamın işini devralmıştım. Tek farkla, Kenan İstanbul Üniversitesi'nde hukuk okumuştu, ben ise İstanbul Teknik Üniversitesi'nde mimarlık. Aslına bakarsanız mimarlığı seviyordum, bu bölümü isteyerek seçmiştim, ama ben de Kenan gibi babamın ricasını kıramamıştım. Babamın yanında tekstil işine atıldım. Yaşamım boyunca bir mimar olarak tasarladığım tek bina da, Beyoğlu'ndaki mağazamız oldu. 1870 yılındaki yangınla tarihî ahşap binalarının neredeyse tümü yanan Beyoğlu'nda, neoklasik tarzda yeniden yapılan o muhteşem binaların yanında benim tasarımım, bir mimarlık öğrencisinin okul projesi gibi kalmıştı. Fakat babam girişim gücüm kırılmasın istedi, deneyimli bir mimara çizimlerimin eksiklerini tamamlatarak, binayı benim hayal gücüme göre inşa ettirdi. </p>
<p class="calibre1">Mesleğimi yapamadığım için çok üzüldüm desem yalan olur. Tıkır tıkır yürüyen bir işletmenin başına oturmak hoşuma gitmişti. Kendime haksızlık etmeyeyim; ben de, Kenan gibi aldığım işletmeyi geliştirmiş, sadece kumaş üreten mütevazı şirketimizi, "AZYA" adında ünlü bir moda markası haline getirmeyi başarmıştım. İtiraf etmeliyim ki bunları yapmak için Kenan'ın harcadığı zamanın en az yüz katını harcamıştım. Okul sıralarındayken de durum farklı değildi. Kenan gibi ben de başarılı bir çocuktum, ne var ki, bunu geceler boyunca ders çalışmama borçluydum. Aptal biri olduğum söylenemez, yine de Kenan'ın bir okuyuşta çözdüğü problemleri anlamam için dakikalarca uğraşmam gerekirdi. </p>
<p class="calibre1">Kenan'ınkiyle kıyasladığımda, zekâmın ne kadar yavaş işlediğini anlardım. Gerçi olaylar hakkında uzun uzun düşündükten sonra karar vermenin kimi yararlarını da görmüyor değildim. Üstelik Kenan kendine duyduğu aşırı güven yüzünden alelacele attığı adımlar nedeniyle sık sık yanlışlara da düşerdi. O zaman da benim mantıklı davranışlarım öne çıkar, aralarındaki en akıllı kişi olduğum dile getirilirdi. Göğsümü kabartan bu sözleri bizzat Kenan'ın ağzından da duymuştum. Bunları duymaktan hoşlanırdım, ama içten içe bu saptamanın doğru olmadığını da bilirdim. Hiç abartmadan söylüyorum; Kenan en iyimizdi. Doğal olarak küçük grubumuzun liderliğini de o yürütüyordu. Her ne kadar bu durumu kabullenmemiş gibi görünsem de sonunda hep Kenan'ın dediği olurdu. </p>
<p class="calibre1">Nihat ise Kenan'ın liderliğini daha tanıştığımız ilk günden kabul etmişti. Ömrü boyunca da onun yörüngesinden ayrılmadı zaten. Bazen, özellikle de Kenan'ın uçuk kaçık davranışları nedeniyle zarar gördüğü anlarda, onu bana çekiştirmekten kaçınmazdı. Okul yıllarında, henüz Nihat'ı kazanma umudumun olduğu günlerde, bu yoksul arkadaşıma Kenan'a uymamasını, yatakhaneden kaçıp sinemaya, kahveye, bilardo oynamaya gitmemesini, oturup derslerine çalışmasını öğütlerdim. Nihat, haklı olduğumu kabul eder, artık Kenan'ın yaramazlıklarına katılmayacağına dair yeminler ederdi. Ne var ki, Kenan'la karşılaşır karşılaşmaz konuştuklarımızı, verdiği sözleri unutur, yeni bir haylazlık için çapkın arkadaşımızın peşine takılıverirdi. Nihat'ı suçlayamazdım, çünkü çoğu zaman ben de onlarla birlikte sürüklenirken bulurdum kendimi. Yine de grubun en sağduyulu üyesi olduğumu rahatlıkla söyleyebilirim. En azından Kenan'ın kimi çılgınlıklarına karşı çıkar, yapılan haylazlıkların üçümüzün de okuldan atılmasıyla noktalanacak bir serüvene dönüşmesine engel olurdum. </p>
<p class="calibre1">Nihat'a gelince, Kenan'ın abuk sabuk işlerine teşne olmayı hep sürdürdü. Sürdürmeyip de ne yapacaktı? </p>
<p class="calibre1">Bu türden cazip serüvenlere tek başına kalkışacak ne cesareti ne de özgüveni vardı. Nasıl olsun ki, Nihat şanssız doğmuş, şanssız büyümüş, böyle giderse şanssız ölecek bir adamdı. Ne zaman okuldan kaçsak bizim şişko müdür muavinine ilk yakalanan, matematik öğretmeni baskın bir sözlü yapacak olsa tahtaya ilk kaldırılan, öğrenciler arasında grip salgını başlasa ilk hastalanan hep Nihat olurdu. 11. sınıfa geçip, Abanoz Sokak'taki randevuevlerini ziyaret etmeye başladığımızda ilk belsoğukluğuna yakalanan da tabiî ki oydu. </p>
<p class="calibre1">Dedim ya sahiden bahtsız çocuktu. </p>
<p class="calibre1">Annesini çok küçük yaşta kaybetmişti. Babası Necip Amca, Kalyoncu Kulluk Caddesi'nin başında bir matbaada ustabaşı olarak çalışıyordu. Nihat'ı, Galatasaray Lisesi'ne göndermesinin nedeni de oğlunun iyi bir eğitim almasını sağlamaktan çok, Galatasaray futbol takımına duyduğu derin bağlılıktı. Necip Amca, oğluna çok az harçlık verebiliyordu. Eğer Kenan ve ben, ona yardım etmesek, okulda ezilip horlanması kaçınılmazdı. Yeri gelmişken ailelerimizin de bu konuda sorun çıkarmadıklarını belirtmeliyim. Harcamalar konusunda son derece dikkatli olan rahmetli babam bile aldığım harçlığın kısa sürede suyunu çekmesinden kuşkulanarak, beni sıkı bir sorguya çekip, paraları Nihat'la paylaştığımı öğrendiğinde bırakın öfkelenmeyi, harçlığıma zam yaparak bu davranışımı ödüllendirme yolunu seçmişti. </p>
<p class="calibre1">Bizden destek görmesi başlarda Nihat'ı utandırıyordu, ancak bu ilişki o kadar doğaldı ki, giderek bu durumu kanıksamaya başladı. Yanlış anlaşılmasın, Nihat hiçbir zaman çıkarcı bir insan, arkadaşlarının sırtından geçinen bir asalak olmadı. Aldıklarının karşılığını belki para olarak ödemedi, ama ne zaman bir dosta ihtiyacımız olsa hep yanımızdaydı. Hastalandığımızda hastaneye geldi, babalanınız, annelerimiz vefat ettiğinde, kendi aile büyükleri ölmüş gibi üzüldü. Eşim Gülriz'i kız kardeşi, oğlum Burç'u kendi çocuğu bildi. </p>
<p class="calibre1">Burç özürlü bir çocuk olmasına rağmen, belki de sırf bu yüzden onunla çok iyi dost oldu. Kenan, Burç konusunda Nihat kadar rahat davranamadı. Down sendromu olan oğlumun gözlerinin içine doğrudan bakamadı. Doğal davranmaya çalıştı, kendini zorladı ama beceremedi. Hep Burç'tan uzak durmaya çalıştı. </p>
<p class="calibre1">Kötü niyetinden değil, bana duyduğu yakınlıktan, benim çocuğumun özürlü doğabileceğim kabul edememesinden. Oysa Nihat, daha başından itibaren Burçla yakından ilgilendi. Bana en büyük desteği o verdi. Ne yazık ki, Nihat'ın işleri hiçbir zaman yolunda gitmedi. Okul bitince üniversiteye giremedi. </p>
<p class="calibre1">Galatasaray Lisesi'ni bitirmiş olmanın dışında işe yarar tek niteliği iyi bir fotoğrafçı olmasıydı. Fotoğrafçı dediysem bu işe öyle tutkuyla filan bağlı değildi. Fotoğrafçılığı Cumhuriyet gazetesinde foto muhabiri olarak çalışan dayısından öğrenmişti. Fotoğraf onun için bir sanat olmaktan çok, para getiren bir uğraştı. Okulda düzenlenen etkinliklerde, bayramlarda öğrencilerin fotoğraflarını çeker, böylece harçlığını çıkartırdı. Eline sık para geçmediği için de fotoğrafların ücretlerini toplar toplamaz, bizi sinemaya davet ederdi. Sinemada filmi izledikten sonra, henüz McDonald's ve benzeri yabancı fast food kuruluşları memleketi zapt etmediği için, gençler arasında pek popüler olan Taksim Meydanı'ndaki Kristal Büfe'den, o günlerde oldukça popüler bir yiyecek sayılan hamburger ısmarlardı bize. Orada da parası çıkışmaz, ayran paralarını Kenan ya da ben ödemek zorunda kalırdık. </p>
<p class="calibre1"/>
<p class="calibre1">Fotoğrafı sanat olarak gören kişi ise Kenan'dı. Nihat'la birlikte fotoğrafların basıldığı karanlık odaya girdiği gün, "Bana da fotoğraf çekmeyi öğreteceksin" diye tutturmuştu. Fotoğraf çekmeyi öğrenmekle kalmayıp, işin bütün ayrıntılarını kapmış, kısa sürede Nihat'tan daha güzel fotoğraflar çekmeye başlamıştı. Ama hiçbir zaman para için fotoğraf çekmedi, onunki gerçek bir tutkuydu. Bir düzineye yakın fotoğraf makinesi vardı. </p>
<p class="calibre1">Hiç abartısız söylüyorum, binlerce fotoğraf çekti, sergiler açtı. Yaşamında vazgeçmediği, sıkılmadığı, bıkmadığı tek tutku fotoğrafçılıktı. Zaten başımıza ne geldiyse onun fotoğraf tutkusu yüzünden geldi ya. </p>
<p class="calibre1">Biz yine Nihat'a dönelim. Yoksul arkadaşımız dayısının önayak olmasıyla Cumhuriyet gazetesinde foto muhabiri olarak çalışmaya başladı. Birkaç yıl adliye koridorlarında koşturup, cinayet mahallerinin fotoğrafım çektikten sonra bu işin ona göre olmadığını söyleyerek askere gitti. Askerlik dönüşü üçümüzün bir arada olduğu bir gece dükkân açmayı düşündüğünü söyledi. Kenan ve ben, bir fotoğraf stüdyosundan bahsettiğini sandık ama Nihat, "Sahaf dükkânı açmak istiyorum" diyerek ikimizi de şaşırttı. "Biliyorsunuz fotoğraf işini sevmiyorum, ama eski kitaplar hep ilgimi çekmiştir. Aslında bu merakımın sebebi sizsiniz. Okulun kütüphanesinden sizin etkinizle korku ve polisiye romanları alıp okuduğum günleri hatırlıyor musunuz? O </p>
<p class="calibre1">kitapların kendilerine özgü kokulan olurdu, sayfalarına dokunduğumda içimde güzel bir duygu uyanırdı." </p>
<p class="calibre1">"İyi de" diye araya girdim, "polisiye romanlara meraklıyım diye ben de bir kitapçı dükkânı açmıyorum." </p>
<p class="calibre1">Boynunu bükerek mırıldandı: </p>
<p class="calibre1">"Senin sevdiğin bir mesleğin var, benim yok." </p>
<p class="calibre1">Yüzümüze bakıp, anlamadığımızı fark edince daha fazla açıklamaktan vazgeçti, ama bu konuda ne kadar istekli olduğunu şu sözlerle belirtti: </p>
<p class="calibre1">"Bakın abi, ben eski kitapları seviyorum. Hem sahaflık temiz iş. Fotoğraf gibi ne ışıkla uğraşırsın ne suyla ne de kötü kötü kokan o kimyasal maddelerle..." </p>
<p class="calibre1">Nihat kararını vermişti, bu kadar açıklamaya girmesinin nedeni ise her zamanki gibi bizim yardımımıza gereksinim duymasıydı. O aralar Kenan'ın biraz nakit sorunu vardı, gereken parayı ben buldum. Sıra dükkânın yerini kararlaştırmaya gelmişti. Nihat, Beyazıt'taki büyük Sahaflar Çarşısı'nı düşünüyordu. Hatta bir dükkânı devren kiralamak üzere görüşmelere başlamıştı bile. Oysa Kenan'ın sigorta acentesi Beyoğlu'nda İmam Adnan Sokak'taydı. Ben de artık Yenibosna'daki fabrikada değil, İstiklal Caddesi'nin üzerindeki mağazanın en üst katındaki ofisimde bulunuyordum. Nihat'ın sahaf dükkânını Beyoğlu'nda açması için ısrar ettik. Üstelik dükkân için yer de hazırdı. Kenan'ın İngiliz Konsolosluğu'nun karşısında, Balık Pazarı'nın girişine bakan babadan kalma dükkânı aylardır boştu. Dükkân arama zahmetine katlanmaktan kurtulan Nihat fazla nazlanmadı. Kenan'ın dükkânını kiralayarak, Aslıhan'daki şimdiki dükkâna geçinceye kadar hiç kira ödemedi hayalindeki mesleğe ilk adımını attı. Böylece üçümüz de çocukluktan gençliğe geçiş çağını yaşadığımız Beyoğlu'nda yeniden bir araya gelmiş olduk, iyi de oldu, böylece eski arkadaşlar daha sık görüşme fırsatı bulduk. </p>
<p class="calibre1">Bu arada mutlu mu, yoksa mutsuz mu, nasıl tanımlayacağımı bilemediğim bir olay gerçekleşti; Nihat sonradan eşi olacak edebiyat öğretmeni Melek'le sahaf dükkânında tanıştı. Melek bizimkinden yaşlıydı, pek güzel sayılmazdı, ne var ki şairdi. Bir de insanı delercesine bakan, zeytin karası gözleri vardı. Sanırım bizim Nihat'ı çeken de kadının bu iki özelliği oldu; etkileyici siyah gözler ve şair olmanın ona verdiği tuhaf cazibe. </p>
<p class="calibre1">Bana sorarsanız kadın sıradan biriydi, Kenan da bu düşüncemi paylaşıyordu, ama bunu Nihat'a anlatmak dünyanın en güç işiydi. Kenan ile benim, "Biraz daha bekle, kadım yakından tanı" dememize rağmen daha tanıştıklarının üçüncü ayında kadına evlenme teklif etti. Her ağzını açtığında yaşamdaki en önemli iki kavramın özgürlük ve bağımsızlık olduğunu, bu nitelikleri kazanmamış kadının asla birey olamayacağını savunan Melek, daha duyar duymaz evlenme teklifini kabul etti. Kenan ile bana da arkadaşımızın evlenmesine yardım etmek düştü. Kuaförden binecekleri araca kadar aklınıza ne kadar ıvır zıvır masraf geliyorsa hepsini Kenan karşılarken, ben de Pera Palas'ta yapılan düğünün faturalarını ödemeyi üstlendim. </p>
<p class="calibre1">Geceyi otelde geçirmeleri için de, Melek edebiyata meraklı olduğundan hoşuna gider diye bir zamanlar Agatha Christie'nin kaldığı odayı tuttum. Fakat Melek Hanım'a yaranamadık. Odayı şöyle bir süzen gelin hanım suratını asarak, "Ne polisiye romanı ne de bu kadını severim, hiç değilse Ernest Hemingway’ın kaldığı odayı tutsaydı, maçodur ama daha iyi bir yazardır" demiş arkadaşıma. </p>
<p class="calibre1">Bu sözler kadının kişiliği hakkında önemli bir ipucuydu ama aldırmadık, arkadaşımız mutlu olsun yeterdi. </p>
<p class="calibre1">Evliliklerinin ilk yıllarında mutlu görünüyorlardı, iki yıl sonra bir de kızları oldu. Kıza Dize adını verdiler. İşte ne olduysa Dize'nin doğumundan sonra oldu. Melek'in davranışları birden değişmeye başladı. Evliliğin ve çocuğun onu sınırladığını, artık şiir yazamadığını söyleyerek her fırsatta kavga çıkarmaya başladı. Karısını hâlâ deliler gibi sevmekte olan Nihat, malî durumu iyi olmamasına rağmen çocuğa bir bakıcı tutmak zorunda kaldı. Melek ne söylediyse kabul ederek ki bize göre kadın onu "sözün büyüsüne" inanmış genç ve tabirimi bağışlayın "abazan" şair adaylarıyla bir güzel aldatıyordu. Nihat evliliğini sürdürmeye çalıştı. Bizimki yumuşadıkça Melek daha da hırçınlaştı. Sonunda hem öğretmen hem şair olunmaz diyerek işi de bıraktı. </p>
<p class="calibre1">Nihat yine sesini çıkarmadı. Bunun bir sonu olmalıydı. Elbet bir gün Nihat'ın damarına basacak, arkadaşımız da bu kadını kolundan tuttuğu gibi kapıya koyacaktı. Fakat olmadı. Biz, ha boşandı, ha boşanacaklar diye beklerken onlar evliliklerini sürdürmeyi başardılar. Daha doğrusu Nihat başardı. Artık onların boşanabileceklerine inanmıyoruz. Çünkü kızları Dize büyüdü, üniversiteye girdi. Belki de Nihat, karısında bulamadığı sevgiyi kızında buldu. Arada bir Kenan'ın iteklemesiyle çapkınlıklar yaptıysa da yeni ilişki arayışlarına girmedi, yazgım buymuş deyip olanları kabul etti. O kabul etti ama, yaşamın kendi kuralları vardı, tik kural para kazanmaktı, oysa sahaf dükkânı bu kuralı yerine getirmek için yeterli değildi. Üstelik kızı burslu olarak girdiği özel üniversitenin ikinci senesinde sınıfta kalarak okula paralı devam etmek zorunda kalmıştı. İş yine Kenan ile bana düşecekti. Baş başa kaldığımız bir gün, "Nihat'ı sen ya da ben yanımıza alsak, şu sahaf dükkânından daha fazla para kazanmaz mı?" diye sordu Kenan. </p>
<p class="calibre1">"Kazanır ama Nihat bunu kabul etmez" dedim. "Hem o kabul etse bile Melek buna razı olmaz. Kadın dükkânı şairlerin buluşma mekânı haline getirdi. Ne zaman uğrasam abuk sabuk konuşan birtakım insanlarla karşılaşıyorum." </p>
<p class="calibre1">Kenan manidar bir ifadeyle yüzüme baktı, sonra yenilgiyi kabullenmiş bir adamın ölgün neşesiyle gülmeye başladı. </p>
<p class="calibre1">"Haklısın. Ne yapalım bu adamın göbek bağı da bizimle kesilmiş. Gittiği yere kadar gitsin bakalım." </p>
<p class="calibre1">Gittiği yere kadar gitti de. Nihat'a yaptığımız yardım, ikimiz için de önemli bir miktar oluşturmuyordu. Kendi adıma konuşacak olursam, açıkçası bu yardımı yapmaktan gizliden gizliye gurur da duyuyordum. Arada bir Nihat'a verdiğim paraları ağzımdan kaçırdığım bile oluyordu. "Kaçırdığım" dediğime bakmayın, çoğunlukla bilinçli olarak bu konudan bahsediyordum. Evet, varsıl bir adamım ama gördüğünüz gibi iyilik yapmayı da biliyorum, demek için. Kenan'a gelince, onun her zaman daha renkli uğraşılan olduğu için bu konuyla övündüğünü sanmıyorum. En azından övündüğüne tanık olmadım. Onun ilgi alanları, biz sıradan insanlardan farklıydı: fotoğraflar, kadınlar, Kızıl Deniz'de yapılan derin dalışlar, açık denizlerde yelkenli tekneyle dolaşmalar, Arizona'da üstü açık arabalarla çölü geçmeye çalışmalar, Kuzey Afrika'yı motosikletle, Avustralya'yı balonla gezmeler... Yani sizin anlayacağınız nerede bir uçukluk varsa aklı fikri oradaydı. Bir ara film çekeceğim diye tutturdu da, güvendiği sinemacıların engel olmasıyla bu işten vazgeçti. En sonunda da kafayı uçak kullanmaya taktı. Dedim ya, bizim Kenan yaşamla barışık, anlamlı olsun olmasın her zaman uğraş bulabilecek, kendi kendine yetebilen renkli insanlardan biriydi. Ta ki o uçak kazasından sonra aklını ölümsüzlükle bozuncaya kadar... </p>
<p class="calibre1"/>
<p class="calibre1">İkinci bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">Uçak kazası diyorum ya, aslında Kenan'ın bir girdap gibi hepimizi içine çekecek olan bu belaya bulaşması kazadan çok daha sonra Beyoğlu'nun meyhaneleriyle ünlü Nevizade Sokak'ta bir masada rakı içerken oldu. </p>
<p class="calibre1">Üstelik Kenan'ın değil, Nihat'ın boşboğazlığı yüzünden... Hadi Nihat'ın da günahını almayalım, işin buralara varacağını bilse, öneride bulunmak şöyle dursun, ağzını bile açmazdı çocuk. Hem Kenan ölümsüzlüğü yakalayacağım diye başımızın etini yemese Nihat öyle bir öneride bulunmazdı. Gerçi Nihat'ın bu işte kişisel çıkan da yok değildi, ama olayı fitilleyen Kenan'ın ölümsüzlük saplantısıydı. Kafanız karışmaya mı başladı? </p>
<p class="calibre1">O halde olanları baştan anlatayım. </p>
<p class="calibre1">Daha önceden de söylediğim gibi Kenan uçak kullanmayı öğreneceğim diye tutturmuştu. Ben deneyimli pilotların kullandığı en gelişmiş Airbus'larda bile uçmaya çekinirken, beyimiz, göklerde süzülerek yalnızlığın tadını çıkarmak istiyormuş. </p>
<p class="calibre1">"Bu iş şaka değil, uçak kazasının dönüşü yoktur, bak ölür gidersin" diyecek oldum, dinleyen kim? Hemen en iyi öğretmenler bulundu, dersler alındı. Sabırsızlığı burada da kendini gösterdi; daha uçuş dersinin başında iken, kalktı Cessna 172 model tek motorlu bir uçak satın aldı. Söyleyeceklerimin hiçbir işe yaramayacağım bildiğim için itiraz etmedim. Zaten Kenan da yaşamından çok memnundu. Her konuda olduğu gibi bu dalda da becerisini göstermiş kısa sürede pilotluğu kavramıştı. Ancak lisans alması için gerekli uçuş süresini tamamlamadığından tek başına uçak kullanmasına henüz izin yoktu. Uçağı rahatlıkla kaldırıp indirmesine, uçurmasına rağmen, biraz daha deneyim kazanması gerekiyordu. Tabiî bu uzmanların fikriydi, bizim Kenan'a göreyse artık pilotluğu öğrenmişti, tek başına da uçabilirdi. Uçtu da; öğretmeninden habersiz, bir sabah Hezarfen Havaalanı'nın küçük pistinden tek başına havalandı. Ama bu uçuş yaşamının bütün anlamını değiştirecekti, ne yazık ki bizimkini de. </p>
<p class="calibre1">O anları bize şöyle anlatmıştı: </p>
<p class="calibre1">"Başlarda hiçbir sorun yoktu. Kalkışlarımda geçirdiğim bir iki sarsıntıyı saymazsak, kusursuz olarak havalandım diyebilirim. Gökyüzü masmaviydi, bir tek bulut bile görünmüyordu. Ben de mavi şeritli beyaz renkli uçağının bir bulut olduğunu varsaydım. Rüzgârın önüne düşmüş süzülüyordum. Bunun nasıl bir keyif olduğunu anlatamam. Aşağıdaki dünya nasıl da küçük görünüyordu; evler, yollar, araçlar, insanlar hepsi birer oyuncak gibiydi. Uçmanın, yaşadığın dünyaya dışarıdan bakabilmek olduğunu o anda anladım. İki yıl önce New York'tan dönerken uçakta yanıma İsveçli bir rahibe oturmuştu. Uzaklık üzerine konuşup durmuştu. </p>
<p class="calibre1">'Eğer uzaklık olmasaydı hiçbir nesneyi tam olarak anlayamazdık. Daha da kötüsü kendimizi öteki nesnelerden ayıramazdık' demişti. </p>
<p class="calibre1"/>
<p class="calibre1">Ne demek istediğini çok anlamamış, kibarlık olsun diye dinlemiştim söylediklerini. Ama tek başıma uçarken, kadının ne demek istediğini çok iyi anlıyordum. Uçmak, ait olduğun yerden uzaklaşmak, kendinin daha çok farkına varmak demekti. Ancak sadece akılla farkına varılan bir durum değildi bu, işin içinde daha çok duygu vardı. O anda başımı döndürecek kadar yoğun hissediyordum bu duyguyu. Tek başına uçmanın verdiği gururdan değil, kendini, dünyayı farklı bir boyutta algılamanın getirdiği şaşkınlık verici mutluluktan söz ediyorum. İnanılmaz bir keyifti, ne içki içmeye benziyordu ne kadınlarla sevişmeye ne de denizlere dalmaya ki dalış sırasında da başın döner. Uçmak hepsinden farklıydı. </p>
<p class="calibre1">Planladığım uçuş zamanı göz açıp kapayıncaya kadar geçti, artık piste dönme zamanı gelmişti. </p>
<p class="calibre1">Mutluluktan sarhoş olmuş bir halde inişe geçtim. Ancak inerken uçağımın hafifçe yalpalandığını fark ettim. </p>
<p class="calibre1">Sanırım hava değişmiş, rüzgâr yandan esmeye başlamıştı. Uçuş öğretmeninin söylediklerini anımsadım: </p>
<p class="calibre1">'İnerken rüzgârı karşına alacaksın.' Kule de beni uyarmakta gecikmedi. Rüzgârın sağ yandan estiğini, gerekli önlemleri almazsam inişin tehlikeli olabileceğini söyledi. Uyarılan için teşekkür ettim, fakat işin ciddiyetini tam olarak kavradığım söylenemezdi. </p>
<p class="calibre1">Alçalmaya başlamıştım, tarlalar, evler, ağaçlar, yollar, insanlar hızla büyüyordu. Pisti gördüğümde uçağın sola çekmekte olduğunu fark ettim. Gövdeyi dengede tutmak için hemen sağ pedala basarak direksiyon ayarı yapmaya çalıştım. Uçak doğrulur gibi oldu, ancak uzun sürmedi, gövde yine sola yatmaya başladı. </p>
<p class="calibre1">İyice alçalmıştım. Bir yandan gövdeyi dengede tutmaya çalışırken, bir yandan da sabırsızlıkla uçağın tekerleklerinin piste dokunmasını bekliyordum. Az önceki mutluluğumun yerini derin bir kaygı almıştı. </p>
<p class="calibre1">Levyeyi sımsıkı tutarken tekerleklerin piste dokunduğunu hissettim. Derin bir oh çekecektim ki, uçağın eskisinden daha güçlü bir şekilde sol kanadının üzerine yattığını gördüm. Aceleyle levyeye sarılıp uçağı pistte tutmaya çalıştım ancak olmadı. Gövde iyice sola çekti, uçak bir anda kanat üstüne yatarak pistten çıkıp tarlaların içine daldı; devrilmemesi için bütün gücümle levyeye asıldım, tarlaların içinde sürüklenmeye başladık. Ne kadar sürdüğünü bilmiyorum; önce bir gürültü duydum, ardından da film koptu. </p>
<p class="calibre1">Öksürerek kendime geldim, gözümü açar açmaz da alevleri gördüm. Aklıma hemen yalat deposunun ateş </p>
<p class="calibre1">almış olabileceği geldi. Öyle olsaydı çoktan havaya uçmuş olurdum, diyerek kendimi rahatlattım. Fakat rahatlığım uzun sürmedi, yakıt deposunun şu ana kadar alev almamış olması, bundan sonra almayacağı anlamına gelmezdi. Uçak yanıyordu, tehlike çok yakınımdaydı. Dışarı çıkmalıyım, diye düşündüm. Sakin olmaya çalışarak kemerimi çözdüm, yandaki kapıya yöneldim. Ancak kapı açılmıyordu. Dışarı bakınca anladım, uçağım buğday tarlasındaki ekin hasadının oluşturduğu bir tepeciğe çarpmıştı. Açmaya çalıştığım kapının alt tarafı yarı yarıya buğday tanelerine gömülmüştü. Zorlamanın anlamı yoktu, öteki kapıya atıldım. </p>
<p class="calibre1">Hani bana en şanslımız sensin dersiniz ya, kapı sizi yalanlamak istercesine çarpışmanın şiddetinden sıkışmış açılmıyordu. Soğukkanlılığım yok oldu, panik içinde etrafa bakınmaya başladım. Ama kabine kara bir sis gibi çöken duman gözlerimi yakarak görmemi engelliyordu. Yine de dışarıdaki alevlerin uçağın ön tarafını kaplamaya başladığını görebiliyordum. Kabindeki ısı da iyice artmış, içerisi cehenneme dönmüştü. </p>
<p class="calibre1">En kötüsü de dışarı çıkamıyordum. Kaçınılmaz son saniye saniye yaklaşıyordu. Az sonra alevler tüm uçağı saracak, ben de ölüp gidecektim. </p>
<p class="calibre1">Size tuhaf gelecek ama ölebileceğime ilk kez orada inandım. Daha önceleri de ölebileceğimi düşünmüştüm, sadece düşünmüştüm, gerçekte öleceğime hiçbir zaman tam olarak inanmamıştım. </p>
<p class="calibre1">Doludizgin yaşarken, ölüm nedense öyle kolay kolay aklına gelmiyor insanın. Şimdi düşünüyorum da, belki de en güzeli budur: farkına varmadan yaşamak, farkına varmadan ölmek. Fakat yaşam herkese bu ayrıcalığı tanımıyor, ya da bir yere kadar tanıyor. Tıpkı o ayrıcalığı bu uçak kazasıyla benim elimden aldığı gibi. </p>
<p class="calibre1">Hızla ısınan kabinde çaresizce ölümü beklerken, tuhaf duygular yaşıyordum. Evet korkuyordum, ancak daha çok bir burukluk, bir haksızlığa uğramışlık duygusu vardı içimde. Belki korksam, dehşetle kendimi oraya buraya çarpsam, dışarı çıkmak için çabalasam daha iyiydi. Böylece düşünemezdim ama kahretsin düşünüyordum işte. Hem de en ince ayrıntısına kadar... Ölümle burun buruna gelenler, 'Hayatım film şeridi gibi gözlerimin önünden geçti' derler ya. Ağır ağır pişmekte olduğum o kabinde bunun doğru olduğunu anladım. </p>
<p class="calibre1">Elli yaşındaydım. Elli yıl az bir ömür değil. Hele benimki gibi iyi yaşanmışsa... Fakat sanki yaşamımda çok istediğim halde tamamlayamadığım, sanki yarıda kalmış bir şey vardı. Garip olan da bunun ne olduğunu bilmememdi. Ne var ki, o yarıda kalmışlık duygusunu bütün ağırlığıyla yüreğimde hissediyordum. 'Keşke başka türlü yaşasaydım' dedim kendi kendime. Bilinçle söylenmiş sözler değildi bunlar. Öylesine dökülüvermişti ağzımdan. Bu uçakla birlikte yanıp gidecektim. Birkaç gösterişli ölüm ilanından sonra kimse beni hatırlamayacak, şu dünyada Kenan Sorgun'un yaşadığı bile bilinmeyecekti. O anda sizleri anımsadım. </p>
<p class="calibre1">Daha doğrusu evleneyim diye bana verdiğiniz öğütleri. 'Keşke söylediklerini dinleseydim' dedim, 'hiç değilse geride bir çocuğum olurdu.' Sonra bunun çok bencil bir düşünce olduğunu fark ettim. Öldüğümü öğrenince çocuk üzüntüden kahrolacaktı. Fikir yürütmeyi sürdürecektim ki, ön cama sert bir cismin çarptığını fark ettim. </p>
<p class="calibre1">Cam patlayacak diye panikleyerek, ellerimi yüzüme kapatıp başımı öne eğdim. Cam patlamadı, başımı kaldırınca cama çarpan nesnenin basınçlı köpük olduğunu fark ettim. Küçük havaalanının çalışanları yangın söndürücüleriyle tam zamanında yetişmişti. Sanki o küçücük kabinde beni göremezlermiş gibi, 'Buradayım, buradayım' diye sevinçle bağırmaya başladım." </p>
<p class="calibre1"/>
<p class="calibre1">Kenan bunları, kazadan sonra kaldırıldığı hastanede anlatmıştı bize. Ellerinde, kollarında üçüncü derece yanıklar, alnında kocaman bir şiş vardı. Şansı yine yardım etmiş, kaza onun ne yüzüne ne de bedenine kalıcı zarar vermişti; gelin görün ki düşüncelerinde, davranışlarında önemli değişiklikler meydana getirmişti. </p>
<p class="calibre1">Görünüşe bakılırsa hiç de kötü değişiklikler değildi bunlar. Ama yalnızca görünüşte... Gerçekte bu değişikliklerin üçümüzün de basma çorap örecek bir felaketi hazırladığım nereden bilebilirdik? </p>
<p class="calibre1">Neyse biz öykümüze dönelim... Elli yıldır yaşadığı onca olayın, onca ilişkinin olgunlaştıramadığı bizim Kenan bir kaza sonucunda sanki birdenbire aklı başında bir adam olup çıkıvermişti. Atalarımız boşuna dememişler, "Bir musibet, bin nasihatten iyidir" diye. Yine de Kenan'ı yakından tanıyan, onun nasıl tutarsız olduğunu bilen bir arkadaşı olarak söylediklerini temkinli karşıladım. Şu anda kazanın etkisiyle böyle konuşuyor olabilirdi. Hastaneden çıktıktan sonra bu söylediklerini unutup, yine acayip bir işin peşine takılabilirdi. Fakat yapmadı. Oğlan gerçekten de farklılaşmıştı. İmam Adnan Sokak'taki ofisine daha sık uğramaya, fotoğraf işine daha fazla zaman ayırmaya başladı. Bizimle görüşmeye bile sırtında fotoğraf çantasıyla geliyordu. </p>
<p class="calibre1">"Sigortacılığı bırakıp fotoğrafçı dükkânı açacaksın galiba" diye takıldığımızda, "Alay etmeyin oğlum, önümüzdeki sonbahar İstanbul'daki kiliseleri konu alan bir sergi açacağım" dedi. </p>
<p class="calibre1">Kenan daha önce de çeşitli fotoğraf sergileri açmıştı, ama ne ben ne de Nihat hiçbirinde bu kadar istekli olduğunu hatırlamıyorduk. Yok yok, bu oğlanda bir tuhaflık vardı. Baksanıza, içimizde en konuşkanımız olan Kenan, laf bu konuya gelince ketumlaşıyor, düşündüklerini, amaçladıklarını anlatmaktan kaçınıyordu. İçinde bulunduğu yeni durumla ilgili yaptığı en ayrıntılı açıklama hastanede söyledikleriydi. Kenan'ın yeni halinden memnun olan Nihat ve ben, büyü bozulur korkusuyla ona soru da soramıyorduk. Aslında Nihat'a kalsa çoktan Kenan'ı soru bombardımanına tutmuştu, neyse ki benim ısrarım üzerine sessiz kalmayı seçmiş, ikimiz de arkadaşımızın kendiliğinden bir açıklama yapmasını bekler olmuştuk. Beklememizin karşılığını da görecek, biraz uzun sürse bile sonunda merakımızı giderecektik. </p>
<p class="calibre1">Kenan planladığı gibi "İstanbul'daki Kiliseler" konulu fotoğraf sergisini eylül ayının serin günlerinden birinde Tünel yakınlarında, Cenevizlilerden kalma eski şarap mahzeninden yapılma bir salonda açtı. </p>
<p class="calibre1">Serginin açılış kokteyline gazeteciler ile sanat dünyasından seçkin bir topluluk davet edilmişti. İyi giyimli beylerin, güzel kadınların arasında televizyon kameraları dolanıyor, flaşlar ardı ardına patlıyordu. Para nasıl çarçur edilir konusunda gerçek bir uzman olan Kenan muhteşem bir açılış kokteyli hazırlamıştı. Kokteyl boyunca ülkenin en iyi caz orkestrası enfes parçalar çalıp durmuştu davetlilere. Adı kokteyldi, ama birbirinden alımlı hanım görevlilerin hizmet sunduğu, neredeyse istediğiniz her türlü yiyeceği, içeceği bulabileceğiniz bu davete şölen demek daha doğruydu. </p>
<p class="calibre1">Oğlumuz Burç'u yalnız bırakamayacağımız için karım Gülriz evde kalmıştı; oysa Nihat'ın eşi Melek, yanına edebiyat camiasından iki arkadaşını da alarak erken saatlerde damlamıştı salona. Kocası Nihat ve ben, Ayvansaray Panagia Rum Ortodoks Kilisesi'nin kapısını gösteren bir fotoğrafın önünde dururken yaklaştı yanımıza. </p>
<p class="calibre1">"Merhaba" dedi ikimize birden sonra bana döndü. "Nasılsın, eşin nasıl?" </p>
<p class="calibre1">"Merhaba, sağ ol iyiyim. Gülriz de iyidir. Çok selamları var. Sen de iyi görünüyorsun." </p>
<p class="calibre1">"İyi olmaya çalışıyoruz işte." Duraksadı. "Burç ne yapıyor?" Sesinin tınısı içtenlik kazanmıştı. "Sağlığı yerinde, değil mi?" </p>
<p class="calibre1">Okulda çıkan sorunu Nihat ona anlatmış olmalıydı. Oğlumun okulunda kavga çıkmıştı. Burç da birini iteklemişti. Öğretmen, aynı davranışta bulunan normal çocuklara bir uyarı bile vermezken, Burç Down sendromlu olduğu için onu suçlamıştı. Okul müdürü de beni yanına çağırmış, uygun bir dille oğlumu özürlüler için eğitim veren özel bir okula götürmemin daha yararlı olacağını söylemişti. Fakat bunu istemiyordum. Oğlumun zekâsı yerindeydi. Hatta okuldaki birçok şımarık öğrenciden daha zekiydi. </p>
<p class="calibre1">Derslerine bakıldığında bu açıkça görülebilirdi. Öteki çocuklar başarıyorsa Burç da başarabilirdi. Down sendromu var diye oğlumun geride kalmasına izin veremezdim. Normal çocuklar nasıl eğitim alıyorsa Burç da aynısını alacaktı. Bunun için gerekli desteği, konuşma terapisini, fizik tedaviyi, pedagog yardımını zaten ona sağlıyorduk. Bu nedenle müdüre oldukça sert çıkmıştım. Müdür kem küm etmeyi sürdürünce de olayı basına sızdırırım, diyerek açıkça tehdit etmiştim. Tehdidim işe yaramış, oğlumu rahat bırakmışlardı. Sanırım Melek bu olayı duymuştu. Yıldızımız hiç barışmasa da tıpkı Nihat gibi, Melek'in de Burç'a yönelik içten duygular taşıdığını biliyordum. Dostça omzuna dokundum. </p>
<p class="calibre1">"Sorun kalmadı, Burç şu sıralar oldukça iyi." </p>
<p class="calibre1">"Sevindim" dedi. </p>
<p class="calibre1">"Dize ne yapıyor? Dersleri iyi mi?" diye sordum. </p>
<p class="calibre1">"İyi, iyi" dedi. Melek sorumu yanıtlarken, bakışlarım onu bekleyen arkadaşlarına kaymıştı. Daha doğrusu arkadaşlarından hanım olanına öteki durmadan sigara içen, şişman, kısa boylu, kirli saçlarını atkuyruğu yapmış çirkin bir herifti. Kadın ise şaşırtıcı şey, dikkatleri üzerine çekecek kadar güzeldi. Siyah bir ceketle, aynı kumaştan bir etek vardı üzerinde, içine de kül rengi bir bluz giymişti. Kumral kaşların altından insana içtenlikle bakan su yeşili, hafif çekik gözler, minik bir burun. Kalın olmayan ama bu güzel yüzü tamamlayan pembe dudaklar. Bal rengi saçları oval yüzünü çevreleyerek, omzuna kadar düşüyordu. Koyu renk kumasın üzerinde saçlarının rengi açılıyor, adeta sarıya dönüşüyordu Güzel olmasının dışında, kadının öyle bir havası vardı ki, sanki bakmayın bunların yanında durduğuma, aslında başka dünyaların insanıyım, der gibiydi. Giysileri yüzünden onun bir bankada çalışıyor olabileceğini düşündüm. İyi de bir bankacının Melek gibi birinin yanında ne işi olabilirdi? Gözlerim kadının üzerinde bunları düşünürken, Melek durumu fark etmiş </p>
<p class="calibre1">olmalı ki, "Selim, seni arkadaşlarımla tanıştırayım" dedi. </p>
<p class="calibre1">Melek'ten hiç böyle bir davranış beklemediğim için hazırlıksız yakalanmıştım, ama çabuk toparlandım. </p>
<p class="calibre1">"Arkadaşım Katya" dedi Melek başıyla güzel kadını işaret ederek, "kendisi Rus'tur." </p>
<p class="calibre1">"Rus mu?" diye irkildim. </p>
<p class="calibre1">Melek beni yanlış anlamıştı, dudaklarında iğneleyen bir gülümseme belirdi. </p>
<p class="calibre1">"Evet Rus" diye yineledi meydan okuyan bir ses tonuyla. "Katya sanat yönetmenidir, aynı zamanda çok iyi bir çevirmendir. Lermantov'dan, Puşkin'den çeviriler yapar." </p>
<p class="calibre1">Sessiz kalmamı ağzımın payını verdiğine yorumlamış olacak ki yanındaki tombul arkadaşını işaret ederek sürdürdü sözlerini. "Sıtkı Koral da bizim şair arkadaşlardan." </p>
<p class="calibre1">Melek konuşurken, Katya kumral kaşlarının altındaki çekik gözlerini yüzümüze dikmiş kendinden emin bir gülümsemeyle bizi süzüyordu. </p>
<p class="calibre1">"Kocamı tanıyorsunuz" dedi Melek. Şimdi kendi arkadaşlarına dönmüştü. "Selim de onun çocukluk arkadaşıdır." </p>
<p class="calibre1">Şair arkadaşlardan Sıtkı nedense düşman gözlerle kalp kalbe karşıdır, aslında ben de heriften hiç hazzetmemiştim beni süzerken, Katya gülümseyerek elini uzattı. </p>
<p class="calibre1">"Memnun oldum" dedi. Türkçe'yi hoş bir aksanla konuşuyordu. </p>
<p class="calibre1">"Ben de" diyerek kadının uzattığı eli sıktım. Katya'yla tokalaşınca başka çaresi kalmayan şair arkadaş da ayıp olmasın diye uzattı elini. Onun elini sıkarken, Katya, Nihat'la selamlaşıyordu. Bakışlarımı şişman şairin sıkıntıyla beni süzen kahverengi gözlerinden kaçırıp Katya'ya çevirdiğimde, "Puşkin'in 'Çingeneler' şiirinin eski bir basımını buldum" diye anlatıyordu Nihat. "Kitabın kapağı yok, baştaki sayfalar yıpranmış, çevirenin adı okunmuyor. Bir dostum Hasan Ali Ediz ya da Nâzım Hikmet çevirisi olabileceğini söyledi. Senin için saklıyorum, bir ara uğra da al." </p>
<p class="calibre1">"Öyle mi?" diyen Katya'nın su yeşili gözleri sevinçle aydınlandı. 'Ben de sizinkilerin Puşkin'i nasıl çevirdiğini merak ediyordum." </p>
<p class="calibre1">Kendisine baktığımı fark edince, gülümseyerek bana döndü. Konuşmamak kabalık olurdu. </p>
<p class="calibre1">"Demek Rus'sunuz?" diye aptalca bir soru sordum. </p>
<p class="calibre1">"Evet. Rusları tanır mısınız?" </p>
<p class="calibre1">"Yoo tanımam. Ama babamın ailesi Bulgaristan'dan göçmüş. Babam biraz Rusça bilirdi. Yıllar önce galiba bir de Rus ortağı varmış." </p>
<p class="calibre1">"Siz ne iş yapıyorsunuz?" </p>
<p class="calibre1">"Tekstil işi." </p>
<p class="calibre1">"Yok canım Selim her zamanki gibi mütevazı davranıyor" diyerek lafa girdi Nihat. "AZYA markasını duymadın mı? O firmanın sahibidir kendisi." </p>
<p class="calibre1">Katya buna çok şaşırmadı. </p>
<p class="calibre1">"Demek modacısınız?" diye sormakla yetindi sadece. Nihat bozulmuştu. </p>
<p class="calibre1">"Sadece modacı olur mu canım! Selim'in tüm dünyaya üretim yapan bir fabrikası var... Beyoğlu'ndaki mağazayı görmüşsündür: AZYA." </p>
<p class="calibre1">"Aa biliyorum, şu eski binanın karşısında." </p>
<p class="calibre1">"Rumeli Han'ın" diye hatırlattım. </p>
<p class="calibre1">"O eski binanın adı Rumeli Han mı?" </p>
<p class="calibre1">"Evet, Beyoğlu'nun en eski hanlarından biridir, II. Abdülhamid'in mabeyincilerinden Ragıp Paşa tarafından geçen yüzyılın başlarında yaptırılmış." </p>
<p class="calibre1">Hayranlıkla baktı genç kadın. </p>
<p class="calibre1">"Tarihi iyi biliyorsunuz..." </p>
<p class="calibre1">"Bizim Selim Beyoğlu'nu avucunun içi gibi bilir. Hangi bina kaç yılında, kim tarafından yapılmış sor anlatsın." </p>
<p class="calibre1">Nihat'ın zevzekliği beni utandırmıştı. </p>
<p class="calibre1">"Abartıyor" dedim, "mimarlık okuduğum için bazı bilgiler edinmek zorunda kaldım." </p>
<p class="calibre1">Nihat'ın çenesi açılmıştı. </p>
<p class="calibre1">"Yok canım, Selim çok bilgilidir." </p>
<p class="calibre1">"Malumatfuruş demek istiyor" dedim. </p>
<p class="calibre1">Katya bu sözcüğün anlamını bilmiyordu. </p>
<p class="calibre1">"Ne? Ne?" </p>
<p class="calibre1">"Malumatfuruş, yani kimsenin işine yaramayacak bilgileri toplayıp, ukalalık yapan kimse" diye işi sulandırmak istedim. Ama Nihat izin vermiyordu ki. </p>
<p class="calibre1">"Hiç de değil. Bakma böyle alçakgönüllü olduğuna. Lisedeyken en çalışkanımız oydu." </p>
<p class="calibre1"/>
<p class="calibre1">"Ama en yüksek notu yine de Kenan alırdı" dedim. </p>
<p class="calibre1">Nihat beni övmeyi sürdürecekti ki, Melek araya girdi. </p>
<p class="calibre1">"Selim'in öğrencilik yıllarındaki basanlarını sonra konuşuruz. Hadi Katya gidip şu fotoğraflara bakalım." </p>
<p class="calibre1">Melek'in müdahalesine üzülsem mi, sevinsem mi bilemiyordum. Nihat'ın benim üzerimden zevzeklik yapmasını engellediği için mutluydum, ama Katya'yla konuşmayı sürdürmek isterdim. </p>
<p class="calibre1">"Güzel kadın değil mi?" dedi Nihat. O da benim gibi uzaklaşmakta olan Katya'nın arkasından bakıyordu. </p>
<p class="calibre1">"Çok güzel" diye mırıldandım. </p>
<p class="calibre1">"Aslında talihsiz bir kadın. Beş yıl önce bir Türk'le tanışmış. İlk görüşte birbirlerine âşık olmuşlar. Katya, adam için ülkesini bırakıp İstanbul'a gelmiş, evlenmişler. Mutlu bir beraberlikleri varmış, ama adam Ağrı Dağı'na tırmanırken düşüp ölmüş. Katya Rusya'ya dönmemiş. Türkiye'de kalıp kendi mesleğini yapmaya karar vermiş. Bazı reklam şirketlerinde çalışmış, ekonomik kriz nedeniyle şimdi işsiz. Bir yayınevine şiir çevirileri yapıyor. Galiba bizim Melek'in şiirlerini de Rusça'ya çevirecek..." </p>
<p class="calibre1">Nihat kadın hakkında bilgiler verirken, Katya'yı izlemeyi sürdürüyordum. Üçü birlikte fotoğraflara bakıyorlardı. Katya büyük bir ilgiyle yaklaşıyordu fotoğraflara, öteki ikisi işi alaya vurmuşlardı. </p>
<p class="calibre1">Gülümseyişlerinden, ne gülümseyişi arada bir hiç çekinmeden koyverdikleri kahkahalarından, fotoğrafları beğenmedikleri, bizim Kenan'ı küçümsedikleri ortaya çıkıyordu. Katya onlara katılmıyordu, yüzündeki memnuniyetsiz ifadeden yaptıklarını onaylamadığı anlaşılıyordu. Ötekiler daha da azıtınca, Latin Katoliklerin görkemli ibadethanesi Sen Antuan Kilisesi'nin arka cephesini gösteren fotoğrafla ilgileniyormuş gibi yaparak, aralarındaki mesafeyi açtı. Ötekilerin çok umrunda değildi zaten. Melek, kocası Nihat gibi Katya'yı da çoktan unutmuştu. Fotoğraflarla yeterince dalga geçtikten sonra alaycı gözlerle davetlileri süzüp, kendi aralarında gülüşmeyi sürdürdüler. </p>
<p class="calibre1">Nihat derin derin iç geçirerek rakı kadehlerini ardı ardına mideye indirirken, ben hâlâ Katya'yı izliyordum. </p>
<p class="calibre1">Meleklerden iyice uzakta kalmıştı. Bir ara fotoğrafları bırakıp, kalabalıkta birine bakmaya başladı. Baktığı yöne dönünce, bizim Kenan'ı gördüm. Kenan elinde bir cin kadehi, Katolik Ermenilerin Beyoğlu'ndaki en büyük kilisesi olan Surp Onan Voskiperan Kilisesi'nin içini gösteren bir fotoğrafın önünde yaşlıca bir adamla konuşuyordu. Katya'nın bakışlarında hayranlık mı vardı, yoksa sadece merak mi, anlamak zordu. Fakat biraz düşününce Katya gibi bir kadının Kenan'dan hoşlanacağı sonucuna kolayca varılabilirdi. Kenan, bu fotoğrafları çeken adamdı, bu topluluğun varlık nedeniydi, gecenin yıldızıydı. Öyle olmasa bile kırçıllaşmaya başlayan kıvırcık siyah saçları, bir parça alaycı ama her zaman kendinden emin bakan ışıltılı gözleri, ortadan biraz uzun, uyumlu bedeniyle oldukça yakışıklıydı. Kahverengi kadife ceketinin içine giydiği be gömlek, bu giysiyi tamamlayan siyah kot pantolonla her zamankinden daha dinç görünüyordu. Spor giyinerek genç görünmeye çalıştığını düşündüm. Oysa buna ihtiyacı yoktu, içimizde en genç gösteren oydu. Yalnızca genç mi, en yakışıklımız, en çekicimiz, en etkileyicimiz de oydu. </p>
<p class="calibre1">Katya ona bakarken kıskançlığa benzer bir duyguya kapılır gibi oldum, ama hemen kendimi toparladım. </p>
<p class="calibre1">Bu çok saçmaydı. Kenan benim en yakın arkadaşımdı, ayrıca ben evli bir erkektim, üstelik karımı da seviyordum. Ne kadar güzel, ne kadar çekici olursa olsun hiçbir kadınla ciddi bir ilişki düşünemezdim, hele şu sıralar bırakın ciddi ilişkiyi, bir gecelik aşklara bile hazır değildim. Hem bu türden ilişkilere ihtiyacım da yoktu. Mutluluk, yetinmeyi bilmektir. Belki de Katya'nın bu denli ilgimi çekmesi güzel olmasından çok Rus olmasıyla ilgiliydi... Nedeni ne olursa olsun gece boyunca ben, bu güzel kadına, o da, Kenan'a bakmayı sürdürdü. Evet, ne yazık ki ona her bakışımda gözlerini Kenan'a kenetlenmiş olarak buluyordum. </p>
<p class="calibre1">Kenan ise Katya'nın farkında değildi. Büyük bir heyecan içinde gazetecilerle, eleştirmenlerle konuşuyor, herkese gülümseyerek insanlara hoş görünmeye çalışıyordu. Bu sergiden beklentisinin çok büyük olduğunu anlıyordum. Kenan daha önceden de pek çok fotoğraf sergisi açmıştı. Onların hiçbirinde bu denli heyecanlı olmamıştı. Bu serginin ötekilerden farkı neydi? O gece fırsat bulup soramadım tabiî. Ama, daha önce de söylediğim gibi çok geçmeden Kenan, Nevizade Sokak'taki İmroz Meyhanesi'nin önünde, insanı yakmadan tatlı tatlı ısıtan sonbahar güneşine karşı kurulmuş bir masada olan biteni anlatacaktı bize... </p>
<p class="calibre1"/>
<p class="calibre1">Üçüncü bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">İmroz Meyhanesi'nde buluşma önerisi Kenan'dan gelmişti. Telefondaki sesinde bir bozgun havası seziliyordu. Aslında o gün rakı içecek halim yoktu. Gülriz oğlumuz Burç'u fizik tedavisine götürecekti. Ben de eve erkenden gidip son günlerde olanlar hakkında düşünmek istiyordum. Üstelik içtiğimde ertesi gün başım ağrıyor, kendimi iyi hissetmiyor, dikkatimi işe veremiyordum. Fakat Kenan'ın gergin olduğunu fark edince, dertleşmek istediğini anladım. İhtiyaç duyduğumuzda Kenan hep yanımızda olurdu. Benim de arkadaşımın yanında olmam gerekiyordu. Nihat'ın öneriyi daha başından kabul ettiğinden de emindim. </p>
<p class="calibre1">Nevizade Sokak'a girip yazdan kalan bu sonbahar ikindisinde İmroz Meyhanesi'nin önüne sıralanmış </p>
<p class="calibre1">masalardan birinde, Nihat'ı gördüğümde yanılmadığımı anladım. Masa, deniz börülcesinden radikaya, ahtapot salatasından lakerdaya, sardalye salamuradan salataya, kavundan beyaz peynire kadar çeşitli mezelerle donatılmıştı, demek ki epeydir buradaydı. İkindi güneşine sırtını veren Nihat, mevsim salatasına limon sıkmakla meşgul olduğu için yaklaşıncaya kadar beni fark etmedi. Önünde duran bardakta rakının yarılanmış olduğunu görünce, "Ne o, bizsiz mi başladın içmeye" diye takıldım. </p>
<p class="calibre1">Başını kaldırıp, yüzüme baktıktan sonra, "Erken çıktım be Selim" dedi. Gözlerini kısıp, altdudağını sarkıtarak söylemişti bunları. Sıkıntılı olduğu anlarda hep böyle yapardı. Artık sizin de tahmin edebileceğiniz gibi Nihat için sıkıntı genellikle para demekti. Daha iki ay önce taşındığı yeni evin kirasını ödemek için benden borç istemişti. Şimdi yeniden para istemek zoruna gidiyor olmalıydı. Bu gece kötü geçecek diye düşündüm; Kenan da, Nihat da keyifsiz. Sanki kendi derdim yetmezmiş gibi bir de bunların meseleleriyle uğraş. Ama mademki gelmiştim, ilgili arkadaş rolünü sonuna kadar oynamam gerekiyordu. </p>
<p class="calibre1">"Tatsızsın?" dedim karşısındaki iskemleye çökerken. "İşler yolunda gitmiyor mu?" </p>
<p class="calibre1">Sesimin bıkkın çıktığının farkındaydım. Kötü bir başlangıç olmuştu, ne yapayım, daha fazlasını beceremiyordum. Nihat da anında fark etmişti halimi. Belki de bu nedenle konuyu geçiştirmeye çalıştı. </p>
<p class="calibre1">"Yok be, dükkânda otur otur, bunaldım biraz." </p>
<p class="calibre1">Anladım, bugün benden para istemeyecekti. Bu, Kenan'ı deneyecek anlamına geliyordu. Doğrusu da buydu. Üst üste aynı kişiden borç almak hiç de adil değildi. Bir benden, bir ondan almalıydı. Çok deşmemeye karar vererek, kadehime büyük bir dikkatle iki parmak rakı doldurdum. </p>
<p class="calibre1">"Ooo çok koydun be" diye takıldı Nihat. "Dikkat et sarhoş olacaksın." </p>
<p class="calibre1">Yanıt vermeye hazırlanıyordum ki, birinin omzuma dokunduğunu fark ettim, başımı çevirince Kenan'ın gergin yüzüyle karşılaştım. </p>
<p class="calibre1">"Kusura bakmayın geciktim. Geri zekâlı menajerimle konuşuyordum." Yanımdaki iskemleye otururken sürdürdü konuşmasını. "Yok efendim basın beni sevmiyormuş, züppe buluyormuş, sanatçılık konusunda samimi olduğumu düşünmüyormuş, fotoğrafçılığı tıpkı bungie jumping gibi eğlence olsun diye yapıyormuşum. Beceriksiz puşt..." </p>
<p class="calibre1">Durdu, önüne iki bardak çekti. Nihat ondan önce davranıp doldurdu kadehini. Nihat'ın Kenan'dan para isteyeceği kesinleşmişti. Kenan kadehe dökülen rakının miktarına baktı, Nihat tam istediği kadar doldurmuştu, sesini çıkarmadı. Her zamanki gibi suyu yanındaki bardağa koydu. Kenan rakıyı sek severdi. </p>
<p class="calibre1">"Hadi sağlığınıza" diyerek kaldırdı kadehini; biz de uyduk. </p>
<p class="calibre1">İçkisini yudumlayıp kadehi masaya koyarken, menajeriyle yaptığı konuşmayı anlatmayı sürdürdü. </p>
<p class="calibre1">"Gerçi söyledikleri yalan da değil. O gazetecilerin, fotoğraf sanatçılarının, eleştirmenlerin hiçbiri çekemiyor beni. Abi anlayamıyorum bu herifleri. Sanatçı olmak için illa açlıktan nefesinin kokması mı gerekiyor? Alayı ibne bunların, alayı orospu çocuğu... Ama kabahat bende, niye çağırıyorsun kokteyline? Adam yerine koydun mu, böyle olur işte..." </p>
<p class="calibre1">Güya bize anlatıyordu, ama ne fikrimizi soruyor ne de konuşmasına ara veriyordu. Konuştukça da öfkesi artıyordu. Sonunda dayanamayıp gülmeye başladım, biraz geç de olsa Nihat da bana katılma cesaretini gösterdi. Önce hafiften başlayan gülüşmelerimiz giderek bir krize dönüştü. İki arkadaş kahkahaları koyverdik. </p>
<p class="calibre1">"Ne gülüyorsunuz lan?" diye çıkıştı Kenan. Kimin umurunda, film kopmuştu bir kere. Artık istesek de duramıyorduk. Baktı olmayacak, </p>
<p class="calibre1">"Gülün lan ibneler" dedi, "siz de az puşt değilsiniz zaten." </p>
<p class="calibre1">Ama bunu söylerken kendisi de gülmeye başlamıştı. Kriz geçene kadar güldük. Gülmekten gözlerimde beliren yaşları masadaki peçetelerden biriyle silerken sordum: </p>
<p class="calibre1">"Ne oldu oğlum, niye bu kadar kızdın? Şu işi başından anlatsana." </p>
<p class="calibre1">"Anlatayım da tekrar gülün değil mi?" diye tatlı tatlı sitem etti. Fakat anlatacağını o da, Nihat da, ben de biliyorduk. </p>
<p class="calibre1">"Fena mı oldu oğlum, bak güldük biz de rahatladık, sen de." </p>
<p class="calibre1">Konuşan Nihat'tı. Kenan'ı hoş tutacaktı ya, yalakalığı sonuna kadar sürdürürdü artık. </p>
<p class="calibre1">"Keşke rahatlasam ya" dedi. Gülmeyi kesmiş, yine o sıkıntılı yüz ifadesini takınmıştı. "Aklıma tüküreyim, nereden bulaştım şu fotoğraf işine?" </p>
<p class="calibre1">Tabağıma beyazpeynir aldıktan sonra, "Ben söyleyeyim" dedim alaycı bir tavırla. Başımla Nihat'ı gösterdim. "İşte bu herifin yüzünden. O öğretmedi mi fotoğrafçılığı sana." </p>
<p class="calibre1">Ahtapot salatasını çiğnemekte olan Nihat'ın lokmaları boğazında kaldı. Kenan'ın kaş altından dik dik kendisine baktığını görünce, ağzındakileri hızla yutarak savunmaya geçti. </p>
<p class="calibre1">'"Yapma Selim, benim ne suçum var? Kenan kendi öğrenmek istemedi mi fotoğraf çekmeyi?" </p>
<p class="calibre1">"Doğru söylüyor. Onun bir suçu yok" diyerek Nihat'ı rahatlattı Kenan. "Ne bok yediysem kendi kendime yedim. Ama olmadı abi. Olacağı da yok." </p>
<p class="calibre1">"Oğlum sen de çok acele ediyorsun" diyerek çattım. "Biraz sabret, biraz daha fotoğraf çek, birkaç sergi daha aç." </p>
<p class="calibre1">"Daha kaç sergi açayım be Selim? Bu benim onuncu sergim. Yolları çektim, dağları çektim, kuşları çektim, gölleri çektim, yaylaları çektim, ağaçları çektim, yaşlı kadınları, genç kızları, çocukları çektim. Daha ne çekeyim abi? Adamlar ilgi göstermiyorlar işte. Kokteyle gelen televizyoncuları, gazetecileri gözlerinizle gördünüz. Kaç kamera dolaşıyordu ortalıkta, kaç flaş patladı. Ertesi gün tek bir haber çıkmadı televizyonlarda. Gazetelerde de küçücük haberler; o da sanat sayfalarının köşelerinde. Ne bir eleştiri var ne bir değerlendirme. Yok abi, adamlar bizi görmezden geliyorlar. Ciddiye almıyorlar. Bizim menajere göre, yaşam tarzım onları sinirlendiriyormuş. Ne yapayım abi, bu saatten sonra yaşam tarzımı mı değiştireyim? </p>
<p class="calibre1">Özür mü dileyeyim heriflerden? Söyleyin abi ne yapayım?" </p>
<p class="calibre1">İkimizin de yüzüne bakarak sormuştu sorusunu; yanıtlayan Nihat oldu: </p>
<p class="calibre1">"Niye özür dileyesin oğlum. Yanlış olan sen değilsin ki onlar." Kenan'ın bakışlarında hiçbir değişiklik olmadığını görünce bana döndü. "Öyle değil mi abi, bu sanat camiası bozuktur. Her türlü puştluğu, envai çeşit entrikayı yaparlar, ne ararsan var bunlarda..." </p>
<p class="calibre1">Nihat konuşmasına tepki alamayınca sustu. Bir süre üçümüz de sustuk. Sessizliği bozan ben oldum. </p>
<p class="calibre1">"Yahu Kenan bu fotoğraf meselesi çok mu önemli?" </p>
<p class="calibre1">"Önemli Selim" dedi. Hiç duraksamadan yanıtlamıştı. Soran bakışlarımla karşılaşınca açıklamaya başladı. </p>
<p class="calibre1">"Çok önemli abi. Şu uçak kazasını hatırlıyorsunuz değil mi? Hani ölmekten son anda kurtulmuştum. Ne olduysa orada oldu... Allah kimsenin başına vermesin, korkunçtu. Alevlerin cehenneme döndürdüğü o kabinde oturmuş çaresizlik içinde ölümü beklerken bütün hayatım gözlerimin önünden geçti." </p>
<p class="calibre1">Kederli hali bana dokunmuştu; geçiştirmek için, "Biliyoruz Kenan, bunları daha önce anlattın" dedim. </p>
<p class="calibre1">"Hepsini anlatmadım. O kabinin içindeyken, ilk kez bir hiç olduğumu anladım. O kadar para pul, mal mülk, yaşadıklarım, anılar filan, hepsi hiçti. Öldüğümde benden geriye sadece bir hiç kalacaktı. Evet, kocaman bir hiç. Yaşadığımı kanıtlayan ne bir belge ne bir iz ne de bir işaret bırakacaktım. Aynı babam gibi. Hatta babamdan da kötü. Sonuçta bir işe yaramasam da o beni bırakmıştı geriye. Öyle ya da böyle onun adını yaşatıyordum. Fakat öldüğümde benden geriye hiçbir iz kalmayacaktı. Bir rüzgâr gibi silinip gidecektim." </p>
<p class="calibre1">"Kafayı niye ölüme takıyorsun abi? Daha biz genciz" diye Nihat itiraz edecek oldu, yanıt hazırdı: </p>
<p class="calibre1">"Ama öleceğim, siz de öleceksiniz. Çocuklarınız da ölecek, insanlar bizi unutacak. Yüz yıl, bilemedin yüz elli yıl sonra kimse bizim yaşadığımızı bilmeyecek. Var mıydık, yok muyduk belli olmayacak." </p>
<p class="calibre1">Yine saçmalamaya başlamıştı Kenan. </p>
<p class="calibre1">"Eee" diye mırıldandım. </p>
<p class="calibre1">"Eee'si, ben unutulmak istemiyorum arkadaş. İnsanlar beni hatırlasın, bu dünyadan Kenan Sorgun diye bir adamın geçtiğini bilsinler istiyorum." </p>
<p class="calibre1">"Yani bir nevi ölümsüzlük istiyorsun" diye tamamladı Nihat'ın sesinde belli belirsiz alaycı bir tını vardı. </p>
<p class="calibre1">Ama Kenan kendini öyle kaptırmıştı ki, bunu fark etmedi bile. </p>
<p class="calibre1">"Aynen öyle, bir nevi ölümsüzlük istiyorum" dedi olanca ciddiyetiyle. Onu böyle görünce 10. sınıfta merak sardığımız, daha doğrusu Kenan'ın merak sardığı bizim de onun peşi sıra sürüklendiğimiz tiyatro serüvenini hatırladım. Shakspeare’in Kral Lear'ini oynuyorduk. Kenan başrolü kapmıştı, yani Kral Lear'i oynuyordu. </p>
<p class="calibre1">Kızlarının vefasızlığını gören kral büyük bir yıkım yaşayacaktı. İnanın bana Kenan şimdi o oyundaki gibi yüzünde trajik bir ifadeyle oturuyordu masada. Onun bu hali bana komik geldi. Kendimi tutamadım, yine gülmeye başladım. Bu kez Nihat katılmadı gülmeme, Kenan'ın da yüz ifadesi değişmedi. </p>
<p class="calibre1">"Niye gülüyorsun Selim?" diye sordu. Sesinde meydan okuyan bir ifade vardı. Olsun, benim de geri adım atmaya hiç niyetim yoktu. </p>
<p class="calibre1">"Niye gülmeyeyim Kenan" dedim. Artık onunla ciddi konuşmanın zamanı gelmişti. Herif elli yaşındaydı, ne var ki aklı hâlâ havalardaydı. "Saçma sapan konuşuyorsun abi. Öldükten sonra, seni hatırlasalar ne olur, hatırlamasalar ne olur? Çürüyüp toprağa karışırken, adının anıldığını mı hissedeceksin? Seni alkışlayan ellerin sesini mi duyacaksın? Seni göklere çıkaran yazıları mı okuyacaksın? Bırak Allah aşkına bu işleri, aklını başına topla. Daha genç sayılırsın, sağlığın yerinde, rahatın yerinde, paran var, hayatın tadım çıkarmak dururken niye kafanı böyle abuk sabuk konulara takıyorsun?" </p>
<p class="calibre1">Hayret, lafımı hiç kesmeden dinledi. Kenan'la tartıştığımızda genellikle karşıdakinin söylediklerini sonuna kadar dinlemeye dayanamaz, hemen araya girerdi. Yanıt vermek için sözümün bitmesini bekledi. </p>
<p class="calibre1">"Ben hayatın tadını çıkardım Selim" dedi. Kendinden emin bir adamın ağırbaşlılığı içinde, sözcüklerin üzerine basa basa konuşuyordu. "Sizin gibi filan da değil. Hakikaten hayatın tadım çıkardım. Biliyorsunuz işte, karılar, arabalar, tekneler... Gitmediğim köşe, girmediğim delik, tatmadığım yemek kalmadı şu yeryüzünde. Bir ibneliği denemedim, o da içimden gelmiyor. Yanlış anlama Selim, ama söylediklerinin benim için hiçbir anlamı yok. 'Oğlum senin aklından zorun var' deseniz, anlarım. Sizi de haklı bulurum. Psikologa git derseniz' tamam, ona da giderim. Ama gözünüzü seveyim, şu bayat hayatla, bayat ilişkilerle beni oyalamayın. Size yetebilir ancak bana yetmiyor abi. Yetmiyor işte..." </p>
<p class="calibre1">Kenan bu tonda konuşmaya başladığında onu değiştirmenin imkânsız olduğunu bilirdim, üstelemedim. </p>
<p class="calibre1">Şundan emindim ki üç hafta mı olur, üç ay mı olur, bir süre sonra yine boş bir işe bulaştığını anlayacak, o zaman da sanki bu konuşma hiç yapılmamış gibi, bugün tutkuyla karşı çıktığı pek çok düşünceyi savunacaktı. Fakat şu anda onunla tartışmanın yararı yoktu. Sustum, hiç niyetim olmadığı halde kadehteki rakıyı bitirip, ikincisini doldurdum. Nihat da benim gibi düşünüyor olacak ki, o da sessiz kalmayı seçip rakısına sarılmıştı. Sessizlik uzamaya başlayınca, Kenan usulca dirseğime dokundu. </p>
<p class="calibre1"/>
<p class="calibre1">"Bana kızmıyorsunuz değil mi?" dedi. Sesi yumuşamıştı. "Sizi kırmak gibi bir niyetim yok. Siz benim canımsımız abi. Ben derdimi anlatmaya çalışıyorum." </p>
<p class="calibre1">Gülümseyerek başımı kaldırdım. </p>
<p class="calibre1">"Derdini anlatırken bizi küçümsemesen daha çok memnun olacağız" dedim manidar bir ses tonuyla. </p>
<p class="calibre1">"Yapma be Selim, sizi küçümser miyim oğlum. Biz farklıyız, hepsi bu. Bakma az önce söylediklerime, bazen keşke Selim ve Nihat gibi olabilsem diye düşünüyorum. O zaman hayat daha kolay olurdu. Fakat abi bana büyü mü yaptılar, lanetlediler mi, nedir? Kafam hep bu acayip işlere takılıyor. Bilmiyorum abi, valla bilmiyorum!" </p>
<p class="calibre1">Yüzünde özür dileyen, adeta yalvaran bir ifade belirmişti. </p>
<p class="calibre1">"Olur be" dedim elimi elinin üstüne koyarak. "Canını sıkma. Bu da senin rengin, senin güzelliğin. Hepimiz aynı olsaydık, sıkıntıdan ölürdük." Tek tek ikisinin de yüzüne baktıktan sonra, başımı usulca sallayarak onay istedim. "Yalan mı?" </p>
<p class="calibre1">Sorumu yanıtlamak yerine, "Hadi içelim abi" dedi Kenan. </p>
<p class="calibre1">Kadehleri kaldırdık. Nihat da dalgınlaşmıştı. Konuşacağını hiç sanmıyordum ama, "Aklıma ne geldi biliyor musun Kenan?" dedi. </p>
<p class="calibre1">Masaya oturduğundan beri mezelere dokunmayan Kenan o sırada ekmek tabağına uzanıyordu. </p>
<p class="calibre1">"Ne geldi?" diye öylesine sordu. </p>
<p class="calibre1">"Aslında menajerini haksız yere suçluyorsun. Tamam dallamanın biri olabilir ama herif haklı, bu gazeteciler olay peşindedir. Senin kokteylinde olay yok ki abi! Gazeteci neyi haber yapsın?" </p>
<p class="calibre1">Kenan söylenenleri pek önemsememişti. Aldığı ekmeğin üzerine tereyağını sürerken, "Ne yapacaktık Nihat?" diye sordu. "Olay olsun diye kokteylde kavga mı çıkaracaktık, davetlileri mi dövecektik, cinayet mi işleyecektik?" </p>
<p class="calibre1">Sesi hem alaycı hem de gergindi. </p>
<p class="calibre1">"Tam üstüne bastın" diye atıldı Nihat. Kenan gibi ben de gözlerimi ona diktim. İşaret parmağım Kenan'a uzatarak heyecanla açıklamaya başladı. "Evet abi, işte bu. Bak, sen de söyledin, gazetecilerin ilgisini çekmek için bize gereken cinayettir." </p>
<p class="calibre1">Cinayet lafı tüylerimi diken diken etmeye yetmişti, ne saçmalıyordu bu salak! Benim düşüncelerime Kenan tercüman oldu. </p>
<p class="calibre1">"Lan, sen benden de manyakmışsın be" dedi sinirli sinirli gülerek. Bir elinde kızarmış ekmek, bir elinde ucu tereyağına batırılmış bıçak, hâlâ yemeğine başlayamamıştı. "Gazetecilerin ilgisini çekelim diye katil mi olacağız?" Bana döndü. "Duydun mu Selim? Seninki adam öldürelim diyor." </p>
<p class="calibre1">Yanlış anlaşılmış olmanın verdiği huzursuzlukla, "Kim adam öldürelim diyor?" diye homurdandı Nihat. </p>
<p class="calibre1">"Ya ne diyorsun oğlum?" Elindekileri tabağa bıraktı Kenan. Anlaşılan bugün karnını doyuramayacaktı. "Az önce gazetecilerin ilgisini çekmek için bize gereken cinayet demedin mi?" </p>
<p class="calibre1">"Dediiim, ama cinayeti biz işleyelim demedim." </p>
<p class="calibre1">Kenan işi iyice alaya vurdu. </p>
<p class="calibre1">"Kiralık katil mi tutacağız?" </p>
<p class="calibre1">"Yok kardeşim; ne katili ne cinayeti! Dinlemiyorsun ki anlatayım." Bana döndü. "Şuna söyle de biraz sussun." </p>
<p class="calibre1">Her zamanki gibi yine arabulucu rolü benim olmuştu. </p>
<p class="calibre1">"Tamam Kenan, bırak da anlatsın. Bu arada sen de karnını doyurursun" dedim. Aptalca bir öneride bulunacağını bile bile yine de Nihat'ın ne söyleyeceğini merak ediyordum. Kenan teslim olduğunu göstermek için önce ellerini havaya kaldırdı, sonra ekmeğine uzandı. </p>
<p class="calibre1">"Abi biliyorsunuz yıllarca adliye muhabirliği yaptım" diye başladı anlatmaya bizimki. "Yıllarca ceset fotoğrafı çektim. Aslında polis gerekli araştırmayı tamamlamadan, bizim cinayet mahalline girmemiz yasaktı, ama Cinayet Masası'ndakilerle ahbap olduğumuz için rahatlıkla giriyorduk. Normalde polis olay mahallinde titiz bir inceleme, araştırma yapmadan ceset kaldırılmaz. Deliller toplanır, cesedin yatışma göre düşme pozisyonu saptanır, olay mahallinin fotoğrafı çekilir. Evet, ceset yerdeyken, ortalık kırık dökük ya da her ne durumdaysa belgelenmelidir. Savcılık önsoruşturmada polisten bunları ister." </p>
<p class="calibre1">Laf uzayınca, ağzındaki lokmayı mideye indirmiş olan Kenan dayanamayıp, "Bunun konumuzla ne ilgisi var?" diye araya girdi. </p>
<p class="calibre1">"Biraz sabır abi, tam oraya geliyorum işte. Cinayet mahallinde çekilen fotoğraflar hazırlık soruşturması dosyasında bulunur. Yani olayın geçtiği bölgenin karakolu uygunsa orada saklanır, yoksa bölge emniyet müdürlüğü arşivine gider. Şimdi kulaklarınızı dört açın, asıl söylemek istediğim konuya geliyorum. Burada, yani Beyoğlu'nda yılda kaç cinayet işleniyor biliyor musunuz?" </p>
<p class="calibre1">"Nereden bilelim oğlum?" </p>
<p class="calibre1">Nihat ilgimizi çektiğinin farkında, başını sallayarak, "Onlarca" diye yanıtladı kendi sorusunu. "Kenan, senin Beyoğlu Emniyeti'yle aran iyi. Başkomiser Cüneyt mi ne, bir adamla görüşüyorsun. Bir ara poligonda atış </p>
<p class="calibre1">talimlerine katılmıştınız..." </p>
<p class="calibre1">"Katılmıştık..." </p>
<p class="calibre1"/>
<p class="calibre1">"Abi sen bu adamdan cinayet dosyalarındaki fotoğrafları istesen verir mi?" </p>
<p class="calibre1">Nihat'ın ne demek istediğini anlamıştım, anlar anlamaz da içimi bir huzursuzluk kaplamıştı. Hepimizin başını belaya sokacaktı bu salak. İşin tuhafı Kenan'ın hâlâ olayı kavrayamamış olmasıydı. Belki o da kavramıştı, ancak emin olmak istiyordu. </p>
<p class="calibre1">"Niye isteyeceğim fotoğrafları?" </p>
<p class="calibre1">"Anlatacağım. İstesen verir mi, vermez mi?" </p>
<p class="calibre1">Kenan bir an düşündü. </p>
<p class="calibre1">"Ne bileyim?" </p>
<p class="calibre1">"Bilmeyecek ne var oğlum. Benim bildiğim Beyoğlu Emniyeti'ne bir sürü yardım yaptın. Camları kırılır, sen taktırırsın; boyaları dökülür, sen boyatırsın. Demek istediğim o senin başkomiser bence senin isteğini kırmaz. Böylece fotoğrafları alırsın." </p>
<p class="calibre1">"Diyelim ki Cüneyt bizi kırmadı, fotoğrafları aldık ne olacak?" </p>
<p class="calibre1">"Ne mi olacak? Abi bir stüdyo tutacaksın, sağlam bir sanat yönetmeni, bir dekoratör bulacaksın, mankenler kiralayacaksın. Cüneyt'ten aldığın resimlerdeki görüntüyü inceden inceye yeniden kurgulayacaksın. Bütün ustalığım göstererek fotoğraflarını çekeceksin." </p>
<p class="calibre1">Kenan'ın ela gözleri heyecanla kıpırdandı, </p>
<p class="calibre1">"Siyah beyaz tabiî" diye dalgın mırıldandı. </p>
<p class="calibre1">"Siyah beyaz" diye yineledi Nihat. "Bak bunu düşünmemiştim." </p>
<p class="calibre1">Kenan'ın bu tehlikeli öneriyi benimsediğini artan bir endişeyle izliyordum. Nihat, benim ruh halimden habersiz, taşı gediğine koymuş adamın hevesi içinde anlatmayı sürdürüyordu. </p>
<p class="calibre1">"Çekimler bitince de 'Beyoğlu Cinayetleri' adı altında bir sergi açacaksın. Bak bakalım, basın ilgi gösteriyor mu, göstermiyor mu? Bütün fotoğrafçılar kıskançlıktan geberecek valla." </p>
<p class="calibre1">Kısa bir sessizlikten sonra, "Ya haklısın galiba" diyerek yerinde kıpırdandı Kenan. "Sergi salonunu da morg şeklinde dizayn ederiz Acayip ilgi çeker." Rakısından bir yudum aldı. "Abi olur bu iş be" diye yineledi neşeyle. Bize değil kendi kendine konuşur gibiydi. "Valla olur." </p>
<p class="calibre1">"Bence olmaz" dedim. Bu iki sözcük soğuk duş etkisi yaratmıştı üzerlerinde. Şaşkınlıklarını fırsat bilip, </p>
<p class="calibre1">"Çocuklar siz delirdiniz mi?" diye çıkıştım. "Cinayetlerden söz ediyoruz burada! Şaka değil, işin ucunda katiller var, sapıklar var, psikopatlar var. Ya biri kafayı takarsa. Kötü kötü konuşmayayım... Canından olursun valla. Sonra maktullerin aileleri var, ya onlar fotoğrafı fark ederse. Milyarlarca liralık tazminat ödemen gerekir. Ayrıca bu ahlakî bir davranış mı sizce? Ölmüş insanların fotoğraflarım kullanarak, ölümsüzlüğü yakalamak. Ya insanlar sizi ahlaksızlıkla, ölü soyuculuğuyla suçlarsa?" </p>
<p class="calibre1">Hâlâ şaşkınlıkları sürüyordu. İkisi de ne söyleyeceklerini bilemiyorlardı, îlk savunma, projenin yaratıcısından geldi. </p>
<p class="calibre1">"Abartıyorsun Selim. Bizim gerçek cinayetlerle bir işimiz yok ki. Bu fotoğraf şu olaydan sonra çekilmiştir diye altına yazmayacağız. Kim bilecek o cesetlerin gerçek maktuller olduğunu? Dolayısıyla ölüleri taciz etmiyoruz. Hem sen demedin mi az önce, öldükten sonra olan bitenin ne önemi var diye? Boşa kaygılanıyorsun..." </p>
<p class="calibre1">Kenan duraksıyordu, Nihat'ın onu yeniden ikna etmesine, bu tehlikeli maceraya sürüklemesine izin vermemeliydim. </p>
<p class="calibre1">"Yanılıyorsun Nihat" diye atıldım. Sesim gereğinden sert çıkmıştı ancak bunun için pişman değildim. "Hadi benim korkularım yersiz. Hadi bu söylediklerim olmadı. Basın da gerçekten sergiye büyük ilgi gösterdi. </p>
<p class="calibre1">Bununla yetinirler mi sanıyorsun? Kenan'ın fotoğrafları nereden bulduğunu sormayacaklar mı?" </p>
<p class="calibre1">"Soracaklar tabiî" diyerek Kenan da katıldı tartışmaya, "ama bunları Başkomiser Cüneyt'ten aldım demeyeceğim ki. Gazetelerde yer alan cinayet haberlerini okuyarak, oradaki fotoğraflara bakarak, kendim kurguladım, diyeceğim." </p>
<p class="calibre1">Kenan'ı kaybediyordum. Ucu görünmeyen bir tünele girmemize ramak kalmıştı. </p>
<p class="calibre1">"Onlar da buna inanacak" diye dudak büktüm. </p>
<p class="calibre1">"Niye inanmasın? Polisiye filmlerdeki cinayet sahnelerinin hepsi gerçek bir olaydan mı alınma? Senaristin hayal gücüne göre öyle bir sahne yaratılmıyor mu? Biz de onu yapmış olacağız. Bu kadar basit." </p>
<p class="calibre1">Basitmiş, bu ikisi gerçekten de manyaktı. Hemen başka bir gerekçe sundum. </p>
<p class="calibre1">"Ya yanında çalışanlar gerçeği söylerse? Mesela tutmayı düşündüğünüz şu sanat yönetmeni... İlk anlaşmazlığınızda basını karşısına alıp, bu fotoğrafları emniyetten aldık derse." </p>
<p class="calibre1">"Onu hiç merak etme" diye beni yatıştırmaya çalıştı Nihat. "Geçen kokteylde gördüğün kadın var ya." </p>
<p class="calibre1">"Hangi kadın?" </p>
<p class="calibre1">"Adı Katya, hatırlasana, şu güzel Rus. O sanat yönetmenidir. Moskova'da okulunu okumuş oğlum. Hem işi çok iyi biliyor hem de sonuna kadar güvenebileceğimiz biri." </p>
<p class="calibre1">"Nasıl güvenebilirsin abi elin Rusuna." </p>
<p class="calibre1">"Niye güvenmeyeyim Selim. Melek'in çok yakın arkadaşı..." </p>
<p class="calibre1">Melek de ne güvenilir kadındır ya, diye geçirdim içimden. </p>
<p class="calibre1">"Kim bu Katya?" diyerek Kenan merakla sordu. </p>
<p class="calibre1"/>
<p class="calibre1">"Senin kokteyle gelmişti. Fakat başın o kadar kalabalıktı ki hatırlamazsın herhalde. Tanıştırırım sizi." </p>
<p class="calibre1">"İşi bilen biri mi? Melek’in şu ağzı laf yapan, aylak arkadaşlarından biri olmasın." </p>
<p class="calibre1">"Onlardan biri olsa önerir miyim sana?" </p>
<p class="calibre1">"Olur tanışalım o zaman. Ben de yarın şu Cüneyt'i bir arayayım. Bakalım ne diyecek?" </p>
<p class="calibre1">Öfkeli gözlerle kendilerini süzdüğümü fark edince, "Kızma be Selim" dedi birdenbire Kenan. "Anlıyorum, başımın belaya girmesini istemiyorsun. Hiç merak etme, bana bir bok olmaz. Neler atlattım ben. Altı üstü bir fotoğraf sergisi açacağız. Hangi katil, hangi sapık, senin kadar ince düşünecek de, çektiğimiz fotoğrafın kendi olayı olduğunu anlayacak. Merak etme abi, buradan bir tehlike gelmez bana." </p>
<p class="calibre1">"Seni filan düşünmüyorum" dedim küskün bir tavırla. "Kendi işimi düşünüyorum. Aklım yeni açacağımız fabrikada. Büyümek lazım. Dünya tekstil pazarı çok acımasız. Bu fabrikayı mutlaka açmalıyım. Fransızlar ortak olmak istiyorlar. Önümüzdeki hafta onlarla görüşeceğim. Onlar olmazsa bankadan kredi almam lazım. </p>
<p class="calibre1">Kabul ederlerse Beyoğlu’ndaki üç katlı binayı ipotek ettirmem gerekecek. Bir yandan da Burç'un sorunları var. Yani başımı kaşıyacak halim yokken bir pisliğe bulaşacaksınız, bir de sizi kurtarmak için uğraşacağım..." </p>
<p class="calibre1">Kendinden emin bir tavır takındı Kenan. </p>
<p class="calibre1">"Biz pisliğe bulaşmayacağız, sen de Fransızlarla birlikte yeni fabrikanı kuracaksın... Sahi paraya sıkışıksan..." </p>
<p class="calibre1">Bilerek küçümser bir hava takındım. </p>
<p class="calibre1">"Sağ ol bu senin karşılayabileceğin gibi bir para değil..." </p>
<p class="calibre1">Hiç alınmadı. </p>
<p class="calibre1">"Olsun, ihtiyaç duyarsan hiç çekinme." </p>
<p class="calibre1">Bakışlarım Nihat'a takılmıştı, borç isteyeceği anlarda yaptığı gibi altdudağını ağzının içine almış </p>
<p class="calibre1">çiğniyordu. Eminim, tam sırası şimdi konuyu açmalıyım diye düşünüyor, ancak bir türlü cesaret edemiyordu. </p>
<p class="calibre1">Keşke pintilik yapmayıp, masaya oturduğumda karşılasaydım şunun ihtiyacını... Fakat artık çok geçti. Bütün huzurumuzu kaçıracak o lanetli süreç başlamıştı. Gün geçtikçe çok daha iyi anlayacaktık bunu. Alışkanlıktan mıdır nedir, Nihat'a bakarken içimde bir acıma duygusu uyandı. Bugün beni çok sinirlendirmişti, yine de ona yardım etmekten kendimi alamıyordum. </p>
<p class="calibre1">"Ben değil de" dedim başımla Nihat'ı göstererek, "sanırım arkadaşın ihtiyacı var." </p>
<p class="calibre1">Derin bir uykudan uyanır gibi, "Ne... neye" diye toparlandı Nihat oturduğu iskemlede. </p>
<p class="calibre1">"Hadi, anlat bakalım" dedim yarı öfkeli, yarı alaycı bir tavırla. "Neymiş sıkıntın?" </p>
<p class="calibre1">"Sıkıntım filan yok" dedi yarım ağız. </p>
<p class="calibre1">"Anlat oğlum" diye üsteledi Kenan. "Bize söylemezsen kime söyleyeceksin?" </p>
<p class="calibre1">"Bizim Dize... Biliyorsunuz burslu okuyor. Geçen sene kaldı ya, bursunu kestiler. İlk taksidi ödedim, ama ikincide..." </p>
<p class="calibre1">"Niye bize anlatmadın" diye çıkıştım. </p>
<p class="calibre1">"Hep size söylüyorum abi, yeterince yardım ettiniz bana. Kendim hallederim diye düşündüm. Olmadı işte..." </p>
<p class="calibre1">Daha fazla açıklamasına izin vermedi Kenan. </p>
<p class="calibre1">"Ne kadar ödemen gerekiyor." </p>
<p class="calibre1">"İki bin dolar kadar." </p>
<p class="calibre1">"Tamam, yarın uğra hallederiz." </p>
<p class="calibre1">"Sağ ol Kenan" dedi Nihat. Sesi titriyordu. Gözlerinin buğulandığını fark ettim. Yutkunduktan sonra bana döndü. "Sen de sağ ol Selim..." </p>
<p class="calibre1">Hava iyice duygusallaşmıştı. </p>
<p class="calibre1">"Eee balıkları ne zaman istiyoruz?" diyerek hepimizi rahatlattı Kenan. </p>
<p class="calibre1">Yanımıza ilk oturduğundaki gergin hali gitmiş, tanıdığımız, bildiğimiz o neşeli adam olmuştu. Ama ben aynı durumda değildim. Kendimizi bir uçurumun kıyısındaymış gibi hissediyordum. Sonunu bilmediğimiz bu tehlikeli serüvene sürüklenmemek için artık tek umudum kalmıştı: Başkomiser Cüneyt'in bu delilerin önerisini reddetmesi. </p>
<p class="calibre1"/>
<p class="calibre1">Dördüncü bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">Ama ne yazık ki, Başkomiser Cüneyt öneriyi reddetmedi; Nihat'ın tahmin ettiği gibi emniyetin çatısının onarılması karşılığında Kenan'a cinayet mahallinde çekilmiş fotoğrafları vermeyi kabul etti. Yapacaklarını onaylamadığım için, Kenan, İmroz'daki yemekten sonra konu hakkında konuşmamaya başlamıştı. Fakat Nihat sağ olsun, neredeyse her gün ofisime uğrayarak gelişmelerden haberdar ediyordu beni. </p>
<p class="calibre1">Başkomiser Cüneyt'in önerilerini kabul ettiğini söylemeye geldiğinde, mağazamın üçüncü katındaki ofisimde karım Gülriz ve oğlum Burçla birlikteydim. Burç, Nihat'ı görünce çılgınlar gibi sevindi. Nihat'ın da ondan geri kalır yanı yoktu. Çocuğu kaptığı gibi havalara kaldırdı. Burç'un çocuklara özgü dizginsiz kahkahaları çalışma odamı çınlatırken, Gülriz de benim gibi mutluluk içinde izliyordu onları. </p>
<p class="calibre1">Gülriz, Kenan'dan daha çok severdi Nihat'ı. Hayır, Kenan'ın çapkınlıklarının dillere destan olmasından, benim de ondan etkilenerek başka kadınlara yöneleceğimden korktuğu için değil; Burç'un Down sendromlu olduğunu öğrendiğimizde Nihat'ın hep yanımızda olmasından. </p>
<p class="calibre1">Kimsenin başına gelmesini istemem; çocuğunuzun özürlü olduğunu bilmek, inanın bana, yeryüzünde karşılaşabileceğiniz en kötü durumlardan biridir. Önce büyük bir şaşkınlık geçirir insan, ardından inkâr başlar; yok, hayır benim çocuğum Down sendromlu olamaz, dersiniz. Doktorların yalan söylediğim, yanıldığını düşünürsünüz. Güvenilir insanlara, kaynaklara başvurursunuz. Güvenilir kaynakların, uzmanların ne kadar acı verici sözler söyleyebileceğine böylece tanık olursunuz. Gerçek karşınıza çılanca, daha doğrusu bundan kaçamayacağınızı anlayınca tarifsiz bir acı, kör bir utanç, insafsız bir öfke kaplar içinizi. </p>
<p class="calibre1">Beşiğinde üzüntünüzden, umutsuzluğunuzdan habersiz uyumakta olan şanssız bebeği görmesem, bir daha bu eve gelmesem diye düşünürsünüz. Ancak bu uzun sürmez, tam tersi bir düşünce belirir kafanızda: eve kapansam dersiniz, hiç dışarı çıkmasam, telefonları açmasam, kimse bana soru sormasa, kimseye açıklama yapmak zorunda kalmasam... İnsanlarla ilişki kurmazsanız, kimse çocuğunuzu görmezse, kimse bu konuda konuşmazsa, tanıdıklarınızın gözlerindeki o tuhaf ifadeyi görmek zorunda olmazsanız, böylece sorununuzun da çözüleceğini düşünürsünüz. Fakat yapamazsınız, insanlardan kaçamazsınız, zaten çözüm de bu değildir. </p>
<p class="calibre1">Günler, geceler boyunca aynı soru yankılanır kafanızın içinde: herkesin çocuğu sağlıklı olarak doğarken, neden benim çocuğum Down sendromlu oldu? Yüzüne karşı söylemeseniz de bütün suçun eşinizde olduğunu düşünürsünüz. Ardından ya bütün suç bendeyse diye bir kuşku düşer içinize. Tanrı'ya, doğaya, yaratıcı olarak bildiğiniz ne varsa, hepsine isyan edersiniz, derken farkına bile varmadan yakarmaya başlarsınız, ardından koyu bir çaresizlik gelir, sonra, çok daha sonra durumu kabullenmeye başlarsınız. </p>
<p class="calibre1">Durumumuzu kabullenmemizde en çok Nihat yardımcı olmuştu bize. Hem de bu konuda uzman olduğundan değil, sadece yanımızda bulunduğu, gözümüzün içine baktığı, elimizi tuttuğu, üzgün olduğunu söylediği için; getirdiği kitaplar hiçbir işe yaramasa da bize bu hastalıkla ilgili onlarca yazılı kaynak bulduğu için; hiç üstüne vazife değilken konunun uzmanlarıyla görüştüğü, öğrendiklerini bizimle paylaştığı için; yalnız olmadığımızı, oğlumuzun Down sendromlu olmasının bizi küçük düşürücü bir durum olmadığını, bunun her anne babanın başına gelebilecek bir durum olduğunu hissettirdiği için; Gülriz'e de, bana da insanların bizi, oğlumuzla birlikte kabul edeceğini kanıtlayan ilk kişi olduğu için. Bu nedenle Kenan ve benimle olan arkadaşlığı bir yana, aile içinde de özel bir yeri vardı Nihat'ın. </p>
<p class="calibre1">Neyse yine dağıttık konuyu. Gülriz, oğlumu göz doktoruna götürünceye kadar Nihat, sanki yaşıtıymış gibi onunla oynadı. Koca adam, yerlerde yuvarlandı, koltukların üstüne tırmandı. Artık pek küçük de sayılmayan Burç'u sırtına alıp ofisin içinde dolandı. Burç da öyle kaptırmıştı ki kendini oyuna, Gülriz'in ısrarı olmasa doktora gitmekten vazgeçecekti. Gülriz'in kaşlarının çatıldığını görünce, hemen toparlandı, bu durumdan hoşlanmadığını gizleyemese de Nihat Amcasının sırtından inip, annesine yöneldi. Onu teskin etmek yine arkadaşıma düştü. </p>
<p class="calibre1">"Hiç merak etme Burç, hafta sonu size geleceğim. Oyunumuza o zaman devam ederiz." </p>
<p class="calibre1">Bir anda dağılıverdi Burç'un kederi. </p>
<p class="calibre1">"Gelecek misin? Sahi gelecek misin?" diye o her zamanki yumuşak tavrıyla sordu. Oğlumun sözcükleri düzgünce sıralamasını izlerken, onun normal çocuklar gibi konuşmayı öğrenmesi için neler yaptığımızı anımsadım. Dil, dudak, çene egzersizleri, katı, pütürlü yemek yeme yarışmaları, dilin dışarı sarkmasını önlemek için ayna karşısında ağız kapatma çalışmaları, sesini ayarlayabilsin diye kulaktan kulağa oyunları. </p>
<p class="calibre1">Şimdi tatlı birer anı gibi hatırladığım bu uğraşlar, o zamanlar sık sık umutsuzluk ve çaresizliğe düşerek ancak her seferinde inatla yeniden uygulamaya başladığımız tedavi yöntemleriydi. Çünkü doktorlar açık konuşmuşlardı: "Oğlunuzla özel olarak ilgilenirseniz, normal çocuklara yakın bir yaşam sürdürebilir. Kendi haline bırakırsanız ne zekâsı ne de bedensel yetenekleri gelişir." Oğlumuzla ilgilenmiştik. Aldığımız sonuç doktorların söylediklerinden daha iyiydi. Şimdi de fizik tedavi, terapi ve arada bir göz kontrolü devam ediyordu. Aklımdan bunlar geçerken Burç, Nihat Amcasıyla ayak üzeri konuşmayı sürdürüyordu: </p>
<p class="calibre1">"Babam büyük puzzle aldı bana. Gelirsen onu da gösteririm." </p>
<p class="calibre1">"Puzzle mı?" dedi Nihat mutlu bir şaşkınlık içinde. "Allaah bayılırım puzzle yapmaya." </p>
<p class="calibre1">Burç çekik gözlerini kısarak, birden ciddileşti. </p>
<p class="calibre1">"Biraz zor ama. Tam 300 parça var." </p>
<p class="calibre1">"Yapma ya! Peki sen parçaları yerine koyabiliyor musun?" </p>
<p class="calibre1">Bakışları annesine kaydı. Gülriz tatlı bir gülümsemeyle destek çıktı oğluna. </p>
<p class="calibre1">"Yapıyorum ama" dedi Burç, "annem de yardım ediyor biraz." </p>
<p class="calibre1">"O zaman mesele yok. Yapamazsam, sen de bana yardım edersin." </p>
<p class="calibre1">Burç'un yüzüne kendinden emin bir gülümseme yayılmıştı. </p>
<p class="calibre1">"Tamam" dedi. Gitmeye hazır, annesinin eline uzanırken daha fazla dayanamayıp kucakladım oğlumu. </p>
<p class="calibre1">"Ne o, babaya bir öpücük vermeden mi gidiyorsun?" </p>
<p class="calibre1"/>
<p class="calibre1">Hiç itiraz etmeden iki yanağımdan öptü beni. Ben de sımsıkı sarıldım oğluma. Biraz fazla sıkmış </p>
<p class="calibre1">olmalıyım ki, "Üff baba" diye söylendi. </p>
<p class="calibre1">"Tamam, tamam, sıkıntılı velet" deyip indirdim yere. </p>
<p class="calibre1">Gülriz çıkmadan önce Nihat'ın elini sıkarak, "Hafta sonu bekliyoruz" dedi. "Unutma." </p>
<p class="calibre1">Eşini getir, demedi. O da benim gibi hiç hazzetmezdi Melek'ten. Gerçi çağırsak da Melek gelmezdi zaten. </p>
<p class="calibre1">Dize'yi severdi sevmesine, ancak annesini çağırmamak için kızını da davet etmemişti. Nihat hiç alınmazdı bu davranışımızdan, bu konuda hiç konuşmamış olsak da sanki ne düşündüğümüzü bilir ve bizi onaylardı. </p>
<p class="calibre1">Bu kez de şaşırtmadı bizi. </p>
<p class="calibre1">"Geleceğim" dedi son derece doğal bir tavırla. "300 parçalık puzzle'ı kaçırır mıyım hiç?" </p>
<p class="calibre1">Gülriz ile Burç odadan çıkınca bana döndü. </p>
<p class="calibre1">"Yahu çok tatlı oldu şu senin oğlan be." </p>
<p class="calibre1">Kapıyı kapatıp, "Öyle" diye onayladım onu, "gerçekten öyle." </p>
<p class="calibre1">Eskiden olsa, bu sözlerin oğlumun Down sendromlu olmasına üzülmemem için söylendiğini düşünürdüm. </p>
<p class="calibre1">Fakat görüldüğü gibi Burç'un öteki çocuklardan hiçbir farkı yoktu. Ben yaşadığım sürece de onlardan farkı olmayacaktı. Oğlumun başkaları tarafından horlanmasına, ezilmesine asla izin vermeyecektim. </p>
<p class="calibre1">"Karnın aç mı?" diye sordum Nihat'a. </p>
<p class="calibre1">"Tokum, buraya gelmeden önce Kenan'ın yanındaydım. Sandviçler aldırmış, onlardan yedim biraz." </p>
<p class="calibre1">Sözü Kenan'dan açtığına göre, birazdan gelişmeleri anlatmaya başlayacaktı. Aslında neler olup bittiğini deli gibi merak ediyordum, ancak kendimi tuttum. </p>
<p class="calibre1">"O zaman birer kahve içelim" dedim. </p>
<p class="calibre1">"Bak, kahveye hayır demem." </p>
<p class="calibre1">Sekreterim Yeşim'e sade kahvelerimizi söyledikten sonra, koltuğuma yaslandım. Ee anlat bakalım, neler oluyor, diye sormama bile gerek kalmadan bizimki başladı dökülmeye. </p>
<p class="calibre1">"Biliyor musun, Başkomiser Cüneyt bize yardım etmeyi kabul etti." </p>
<p class="calibre1">Yaşadığım düş kırıklığını belli etmemeye çalışarak, "Ya! Nasıl kabul etti?" dedim. </p>
<p class="calibre1">"Valla konuşurlarken yanlarında yoktum. Kenan, onu bir öğlen vakti, Hacı Abdullah'a yemeğe götürmüş. </p>
<p class="calibre1">İsteğini açıktan açığa anlatmış. Hiç yadırgamamış Cüneyt. 'O iş kolay, ne var ki önümüz kara kış, bizim emniyetin çatısı da akıyor' demiş. Yani tam bizim düşündüğümüz gibi davranmış. Kenan da, 'Sen çatıyı hiç merak etme, hemen yarın ustaları gönderip hallederiz' deyince iş kendiliğinden çözülmüş. Başkomiser Cüneyt, 'Bu resimleri benden aldığını kimse bilmeyecek' diye şart koşmayı da ihmal etmemiş." </p>
<p class="calibre1">"Peki fotoğrafları ne zaman verecekmiş?" </p>
<p class="calibre1">"Önümüzdeki hafta başında..." </p>
<p class="calibre1">"Son anda vazgeçmesin?" </p>
<p class="calibre1">"Niye vazgeçsin canım. Adam söz vermiş işte." </p>
<p class="calibre1">"Ne bileyim, polise pek güven olmaz da." </p>
<p class="calibre1">"Yok, yok hafta başında geliyor fotoğraflar. Ama Kenan boş durmuyor. İmam Adnan Sokak'taki ofisinin bulunduğu binanın çatı katını kiraladı. Stüdyo haline getirmek için gerekli tadilat işlemlerine başladı bile. Bu sabah da gidip fotoğraf makinesi için yeni filtreler aldık. Aradıklarımızın bir kısmı yoktu. Sipariş verdik İsviçre’den gelecek. Anlayacağın, Kenan kesenin ağzım açtı. Çok güzel fotoğraflar çekecek. Bak göreceksin, oğlan bu sefer şeytanın bacağını kıracak." </p>
<p class="calibre1">"Şu Rus kadın ne oldu?" </p>
<p class="calibre1">Nihat'ın yüzünde manidar bir ifade belirdi. </p>
<p class="calibre1">"Katya mı? Hayrola niye soruyorsun?" </p>
<p class="calibre1">"Aman Nihat neler düşünüyorsun? Unuttun mu, onu da dahil edecektiniz ya projeye." </p>
<p class="calibre1">Pis pis sırıttı. </p>
<p class="calibre1">"Tamam öyle olsun. Merakını gidereyim, Katya da projede yer alacak. Sanat yönetmenimiz olacak." </p>
<p class="calibre1">"Onunla konuştunuz mu?" </p>
<p class="calibre1">"Telefonda konuştuk. Bir haftalığına Moskova'ya gitmiş. Dönünce ayrıntılı olarak görüşeceğiz. Önerimize sıcak bakıyor. Kenan'ın fotoğraflarını sevmiş. Hem şu sıralar işi de yok. Kabul etmeyip de ne yapacak?" </p>
<p class="calibre1">Nihat bunları anlatırken gözlerinde Melekle evlenmek üzereyken belirmiş olan parıltıları yeniden gördüm. </p>
<p class="calibre1">Tıpkı Melekle evliliği gibi bu serüvenin de kötü sonuçlanacağını biliyordum, ancak Nihat'ın heyecanı, coşkusu o kadar güçlüydü ki gülümsemekten kendimi alamadım. Gülümsediğimi gören Nihat'ın cesareti iyice yerine geldi. </p>
<p class="calibre1">"Biliyorum Selim" dedi, "bu projeyi onaylamıyorsun ama işin içine girsen..." </p>
<p class="calibre1">"Sen girdin ya, yetmez mi?" </p>
<p class="calibre1">Aniden ciddileşmem onu tedirgin etmişti. </p>
<p class="calibre1">"Ben, sadece Kenan'a yardım etmeye çalışıyorum" diye mırıldandı. "O gün anlattıklarını sen de duydun. </p>
<p class="calibre1">Tek basma işin içinden çıkamıyor çocuk. Bize ihtiyacı var." </p>
<p class="calibre1">"Bize deme." </p>
<p class="calibre1"/>
<p class="calibre1">"Niye demeyeyim abi? Benim kadar, sana da ihtiyacı var Kenan'ın. Suratını asıp duruyorsun. Senden tek istediğimiz lafla da olsa bizi desteklemen." </p>
<p class="calibre1">"Surat asıyoruz da çok işe yarıyor sanki. Bizi takan mı var? Baksana tıkır tıkır yürüyor planınız." </p>
<p class="calibre1">Dikkatle beni süzmeye başladı. </p>
<p class="calibre1">"Selim darılma ama, sen Kenan'ı kıskanıyorsun galiba." </p>
<p class="calibre1">Karşı çıkmaya hazırlanıyordum ki, "Dur hemen itiraz etme" dedi. "Ben de onu kıskanıyorum. Belki senden daha fazla. Bu kötü değil, ama gereksiz. Çünkü biz hiçbir zaman onun gibi olamayız. İstesek de yapamayız bunu. Yüzünü asma öyle, söylediklerimin doğru olduğunu biliyorsun. Kenan'la dostluğumuz üzerine az kafa yormadım. Önceleri Kenan'ın parası olduğu için bu kadar rahat, bu kadar pervasız, gönlünün dilediğini yapan bir adam olduğunu düşünürdüm. Eğer Kenan kadar zengin olsam, ondan daha iyisini yaparım, diye avuturdum kendimi. Fakat sonra anladım ki, mesele Kenan'ın zengin olmasında değil, ruhunda. Kenan bizim olamayacağımız kadar cesur, serseri, sorumsuz ve iyi biri." Durdu. Yüzündeki anlamlı gülümseme belirginleşti. "Öyle değil mi? Bu yüzden onu seviyoruz, bu yüzden kıskanıyoruz." </p>
<p class="calibre1">Şaşırmıştım, benim duygularım hakkındaki tahminleri aşağı yukarı doğruydu da, onun Kenan'ı kıskanacağını hiç düşünmemiştim. </p>
<p class="calibre1">"Demek sen de kıskanırdın Kenan'ı?" diye mırıldandım. </p>
<p class="calibre1">"Kıskanırdım mı?" Gülmeye başladı. "Şimdi bile kıskanıyorum, ama aynı zamanda seviyorum da iti. Tıpkı senin gibi... Öyle değil mi?" </p>
<p class="calibre1">Şaşmaz bir gerçekliği o kadar yumuşak bir üslupla söylemişti ki, "Haklısın" diye onayladım başımı usulca sallayarak. "Zaten Kenan'ı sevmeyen kimse yoktur herhalde." </p>
<p class="calibre1">Dudaklarına çapkın bir gülümseme yayıldı. </p>
<p class="calibre1">"Özellikle de kadınlar..." diyecek oldu. </p>
<p class="calibre1">"Bizim karılarımızdan başka" dedim gülerek. "Yanlış mı düşünüyorum? Ne Melek ne de Gülriz pek hazzetmez Kenan'dan." </p>
<p class="calibre1">"Doğru düşünüyorsun. Bence eşlerimiz Kenan'dan çok onun bizim üzerimizdeki etkisinden korkuyorlar. </p>
<p class="calibre1">Neredeyse çocukluğumuzdan beri süren bu arkadaşlığın, kendi ilişkilerine bir alternatif olduğunu düşünüyorlar. Gülriz'i bilmem ama Melek bu ilişkiden çok rahatsız oluyor. Beni pek umursamayan kadın, sizinle, özellikle de Kenan'la birlikte olduğumu öğrenince başlıyor arıza yapmaya." </p>
<p class="calibre1">Kendimi tutamayıp güldüm. </p>
<p class="calibre1">"Valla, başka zamanlarda benimle kavga etmeye bile üşenen kadının söz Kenan'dan açılınca, köpek kokusu alan kedi gibi tüyleri diken diken oluyor, başlıyor tırmalamaya." </p>
<p class="calibre1">"Gülriz o kadarını yapmaz, ama haklısın Kenan'dan hoşlandığını söyleyemem. Onu erişkin bir insan olarak görmüyor. Bir keresinde, 'Şu sizin Kenan'a acıyorum. Bedeni büyümüş, fakat duygulan gelişmemiş. </p>
<p class="calibre1">Onun bir psikologa gitmesi gerekir' demişti." </p>
<p class="calibre1">"Kenan'ı tanımıyorlar" dedi Nihat. Sesinde söylediklerinden son derece emin olan bir adamın güveni hissediliyordu. "Kenan onların sandığından daha karmaşık bir adam. Onların kafalarındaki kalıba pek uymuyor." </p>
<p class="calibre1">Ona katılıyordum. Eşlerimiz Kenan konusunda tarafsız değildi, biz de değildik. Evet, onlar da biz de önyargılıydık. Tek farkla onlar olumsuz açıdan yaklaşıyorlardı, biz ise olumlu. Yine de eşlerimizi savunma gereği duydum. </p>
<p class="calibre1">"Ama kabul etmek gerekir ki, arkadaşımız da pek normal bir adam değil." </p>
<p class="calibre1">"Peki normal nedir Allah aşkına? Herkes gibi olmak mı?" </p>
<p class="calibre1">Nihat'a yanıt verecekken, kapım tıklatıldı. </p>
<p class="calibre1">"Gir" diye seslendim. </p>
<p class="calibre1">Sekreterim Yeşim saygıyla girdi içeri, kahvelerimizi getirmişti. Önce Nihat'ın, sonra benimkini verdi. </p>
<p class="calibre1">Çıkmadan önce, "Başka bir isteğiniz var mı efendim?" diye kibarca sordu. </p>
<p class="calibre1">Teşekkür edip onu yolladım. Yeniden konuşmaya başlamak içimden gelmiyordu. Nihat da pek konuşma yanlısı değildi, küçük yudumlar alarak kahvesini içiyordu. Onu izlerken aslında Gülriz'in bedenleri büyümüş </p>
<p class="calibre1">ruhları çocuk kalmış erkek tanımlamasına Nihat'ın da uyduğunu düşündüm. Bütün erkeklerin içinde büyümemiş bir çocuk olduğunu okumuştum. Sanılanın aksine kadının erkekten daha mantıklı olduğu, daha sorumlu davrandığı tezini ileri sürüyordu yazı. Fakat bu düşüncenin benim için geçerli olmadığını biliyordum. </p>
<p class="calibre1">Çocukluk yıllarım hariç ki o zamanlar da sorumluluğunu bilen, ağırbaşlı bir çocuktum hiçbir zaman kendimi çocuk gibi hissetmedim. Bunda, babamın çok büyük etkisi olduğunu gizleyecek değilim. Zavallı anneciğim hastalıklarla boğuştuğu için küçük oğluyla ilgilenmek babama düşmüştü. Babam ortaokul yıllarından itibaren bana bir yetişkinmiş gibi davrandı. Liseyi bitirdiğim gün de, beni fabrikadaki odasına çağırıp, kısa ancak etkili bir konuşma yaptı. Hatırladığım kadarıyla şunları söylemişti: "Şu anda hayatın ne olduğunu idrakten çok uzaksın. Biliyorum, arkadaşlarına göre çok ilerdesin, fakat yaşın icabı hayatı doğru olarak kavraman mümkün değil. Yaşlı insanlar kendilerinden gençlere, 'Senin yaşında olmak için neler vermez' derler. Ben bu türden aptallıklara inanmam. Hepimiz bir ömür süreriz. Çocukluk, gençlik, ihtiyarlık, uzun bir ömür bunlardan oluşur. Sağlıklı bir ihtiyarlık, iyi yaşanmış bir ömrün kanıtıdır. Ben gençliğimi yaşadım, şimdi sana bakıp, o günlere özlem duymamın bir manası yok. Hayat kudurmuşcasına akan bir ırmağa benzer, insanoğlu ise bu ırmağın azgın sularında yolculuk yapan bir dal parçasına. Bu yolculukta değişmeyen iki olgu vardır, ilki yalnız olduğun, ikincisi ise ne kadar uzun sürse de yolculuğunun ölümle sınırlı olması... Pek iç açıcı sözler söylemediğimin farkındayım ne var ki, gerçek bu. Gerçeği bilirsen daha hazırlıklı olursun, fırtınalar kadar, sahte sükûnetlere de karşı koyabilirsin. Yani yolculuğun daha iyi geçer. Boş hayallere kapılıp, sık sık düşkırıklıklarına uğramazsın. Sadece kendine güvenebileceğin için, insanların seni aldatmasına izin vermezsin. Kendi ayakları üzerinde durmayı başaran, güçlü bir insan olursun." </p>
<p class="calibre1">Söyledikleri bitince de dedemden ona miras kalan Serkisof marka cep saatini bana uzattı. Soru dolu bakışlarımı fark edince, "Babam zengin bir adam değildi, güçlü de değildi. Doğduğu, ömrünün yansından fazlasını geçirdiği ülkeyi, Bulgaristan'ı bırakıp İstanbul’a gelmişti. O zamanlar her iki yer de Osmanlı toprağı olmasına rağmen İstanbul'a alışamadı. Sudan çıkmış balık gibiydi.Muhacirlik bütün ruhuna işlemişti. Herkes onun iyi biri olduğunu söylerdi, ancak öldüğünde anneme ve bana dünya kadar borç ile bu saati bıraktı. Bu saate her baktığımda babam gibi olmamam gerektiğini hatırlarım. Bu gerçeği unutmadığım için ayakta kalabildim, yoksul bir adamken servet yapabildim. Sana bu saati vermemin amacı, senin de dedeni ve beni hatırlaman." </p>
<p class="calibre1">Aramızdaki onca yaş farkına rağmen babamın konuşmasını anlamlı ve zekice bulmuş, sözlerini bütün ruhumla onaylamıştım. Bu durumu sadece babamın beni yetiştirme tarzına bağlamak sanırım yeterli değildi; güçlü olmak, mantıklı olmak benim içimde vardı. Babamın sözlerinin aklımda, yüreğimde yankılanmasının nedeni de buydu. Aradan geçen otuz küsur yıldır da tersini hissetmedim, düşünmedim. Hep mantıklı davrandım, hep güçlü oldum,hep kendi ayaklarımın üzerinde durdum. Tam bu noktada, madem öyle, sana hiç benzemeyen Kenan ve Nihat'la hâlâ neden bu kadar sıkı bir ilişki içindesin, neden onlar senin için hâlâ önemli diye sorulabilir. Yanıtım çok açıktır: çünkü onlar benim arkadaşım; iş dışındaki zamanımın bir kısmını paylaştığım insanlar. Fakat yaşamımı asla onlara dayanarak kurmam. Ne onlara ne Gülriz'e ne de başka birine. Yeryüzünde yalnız olduğumu bilirim, bu nedenle de öncelikle kendime güvenirim. Bu düşüncelere dalıp gitmişken, </p>
<p class="calibre1">"Onun işler nasıl?" diyerek sessizliği bozdu Nihat. "Fransızlarla kuracağın fabrika ne oldu?" </p>
<p class="calibre1">Onun uzlaşma kapısını aralayan sorusunu memnuniyetle yanıtladım. </p>
<p class="calibre1">"İyi iyi, galiba onlarla ortak oluyoruz." </p>
<p class="calibre1">"Beyoğlu'ndaki binayı kurtardın desene." </p>
<p class="calibre1">"Öyle sayılır. Fransızlarla aramızda bir iki pürüz kaldı, bu hafta onları da halledeceğiz. " </p>
<p class="calibre1">"Bak buna sevindim işte. Kaç zamandır bu işin peşindeydin." </p>
<p class="calibre1">"Yaa, yüze yüze kuyruğuna geldik. Bundan sonra da pek sorun çıkacağını sanmıyorum." Kahvemden bir yudum daha aldıktan sonra sürdürdüm sözlerimi. "Peki sen ne yapıyorsun? Kenan'a yardım ederken dükkânla ilgilenebiliyor musun?" </p>
<p class="calibre1">Nihat gergin bir ifadeyle baktı yüzüme. Kenan meselesi yüzünden yine ona çıkışacağımı sanıyordu. </p>
<p class="calibre1">"Dur hemen gerginleşme" dedim yumuşak bir ses tonuyla. "Seni eleştirmek için söylemedim. Hakikaten merak ediyorum." </p>
<p class="calibre1">İnanmamış bir ifade belirdi yüzünde, ancak sorumu da yanıtlamaktan geri durmadı. </p>
<p class="calibre1">"Kenan'ın işleri zamanımın tümünü almıyor ki. Hem ben olmasam da Melek var. Şu sıralar daha çok takılıyor dükkâna. Arkadaşlarıyla birlikte bir dergi çıkaracaklarmış. Dergi merkezi olarak bizim dükkânı kullanacaklar." </p>
<p class="calibre1">"O zaman, mesele yok. Kenan'ın işleri sana engel olmasın da." </p>
<p class="calibre1">"Merak etme olmaz. Hem olsa ne olacak, senin gibi Kenan'ın da benim üzerimde çok hakkı var. Hiç değilse birazcık olsun yardımım dokunsun çocuğa. Arkadaş değil miyiz?" </p>
<p class="calibre1"/>
<p class="calibre1">Beşinci bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">Arkadaş olmasına arkadaştık, ama bu olayda kendimi fena halde dışlanmış hissediyordum. Hayır, oyunbozanlık yapmıyorum, kimseyi suçlayacak da değilim. Biliyorum, ne yaptıysam kendi kendime yaptım. </p>
<p class="calibre1">Belki de gerçekten fazla kuruntulu davrandım. Belki de kimse benim gibi ayrıntılı düşünmeyecek, bu olay başımıza iş açmadan kapanıp gidecekti. Hatta Kenan amacına ulaşacak, dikkate alınan bir fotoğraf sanatçısı olup çıkacaktı. Böylece ölümsüzlük zırvalarıyla kafamızı şişirmekten de vazgeçecekti. Sonunda sakinleşmiş, korkularımdan kurtularak olaya arkadaşlarımın gözüyle bakabilmeyi öğrenmiştim. Öğrenmesem ne olacak, onlar projelerini uygulamaya başlamışlardı bile. Çok istediğim halde artık beni aralarına almalarını söyleyemezdim. Onlar da düşüncelerimin değiştiğini bilemedikleri için beni hiçbir zaman yanlarına çağırmazlardı. Olayları akışına bırakarak, kurmayı düşündüğüm fabrikanın işlerine yöneldim. Çözülmesi gereken o kadar ıvır zıvır mesele vardı ki, Katya'yla Beyoğlu'nda Rebul Eczanesi'nin önünde karşılaşıncaya kadar ne bizim iki kafadarla ne de onların projeleriyle uğraşabildim. Fakat dünya küçüktü, Beyoğlu daha da küçüktü, birbirimizi yitirmemiz olanaksızdı. Katya'yı karşımda gördüğümde ilk olarak Kenan'ın projesi gelmişti aklıma... Ancak bu karşılaşmanın hemen öncesinde başımdan geçen ilginç bir olayı aktarmalıyım. </p>
<p class="calibre1">O sabah Yenibosna'daki fabrikaya uğramış, yaz için hazırladığımız keten ürünler hakkında tasarımcılarla küçük bir toplantı yapmıştım. Beyoğlu'na geldiğimizde vakit çoktan öğleyi bulmuştu. Şoförüm Orhan'a bizim Volvo'yu otoparka bırakmadan önce beni Tarlabaşı'nda, Sakız Ağacı Caddesi'nin Beyoğlu girişinde indirmesini söyledim. Beyoğlu'nun her caddesi, her sokağı, her çıkmazı, her geçidi ayrı bir maceradır; yine de bu caddeyi daha çok sever, daha ilginç bulurum. Sağ tarafında Katolik Ermenilerin Surp Asdvadzadzin Kilisesi, az ilerde travestilerin çalıştığı randevuevlerinin bulunduğu bir sokak, ortalarda Sinepop Sineması'nın çıkışı, caddenin sona erdiği yerde ise cuma namazlarında cemaatin yollara taştığı tarihî Hüseyin Ağa Cami yer alır. Bunlara ayakkabıcılar, saatçiler, ucuz giysi satan mağazalar, kafeler, garibanların kaldığı bir otel ve Ağa Cami'nin tarihî çeşmesinin karşısında yere açtığı tezgâhında kitap satan yoksul bir sahaf ile meşhur Hacı Abdullah Lokantası'nı da ekleyince Beyoğlu'nun özelliklerini taşıyan bir caddeyle karşılaşırsınız. </p>
<p class="calibre1">Gündüzleri esnafın işiyle gücüyle uğraştığı bu cadde, geceyarısı olup da saat biri devirdi mi, farklı bir kimliğe bürünür. Barlarda, meyhanelerde, birahanelerde kafayı çekmiş insanlar salınarak geçmeye başlarlar, zaman zaman sarhoş naralarına, kanlı bıçaklı kavgalara, uyuşturucu satışına, fuhuş pazarlıklarına sahne olan cadde, sık sık polis ya da ambulans sirenleriyle yankılanır. Bazen gece yaşananlar gündüze de uzanır, artık bu türden olaylara alışkın olan esnaf, dudaklarında bir gülümsemeyle izler yaşananları. O gün, geceden sabaha sarkan olaylardan birine ben de tanık olmuştum. </p>
<p class="calibre1">Arabadan Sakız Ağacı Caddesi'nin başında inmiş, ofisime yürüyordum ki, birden bir bağrış çağrış, bir velvele kapladı caddeyi. Dükkânlarından dışarı fırlayan esnaf birbirlerine, "Neler oluyor?" diye sorarak caddenin sol tarafındaki Nane Sokak'a yöneldi. Ben de kendimi tutamayıp kapıldım onlara. Sokağın girişine geldiğimde on sekizinde bile göstermeyen bir erkek çocuğun çırılçıplak bir halde, küfürler ederek köşedeki binanın giriş katındaki kundura atölyesini taşladığını gördüm. Aslında bu tür kavgalardan uzak dururum, ancak bu kez merakıma yenilerek olayı izleyen kalabalığın ön sıralarında bir yer buldum kendime. Çocuk toplanan kalabalığa aldırmadan, çıldırmış bir halde eline ne geçerse kundura atölyesinin pencerelerine atıyordu. Attığı taşların çoğu hedefini bulmasa da atölyenin sokağa açılan dört penceresinden ikisinin camlarını kırmayı başarmıştı. Kınlan camlar tehlikeli şekilde sokağın zeminine yayılmış, bazıları çocuğun ayaklarına batmıştı. Çocuğun bastığı yerde kan lekeleri kalıyordu. Fa! kat çocuk ne kendisini izleyenlerin, ne de ayaklarına batan cam parçacıklarının farkındaydı. </p>
<p class="calibre1">"Senin ananı götten sikicem... Senin kızını götten sikicem... Senin avradını götten sikicem..." diye bağırarak, binaya atmak için yerlerde taş aranıyordu. Üzerindeki beyaz önlükten köşedeki restoranın garsonlarından olduğu anlaşılan gençten biri, "Hep de götten sikiyor" diye söylendi alaycı bir tavırla. </p>
<p class="calibre1">"Ne yapsın çocuk?" diye atıldı bir başkası. "Akşam götü kaybetmiş, böyle küfrederek kendini rahatlatıyor." </p>
<p class="calibre1">Onun da sesinde aynı alaycı tını vardı. </p>
<p class="calibre1">"Yine Kulampara Cahit'in işi değil mi?" diye sordu tombulca, düzgün giyimli biri. </p>
<p class="calibre1">"Başka kim olacak?" dedi garson. "Hep aynı hikâye. Bu garibanın yatacak yeri yoktu anlaşılan. Cahit, gel bizim atölyede uyu, dedi. Çocuk da ne bilsin herifin kulampara olduğunu. Gitti Cahit'le beraber." </p>
<p class="calibre1">"İnsan fark etmez mi abi?" diye sordu öteki. </p>
<p class="calibre1">"Nasıl fark etsin? Kim bilir kaç gündür uykusuzdur bu oğlan? Sızıp kalmıştır. Belki Cahit ibnesi şarap da içirmiştir çocuğa." </p>
<p class="calibre1">"Şaraba ne hacet abi, bali kokusu yeter" dedi tombul olan. </p>
<p class="calibre1">"Ne o, yoksa Cahit seni de mi attı içeriye?" diye takıldı garson. </p>
<p class="calibre1">"Beni değil, ama seni attığını herkes biliyor oğlum" diye karşılık verdi tombul. "Yakında garsonluğu bırakıp, şu arkadaki oğlan kerhanesinde çalışmaya başlayacakmışsın." </p>
<p class="calibre1">Hiç alınmadı garson, "Keşke alsalar oğlum" dedi pişkin pişkin sırıtarak. "Garsonluktan elimize ne para geçiyor ki! Ama ben zayıfım, ne emmeye gelirim ne gömmeye. Fakat senin maşallahın var. Yumurta gibi oğlansın. Pezevenkler anında kapar seni. Ne biçim müşteri toplarsın..." </p>
<p class="calibre1">Tombul olanı yanıt vermek üzereydi ki, "Ayıp be" diye gürledi yaşlıca bir adam. "Utanmıyor musunuz böyle konuşmaya? Sizde hiç vicdan yok mu? Baksanıza şu çocuğun haline!" </p>
<p class="calibre1">"Biz çocuğa ne yaptık ki Sırrı Amca?" dedi garson. "Bize kızacağına Kulampara Cahit'e kız." </p>
<p class="calibre1">"O rezil herifi de attıracağım zaten buradan. Ama siz de biraz saygılı olun. Görmüyor musunuz zavallının halini?" </p>
<p class="calibre1">'Boşa üzülüyorsunuz Sırrı Bey" diyerek uzun boylu biri karıştı konuşmaya. "Acıdığınız çocuk bu yolun yolcusu. Dün bizim tezgahtar Ramazan'a gelmiş. Açıktan para karşılığı ilişkide bulunmayı teklif etmiş. </p>
<p class="calibre1">Ramazan da sille tokat kovmuş onu. Üstüne ben geldim. Anlaşılan bizim dükkândan kovulunca Cahit’in dükkânına yollandı." </p>
<p class="calibre1">Sırrı Amca inanmak istemiyordu. </p>
<p class="calibre1">"Çocuk gönüllüyse bu hali ne oluyor?" </p>
<p class="calibre1">"Cahit parasını vermemiştir" dedi uzun boylu olanı, "işte mesele bu." </p>
<p class="calibre1"/>
<p class="calibre1">Derinden bir "Lahavle vela" çekti Sırrı Amca. "Ne günlere kaldık yahu! Şu hale bak." Öfkeyle başını salladı. "Yok arkadaş, onu bunu bilmem, bu Cahit denen sapığı kovmamız lazım bu sokaktan." </p>
<p class="calibre1">"Hangi birini kovacaksın Sırrı Amca..." </p>
<p class="calibre1">Polis aracının siren sesi duyulmasa tartışma daha uzayıp gidecekti. Aracın görünmesiyle birlikte taraflar tartışmayı kesip, olaya döndüler. Polisi gören çocuk da bir anda sakinleşmiş, arabadan inen iki üniformalı memura ağlayarak derdini anlatmaya koyulmuştu. Memurlar kanıksamış bir yüz ifadesiyle onu dinlerken, arka koltuktan Başkomiser Cüneyt indi. Kenan kadar aramız iyi olmasa da, onu daha önce görmüştüm. </p>
<p class="calibre1">Geçen yıl mağazamıza hırsız girdiğinde karşılaşmıştık. Başkomiser Cüneyt duygularını belli etmeyen gözlerle çocuğu süzdükten sonra, "Tamam, tamam" diyerek bir pardösü uzattı. "Arabaya gir karakolda anlatırsın derdini." </p>
<p class="calibre1">Çocuk, Başkomiser Cüneyt'in söylediklerini uygulayıp cılız bedenini pardösüyle örterek arabanın arka koltuğuna yerleşirken, Başkomiser de adamlarına döndü. Elinde cızırdamayı sürdüren telsizle kundura atölyesini işaret etti. </p>
<p class="calibre1">"Gidip getirin şu herifi." </p>
<p class="calibre1">Polisler tıpkı çocuk gibi Cüneyt'in söylediklerine harfiyen uyarak binanın içine daldılar. Az sonra seyrek saçlı, ak sakallı, orta boylu, çakır gözlü, masum görünüşlü bir adamı dışarı çıkardılar. Kulampara Cahit dedikleri bu olmalıydı. İki polisin arasında yürüyen adam, "Valla iftira memur bey" diyordu. "Evim yok, dedi, başına bir bela gelmesin diye dükkâna aldım. Bir gece önce parkta yatmış, bunun ırzına geçmişler. Bu gece de aynısı olmasın diye yanıma aldım. Ama oğlan deliymiş. Bana iftira edip duruyor. Konu komşuya rezil olduk..." Birden durdu Başkomiser Cüneyt'i fark etmişti. Çakır gözleri korkuyla büyüdü. Memurlara yalvarmayı bırakıp komisere yöneldi. </p>
<p class="calibre1">"Cüneyt Başkomiserim, ben yapmadım. Size söz vermiştim. Kuran, ekmek hakkı için ben yapmadım..." </p>
<p class="calibre1">Cüneyt yüzünde tek bir kıpırtı olmadan Cahit'e bakıyordu. Cahit endişe içinde yüzen gözlerini başkomiserden ayırmadan yaklaştı. </p>
<p class="calibre1">"Amirim yalan, bu ibne çocuğu beni oyuna getirdi. Elini ayağını öpeyim yalan." </p>
<p class="calibre1">Cüneyt hâlâ sessizdi. Cahit, başkomiserin eline uzandı. Başkomiser sanki Cahit'i doğrultmaya çalışıyormuş gibi yapıp, elindeki telsizi adamın suratına olanca gücüyle indirdi. Cahit, keskin bir çığlık atarak iki eliyle burnuna sarıldı. İki polis onun daha bağırmasına izin vermeden, arabanın içine soktular. Az önce bağırıp çağıran çocuk da sinmişti, nefret ettiği adama yer açmak için sessizce çekildi arabanın köşesine. O </p>
<p class="calibre1">anda Cahit elini yüzünden çekti, burnundan beyaz sakallarla kaplı çenesine yayılan kanı gördüm. Yaşlı insanların dayak yemesine dayanamam, içim bir tuhaf oldu. Hızla döndüm, olayı hâlâ şehvetli bir merakla izleyen kalabalığı yararak, yeniden Sakız Ağacı Caddesi'ne çıktım. </p>
<p class="calibre1">Tadım kaçmıştı; hızlı adımlarla yürümeye başladım. Yürürken bir kez daha babamın haklı olduğunu düşünüyordum. Aralarında gerçekte neler geçtiğini bilmesem bile, o çıplak çocuğun da, Cahit denen o adamın da güçsüz oldukları için ezildiklerini, aşağılandıklarını, horlandıklarını çok iyi biliyordum. Beyoğlu'nda gönlünce davranan, cinsel tercihlerinden dolayı aşağılanmayan kadın, erkek birçok eşcinsel biliyordum. Hak ettikleri gibi saygın bir hayat sürüyorlardı. Fakat hepsinin parası, işi, konumu vardı. Aşağılanmamak, horlanmamak için tek çare, güçlü olmaktı. Babam bunu çok küçük yaşlarda anlamıştı, başarısının altında yatan sır buydu. Belki de bu yüzden onun yanlışlarını daha kolay affedebiliyordum. Bunları düşünürken, elim kendiliğinden, babamın liseyi bitirdiğimde bana armağan ettiği günden beri hep yanımda taşıdığım saate gitti. Saatin gümüşten kapağım okşamaya başladım. Son aylarda babam yüzünden oldukça zor anlar yaşasam da, onun gibi düşününce kendimi iyi hissediyor, içimi güçlü bir dinginlik kaplıyordu. Hayır, huzurla ilgisi yoktu bunun, davranışlarının haklılığından emin olmanın getirdiği bir tür rahatlık "belki. Ayağını daha sağlam yere basabilmek ve seni yok etmek için hazır bekleyen dünyaya kafa tutmanın verdiği güven. </p>
<p class="calibre1">Varlığını sürdürmekle, elindekini korumakla, daha fazlasına sahip olmakla ilgili bir duygu. Bakmayın bizim Kenan'ın söylediklerine; yaşam, bundan başka bir şey değildir. </p>
<p class="calibre1">Aklımda bu düşünceler Ağa Cami'nin köşesini dönmüş, Rumeli Han'ın önünden geçiyordum ki, "Selim Bey..." diyen bir kadın sesi duydum. Aldırmadım, dünyadaki tek Selim ben değildim ya, ancak ses ısrarcıydı: </p>
<p class="calibre1">"Selim Bey..." </p>
<p class="calibre1">Döndüm. Döner dönmez su yeşili bir çift gözle karşılaştım. Bal rengi saçların çevrelediği bu oval yüzü, bu kumral kaşların altından tanıdık bakışlarla beni süzen yeşil gözleri daha önce nerede görmüştüm ben? </p>
<p class="calibre1">"Beni hatırlamadınız..." Dudaklarında çekingen bir gülümseme belirmişti. "Ben Katya, Kenan Bey’in kokteylinde tanışmıştık hani..." </p>
<p class="calibre1">Tabiî ya, nasıl olmuştu da çıkaramamıştım? Bu rastlantı benim için o kadar beklenmedik bir durumdu ki, onu tanıyınca şaşkınlığım daha da arttı. Yüzümdeki ifadeyi yanlış yorumlayan Katya "Hani Nihat'ın eşi Melekle birlikte..." diye ayrıntılı açıklamalara yöneldi. </p>
<p class="calibre1">"Evet, evet sizi tanıdım" diyerek ben de ona gülümsedim. "Ama sizin beni tanımanıza şaşırdım." </p>
<p class="calibre1">"Aslına bakarsanız sizi, ben tanımadım" dedi. Mahcuplaşmıştı. "Kenan Bey tanıdı." </p>
<p class="calibre1">"Kenan mı?" diye çevreye bakındım. </p>
<p class="calibre1"/>
<p class="calibre1">"Evet." Başıyla arkasındaki Rebul Eczanesi'ni gösterdi. "İçerde, ilaç alıyor. Mümkünse onu beklemenizi söyledi." </p>
<p class="calibre1">Gözlerimi kısarak eczaneye bakınca Kenan'ı gördüm. Bana el sallıyordu. Ne zamandır görmüyordum bu herifi? En az on gün olmalı. Fabrikanın işlerine boğulduğum için bu aralar Nihat'la da pek görüşememiştim. </p>
<p class="calibre1">"Kenan'la birlikte çalışıyorsunuz değil mi?" </p>
<p class="calibre1">Şaşırma sırası ona gelmişti. </p>
<p class="calibre1">"Nereden biliyorsunuz?" </p>
<p class="calibre1">"Bahsiniz geçmişti. Şu cinayet fotoğrafları projesi..." </p>
<p class="calibre1">"Evet şu cinayet fotoğrafları projesi" dedi Katya. Yüzü gölgelenir gibi oldu. Yoksa o da bu işi doğru bulmuyor muydu? </p>
<p class="calibre1">"İlginç bir proje" dedim anlamak için. </p>
<p class="calibre1">Bakışlarını kaçırarak, "Yaa ilginç..." dedi. </p>
<p class="calibre1">"Bu kötü mü?" </p>
<p class="calibre1">"Kötü değil ama fotoğrafların konunun cazibesi altında kaybolmasından korkuyorum." Anlamadığımı fark edince, "Bence önemli olan seçilen konu değildir" diye sürdürdü konuşmasını. "Önemli olan seçtiğin konuyu nasıl anlattığındır. İnsanların ilgilerim fazlaca çeken konulardan hep korkmuşumdur. İlginç konuların, sanatçının yeteneğini sınırlayacağını düşünürüm." </p>
<p class="calibre1">Katya'nın ne demek istediğini anlamaya başlamıştım. Onun hakkındaki kuşkularım dağılmasa da sonunda benim gibi düşünen birini bulduğum için seviniyordum. Fakat o, Kenan'ı ne kadar etkileyebilirdi? Ne olursa olsun şansımı bir kez daha denemeye karar verdim. </p>
<p class="calibre1">"Ben de aynen sizin gibi düşünüyorum" diye hevesle başladım söze. "Bence de asıl yaratıcılık sıradan, basit konuları ele alıp bir sanat eserine çevirmektir..." </p>
<p class="calibre1">"Ooo bakıyorum da sanat eleştirmenliğine soyunmuşsun Selim" diyen Kenan'ın kısık sesiyle yarıda kaldı sözlerim. Bizim şerri tam karşımda duruyordu. "Anlaşılan seni de alacağız ekibe" diyerek takılmayı sürdürdü. </p>
<p class="calibre1">"Ne haber Kenan?" diyerek arkadaşıma sarılmak istedim. </p>
<p class="calibre1">"Aman uzak dur. Çok kötü grip oldum. Şu sese baksana. Sana da bulaştırmayayım." </p>
<p class="calibre1">Katya'ya baktı. </p>
<p class="calibre1">"Selim'le daha önce tanışmıştınız değil mi? Ülkemizin en ünlü moda tekstilcisidir. AZYA adını Türkiye'ye kabul ettirdi, yakında tüm dünyaya kabul ettirecek." Bir an bana baktıktan sonra yeniden kadına döndü. </p>
<p class="calibre1">Hastalığın ölgünleştirdiği gözlerinde muzip bir ışığın yandığını gördüm. "Selim'in yanında çok dikkatli ol, acayip zamparadır. Kaşla göz arasında götürür seni farkına varmazsın." </p>
<p class="calibre1">Katya şöyle bir süzdü beni. Sanki çırılçıplakmışım gibi büyük bir utanç kapladı içimi. Halimi belli etmemek için, "Ulan ne adamsın be" diye çıkıştım Kenan'a. "Hastalıktan gebereceksin, aklın fikrin hâlâ muzırlıkta." </p>
<p class="calibre1">"Niye muzırlıktaymış, yalan mı zampara değil misin?" </p>
<p class="calibre1">"Tövbe tövbe, duyan da gerçek sanacak." Hâlâ beni süzmekte olan Katya'ya bakarak sürdürdüm. "Siz bu delinin söylediklerine inanmayın. Güya şaka yapıyor. Ben kendi halinde, evli barklı bir adamım." </p>
<p class="calibre1">Bunu söyler söylemez de içimi bir pişmanlık kapladı. Neden bu kadına açıklamalarda bulunuyordum ki? </p>
<p class="calibre1">Canımın sıkıldığından habersiz olan Katya, "Siz ona aldırmayın Selim Bey" dedi. "Çünkü ben de aldırmıyorum, şakalarına alıştım artık." </p>
<p class="calibre1">Bir iki laf daha söylemek için Kenan'a döndüm. </p>
<p class="calibre1">"Tamam tamam kızma, takıldık işte..." dedi hastalığın bile alıp götüremediği neşesiyle. "Hadi gidip yemek yiyelim, şu vitaminler acayip iştah açıyor." </p>
<p class="calibre1">Aslında karnım aç değildi. Buna rağmen, Fransız ortaklarımla yarım saat sonra toplantı yapacak olmasam Kenan'ın önerisini sevinerek kabul ederdim. Olanı biteni çıldırasıya merak ediyordum. </p>
<p class="calibre1">"Az sonra bir toplantıya katılmam gerekiyor, başka zaman. Ama gideceğiniz yere kadar birlikte yürüyelim." </p>
<p class="calibre1">"Uzağa gitmeyeceğiz. Hemen şurada Kaktüs'te yiyeceğiz." </p>
<p class="calibre1">Duraksadım. </p>
<p class="calibre1">"Şu entellerin gittiği yer mi?" </p>
<p class="calibre1">"Ne olacak biz de entel sayılırız. Hem acayip güzel yemekleri var." </p>
<p class="calibre1">Lafı gediğine koymanın tam sırasıydı. </p>
<p class="calibre1">"Hani sen onlardan nefret ediyordun?" </p>
<p class="calibre1">"Gene ediyorum" dedi istifini bozmadan, "ama onlarsız da bu iş olmuyor." </p>
<p class="calibre1">Yeniden yürümeye başlamıştı, Katya ile ben de ayak uydurduk. </p>
<p class="calibre1">"Nihat nerede?" diye sordum. </p>
<p class="calibre1">"Sirkeci'ye gitti, filtre ısmarlamıştık onları alacak." </p>
<p class="calibre1">Biraz duraksadıktan sonra sordu: </p>
<p class="calibre1">"Sahi ya senin işler nasıl? Para sorunun vardı hallettin mi?' </p>
<p class="calibre1">İşte Kenan böyledir, önce size takılır, canınızı sıkar tam ona kızmaya başladığınız anda ne yapar eder, yeniden kazanır kalbinizi. </p>
<p class="calibre1"/>
<p class="calibre1">"Hallettim, hallettim. Fabrikayı kuruyoruz, büyük bir aksilik çıkmazsa, önümüzdeki yıl bu zamanlar başlarız üretime." </p>
<p class="calibre1">"Çok iyi, sevindim. Geçen görüşmemizde biraz umutsuz görmüştüm seni." </p>
<p class="calibre1">"Sıkıntı, biliyorsun bu işleri..." </p>
<p class="calibre1">"Neyse neyse işlerin yolunda olduğuna sevindim." </p>
<p class="calibre1">Neredeyse Kaktüs Kafe'nin bulunduğu İmam Adnan Sokak’ın köşesine gelmiştik. Ayrılmadan önce merakımı gidermeliydim. </p>
<p class="calibre1">"Siz ne yaptınız? Nasıl gidiyor çalışmalar? Gerçi arada bir Nihat'tan alıyorum haberleri ama..." </p>
<p class="calibre1">Suratı asılır gibi oldu Kenan'ın. </p>
<p class="calibre1">"İyi gidiyordu aslında... Belki Nihat anlatmıştır. Benim ofisin çatısını stüdyoya çevirmiştik. Aksilik işte, iki gün önceki lodosta bacanın biri yıkılmış, çatı hasar görmüş, bütün yağmur bizim stüdyoya yağmış. Allah'tan teknik malzemeyi götürmemiştik... Pek hasar olmadı. Yeniden tamir ettireceğiz ama bu çatı katından korkuyorum abi. Biz de Katya'yla iki gündür bunu konuşuyoruz. Alt katlarda bir yer bulsak daha iyi olacak galiba" </p>
<p class="calibre1">Aklıma benim Ayhan Işık Sokak'taki üç katlı binanın giriş katı geldi. </p>
<p class="calibre1">"Arkadaki bizim evi biliyorsun" dedim. </p>
<p class="calibre1">"Evet" dedi. Durdu, lafın nereye geleceğini anlamış gibiydi, ela gözlerinin ışıldadığını gördüm. </p>
<p class="calibre1">"Giriş katı boş. Kiracı dört ay önce taşındı. Çok karanlık oluyormuş..." </p>
<p class="calibre1">Teklifimin sonunu bile dinleme gereği duymadan, "Tam bize göre" dedi. "Ne kira istersen öderim..." </p>
<p class="calibre1">"Saçmalama! Ne kirasıymış. İşini görürse sevinirim." </p>
<p class="calibre1">Kenan sevgiyle baktı bana; biraz da hastalığın etkisiyle olacak gözleri dolar gibi oldu. Katya'ya döndü. </p>
<p class="calibre1">"Görüyorsun değil mi? Anlattığım kadar yok muymuş? Bakma öyle soğuk durduğuna, altın gibi bir kalbi vardır bu herifin." Ne kadar da samimi konuşuyordu kadınla. Yoksa sevgili mi oluşlardı? Bu kadar çabuk mu? Katya'nın ona hayran hayran baktığını fark etmemek mümkün değildi. Bizim Kenan'ın da böyle güzel bir kadına ilgisiz kalması beklenemezdi. Yine de sevgili olmaları için erkendi. Fakat Kenan'ın ne kadar aceleci olduğunu da unutmamam gerekirdi. İşte yine aynı acelecilikle bana dönmüş soruyordu: </p>
<p class="calibre1">"Ne zaman bakabiliriz şu senin eve?" </p>
<p class="calibre1">"Ne zaman istersen. Mağazaya gider gitmez, anahtarı yollarım sana." </p>
<p class="calibre1">"Ulan hasta olmasam sarılıp yanağından öpeceğim. Çok sağ ol Selim be. Bu iyiliğini hiç unutmayacağım." </p>
<p class="calibre1">"Ne demek oğlum, arkadaşlar ne için vardır?" </p>
<p class="calibre1">"Çok teşekkür ederiz Selim Bey" dedi deminden beri bizi dinleyen Katya. Güzel gözlerinde minnettar bir ifade belirmişti. "Bizi büyük bir sıkıntıdan kurtardınız. Ne yalan söyleyeyim, o çatı katı benim de hiç içime sinmiyordu." </p>
<p class="calibre1">"Bir işe yaradığıma sevindim." Kenan'a sitemkâr bir bakış attıktan sonra sürdürdüm sözlerimi. "Gerçi arkadaşlar bizi bu işin dışında tutmaya çalışıyorlar ya neyse..." </p>
<p class="calibre1">Kenan şaşkınlıkla söylendi: </p>
<p class="calibre1">"Ne? Kim seni uzak tutmaya çalışıyormuş?" </p>
<p class="calibre1">Yari alaycı bir tavırla sürdürdüm takılmamı: </p>
<p class="calibre1">"Kim olacak, sen ve Nihat." </p>
<p class="calibre1">Soru dolu bakışlarını yüzüme dikti. </p>
<p class="calibre1">"Oğlum sen demedin mi, bu iş belalıdır, beni bulaştırmayın diye?" </p>
<p class="calibre1">"Belalıdır dedim, ama beni bulaştırmayın demedim." </p>
<p class="calibre1">"Neyse işte, bu işe pek sıcak bakmadın... Yalan mı?" </p>
<p class="calibre1">Göz göze geldik. Kenan'ın üzüntülü bakışlarını görünce dayanamadım. </p>
<p class="calibre1">"Doğru, doğru... Fakat sizi caydırmak için öyle davranmıştım. Artık işe bulaştınız. Üzerime düşen neyse ben de yapmak isterim." </p>
<p class="calibre1">"Yapıyorsun işte Selimcim. Aklına kötü düşünceler getirme. Seni dışlar mıyız hiç?" </p>
<p class="calibre1">Sessizce güldüm. </p>
<p class="calibre1">"Biliyorum, biliyorum." Dudaklarında tatlı bir gülümseyişle bizi dinleyen Katya'ya döndüm. "Böyle konuştuğuma bakmayın, biraz takılmak istedim. Hep o bana takılacak değil ya." </p>
<p class="calibre1">Dudaklarındaki gülümseme bütün yüzüne yayılan Katya, "Elbette" dedi, "sizin de takılma hakkınız var." </p>
<p class="calibre1">O an fark ettim; gülümserken gözlerinin rengi maviye dönüyordu. Gerçekten de çok güzel bir kadındı bu Katya. Kenan'ın neler düşündüğümü anlayacağından korkarak konuyu değiştirdim. </p>
<p class="calibre1">"Sahi ne oldu aldınız mı fotoğrafları?" diye sordum Kenan'a. </p>
<p class="calibre1">"Aldık... Tam 66 cinayet fotoğrafı." </p>
<p class="calibre1">Sanki ölümlerden değil de çok güzel bir konudan bahseder gibi hevesliydi. Belki duyduğum tepki yüzünden, "Korkunç olmalı" diye mırıldandım. </p>
<p class="calibre1">"Korkunç mu? Bana öyle gelmedi? Sen ne dersin Katya?" </p>
<p class="calibre1">Katya'nın yüzündeki gülümseme kayboldu. </p>
<p class="calibre1"/>
<p class="calibre1">"Korkunç olanları da var, ama fotoğraflar daha çok keder uyandırıyor insanda. Nasıl söyleyeyim... </p>
<p class="calibre1">Umutsuz sonlar, yarıda kalmış hayatlar, tamamlanmamış anlar... Fakat beni asıl şaşırtan ayrıntılar. Her cinayet mahalli birbirinden çok farklı. Hepsinin birbirine benzeyeceğini sanıyordum. Oysa, inanılmaz bir ayrıntı zenginliği var." Dalgınlaştı, kendi kendine konuşur gibi mırıldandı. "Bu işimi zorlaştıracak tabiî..." </p>
<p class="calibre1">"Peki, fotoğraflara bakanlar nasıl karşılayacak?" </p>
<p class="calibre1">"Bilmiyorum." </p>
<p class="calibre1">Katya'nın kararsızlığı Kenan'ın canını sıkmıştı. </p>
<p class="calibre1">"Bunda bilmeyecek ne var. İyi karşılayacaklar, çok iyi karşılayacaklar. Kimsenin aklına gelmeyen bir iş </p>
<p class="calibre1">yapıyoruz. Herkes bayılacak..." Bana bakarak başını salladı. "Hadi itiraf et, bu iş için hâlâ kaygı duyuyorsun değil mi?" </p>
<p class="calibre1">"Eskisi kadar değil. </p>
<p class="calibre1">"Boşuna kaygılanıyorsun. Fotoğraflara bir de sen bak. O kadar korkunç olmadığını göreceksin." </p>
<p class="calibre1">"Olur, bakarım." </p>
<p class="calibre1">Genç kadın yanıtıma çok şaşırmış olacak ki, "Sahi mi?" diye sordu. "Gerçekten de bakmak istiyor musunuz?" </p>
<p class="calibre1">"Evet. Nasıl olsa siz onları çektikten sonra da bakmayacak mıyım? Hem böylece aradaki farkı da görmüş </p>
<p class="calibre1">olurum." </p>
<p class="calibre1">"Tamam" dedi Kenan. "Ne zaman istersen gel. Fotoğraflar benim ofiste." </p>
<p class="calibre1">"Şu işleri ayarlayayım, en kısa zamanda gelirim." </p>
<p class="calibre1"/>
<p class="calibre1">Altıncı bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">Ayhan Işık Sokak'taki binamın giriş katını onlara vermiş olmam belki yadırganabilir, ancak davranışım aslında o kadar da şaşırtıcı değildi. Ben de o projeye dahil olmak istiyordum. Katya'yla Beyoğlu'nda, Rebul Eczanesi'nin önünde karşılaşınca kesin olarak anladım bunu. Yaşamımız boyunca da hep böyle olmamış </p>
<p class="calibre1">mıydı zaten? Kenan'ın abuk sabuk işlerine Nihat hiç düşünmeden balıklama dalarken, ben o ya da bu nedenle önce karşı çıkmış, sözümü geçiremeyince uzakta kalmayı seçmiş, sonra da ucundan kıyısından katılmamış mıydım sürece? Yine aynı şey oluyordu işte. İnsan hiç büyümüyor mu ne? Neyse... </p>
<p class="calibre1">Kenan ile Katya benim daireye bayıldılar. Tam fotoğraf stüdyosu olacak yermiş; yüksek tavanlı, geniş </p>
<p class="calibre1">odalar... Fazla ışık almaması da bir avantajmış. Daha daireye baktıkları günün ertesi kolları sıvayıp tadilat, tamirat, sıva işlerine giriştiler. Benim, cinayet fotoğraflarına bakmam için ise, Fransa'dan Türkiye'ye gelen müstakbel ortaklarımın gidişim beklemem, yani üç gün geçmesi gerekecekti. </p>
<p class="calibre1">Üç gün sonra bir ikindi vakti, ofisine gittiğimde Kenan'ı hazırlıksız yakalamıştım. Bu kez toplantısı olan oydu. Sigorta şirketinin merkezinden gelen yetkililerle salonda görüşüyordu. Ben sonra geleyim, deyince bırakmadı. </p>
<p class="calibre1">"Gitme be Selim" dedi. "Ne zamandır şöyle karşılıklı oturup konuşmadık. Benim odaya geç, keyfine bak. </p>
<p class="calibre1">Ben de herifleri atlatır atlatmaz gelirim." </p>
<p class="calibre1">Günlerdir yoğun iş toplantılarından sıkılmıştım, daha da önemesi şu cinayet fotoğraflarını merak ediyordum. Kenan'ın, duvarları çektiği fotoğraflarla kaplanmış, şirin odasına geçtim. Ne içmek istediğimi soran sekreter kıza, "Sen merak etme, ben başımın çaresine bakarım" dedim. </p>
<p class="calibre1">Sekreter çıkınca, Kenan'ın masasının arkasındaki dolaba yöneldim. Dolapta yan yana sıralanan şişelerin arasından içinde malt viski olanı çıkardım. Yandan fazlası boşalmış şişedeki viskiyi kadehlerden birine iki parmak kadar doldurdum. Aynı dolabın alt rafındaki İsviçre çikolatalarından kapıp Kenan'ın rahat koltuklarından birine yayıldım. Daha ilk yudumda damarlarıma ateş gibi yayılan içkinin tadını çıkarmaya başlamıştım ki kapı vuruldu. Toparlandım. Gelen Katya'ydı. Onu görünce suçüstü yakalanmışım gibi ayağa kalktım. Kenan'la aramızda bir sorun olmayacağını bilmeme rağmen içkiyi izinsiz doldurduğum için, üstelik yaşamımıza gireli daha bir ay bile olmayan bu kadından utandığımı fark ettim. Ne oluyordu bana böyle? </p>
<p class="calibre1">Katya ise hiçbir şaşkınlık belirtisi göstermeden, o tatlı gülümseyişiyle yaklaştı. </p>
<p class="calibre1">"Merhaba Selim Bey, nasılsınız?" </p>
<p class="calibre1">Hoş bir koku çalındı burnuma. </p>
<p class="calibre1">"Teşekkür ederim" dedim sağ elimde tuttuğum kadehi sol elime geçirip, onunla tokalaşmaya hazırlanırken. Bunu o kadar acemice yapmıştım ki, kadehteki viskiyi üzerime dökme başarısını bile göstermiştim. Bozuntuya vermeden uzattığı eli sıktım. Teni yumuşacıktı, soğuktu fakat bir kor parçasına dokunmuş gibi aceleyle çektim elimi. </p>
<p class="calibre1">"Siz nasılsınız?" Bu sözcükler kendiliğinden dökülüvermişti dilimden. </p>
<p class="calibre1">"Sağ olun ben de iyiyim. Son hazırlıkları tamamlamak üzereyiz. Bazı eşyaları taşıdık bile sizin oraya." </p>
<p class="calibre1">Hâlâ ayakta dikilmekte olduğumu fark etmişti. </p>
<p class="calibre1"/>
<p class="calibre1">"Neden oturmuyoruz?" diyerek sırtındaki siyah deri ceketi çıkarmaya bile gerek görmeden tam karşımdaki koltuğa yerleşti. Ben de elimdeki boş kadehi masaya bırakıp kendi koltuğuma oturdum. </p>
<p class="calibre1">"Kapıcı, bekçi gibi biri yok mu?" diye sordu. </p>
<p class="calibre1">Anlamamıştım. </p>
<p class="calibre1">"Efendim?" </p>
<p class="calibre1">"Sizin şu binada diyorum, bekçi ya da kapıcı yok mu?" </p>
<p class="calibre1">"Bir kapıcımız vardı: Şükrü Efendi. Zavallı adam geçen yıl öldü. Şimdi yan apartmanın kapıcısı ayda bir uğrayıp merdivenleri siliyor. Fazla temizlik gerekmiyor zaten. Üst kattaki iki daireyi depo olarak kullanıyorum. </p>
<p class="calibre1">Kumaş artıklarını, malzemeleri filan saklıyoruz. Fakat merak etmeyin bodrum kapısı dahil bütün kapılar sağlamdır; öyle kolay kolay hırsız giremez içeri." </p>
<p class="calibre1">"Aman girmesin, bütün teknik ekipman orada olacak..." </p>
<p class="calibre1">İlk anlardaki heyecanım geçmişti ama yine de gergindim. Belki de yüzden, aramızda oluşan anlık sessizliğe bile dayanamadım. </p>
<p class="calibre1">"Şu fotoğrafları merak ediyordum. Buradaysa görmek isterim." </p>
<p class="calibre1">"Tabiî burada" diyerek ayağa kalktı. "Hemen getireyim." </p>
<p class="calibre1">Katya odadan çıkarken, bu kadının karşısında kendime hakim olmalıyım diye geçirdim aklımdan. Daha onu doğru dürüst tanımıyordum bile. Beni bu kadar etkilemesine izin vermemeliydim, kısa bir süre sonra Katya elinde siyah kapaklı bir dosyayla içeri girdi. Rahatladığımı Katya'dan çok kendime kanıtlamak için, yüzüme anlamlı bir ifade takınarak, "Cinayet resimlerinin yer aldığı dosya için siyah iyi bir renk" diye söylendim. </p>
<p class="calibre1">Katya gülümsemekle yetindi. </p>
<p class="calibre1">"isterseniz, şöyle masaya geçin, daha rahat bakarsınız." </p>
<p class="calibre1">"Tamam" diyerek önerisine uydum. Masaya yerleşince siyah kapaklı dosyayı önüme koydu ama uzaklaşmadı, yanımda ayakta durmaya başladı. </p>
<p class="calibre1">"Fotoğrafları biraz büyüttük, ilk basımları daha küçük boyuttaydı." </p>
<p class="calibre1">Katya masanın üzerine eğilerek dosyanın kapağını açmıştı O kadar yaklaşmıştı ki, deri ceketinin kenarı omzuma sürtünüyor, parfümle karışan teninin kokusunu hissedebiliyordum. Kenara çekilebilirdim, yapmadım; davranışımın yanlış anlaşılacağım düşünerek kıpırdamamayı seçtim. </p>
<p class="calibre1">"Aslında 113 fotoğraf gelmişti ancak bir kısmı uygun değildi. Bazıları insanı dehşete düşürecek kadar kanlıydı. Çocuk cesetleri vardı, bakarken içimiz kalkıyordu. Yakılarak öldürülmüş insanlar vardı; görüntüleri korkunçtu. Hepsinin arasından bizim projemize uygun olan 66 taneyi seçtik" diye konuşmayı sürdürdü. Diken üzerinde oturuyor gibiydim, ama Katya'nın ince uzun parmaklan dosyanın ilk sayfasını açınca bütün ilgim fotoğrafa kaydı. Kısa süre sonra ne Katya'nın o enfes parfümünü ne de omzuma sürtünen ceketini hissedecektim. </p>
<p class="calibre1">İlk fotoğraf bir meyhanede çekilmişti. Rakı masasının başında oturan adam, gözlerinde donup kalan dehşetle duvara yaslanmış öylece duruyordu. Boynundan başlayıp, gömleğini olduğu gibi kızıla boyayan bir leke görünüyordu. Tuhaf, masada ne kınlan bir bardak, ne dökülen bir tabak vardı. Ceset, yarılanmış meze tabakları ve neredeyse bitmiş 70'lik rakı şişesinin arasında öylece duruyordu. </p>
<p class="calibre1">Bir başkası sokakta çekilmişti. Yerde yüzükoyun çarşaflı bir kadın yatıyordu. Çarşaf sanki bir paraşüt gibi başında toplanmıştı zavallının. Başı, yüzü, saçları görünmüyordu. Sadece sırtının sol tarafını koyulaştıran kan lekesi ile mavi elbisesi açığa çıkmıştı. Kadının sol ayakkabısı başının hemen yarımda duruyordu öbür teki ayağındaydı. Kadının nasıl, hangi silahla öldürüldüğüne dair hiçbir ipucu yoktu. </p>
<p class="calibre1">Diğer fotoğrafta, iki travestinin cesetleri bir otomobilin arka koltuğunda yatıyordu. Birinin başı ötekinin omzuna düşmüştü. Düşerken peruğu kaymış, kel başı görünüyordu. Aralanmış ağzının sağ tarafında kurşunun neden olduğunu sandığım bir yara vardı. Fakat yara ne kanamaya yol açmış, ne de abartılı makyajla kaplı yüzü bozmuştu. Öteki travesti ise uyur gibi arkaya kaykılmıştı. Ancak uzun saçlarının arasından sızan kan, zavallı adamın yüzünü geçerek iri memelerinin arasına kadar süzülmüştü. </p>
<p class="calibre1">İşte bir cinayet daha: genç kız hâlâ televizyonu çalışmakta olan bir evin oturma odasında kalbine saplanmış kocaman bir ekmek bıçağıyla, sırtını ucuz koltuklardan birine verip öylece kalmıştı. Ardına kadar açılmış gözlerinde derin bir şaşkınlık okunuyordu. Neden öldürüldüğünü anlayamamış gibiydi. Gerideki duvarda, bir haça yatay olarak çakılmış irice bir yılanın resmedildiği bir tablo asılıydı. </p>
<p class="calibre1">Sayfaları çevirdikçe korktuğumun başıma geldiğini görüyordum. Tam düşündüğüm gibi cinayetler bütün ayrıntılarıyla sergilenmişti fotoğraflarda. Fakat tıpkı Katya'nın söylediği gibi, bunlar dehşet uyandırıcı değil, acı vericiydi. Yine de son fotoğrafa kadar incelemekten kendimi alamadım. Randevuevinde, okulda, gecekonduda, lüks apartman dairelerinde, köşklerde, bir evin çatısında, bakkal dükkânında, kuaförde, hamamda, araba galerisinde, kahvehanede, sinema salonunda, dişçide, metronun girişinde, sokak ortasında, parkta, umumî tuvalette, hatta caminin kapısında pompalı tüfekle, tabancayla, bıçakla, makasla, kitap açacağıyla, çiviyle, cam parçasıyla, sopayla, kalasla, telle, urganla hatta elle öldürülmüş insanların fotoğraflarıydı bunlar. Çoğunun gerçek hikâyesi neydi, hiçbir zaman bilemeyecektim; ne var ki, fotoğraflara bakarken acı kadar merak da duyduğumu itiraf etmeliyim. Bu duygumun kökeninde ne olduğunu da çözümleyemiyorum. Sıradışı olayları, fotoğraf karelerinde de olsa izlemenin verdiği o tuhaf duygu mu? </p>
<p class="calibre1">Öldürülen insanların en mahrem anlarına tanık olmanın getirdiği ayrıcalık mı? Riske girmeden heyecanı yaşamanın gizli keyfi mi? Belki hepsi birden, belki de hiçbiri... Bu fotoğraflar aynı zamanda uyarıda da bulunuyordu: kadın, erkek; zengin, yoksul; genç ya da yaşlı olmanız fark etmez, gördüğünüz resimlerdeki insanlar gibi her an, her yerde bir cinayete kurban giderirsiniz. Yani herkes, hepimiz tehdit altındaydık. </p>
<p class="calibre1">Dikkatli olmazsak, uyanık olmazsak, önlem almazsak bizim sonumuz da bu fotoğraflardaki zavallılar gibi olabilirdi. Beyoğlu, dünyanın en büyük metropollerinden birinin kültür-sanat merkezi olan bu semt, uygarlığın son nimetleriyle donatılmış bu kültür adası, aynı zamanda binalardan oluşan vahşi bir orman gibiydi. Ve ormanlarda hayatta kalmak için tek yasa geçerliydi: güçlü ve uyanık olmak. Yoksa sizden güçlü bir başka yırtıcının kurbanı olabilirdiniz. </p>
<p class="calibre1">Katya son fotoğrafı da gösterip dosyayı kapatırken, "İnsanoğlu çok acımasız değil mi?" diye mırıldandım. </p>
<p class="calibre1">"Ne yazık ki öyle" dedi derinden bir iç geçirerek. "Fakat sadece Türkiye'de değil, Rusya'da da böyle. </p>
<p class="calibre1">Eminim yeryüzünün her köşesinde de böyledir..." </p>
<p class="calibre1">"Kötü..." </p>
<p class="calibre1">"Kötü, ama gerçek." </p>
<p class="calibre1">"Doğru, gerçek." </p>
<p class="calibre1">"Peki bu fotoğrafları yeniden çekmemiz, sonra da insanlara sergilememiz sizce doğru mu?" </p>
<p class="calibre1">"Bilmiyorum... Önce karşı çıkmıştım, sonra görüşümü değiştirdim." </p>
<p class="calibre1">"Niçin değiştirdiniz?" </p>
<p class="calibre1">"Bu projeyi ilginç bulmaya başladım." </p>
<p class="calibre1">"Başka..." </p>
<p class="calibre1">"İlginç buluyorum. Hepsi bu. İlginç..." </p>
<p class="calibre1">Gülmeye başladı. </p>
<p class="calibre1">"Neden güldünüz?" </p>
<p class="calibre1">"Geçen karşılaşmamızda da aynı sözcüğü kullanmıştınız." </p>
<p class="calibre1">Açıklama yapması için bekledim. Fakat o oyuncağından ayrılamayan bir çocuk gibi dosyayı kucağına alarak eski yerine oturmakla yetindi. </p>
<p class="calibre1">"Siz ne söylememi beklerdiniz?" diye sordum. </p>
<p class="calibre1">"Gerçek düşüncelerinizi." </p>
<p class="calibre1">Bu kadın benimle oyun mu oynuyordu? Hiç de öyle görünmüyordu aslında; gözlerindeki tuhaf parıltıyı saymazsak yüzünde içten bir ifade vardı. </p>
<p class="calibre1">Kusura bakmayın ama bence gerçek düşüncelerinizi saklamak için hep aynı sözcüğü kullanıyorsunuz" </p>
<p class="calibre1">diye sürdürdü iddiasını. </p>
<p class="calibre1">"Nereden biliyorsunuz?" Çünkü ben de sizin gibi davranırım. Dikkat ettiyseniz ilk karşılaşmamızda sizden sonra ben de ilginç sözcüğünü kullanmıştım." </p>
<p class="calibre1">"Öyle mi, farkında değilim. Ama müthiş bir belleğiniz var." </p>
<p class="calibre1">Hiç alçakgönüllülük göstermedi. </p>
<p class="calibre1">"Meslekî bir özellik olmalı. Sözlü ya da görsel hiçbir ayrıntıyı atlamamam gerekiyor." </p>
<p class="calibre1">Canım yeniden viski çekmişti. Kalktım, masadaki boş bardağa uzanırken, "İzniniz olursa, biraz daha viski içeceğim" dedim. "Siz de ister misiniz?" </p>
<p class="calibre1">"Sağ olun, viski sevmem." </p>
<p class="calibre1">Dolabı açıp, az önceki şişeden kadehime viski koymamı bekledikten sonra, yüzüm ona dönünce, "Hâlâ ne düşündüğünüzü söylemediniz" dedi Katya. "Evet, ne diyorsunuz fotoğraflar için?" </p>
<p class="calibre1">Yanıt vermek için acele etmedim, viskimden bir yudum aldıktan sonra, "Çok ısrarcısınız..." dedim. </p>
<p class="calibre1">Katya'nın yanıtı yerime otururken geldi. </p>
<p class="calibre1">"Öyleyim, çünkü yanlış yapmaktan korkuyorum." </p>
<p class="calibre1">Şimdi anlar gibi oldum, onun da benim gibi kaygıları vardı ya da öyle görünmek istiyordu. </p>
<p class="calibre1">"Bu projeden emin değilsiniz" dedim. </p>
<p class="calibre1">"Öyle" dedi kucağındaki dosyayı ortadaki sehpanın üzerine bırakarak. "Kafamda ciddi sorular var. İşe ısınamadım." </p>
<p class="calibre1">"Aldığınız her işi sevmek zorunda mısınız?" </p>
<p class="calibre1">"Evet, genelde inanmadığım işleri yapmam. Unutmayın ki bu sanatsal bir etkinlik. Yani sevmeden olmaz. </p>
<p class="calibre1">Ancak şimdi paraya da ihtiyacım var..." </p>
<p class="calibre1">"İyi o zaman, mesele yok demektir." </p>
<p class="calibre1">"Ama bunu Kenan'a yapamam." </p>
<p class="calibre1">Vay vay, demek Kenan'a yapamazsın ha! Tam düşündüğüm gibi, tanışalı daha bir ay olmadan Katya, bizimkinin çekim merkezine girmişti bile. </p>
<p class="calibre1">"Neden, diye sorsam kabalık etmiş olur muyum?" </p>
<p class="calibre1">Ne bakışlarını kaçırdı ne de yüzündeki ifade değişti. </p>
<p class="calibre1"/>
<p class="calibre1">"Yoo, neden kabalık etmiş olasınız?" dedi. "Kenan bu işe çok inanıyor. Bu konudan bahsederken nasıl bir coşkuya kapıldığı siz de görmüşsünüzdür. Ama yanılıyor olabilir. Belki de umduğunu bulamayacak, belki daha da kötüsü olacak." </p>
<p class="calibre1">Bu kadın ne demek istiyordu? </p>
<p class="calibre1">"Daha kötüsü ne olabilir ki? En fazla sergi başarısızlıkla sonuçlanır." </p>
<p class="calibre1">"Basandan söz etmiyorum. O da önemli elbette ama, Kenan'ı yaşamı değişebilir... hatta..." </p>
<p class="calibre1">"Başının belaya gireceğini mi söylemek istiyorsunuz?" </p>
<p class="calibre1">"Evet, ama katiller ya da maktullerin yakınlarıyla değil, kendi kendisiyle uğraşmak zorunda kalabileceğini söylüyorum." </p>
<p class="calibre1">Sanatla ilgilenen insanları anlamak gerçekten de zormuş. Katya dakikalardır konuşuyordu, hâlâ baklayı ağzından çıkarmamıştı. Açıkça sormak zorunda kaldım: </p>
<p class="calibre1">"Yani Kenan bu projeye başlarsa yaşamı tehlikeye mi girer diyorsunuz?" </p>
<p class="calibre1">"Girebilir, diyorum." </p>
<p class="calibre1">"Girebilir mi? Anlayamadığım için kusura bakmayın ama biraz açıklar mısınız?" </p>
<p class="calibre1">"Sanatçı ile işi arasındaki ilişkiden söz ediyorum. Sanatçılar yaptıkları işlerle özdeşleşirler. Yani onlar yapıtlarını yaratırken, yapıtları da onların bilinçlerini, ruhlarını etkiler hatta kimilerini ele geçirir. En kötüsü de bunun farkında olmamalarıdır. İşlerim yaparlar, üstelik başarı da kazanırlar; ne var ki, bu arada ruhlarında farkına varmadıkları bir travma oluşabilir. Belki de farkına varmadıkları için, bu travmanın yaratacağı tahribatı kestirmek çok zordur. Örnek verecek olursam, Diane Arbus'ın başına gelenler çok öğretici..." </p>
<p class="calibre1">"Diane Arbus?" </p>
<p class="calibre1">"Diane Arbus, çok ünlü Amerikalı bir fotoğrafçıydı. Meslektaşları normal sayılabilecek konuları seçerken, o tuttu ucubelerin fotoğraflarını çekti. Evsiz insanları, akıl hastalarını, çift cinsiyetlileri, albinoları, yaşlılar balosunun kral ve kraliçesini, savaş yanlısı bir gösteride 'Vietnam'ı bombalayın' rozetiyle yürüyen çocukları, cüceleri... işin ilginci Arbus’ın bu fotoğrafları bir tür duygusuzlukla çekmiş olmasıydı. Yani fotoğraftaki garip insanlara bakarken onlar için üzülmüyordunuz, içiniz kalkmıyordu. Arbus işini yaparken duygularını gizlemeyi başarmıştı. Fakat bu onlardan etkilenmediği anlamına gelmiyordu. Belki de çok etkilendiği için duygularını katmak istememişti. Duygularını açıklayamadığı için de rahatlayamamış, o yükü taşımak zorunda kalmıştı. Kendini öldürmesi de bu tezin kanıtı olarak gösterildi." </p>
<p class="calibre1">"Kendini mi öldürdü?" </p>
<p class="calibre1">"Evet, 1971 yılında intihar etti." Yüzüme bakarak sordu. "Şimdi ne demek istediğimi anlıyorsunuz değil mi?" </p>
<p class="calibre1">"Kenan'ın da şu kadın fotoğrafçı gibi intihar edebileceğini mi söylüyorsunuz?" </p>
<p class="calibre1">Yanıt vermek yerine üzüntüyle yüzüme bakmayı sürdürdü. </p>
<p class="calibre1">"Yok, hiç sanmıyorum" diye itiraz ettim hemen. "Kenan intihar etmez. Öyle bir insan değildir o." </p>
<p class="calibre1">Yeşil gözleri durgunlaştı, acı bir gülümseme belirdi yüzünde. </p>
<p class="calibre1">"Eminim zavallı Diane'ın arkadaşları da onun intihar edeceğine inanmıyorlardı" diye söylendi. </p>
<p class="calibre1">Sesindeki bilmiş hava canımı sıktı. </p>
<p class="calibre1">"Diane Arbus'ı tanımam ama Kenan'ı tanırım. Yeryüzünde kendini öldürmeyi düşünecek son insandır." </p>
<p class="calibre1">Söylediklerimden bu denli emin olmam kafasını karıştırmıştı. </p>
<p class="calibre1">"Emin misiniz?" </p>
<p class="calibre1">"Kenan'ı biraz daha yakından tanışanız siz de emin olurdunuz." </p>
<p class="calibre1">"Keşke haklı olsanız." Yeşil gözleri umutla ışıldadı. "İnanın buna en çok ben sevinirim. Belki de Kenan sandığım gibi etkilenmeyecek, ama korkuyorum." </p>
<p class="calibre1">Kadehimdeki viskiyi bir dikişte bitirdikten sonra, "Aslında siz de haklısınız" dedim. "Bu proje beni de korkutmuştu. Gerçi nedenlerim sizinkinden çok farklıydı..." </p>
<p class="calibre1">"Kenan'ı başkalarının öldürebileceğini düşünüyordunuz." </p>
<p class="calibre1">"Öldürmek demeyelim de, bu işten zarar görebileceğini düşünüyordum." </p>
<p class="calibre1">"Ama görüşünüzü değiştirdiniz?" </p>
<p class="calibre1">"Başka çarem yoktu. Elimden gelse şu anda vazgeçmesini sağlarım." </p>
<p class="calibre1">"Vazgeçmez değil mi?" </p>
<p class="calibre1">"Geçmez." </p>
<p class="calibre1">"Bunu hissettim aslında; birkaç kez ben de bu işin tehlikelerini anlatmayı denedim." </p>
<p class="calibre1">"Ne yani, intihar edebilirsin mi, dediniz?" </p>
<p class="calibre1">"Tabiî ki hayır. Çekeceğimiz fotoğrafların sanatsal yetkinliğinin, konunun şaşırtıcılığı altında kaybolacağını söyleyerek başladım, sonra konuyu Diane Arbus'a getirmeye çalıştım ama dinlemedi. 'Sen hiç merak etme, işler yolunda gidecek' dedi. Nihat'tan yardım almak istedim, ne yazık ki onun da Kenan'dan farkı yoktu. Hatta Kenan'dan daha fazla inanıyor bu projeye. Yanlış anlamanızı istemem, Nihat sizin de arkadaşınız. Üstelik ben de çok severim onu. Çok iyi bir insan, ama olayların farkında değil. Dahası sanattan da, fotoğraftan da fazla anlamıyor." </p>
<p class="calibre1"/>
<p class="calibre1">"Aslına bakarsanız ben de anlamam" diye kestim sözünü. "Sanat konusunda, hele hele fotoğraf meselesinde Nihat'tan daha cahilimdir." </p>
<p class="calibre1">"Kendinize haksızlık ediyorsunuz. Siz bir mimarsınız. Benim gözlemlediğim kadarıyla sanata karşı hiç de ilgisiz değilsiniz. Sağduyusunuz, tehlikeleri önceden görebiliyorsunuz. Daha da önemlisi Kenan'ın üzerinde etkiniz var." Sessizce güldüm. </p>
<p class="calibre1">"Sanmıyorum, dışarıdan bakan herkes öyle olduğunu düşünür, ama Kenan üzerinde hiçbir etkim yoktur. </p>
<p class="calibre1">Tersine Kenan'ın benim üzerimde etkisi vardır." </p>
<p class="calibre1">"Ama..." diye itiraz edecek oldu. </p>
<p class="calibre1">"Yok, yok... böyledir. Dediğiniz gibi olsa bile Kenan'ı şu anda bu projeden vazgeçirmem mümkün değil. </p>
<p class="calibre1">Siz de söylediniz, bu konu açıldığında adamın yüzündeki ifade değişiyor. Kenan'ı neredeyse kırk yıldır tanırım hiçbir işe böylesine coşkuyla sarıldığını görmemiştim. Ama sizin kadar umutsuz değilim. Kenan'ın düşünceleri zamanla değişebilir. O yüzden, itirazlarınızı mutlaka Kenan'a söylemelisiniz. Anladığım kadarıyla onunla arkadaş olmayı başarmışsınız. İkinizi birlikte sadece bir kez gördüm, ama görüşlerinize önem verdiğim fark ettim. Düşüncelerinizi söylemenizde yarar var. Muhtemelen bu projeden vazgeçmeyecektir, ancak benim söylediklerim de, sizin söyledikleriniz de aklının bir köşesinde kalacaktır. Yeniden bir değerlendirme durumunda söylediklerimiz Kenan'ın kararını değiştirebilir." </p>
<p class="calibre1">"Değiştirebilir mi?" </p>
<p class="calibre1">"Değiştirebilir, değiştirmese bile etkiler. Kenan'ın yanında olmalıyız. Ben de buna gayret edeceğim. Hiç değilse onu önceden uyarabiliriz." </p>
<p class="calibre1">"Zaten yapacak başka bir şey de yok" dedi. </p>
<p class="calibre1">Ama yeşil gözleri, fırtınaya hazırlanan bir deniz gibi sıkıntı yüklüydü... </p>
<p class="calibre1"/>
<p class="calibre1">Yedinci bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">O gün Kenan'la görüşemedim; işlerini o kadar biriktirmişti ki toplantısı bitmek bilmedi. Bir iki kez görüşmesine ara verip yanıma geldi. Baktım onu da huzursuz ediyorum, Katya'yla vedalaşıp çıktım. Fakat aklım genç kadının söylediklerine takılmıştı. Kenan'ın ofisinin bulunduğu yüzyıllık binanın geniş </p>
<p class="calibre1">merdivenlerinden inip, İstiklal Caddesi'ne çıktığımda Katya haklı olabilir mi, diye düşünüyordum. Kenan'ın çektiği fotoğraflardan etkilenerek ruhsal dengesi bozulur muydu? Hiç sanmıyordum. Başka birinden değil, Kenan'dan söz ediyorduk. O hepimizden daha fazla bağlıydı yaşama. Bunu anlamak için yüzüne bakmak, kahkahasını duymak, yarım saat sohbet etmek yeterdi... Gerçekten yeter miydi? Bundan beş yıl önce birileri çıkıp, Kenan kadınları, eğlenceleri, seyahatleri bırakıp, kendini ölümsüzlük için fotoğraf serinleri açmaya adayacak deselerdi inanır mıydım? Ama olmuştu işte, Kenan bütün yaşamını bu tutkuya göre düzenlemeye başlamıştı. Yani? Yani Kenan hakkında kesin hükümlerden kaçınmakta yarar vardı. Arkadaşımın yaşamı çok sevdiğini biliyordum, yine de Kenan kendini öldürmez diye konuşmamak gerekirdi. Böylesi bir önkabul, tehlikeyi önceden görmemizi engelleyebilirdi. </p>
<p class="calibre1">Öte yandan Katya hiç de boş biri değildi. Söylediklerinde ne kadar samimiydi bilmiyorum, ama ilginç bir düşünce yapısı vardı. En önemlisi bu projeye karşıydı. Onunla konuşurken yalnız olmadığını hissetmiştim. </p>
<p class="calibre1">Çok farklı nedenlerle de olsa bu işe karşı çıkan birinin olması kendime duyduğum güveni artırmıştı. Öte yandan bu ilginç ve güzel kadını doğru dürüst tanımıyordum. Nihat üstünkörü anlatmıştı ama gerçekte kimdi bu Katya? Aklımda bu soruyla Nihat'ın sahaf dükkânına yöneldim. </p>
<p class="calibre1">İstiklal Caddesi'ndeki kalabalık artmaya başlamıştı, güneş henüz batmamıştı, ancak bir saate kalmaz görkemli binaların, gün görmüş apartmanların çatılarının arkasında yok olup giderdi. Güneşin batmasıyla birlikte, sanki insanlar bu anı bekliyormuş gibi evlerinden, işyerlerinden, okullarından sökün eder, tarihî cadde bir bayram, bir şenlik, insanların kendilerini göstermek için yanıp tutuştuğu bir podyuma dönerdi. </p>
<p class="calibre1">Yeryüzünde böyle bir yer daha var mıdır bilmiyorum? Müzik marketlerden caddeye yayılan arabesk, protest, jazz, pop, metal, klasik müzik, Türk müziği, klasik Türk müziği, türkü ve sınıflandırılamamış ne kadar şarkı varsa kulağınızı turnalardı. Parfüm, ter, yemek ve çiçek kokulan arasında keyifle, kederle, aceleyle, dalgınlıkla, pervasızca, çapkınca, tek başına, topluca yürürdü insanlar. Çok kollu, çok dallı büyük bir ırmağa benzeyen bu muhteşem cadde, papazı, fahişesi, cami hocası, pezevengi, hahamı, Alevî dedesi, bankacısı, işportacısı, öğrencisi, öğretmeni, tinercisi, dönercisi, dekoratörü, evsizi, midye satıcısı, esrar satıcısı, kanun kaçağı, Anadolu kaçağı, Avrupa kaçağı, Amerika kaçağı, Afrika kaçağı, yani yaşam kaçağı, beyazı, karası, sarısı, kızılı yani insan görünümünde olan kim varsa, hepsini, herkesi sorgusuz sualsiz kucaklamıştı. </p>
<p class="calibre1">Kiliseleri, camileri, sinagogları, hanları, hamamları, bankaları, giyim mağazaları, kitabevleri, meyhaneleri, birahaneleri, şaraphaneleri, kafeleri, kültürevleri, randevuevleri, sinemaları, tiyatroları, galerileri, vakitleri çoktan dolduğu halde ömür sürmeye çalışan bilmem kaç yüzyıllık inatçı binaları, dar sokakları, kör çıkmazlarıyla Grande Rue de Pera, Cadde-i Kebir, İstiklal Caddesi ya da Beyoğlu nasıl adlandırılırsa adlandırılsın burası her gün, her an değişen yeryüzünün en büyük tiyatro sahnesi gibiydi. Caddeye girdiğiniz andan itibaren, insanların doğaçlama oynadıkları bu komik, bu trajik, bu gerçekçi, bu absürd, bu absürd ötesi oyunu izlemek mümkündü. Caddenin tek koşulu vardı; sizin de oyuna katılmanız. Tıpkı yaşam gibi, bu sahnede de kollarınızı kavuşturarak oturmanıza izin verilmezdi. Burada öyle bir büyü vardı ki, şu anda benim yaptığım gibi olanları sadece izlemekle yetinseniz bile, oyunun bir parçası olmaktan kurtulamazdınız. Çünkü bu caddeye adım atmak, bu sahnenin bir parçası olmayı kabul etmek demekti. </p>
<p class="calibre1">Nihat'ın sahaf dükkânı, caddenin neredeyse ortalarında yer alan Sahne Sokak'ta diğer adıyla ünlü Balık Pazarı'nda, bir zamanlar meyhaneleriyle ünlü Krepen Pasajı'nın bulunduğu şimdiki Aslıhan Pasajı'nın alt katındaydı. Balık Pazarı'na girince kalabalık arttı. Önce pazarın sağ girişindeki kumpir satıcılarından yalan közlenmiş patates kokusu çarptı burnuma, ilerleyince kokoreç midye tava satan dükkânlardan taşan kızarmış yağ kokusu sonra baharat, turşu, balık, meyve... Kokuları yararak ulaştım Aslıhan Pasajı'nın girişine. Eski kitapların, dergilerin, afişlerin, video kasetlerin sergilendiği sahaf vitrinlerinin arasından geçip, merdivenlerden aşağı indim. Sağdan ilk dükkândı Nihat'ınki. İçeride oturmakta olan Melek'i görünce bütün tadım kaçtı; Nihat ortalıkta görünmüyordu. Şu kadın beni fark etmeden geri dönsem mi diye düşünüyordum ki, Melek beni gördü. Dudaklarıma bir gülümseme yerleştirip girdim içeri. </p>
<p class="calibre1">"Merhaba Melek." </p>
<p class="calibre1">Onun da dudaklarında aynı diplomatça gülümseme belirmişti. </p>
<p class="calibre1">"Merhaba Selim, gelsene." </p>
<p class="calibre1">Melek'in arkasındaki duvarda, Ah Güzel İstanbul adlı filmin kocaman bir afişi vardı. Dükkânın duvarları benzer film, dergi, kitap afişleriyle kaplanmıştı. Kapıya yakın, ayakta durarak sordum: </p>
<p class="calibre1">"Nihat yok mu?" </p>
<p class="calibre1">"Gelir birazdan." Oturduğu masanın önünde, üzerinde kitaplar duran iskemleyi gösterdi. "Buyur, otur. </p>
<p class="calibre1">Kitapları yere koyabilirsin." </p>
<p class="calibre1">Kararsız gözlerle iskemleye baktığımı fark edince, "Merak etme gecikmez" diye cesaretlendirdi beni. </p>
<p class="calibre1">"Kenan'ın yeni stüdyosuna malzemeler götürdü. Senin bina değil mi orası?" </p>
<p class="calibre1">"Evet." </p>
<p class="calibre1">"İşte oraya gitti. Epey oldu ama, gelmek üzeredir." </p>
<p class="calibre1">Nihat az sonra burada olacağı için değil, aklıma gelen başka bir düşünce nedeniyle, kitapları yere koyup, oturdum iskemleye. Katya'yı Nihat'la tanıştıran Melek'ti; yani güzel sanat yönetmenimiz hakkında en doğru bilgiyi ondan alabilirdim. </p>
<p class="calibre1">"Ne içersin?" diye sordu Melek önündeki kâğıtları toparlarken. </p>
<p class="calibre1">"Sağ ol, bütün gün çay, kahve, insan bıkıyor" dedim. Gözlerim toparlamakta olduğu kâğıtlara takılmıştı. </p>
<p class="calibre1">"Şiirler mi?" </p>
<p class="calibre1">Sanki çok acayip bir soru sormuşum gibi, başını kaldırmadan, kaş altından süzdü beni. </p>
<p class="calibre1">"Sayılır. Dergi, şiir dergisi... İlk sayısını hazırlıyoruz..." </p>
<p class="calibre1">Beni cahil bir işadamı olarak gördüğü için daha fazlasını açıklamaya gerek duymuyor gibiydi. Fakat birden yüz ifadesi değişti. Bir konuyu hatırlamış gibi duraksadı. </p>
<p class="calibre1">"Selim" dedi ciddi bir tavırla, "senin şirketin sanat için ayırdığı bir fon var mı?" </p>
<p class="calibre1">"Hayır, neden?" </p>
<p class="calibre1">Düş kırıklığına uğramıştı, ama belli etmemek için, "Hiç" diyerek önüne döndü, yeniden kâğıtlarını düzenlemeye koyuldu. </p>
<p class="calibre1">"Lütfen söyle" diye ısrar ettim, "böyle bir fon yok ama gerekiyorsa oluştururuz." </p>
<p class="calibre1">Soğuk siyah gözleri ışıldadı. Önündeki kâğıtlarla ilgilenmeyi bırakıp bana döndü. </p>
<p class="calibre1">"Sahi oluşturur musunuz?" </p>
<p class="calibre1">"Olabilir. Ama bunu neden yaptığımızı bilmem gerek." </p>
<p class="calibre1">Eliyle önündeki kâğıtları gösterdi. </p>
<p class="calibre1">"Dergimiz için bir sponsor arıyoruz. Eğer sizin böyle bir fonunuz varsa... Biliyorsun birçok büyük şirket sanata katkıda bulunuyor..." </p>
<p class="calibre1">Melek ilk kez benimle böyle içten bir ses tonuyla konuşuyordu. "Neden olmasın, biz de katkıda bulunmak isteriz. Derginin maliyetini çıkarın, bizim.muhasebeyle bir konuşayım." </p>
<p class="calibre1">Gözlerindeki ışıltı kayboldu. Şu muhasebe lafı kafasını karıştırmıştı. İsteğini kabul mu etmiştim, yoksa onu atlatmaya mı çalışıyordum, anlamak istercesine kuşkuyla süzmeye başladı beni. Ne yalan söyleyeyim, insanı ısırır gibi bakan o gözlerden ürktüm.Ürkmek değil de bir çekingenlik duydum. Melek'te öyle bir özgüven vardı ki, ona haksız olduğunu anlatmak imkânsızdı. Bırakın anlatmayı, bunu denemeye kalkışmak bile büyük talihsizlikti. Kenan bunu bir kez denemiş, ağzının payını alıp oturmuştu. </p>
<p class="calibre1">Nihat'ın eski dükkânındaydık. Fotoğraf konuşuluyordu. Tartışmayı Melek başlatmamıştı, ama ağzım açar açmaz, "Fotoğraf sanat değildir" diyerek bodoslamadan girmişti. "Fotoğrafçı da sanatçı değildir." </p>
<p class="calibre1">Kenan da en az benim kadar tanıyordu Melek'i ama galiba dayanamadı, "Hayır efendim sanattır" demek gafletinde bulundu. Üstelik bunu sesini biraz yükselterek yaptı. Aman yarabbi! Kenan'ın ne cahilliği kaldı ne sonradan görmeliği,ne yupiliği... Kenan terbiyesini bozmadan açıklamaya çalıştı, ama Melek aynı sert tavrını sürdürdü. </p>
<p class="calibre1"/>
<p class="calibre1">"Senin gibiler paralarıyla sanatçı olabileceklerini sanıyorlar" bile dedi. </p>
<p class="calibre1">Zavallı Nihat yüzü kıpkırmızı kesilmiş, karısını yatıştırmaya çalışıyor, bir yandan da Kenan'dan özür diliyordu. Fakat Melek’in yatışacak hali yoktu. Sesini giderek daha çok yükseltiyor, hakaretlerinin dozunu artırıyordu. Dikkat ettim bunu bilinçli olarak yapmıyordu, sinirlerine hâkim olamıyordu. Tartışma biraz daha sürse, eminim küfretmeye de başlayacaktı. Baktım olacak gibi değil Kenan yanıt vermeye hazırlanırken, "Ya yeter artık Kenan" diyerek araya girdim. "Bu konular beni sıkıyor, ben basit bir adamım yanımda bu konuları konuşma abi..." </p>
<p class="calibre1">Ne yapmak istediğimi anlayan Kenan, "Haklısın Selim, kusura bakma kendimi kaptırdım işte" dedi. </p>
<p class="calibre1">Ama Melek hırsını alamamıştı henüz. Bir bana, bir Kenan'a baktıktan sonra, "Haklıymış" dedi. "İşte sizin düzeyiniz bu. Laf sanattan açılınca hemen sıkılıyorsunuz. Galatasaray’ın maçı olsa, bizim Cimbom şöyle yaptı, böyle yaptı diye saatlerce konuşurdunuz. Siz böylesiniz... Kabasınız, duyarsızsınız, bencilsiniz..." </p>
<p class="calibre1">Daha sürdürecekti ki, "Tamam Melek" diye gürledi Nihat. "Tamam sakin ol artık. Senin sevdiklerini biz de sevmek zorunda mıyız?" </p>
<p class="calibre1">Nefretle kocasına baktı Melek. Altdudağı titremeye başladı. Şimdi Nihat'ın suratına bir tokat indirecek ya da ağlayacak diye düşündüm; ikisini de yapmadı, hışımla kalkıp gitti yanımızdan. Fakat ne yalan söyleyeyim, o tartışma sırasında benim gözümü korkuttu. O gün, o masada, bir daha bu kadınla tartışmayacağıma söz verdim. Bana sorarsanız zavallı kadının acilen bir psikologa gitmesi gerekiyordu. </p>
<p class="calibre1">Bunu Kenan'la aramızda konuşmuş olmamıza rağmen, ne ben ne de o, Nihat'a söyleyemedik. Söylesek ne olacaktı? Arkadaşımız, yanılıp da Melek'e, senin psikolojik yardıma ihtiyacın var, demeye kalkışsa kıyamet kopardı. Çünkü ona göre normal olmayan kendisi değil, bizlerdik. Bunu bildiğim için, Melek'in dergisine yardım isteğini reddettiğimi sanmasın diye hemen düzelttim. </p>
<p class="calibre1">"Yanlış anlama, her durumda sizin derginize yardımcı olacağım. Ama maliyetleri önceden bildirirseniz, muhasebedekiler ödemeyi, nasıl, ne zaman yapacaklarını daha kolay belirlerler" dedim. </p>
<p class="calibre1">Yüzündeki gerginlik kayboldu. </p>
<p class="calibre1">"Teşekkür ederim" dedi. Fakat bunu bir formaliteyi yerine getirmek için söylemişti. Sanırım benim bu parayı vermek zorunda olduğuma inanıyordu. Ya da şu kısa konuşmamız sürecinde böyle bir yargıya ulaşmıştı. Hiç de rol yapar gibi bir hali yoktu. Her zaman olduğu gibi haklılığından en küçük bir kuşku bile duymuyordu. Benim gibi değersiz birinin hiç değilse parasal katkıyla şairlere destek olup, birazcık olsun değer kazanabileceğini düşünüyordu. Hiç bozuntuya vermedim. </p>
<p class="calibre1">"Şiire, sanata bir katkımız olursa seviniriz" dedim. "Maliyet bilgilerini ne kadar çabuk ulaştırırsanız, o kadar çabuk ödeme yaparız." Arkadaşlarla konuşalım, en kısa sürede bildiririz." </p>
<p class="calibre1">Sanki karşısında onun söylediklerini yerine getirmek zorunda olan biri varmış gibi buyurgan bir sesle söylemişti bunları. Kendimi tutamayıp sessizce güldüm. Bereket, Melek yeniden önündeki kâğıtlara dönmüştü de bunu yaptığımı görmedi. Ama onu rahat bırakmak niyetinde değildim. Onun istekleri yerine getirildiğine göre sıra benimkilere gelmişti. </p>
<p class="calibre1">"Katya da yazacak mı bu dergide?" diye sordum. </p>
<p class="calibre1">Usulca başını kaldırdı. Siyah gözlerin o dondurucu ağırlığım yüzümde hissettim. </p>
<p class="calibre1">"Neden sordun?" </p>
<p class="calibre1">"Karşılaşıp duruyoruz. İlginç fikirleri olan bir insan. Kendisini çok iyi yetiştirmiş." </p>
<p class="calibre1">Katya'nın bedensel güzelliğiyle değil de düşünceleriyle ilgilendiğimi fark edince kara gözlerindeki ifade yumuşar gibi oldu. </p>
<p class="calibre1">"Katya müthiştir" dedi. "Onun kadar güçlü bir insan görmedim. Onun yerinde başkası olsaydı çoktan yıkılmıştı." </p>
<p class="calibre1">"Niye? Ne oldu ki?" </p>
<p class="calibre1">"Daha ne olsun? Yaşamda en çok değer verdiği insanı yitirdi." </p>
<p class="calibre1">"En çok değer verdiği insan..." </p>
<p class="calibre1">"Eşi Sermet... Ağrı Dağı'na tırmanırken, bir uçuruma düşüp öldü." </p>
<p class="calibre1">"Yazık olmuş, adam dağcı mıydı?" </p>
<p class="calibre1">"Dağcıydı, Katya da dağcıdır." </p>
<p class="calibre1">Sustu; yüz hatları gevşemiş, insanı sinir eden bakışlar gitmiş, gözleri nemlenir gibi olmuştu. </p>
<p class="calibre1">"Büyük bir aşk vardı aralarında" diye sürdürdü. "Ama Sermet ölünce..." </p>
<p class="calibre1">"Çok üzücü. Ne kadar zor gelmiştir kim bilir Katya'ya?" </p>
<p class="calibre1">"Öyle, ama gördüğün gibi hâlâ dimdik ayakta." </p>
<p class="calibre1">"Kocası ölünce Katya neden Rusya'ya dönmemiş?" </p>
<p class="calibre1">"Ne yapsın Rusya'ya dönüp? Nasıl geçinecek, ne yapacak?! Yüzlerce Rus kadını Türkiye'ye gelip bizim hayvanlara etlerini satıyor. Hiç değilse Katya'nın öyle bir durumu yok. Sermet'ten kalan bir evi var. Orada oturuyor. Arada Kenan'ınla gibi işler buluyor. Hem İstanbul'u çok seviyor." </p>
<p class="calibre1">"Herhalde öyledir, yoksa yabancı bir ülkede neden kalsın?" </p>
<p class="calibre1">Ağzımdan bu sözcükler dökülürken, Melek’in gülümseyerek kapıya baktığını fark ettim. Nihat geldi sanarak, ben de döndüm. </p>
<p class="calibre1"/>
<p class="calibre1">"Aaa, Selim Amca da buradaymış" diyen Dize'yle karşılaştım. Önce gelip benim boynuma sarıldı. </p>
<p class="calibre1">"Nasılsın Selim Amca?" </p>
<p class="calibre1">"Sağ ol canım" dedim, "sen nasılsın?" </p>
<p class="calibre1">"İyiyim valla... dersler, sınavlar işte. Burç ne yapıyor?" </p>
<p class="calibre1">"Burç da iyi. İki gün önce seni rüyasında görmüş. Birlikte denize giriyormuşsunuz." </p>
<p class="calibre1">"Ah canım, onu çok özledim." </p>
<p class="calibre1">"Gelsene bir gün..." </p>
<p class="calibre1">"Tamam, şu yoğunluğum bir azalsın." </p>
<p class="calibre1">Annesine döndü. Matrak bir tavırla, "Ne haber Melek Hanım?" diye sordu. </p>
<p class="calibre1">"İyidir Dize Hanım, bize öpücük yok mu?" </p>
<p class="calibre1">Dize, annesinin uzattığı yanağına öpücük koyarken, imrenerek onları izliyordum. Kendi çocuğum gibiydi Dize. Bebekliğini, çocukluğunu görmüştüm. Şimdi de delikanlıların soluğunu kesecek dal gibi bir genç kız olmuştu işte. Kumral saçları bir oğlan çocuğununki gibi kısacık kesilmişti. Annesinin siyah gözlerini almıştı, ama bakışları bir kadife kadar yumuşaktı, sevecendi. Küçükken de çok güzel bir çocuktu. O zamanlar saçları dalgalıydı, daha açık renkti. Sadece Dize'yi görmek için Nihatlara gittiğimi hatırlıyorum. Dize'yi gördükten sonra Burç'un kız olmasını istemiştim. Fakat olmadı. Üstelik oğlumun Down sendromlu olarak doğmasından sonra yeni bir çocuk yapmaya da cesaret edemedim. Bu konuyu Gülriz'e açamadım bile. Kız çocuğu isteği içimde kaldı. Bu duygumu Dize'de giderdim, gideriyorum. </p>
<p class="calibre1">Dize, Burçla çok iyi anlaşırdı. Oğlumun bir ablası olsaydı ancak bu kadar yakın davranabilirdi ona. Buna karşın karım hep biraz mesafeli durmuştur Dize'ye. Belki böyle sağlıklı bir çocukları olduğu için Nihatları kıskandığından, belki Dize'nin rahat bir kız olmasından; büyüdüğünün farkında olmadan yanımızda soyunup dökünmesinden, bizimle içki içmesinden, dans etmesinden, şarkı söylemesinden. Bilmiyorum, bu konuyu Gülriz'le hiç konuşmadım. Ama Dize'yi hep kendi kızım gibi sevdim, onu gördüğümde hep mutlu oldum. </p>
<p class="calibre1">Anne kız sarılıp öpüşürken Dize'nin masaya koyduğu bordo ciltli, kalın bir kitap ilgimi çekti. Başımı uzatıp, kitabın üzerindeki yazıyı okumaya çalıştım. Bordo cilt kapağının üzerine altın varak yaldızla basılmış </p>
<p class="calibre1">yazıların bir kısmı silinmişti; Nicholas Flamel kelimelerini seçebildim sadece. Kitabı elime alıp merakla sayfalarını çevirmeye başladım. İngilizce yazılmıştı. Simyacılıkta bahsediyordu. Kitap el çizimi resimler, gravürler; altın, gümüş, sülfür, cıva, Ay, Güneş ve dört elementi, yani toprağı, suyu, ateşi ve havayı temsil eden sembollerle bezenmişti. İşin ilginç tarafı az önce Katya'nın gösterdiği cinayet fotoğraflardan birinde gördüğüm, haça yanlamasına çivilenmiş bir yılanın betimlendiği resim de kitabın sayfalan arasında yer alıyordu. </p>
<p class="calibre1">"Bu resmi kim çizmiş?" diye sordum merakla. </p>
<p class="calibre1">"Nicholas Flamel adında bir simyacı" dedi. </p>
<p class="calibre1">"Simyacı mı? Hayrola değerli taşlar mı üreteceksin yoksa?" diye sordum şakayla karışık. </p>
<p class="calibre1">Hiç bozuntuya vermedi Dize. Sırt çantasını çıkartırken, "Aileyi kurtarmanın başka yolu kalmadı Selim Amca" dedi. "Altın yapmanın formülünü bulmaya çalışıyorum. Formülü bulursam rahata ereceğiz." </p>
<p class="calibre1">"Bana da söylersin değil mi?" dedim. </p>
<p class="calibre1">"Ayıpsın, sen aileden değil misin?" </p>
<p class="calibre1">Sırt çantasını çıkarttıktan sonra ciddileşti. </p>
<p class="calibre1">"Tarihte Altkültürler ve Gizli Bilimler diye bir dersimiz var. Onunla ilgili olarak okuyorum. Bu Nicholas Flamel ilginç bir adam. Yeryüzünde birçok insan onun simya yoluyla altın yapmayı başardığına dahası, ölümsüzlüğün sırrını çözdüğüne inanıyor." </p>
<p class="calibre1">"Herkesin saçmalamaya hakkı var" dedim gülerek. </p>
<p class="calibre1">"Ben, senin gibi düşünmüyorum" dedi Dize. Hayır, alınmamıştı, bir bilim adamının kararlılığıyla tezini açıklamaya çalışıyordu. "Büyü, gizem, simyacılık, adına ne dersek diyelim. Bunlar insan uygarlığının bir parçası. Bunlar bizim kültürümüz. Üstelik etkisi de hâlâ sürüyor. Harry Potter diye bir kitap duydun mu? </p>
<p class="calibre1">Dünyada milyonlarca satıyor. Kitapta ana eksen büyücülük." </p>
<p class="calibre1">"O tür kitaplar satış için her malzemeyi kullanırlar." Bunları söyleyen Melek'ti. "Etkisi sürüyor diye büyücülüğe inanmak zorunda mıyız? Gizemi, büyüyü saçma buluyorum. Simya ise sadece sanatta kalmıştır. </p>
<p class="calibre1">Örneğin şiir bir tür simyadır. Sözcükleri karıştırıp dünyalar kurar, duygular yaratır, düşünceler oluştururuz..." </p>
<p class="calibre1">Anlaşılan Melek, kızının bu tür konularla ilgilenmesini istemiyordu. Belki de Dize'nin satanist gruplara filan katılmasından korkuyordu. Onu anlıyor, dahası hak da veriyordum. Melek'i destekleyen bir giriş yapmak üzereydim ki, masanın üzerindeki telefon çalmaya başladı. Melek konuşmayı bırakıp telefonu açtı. </p>
<p class="calibre1">"Alo... Alo, Gülriz sen misin? Evet, Selim burada... Hemen veriyorum." </p>
<p class="calibre1">Şaşkın bakışlarım altında bana döndü. </p>
<p class="calibre1">"Gülriz" dedi. Yüzü karmakarışık olmuştu. </p>
<p class="calibre1">"Alo Gülriz..." dedim kaygıyla. </p>
<p class="calibre1">"Dakikalardır seni arıyorum" dedi. Sesi telaşlıydı. "Önce telefonun açılmadı, sonra ulaşılamıyor mesajı gelmeye başladı." </p>
<p class="calibre1">"Ulaşılamıyor mu?" diyerek cep telefonumu çıkardım. </p>
<p class="calibre1"/>
<p class="calibre1">"Burada cep telefonu çekmiyor" diye açıkladı Melek. </p>
<p class="calibre1">"Bulunduğum yerden cep telefonu çekmiyormuş" dedim Gülriz'e. "Sesin telaşlı, hayrola?" </p>
<p class="calibre1">"Burç!" dedi, sustu. </p>
<p class="calibre1">"Ne olmuş Burç'a?" </p>
<p class="calibre1">"Okulda bayılmış" diye fısıldadı güçlükle. </p>
<p class="calibre1">Tedirginliğim korkuya dönüştü. </p>
<p class="calibre1">"Ne? Ne zaman?" </p>
<p class="calibre1">"Bilmiyorum... Bilmiyorum..." diye söylendi çaresizlik içinde. "Beni yarım saat önce aradılar." </p>
<p class="calibre1">"Durumu nasılmış?" </p>
<p class="calibre1">"Ayılamıyormuş." </p>
<p class="calibre1">"Ayılamıyor muymuş?" </p>
<p class="calibre1">"Öyle söylediler..." </p>
<p class="calibre1">Gülriz daha fazla konuşamadı, sanırım ağlamaya başlamıştı. </p>
<p class="calibre1">"Üzülme canım" dedim, "üzülme, Burç iyi olacak." </p>
<p class="calibre1">"Ayılamıyormuş" diye yineledi. </p>
<p class="calibre1">"Ayılacak" dedim, "inan bana ayılacak. Nerdeymiş şimdi?" </p>
<p class="calibre1">"Hastaneye kaldırmışlar" dedi burnunu çekerek. </p>
<p class="calibre1">"Hangisine?" </p>
<p class="calibre1">"Alman Hastanesi'ne... Ben de hastaneye geldim. Kapıdan girmek üzereyim." </p>
<p class="calibre1">"Ragıp'a haber verseydin. Onun da hastanede olması lazım." </p>
<p class="calibre1">"Verdim. Haberi alır almaz ilk onu aradım zaten. Hastanedeydi." </p>
<p class="calibre1">"Ne diyor? Burç neden rahatsızlanmış?" </p>
<p class="calibre1">"Ne diyebilir ki? Aradığımda Burç'tan haberi yoktu. Hemen ilgileneceğini söyledi." </p>
<p class="calibre1">"Anladım. Ben de hastaneye geliyorum." </p>
<p class="calibre1"/>
<p class="calibre1">Sekizinci bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">Melek ve Dize'yle vedalaşmaya fırsat bulamadan, sadece "Burç'u hastaneye kaldırmışlar" diyerek, apar topar fırladım caddeye. İngiliz Konsolosluğu'nun oradan taksiye binsem, diye düşündüm ama hava kararmıştı; bu saatte taksiyle Sıraselviler Caddesi'ne girersem bir saatten önce hastaneye ulaşamazdım. </p>
<p class="calibre1">İstiklal Caddesi'ne çıktım, kalabalık biraz daha artmıştı. Sağ taraftaki Turnacıbaşı Sokak'a daldım, Zoğrafyon Lisesi'ni geçip, Galatasaray Hamamı'nın köşesinden sola kıvrılarak, Yunanistan Konsolosluğu'nun önünden, adeta koşar adımlarla aşağıya indim, sonra dik sokaklardan birini tırmanarak Sıraselviler'e çıktım. Tahmin ettiğim gibi trafik tam bir keşmekeşti. Egzoz kokularının, korna seslerinin arasından geçerek Alman Hastanesi'nin önüne geldiğimde nefes nefese kalmıştım, ama çok da gecikmemiştim. </p>
<p class="calibre1">"Hastanenin girişinde oğlumun doktoru Ragıp bekliyordu beni. Onu kapıda görünce beynimden vurulmuşa döndüm. Yoksa? Rengimin atmasından halimi anlayan Ragıp, "Korkma Selim" diye karşıladı. "Burç kendine geldi." </p>
<p class="calibre1">Aile dostumuz olan doktoru kuşkuyla süzerek sordum: </p>
<p class="calibre1">"Sahi mi? Durumu nasıl?" </p>
<p class="calibre1">"İyi görünüyor, gerçekten iyi görünüyor... Ancak teşhis koymak için tahlil sonuçlarını beklemek gerek." </p>
<p class="calibre1">"Nerede şimdi?" </p>
<p class="calibre1">"Gel götüreyim seni, kalbinin ekosunu çekiyorlar." </p>
<p class="calibre1">"Kalbinin mi?" diye duraksadım. Burç kalbi delik doğmuştu. Down sendromlu çocukların neredeyse yarısında rastlanabilen bu rahatsızlık, ne yazık ki bizim oğlumuzda da görülmüştü. Ancak bedeninin gelişmesiyle birlikte sonraki yaşlarda kalbindeki delik kendiliğinden kapanmıştı. Daha doğrusu doktorlar öyle söylemişlerdi. Oysa şimdi... </p>
<p class="calibre1">"Dur, aklına kötü düşünceler getirme" dedi Ragıp. Belli ki endişelerimi gidermeye çalışıyordu, ama benim rahatlamaya değil gerçeğe ihtiyacım vardı. </p>
<p class="calibre1">"Neden kalpten kuşkulandın?" </p>
<p class="calibre1">"Dudakları morarmıştı, zor nefes alıyordu." Gözlerimin içine baktı. "Ama bu belirtiler mutlaka kalp sorunu olduğu anlamına gelmez. Biz her zaman en kötüsünden kuşkulanırız. Burç'u bir kardiyologa gösterdim. O da kalbin ekosunu çekelim, dedi. Emin olmak için. Belki de basit bir nedenle bayılmıştır.." </p>
<p class="calibre1">Ragıp dünyanın en tatlı adamıydı ancak bir kötü huyu vardı; fazla iyimserdi. Olayları hep iyi tarafından ele alırdı. Herkese umut aşılardı. Oysa yaşamda bu kadar çok umut yoktu. İnsanları yanlış beklentilere soktuğu için de onları zayıflatır, hiç istemediği halde çok daha mutsuz olmalarına neden olurdu. O yüzden Ragıp gibi insanların söylediklerine hep kuşkuyla yaklaşırdım. </p>
<p class="calibre1">"Peki nasıl olmuş?" </p>
<p class="calibre1"/>
<p class="calibre1">"Okulda top oynamışlar. Kendini çok zorlamış..." </p>
<p class="calibre1">"Zorlamayla bayılır mı insan?" </p>
<p class="calibre1">"Bayılır tabiî. Sen bile bayılırsın. Kaldı ki Burç'un durumu ortada. Bildiğin gibi bu çocuklarda hareket yeteneği sınırlıdır." </p>
<p class="calibre1">"Peki dudakları morarır mı?" </p>
<p class="calibre1">"Morarır, nefes almakta da zorluk çeker. Öğrenmek istiyorsan söyleyeyim, her bayılan insanın kalbinde sorun çıkmaz. Kalp rahatsızlığı için başka belirtiler gerek." </p>
<p class="calibre1">"Ama biliyorsun Burç'un kalbi..." </p>
<p class="calibre1">"Biliyorum, o yüzden kardiyologa gösterdim zaten. Kardiyolog da ilk muayenenin sonunda benim görüşümü paylaştı. Ancak Burç'un daha önce kalbinde bir sorun olduğunu duyduktan sonra, emin olmak için ekosunu çekelim, dedi. Bence Burç aşırı yormuş kendini." </p>
<p class="calibre1">"Eşek herif " diye söylendim, "kaç kere uyardım dikkat et diye..." </p>
<p class="calibre1">"Çocuk, Selim... Arkadaşları koşup oynarken, onun seyirci kalmasını nasıl bekleyebilirsin?" </p>
<p class="calibre1">"Bekleyemem tabiî, ama kendini de bilmesi gerek. Her zaman biz olmayacağız ki yanında... Neyse, neyse, hadi gidelim... Bu katta mı?" </p>
<p class="calibre1">Ragıp sol tarafı gösterdi. </p>
<p class="calibre1">"Hemen, şu koridorun sonunda." </p>
<p class="calibre1">"Gülriz nasıl?" diye sordum yürürken. </p>
<p class="calibre1">"İyi, iyi... Burç'u ayılmış olarak görünce sakinleşti. İnşallah sonuçlar da beklediğimiz gibi çıkar. O zaman iyice rahatlayacak." </p>
<p class="calibre1">"Ne zaman belli olur bu sonuçlar?" </p>
<p class="calibre1">"Çok sürmez, az sonra öğreniriz." </p>
<p class="calibre1">Koridorun sonunda önce Gülriz'in ince, uzun siluetini gördüm. Kapının karşısında koltuklar olmasına rağmen ayakta dikiliyordu Ragıp ne söylerse söylesin, endişelenmekten kurtulamamıştı. Beni görünce, yüzü aydınlanır gibi oldu. O an, bana ne kadar ihtivacı olduğunu anladım. Fakat bu çok kısa sürdü, hemen endişe bulutlarıyla kaplandı yüzü. </p>
<p class="calibre1">"Kalbinin ekosunu çekiyorlar" dedi. Gözleri dolu dolu olmuştu. "Kalbindeki delik..." Sözlerini sürdüremedi. </p>
<p class="calibre1">"Merak etme, önlem içinmiş," dedim. </p>
<p class="calibre1">"Burç hiç düşüp bayılmamıştı bugüne kadar..." </p>
<p class="calibre1">Yine cümlesini tamamlayamadı. </p>
<p class="calibre1">"Boşuna endişeleniyorsun Gülriz" dedi Ragıp. Ama Gülriz'in onu duyacak hali yoktu. Gözyaşları ha boşaldı, ha boşalacaktı. </p>
<p class="calibre1">"Çok korkuyorum Selim..." </p>
<p class="calibre1">İyice yaklaşmıştı bana. </p>
<p class="calibre1">"Korkma, Burç iyileşecek" diyerek sarıldım ona. Gülriz kendini bıraktı, içini çeke çeke sessizce ağlamaya başladı. Ragıp açıklama yapmak istedi. İşaretimle onu durdurdum. Karımı iyi tanıyordum, ağlamadan kendine gelemezdi. Biz öyle birbirimize sarılmışken, kapı açıldı. Şişmanca, gözlüklü bir doktor başını uzatıp, </p>
<p class="calibre1">"Ragıp gelsene" dedi. Yüzünde ne bir heyecan ne bir sevinç ne de bir korku vardı. Yüzü gibi sesi de renksiz, duygusuzdu. Gülriz ve ben toparlandık. Ragıp içeri girmeden bana döndü. ""Hemen dönerim" dedi. </p>
<p class="calibre1">Kapı yeniden yüzümüze kapandı. Önce kapanan kapıya, sonra bana baktı Gülriz. Bu kez karımı yatıştırmaya cesaret edemedim. Çünkü, gözlüklü doktorun yüzündeki ifadesizlik beni de korkutmuştu. </p>
<p class="calibre1">İnancımı yitirmeye başlamıştım. Ama konuşmam gerekiyordu. </p>
<p class="calibre1">"Sen Burç'u gördün mü?" diye sordum. </p>
<p class="calibre1">"Gördüm" dedi mendiliyle gözyaşlarını kurularken. </p>
<p class="calibre1">"Nasıldı?" </p>
<p class="calibre1">"İyi gibiydi. Benimle rahatça konuştu. Fakat o daha çocuk ne olduğunu bilmiyor ki..." Burnunu çekti. "Belki de yanlış yaptık Selim" diye söylendi. </p>
<p class="calibre1">"Hangi konuda?" </p>
<p class="calibre1">"Burç'u normal bir okula vermemeliydik. Kendini sağlıklı çocuklar gibi sanıyor. Onlar gibi koşturup, oynamak istiyor." </p>
<p class="calibre1">Gülriz'in sözleri canımı sıkmıştı. </p>
<p class="calibre1">"Bizim oğlumuz zaten sağlıklı. Her çocuğun başına gelebilir bu Gülriz ıslak kirpiklerinin arasından inatla bakan açık kahverengi gözlerini yüzüme dikti. </p>
<p class="calibre1">"Bizim oğlumuz Down sendromlu Selim... Bizim oğlumuz öteki çocuklar gibi değil. Ona fazla yükleniyoruz..." </p>
<p class="calibre1">Gülriz neden bunları söylüyordu şimdi? Bunları hatırlatmanın ne gereği vardı? </p>
<p class="calibre1">"Ben de aksini söylemiyorum." Sesimin sert çıktığını fark ettim, yumuşatarak sürdürdüm: "Ama Burç öteki çocuklar gibi yaşayabilir. Daha doğrusu yaşaması gerek. Hayatı tanıması lazım..." </p>
<p class="calibre1">Sözlerimi tamamlamama fırsat kalmadı; kapının aralığından Ragıp'ın gülümseyen yüzü göründü. </p>
<p class="calibre1">"Haberler iyi" diye müjdeyi verdi bir solukta. "Tam düşündüğüm gibi ekoda sorun yok." </p>
<p class="calibre1"/>
<p class="calibre1">Az önceki küçük tartışmamızı unutan Gülriz, "Sahi mi?" dedi umut yüklü bir sesle. Islak kahverengi gözleri ışıldamaya başlamıştı. "Ragıp, bizi kandırmıyorsun değil mi?" </p>
<p class="calibre1">"Aşk olsun Gülriz, size ne zaman yalan söyledim." </p>
<p class="calibre1">"Peki neden bayılmış?" diye atıldım. </p>
<p class="calibre1">"Yorgunluktan, kendini çok zorlamış." </p>
<p class="calibre1">"Sağ ol Ragıp" diyerek doktorun elini sıktım. </p>
<p class="calibre1">"Yalnız, içerdeki kardiyolog, raporu bir de hocasının görmesini istiyor... Yoo, inanın kötü bir durum yok. </p>
<p class="calibre1">Sadece açık kapı bırakmak istemiyoruz. Ancak profesör hastaneden ayrılmış, yarın sabah gelecek. Burç'un bu akşam hastanede kalmasında yarar var. Hem dinlenmiş olur hem de yarın profesör muayene eder." </p>
<p class="calibre1">Kuşkum yeniden depreşti. </p>
<p class="calibre1">"Bak Ragıp" dedim, "eğer kötü bir durum varsa..." </p>
<p class="calibre1">Doktor lafı ağzımda bıraktı: </p>
<p class="calibre1">"Kesinlikle yok, olsa söylemez miyim? Böyle bir sorumluluğu niye alayım?" </p>
<p class="calibre1">Sonunda rahat bir nefes almıştım. </p>
<p class="calibre1">"Burç'u ne zaman göreceğiz?" </p>
<p class="calibre1">"Hemen, gelin içeri geçelim." </p>
<p class="calibre1">İçeri girdiğimizde güler yüzlü bir hemşire Burç'un gömleğini giydiriyordu. Gerçekten de Burç'un hasta gibi bir hali yoktu. Oğlum beni görür görmez, hemşirenin elinden kurtulmak istedi, ama kadın bırakmadı. </p>
<p class="calibre1">"Yavaş ol Burç, önce gömleğini giymelisin." </p>
<p class="calibre1">Burç kadının söylediklerine uydu ama, "Bugün Metinlerin takımına bir gol attım baba" diye seslenmekten de geri durmadı. "Hem de kornerden." </p>
<p class="calibre1">İyi halt yemişsin diye geçirdim içimden. </p>
<p class="calibre1">"Aferin ama sonra da düşüp bayılmışsın" demekle yetindim. </p>
<p class="calibre1">"Çok susamıştım be baba." </p>
<p class="calibre1">"Neden içmedin?" </p>
<p class="calibre1">"Kantine kadar gidersem, benim yerime başkasını alırlardı. Zaten oynatmak istemiyorlar. İyi koşamıyormuşum..." </p>
<p class="calibre1">Gülriz dayanamayıp araya girdi. </p>
<p class="calibre1">"Oynatmasınlar oğlum, çok mu önemli futbol oynaman?" </p>
<p class="calibre1">Gülriz yarı uyan, yarı azar niyetine Burç'a veriştirmeye devam edecekti ki, doktorların yanında bunun yakışık almayacağını düşünerek karımın koluna dokundum. Gülriz sustu. Ben de Ragıp'a döndüm. </p>
<p class="calibre1">"Burç'un kalacağı oda belli mi?" </p>
<p class="calibre1">"Evet, oda hazır." </p>
<p class="calibre1">"Ben de kalacağım" diye atıldı Gülriz. Aldığımız iyi habere rağmen gerginliği geçmemişti. </p>
<p class="calibre1">"Birinizin kalması lazım zaten. Odada bir yatak daha var." </p>
<p class="calibre1">Burç'u bir tekerlekli sandalyeye oturtup çıktık eko çekilen odadan. Oğlum sanki burası hastane değil de bir oyun alanıymış gibi koridor boyunca ilerleyen tekerlekli sandalyenin tadını çıkartırken biz de peşi sıra yürüyorduk. </p>
<p class="calibre1">"İstersen Burçla ben kalayım" dedim Gülriz'e. </p>
<p class="calibre1">"Ben kalırım. Hem Burç da beni ister." </p>
<p class="calibre1">"İkimiz birlikte kalalım o zaman" diye üsteledim. </p>
<p class="calibre1">"Gerek yok" dedi karım. "Yarın işe gideceksin, boş yere uykusuz kalma. Bir gelişme olursa seni hemen ararım." </p>
<p class="calibre1">"Emin misin?" </p>
<p class="calibre1">"Tabiî canım" dedi yumuşak bir sesle. "Hem burada kalsan ne olacak? Ben Burç'un başındayım işte." </p>
<p class="calibre1">Elimi şefkatle karımın omzuna koydum, o da az öncekinden daha tatlı bir gülümseyişle yanıt verdi bana. </p>
<p class="calibre1">Bakışlarım, tekerlekli sandalyeyi daha hızlı itmesi için hemşireyi ikna etmeye çalışan Burç'a takıldı. </p>
<p class="calibre1">Yüreğimde sıcacık bir şeyler kıpırdadı. </p>
<p class="calibre1">"Ne oldu Selim?" dedi kulağımın dibinde biri. Döndüm, önce Nihat'ın, sonra Kenan'ın endişeli yüzleriyle karşılaştım. "Burç'u hastaneye kaldırdılar diye telefon etti Melek. Kaygılandık, durucu nasıl?" </p>
<p class="calibre1">"İyi, iyi" dedim. Başımla, hâlâ hemşireyi ikna etmeye çalışan oğlumu gösterdim. "Baksanıza hastanenin tadını çıkartıyor." Arkadaşlarımın yüzlerindeki endişe kaybolurken, açıklamayı sürdürdüm: "Doktorlar korkacak bir durum olmadığını söylüyorlar." </p>
<p class="calibre1">Onlarla konuşurken gözlerim etrafı taradı; aradığım kişi Katya'ydı. Fakat aydınlık koridorda gözlerim boşuna aradı onu; Katya gelmemişti. Buna üzüldüm dersem yalan olur. Katya ile Gülriz'in karşılaşmasını istemiyordum. Bunun bir anlamı olmadığını biliyorum; Katya, ne benim kaçamaklar yaptığım bir kızdı ne de umutsuzca bağlandığım bir sevgili. Yine de onun karımla karşılaşmasını, ailemin içine girmesini nedense doğru bulmuyordum, </p>
<p class="calibre1">"Size de zahmet oldu." Bakışlarımı yeniden arkadaşlarıma çevirmiştim. "O kadar işin gücün arasında..." </p>
<p class="calibre1"/>
<p class="calibre1">"Boş versene Selim" dedi Kenan, "iş güç neymiş. Çok sevindim ufaklığın iyi olmasına." Gülriz'e döndü. </p>
<p class="calibre1">"Çok geçmiş olsun." </p>
<p class="calibre1">"Sağ ol Kenan" dedi Gülriz. "Biz de çok sevindik. Ama bu gece hastanede kalması gerekiyor." </p>
<p class="calibre1">"Galatasaray'dan bizim Şenol burada profesör" diye atıldı Kenan. Bir bana, bir karıma bakıp tamamladı sözünü: "İsterseniz onu devreye sokalım." </p>
<p class="calibre1">Kenan'ın bu ilgili tavrı beni şaşırtmıştı. Burç için hastaneye ilk kez geliyordu. Daha önceden de oğlum hastaneye yatmak zorunda kalmıştı. Kenan en fazla telefon edip geçmiş olsun demekle yetinmişti. Oysa şimdi, hem de o yoğunluğunun arasında kalkıp bizi, oğlumu görmeye gelmişti. </p>
<p class="calibre1">"Sağ ol Kenancım. Şimdilik ihtiyaç yok..." </p>
<p class="calibre1">Biz konuşurken Nihat, henüz onu fark etmeyen oğluma yaklaşmıştı bile. </p>
<p class="calibre1">"Vay be Burç'a bak! Nasıl da kurulmuş iskemleye. Bana da yer var mı?" </p>
<p class="calibre1">Onu gören Burç anında koyverdi sevinç çığlıklarını. </p>
<p class="calibre1">"Nihat Amca! Nihat Amca biliyor musun, bugün okulda bir gol attım..." </p>
<p class="calibre1">Nihat onunki kadar olmasa da abartılı bir tavırla, "Yapma ya!" dedi. "Kiminle oynuyordunuz?" </p>
<p class="calibre1">"Yanımızdaki sınıfla. Metin'in takımı... Hep yenerlerdi bizi, ama bugün duman ettik onları." </p>
<p class="calibre1">"Helal size" dedi Nihat. Daha da pohpohlayacaktı ki, Gülriz yanlarına yaklaşarak, otoriter bir sesle uyarısını yapmakta gecikmedi. </p>
<p class="calibre1">"Ama kendini maçta çok yorduğu için bayılmış Nihat Amcası." </p>
<p class="calibre1">Anında çark etti Nihat. </p>
<p class="calibre1">"Bak şimdi olmadı Burç! Sporcu adam kendine dikkat eder. Vuruldu mu çekilir köşeye. Ancak acemi futbolcular bayılana kadar oynar." </p>
<p class="calibre1">"Doğru da Nihat Amca, şimdi ben susadım. Çıksam yerime, bizim şişko Ziya'yı alacaklar." </p>
<p class="calibre1">"Alsınlar, Ziya takım arkadaşın değil mi?" </p>
<p class="calibre1">"Arkadaşım, ama iyi oynayamıyor. Çalım atamıyor. O oynarsa maçı kesin kaybedecektik." </p>
<p class="calibre1">Gülriz yine dayanamadı. </p>
<p class="calibre1">"Burç sen ne diyorsun Allah aşkına? Kaybedersen kaybet, senin sağlığından daha mı önemli maç?" </p>
<p class="calibre1">Annesi çıkışınca, Burç'un sesi kesildi. Önüne bakmaya başladı. Fakat çok sürmedi, yeniden başladı konuşmaya; bereket artık maçtan söz etmiyordu. </p>
<p class="calibre1">"Yaa Nihat Amca, hani sen bize gelecektin de puzzle yapacaktık. Niye gelmedin?" </p>
<p class="calibre1">"Gelicem, gelicem, biraz işler var, onları halleder halletmez sizdeyim." </p>
<p class="calibre1">Benim gibi onları izleyen Kenan, "Nihat'la çok iyi anlaşıyorlar" dedi. </p>
<p class="calibre1">Galiba onlara imreniyordu. Belki de yıllardır Burç'tan uzak durmaya çalıştığı için bir tür vicdan azabı duyuyordu. Yoksa, bizim uçarı Kenan değişmeye mi başlıyordu? Şu ölümsüzlük takıntısı, ruhunu da etkilemeye başlamıştı anlaşılan. </p>
<p class="calibre1">"Belki hiç bahsetmemişimdir ama, bazen bir oğlum olsa diye hayal kurarım" diye sürdürdü konuşmasını. </p>
<p class="calibre1">Bakışları hâlâ önümüz sıra ilerleyen tekerlekli sandalyedeki Burç'taydı. "Ama tuhaftır, karım filan yoktur da sadece oğlum vardır." </p>
<p class="calibre1">"Anlayamadım, nasıl olacak bu dediğin?" </p>
<p class="calibre1">"Olmaz tabiî, benimki hayal." </p>
<p class="calibre1">"Hayalse güzel... Herkes zaman zaman böyle düşünür. Öğrendiklerini, tecrübelerini oğlunla paylaşmak keyifli bir duygu." </p>
<p class="calibre1">"O da var, ama benim istediğim biraz daha farklı. Oğlumun büyümesini izleyerek, kendi çocukluğumu anlamak istiyorum. Biliyorsun, çocukken hiçbir olayın farkında olmuyoruz. Belki de bu yüzden, yani kötü olanları tam kavrayamadığımız için çocukluğumuzu güzel bir dönem olarak hatırlıyoruz. Çocukluğumuza özlem duyuyoruz. Bence insan ancak bir çocuğu olduğu zaman, farkına varmadan geçirdiği çocukluğunu yeniden yaşama şansını elde edebilir. Ya da en azından o dönem hakkında daha gerçekçi fikirlere sahip olabilir. Oğlumun olmasını bu yüzden istiyorum." </p>
<p class="calibre1">"Bencilce değil mi?" </p>
<p class="calibre1">"Biliyorum ama bencil olmayan var mı? Üstelik en büyük bencilliğimiz de çocuk yapmak değil mi? </p>
<p class="calibre1">Yaşamın ne olduğunu bile bilmeyen bir canlıyı zorunlu olarak dünyaya getiriyorsun. Mutlu olacağının garantisini verebiliyor muyuz, ya da hastalıksız, dertsiz, uzun bir ömür sürmesini sağlayabiliyor muyuz? Yoo, ama sonuçlarını düşünmeden çocuk yapmaya devam ediyoruz. Ya da benim gibi bir çocuğum olsa diye hayal kurmayı sürdürüyoruz." </p>
<p class="calibre1">Bunu söylerken bakışlarının Burç'a kaydığını fark ettim. Yoksa sırf çocuğun olsun diye bu özürlü insanı dünyaya getirerek, en büyük bencilliği sen mi yaptın demek istiyordu. Yok canım, Kenan böyle bir imada bulunmazdı. Sanki ne düşündüğümü anlamış gibi. </p>
<p class="calibre1">"Kimseyi suçladığım filan yok. Ben de bir oğlum olsun istiyorum, insanın doğası böyle. Belki bir oğlum olsa, bir de kız isterim. Baksana bizim Nihat'a, kendi kızı var, ama senin oğlanla nasıl ilgileniyor. Belki o da içten içe bir oğlan çocuğu olsun istiyordur." Gülmeye başladı. "Ama bunu Melek'e söyleyemez tabiî." </p>
<p class="calibre1">"Söyleyemez" dedim, "nerde bizimkinde o yürek?" </p>
<p class="calibre1"/>
<p class="calibre1">Kenan gülmeyi bırakıp Burç'la konuşan Nihat'a baktı. </p>
<p class="calibre1">"Öyle deme ya, aslında o kadar da korkak değildir Nihat." </p>
<p class="calibre1">Bunları oldukça alçak sesle dile getirmişti, ama Nihat kendi isminin söylendiğini duymuştu. Burç'la sohbeti kesip bize baktı. </p>
<p class="calibre1">"Seninle ilgili değil" dedi Kenan gülümseyerek, "sen sohbetine devam et." </p>
<p class="calibre1">Konuyu değiştirmenin zamanı gelmişti. </p>
<p class="calibre1">"Toplantı ne oldu?" dedim Kenan'a. </p>
<p class="calibre1">"Bitmişti zaten. Ya kusura bakma seninle de ilgilenemedim. Sabahtan beri beynimi şişirip durdu herifler." </p>
<p class="calibre1">Göz ucuyla Gülriz'e baktı. "Sen de mi hastanede kalacaksın?" </p>
<p class="calibre1">"Yok, eve gideceğim. Niye?" </p>
<p class="calibre1">"Katya bizi bekliyor. İstersen sen de gel. Tek başına gidip ne yapacaksın evde?" </p>
<p class="calibre1">"Nerede buluşacaksınız?" </p>
<p class="calibre1">Gülriz’in duymasını istemiyormuş gibi sesini kısarak yanıtladı sorumu: </p>
<p class="calibre1">"Baraka'da. Katya'nın bir arkadaşının barı. Balo Sokak'ta." </p>
<p class="calibre1">"Baraka mı? Ne garip bir ismi var. İtin kopuğun takıldığı, şu leş yerlerden biri olmasın?" </p>
<p class="calibre1">Yadırgayan bir ifade belirdi Kenan'ın yakışıklı yüzünde. </p>
<p class="calibre1">"İlgisi yok. Belki izlemişsindir, Baraka diye bir film vardı; belgesel. Doğal güzellikleri, insanların, kültürlerin çeşitliliğini anla tan şahane bir film. Barın sahipleri o filmden esinlenip, Baraka takmışlar adını. Dağcılar, fotoğrafçılar takılıyor. Katya'yla da dağcılık nedeniyle tanışmışlar zaten. Ben de barda işlenen cinayetlerden birinin fotoğrafını orada çekeriz diye düşündüm. Bir de sen gör, bakalım ne diyeceksin?" </p>
<p class="calibre1">"Olur, ama benim biraz daha kalmam lazım. Gülriz ile Burç'u yalnız bırakamam. Siz gidin, ben sonra gelirim." </p>
<p class="calibre1"/>
<p class="calibre1">Dokuzuncu bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">Ailemden ayrıldığımda gecenin on biriydi. Gülriz ile oğlumu hastane odasında bırakıp, erkenden arkadaşlarıma gitmeyi içime sindirememiştim. Burç'un uykusu gelmese daha da kalırdım. Fakat oğlumun dinlenmesi gerekiyordu; gerginlikten halsiz düşen Gülriz’in de. Hastanenin kapısına çıkınca ne yapacağımı bilemedim. Kenan'a gelirim, demiştim ama, belki onlar çoktan kalkmışlardı Baraka dedikleri şu bardan. Eve mi gitseydim acaba? Olabilirdi aslında, kendimi yorgun hissediyordum. Öte yandan Kenan'la doğru dürüst konuşamamıştık. Üstelik ne kadar yorgun olursam olayım, ev Gülriz'siz, Burç'suz bana hiç de cazip gelmiyordu. Hastanenin bahçesini geçip, Sıraselviler Caddesi'ne çıkıncaya kadar ne yapacağıma karar veremedim. Caddeye çıkıp adım adım ilerleyen araç kalabalığını görünce eve gitmekten vazgeçtim. Yine de her ihtimale karşı Kenan'ın cep telefonunu tuşladım. Hiç tanımadığım bir bara girip, sonra da kös kös geri dönmeyi istemiyordum. </p>
<p class="calibre1">"Alo?" </p>
<p class="calibre1">"Alo Selim? Nerede kaldın?" </p>
<p class="calibre1">"Geliyorum... Geliyorum. Baraka'da mısınız?" </p>
<p class="calibre1">"Evet. Balo Sokak, bir numara, ikinci kat. Mudurnu'nun üstü." </p>
<p class="calibre1">"Tamam, bulurum." </p>
<p class="calibre1">Pardösümün düğmelerim ilikleyip, Taksim yönüne yürümeye başladım. Ne yalan söyleyeyim, gecenin bu saatinde ara sokaklara girmeyi göze alamamıştım. Yol biraz uzasa da Beyoğlu'ndan geçmeyi seçmiştim. </p>
<p class="calibre1">Oysa bundan otuz küsur yıl önce, başımızda Kenan, randevuevlerinin bulunduğu Abanoz Sokak'tan tutun da Tarlabaşı'nın en ücra köşelerine bile girmeye çekinmezdik. Belki O zaman bu kadar tehlike de yoktu. Daha dün, benim şoför Orhan anlatıyordu. Burdan iki yüz metre ilerdeki Büyük Parmakkapı Sokak'ta iki kişiyi kurşunlamışlar. İkisi de anında ölmüş. Katil elini kolunu sallaya sallaya kaçmış. Üzerimde fazla nakit para taşımıyordum ama ne olur, ne olmaz. Tinercisi, uyuşturucu bağımlısı, gaspçısı, yankesicisi, psikopatı, manyağı... Lambaları bile sahte bir mücevher gibi pusarık, korkakça ışıldayan bu sokaklar kimleri saklamıyordu ki. </p>
<p class="calibre1">Arka arkaya, yan yana, düzensizce sıralanan araçların ışıklı bir kördüğüme çevirdiği Sıraselviler Caddesi'ni aşıp, Aya Triada Kilisesi'nin muhteşem görüntüsünü kirleten restoranların kokuları kaldırımı tutan döner büfelerinin önünden geçerek İstiklal’in ağzına ulaştım. Geceyi tamamlayıp evine, yurduna, oteline dönen erkenciler; eğlenceye başlamak için geceyarısını bekleyen gün görmüşler; adım atışlarından, etraflarını süzüşlerine kadar her davranışlarından buranın yabancısı olduğu anlaşılan acemiler... Her gece olduğu gibi bu gece de Beyoğlu, insandan bir nehir olmuş derinden derine çalkalanıyordu. Ben de bıraktım kendimi bu nehrin çalkantısına, ta ki Balo Sokağı'na ulaşıncaya kadar. Baraka'yı bulmak hiç zor olmadı. </p>
<p class="calibre1">Tarlabaşı'na açılan uzun boylu Balo Sokak ile güdük Solakzade Sokak arasında sıkışmış binalardan oluşan bir adacıkta, caddeye bakan, bilmem hangi İtalyan mimarın yaptığı yüz küsur yıllık görkemli bir apartmanın ikinci kalındaydı. Eski usûl, iki kişilik asansöre yüz vermeyerek, geniş mermer merdivenleri tırmanmaya başladım. Belli belirsiz caz tınıları çalar gibi oldu kulağıma, ancak türkü, halay karışımı boğuk bir gürültü bir anda yok etti müziği. Baraka yazan kata gelince, kapının önünde durdum. Yukarı kattaki gürültü dinmemişti ama şimdi caz tınılarım yeniden duyabiliyordum. </p>
<p class="calibre1">Kapıyı itip içeri girdim. Kapı açılınca bir çıngırak tatlı tatlı çınladı. Loş, neredeyse gülkurusu bir ışığın altında kısa bir koridoru geçip, soldaki tezgâha yöneldim. Koyu bir yeşile boyanmış olan duvarlarda zirvesi karlı, dik yamaçlara tırmanan dağcıların fotoğrafları yer alıyordu. Hatta duvarın birinin üzerinde bir çift kan ayakkabısı bile gördüm. Loş ışıkta bizimkileri seçemeyince bardaki sarışın gence yöneldim. </p>
<p class="calibre1">"Affedersiniz, Katya Hanım ile arkadaşlarına bakmıştım." </p>
<p class="calibre1">Açık renk gözlerinde sıcak bir ifade belirdi. </p>
<p class="calibre1">"Siz Selim Bey olmalısınız. Şu soldaki sütunun arkasındalar." </p>
<p class="calibre1">"Teşekkür ederim" dedim. "Siz buranın sahibisiniz galiba." </p>
<p class="calibre1">"Evet, adım Erhan" diyen yakışıklı delikanlı elini uzattı. "Abimle birlikte çalıştırıyoruz." </p>
<p class="calibre1">Sevmiştim bu çocuğu, uzattığı eli sıkarak, "Memnun oldum" dedim, "görüşürüz." </p>
<p class="calibre1">Tarif ettiği yöne yürüdüm. İçerisi henüz çok kalabalık değildi. Yaklaşık on beş masadan ancak altı, yedisi doluydu. Barın ortasına gelince, köşedeki masada oturan bizimkileri gördüm. Yanlarına hiç tanımadığım bize göre genç sayılacak, esmer biri daha vardı. Koyu bir sohbete dalmış gibiydiler. Beni ilk fark eden Katya oldu Dudaklarına bir gülümseme yayıldı; gözleri yeşilden maviye dönmüş müydü acaba? Bu alacakaranlıkta anlamak mümkün değildi Gülümsemekle yetinmedi, sanki onları görmeme ihtimalim varmış gibi, sağ elini hafifçe kaldırarak, burdayız, dercesine salladı. Nihat ile Kenan da fark etmişti. Kenan ayakta karşıladı beni. </p>
<p class="calibre1">"Gel Selim, şöyle otur." Kendi yerini gösterdi. Tanımadığım adam, hemen ayağa kalktı. </p>
<p class="calibre1">"Kenan Abi kalkma lütfen." Bana yöneldi, boşalttığı iskemlesini gösterdi. "Buyrun böyle oturun." </p>
<p class="calibre1">"Rahatsız olmasaydınız" diyecek oldum. </p>
<p class="calibre1">"Zaten kalkacaktım." </p>
<p class="calibre1">"Otursaydın Erdinç, Selim Bey yabancı değil" dedi Katya. Erdinç’in yanıtını bile beklemeden bana döndü. </p>
<p class="calibre1">"Erdinç buranın sahibidir." </p>
<p class="calibre1">Barda gördüğüm gence hiç benzemiyordu; biraz daha uzundu, daha da önemlisi kahverengi gözleri, siyah saçlarıyla kardeşine göre oldukça esmerdi. Belki dikkatle bakılsa yüzlerinde benzer çizgiler bulunurdu, ama loş ışıkta bunu tespit etmek oldukça zordu. İskemleye oturmadan elimi uzattım Erdinç'e. </p>
<p class="calibre1">"Memnun oldum. Adım Selim. Az önce de kardeşinizle tanıştık." </p>
<p class="calibre1">"Ben de memnun oldum" dedi Erdinç elimi sıkarken. "Katya sizden çok bahsetti. Komşuymuşuz. Umarım daha sık görüşürüz." </p>
<p class="calibre1">Erdinç sevimli bir adamdı, kalender bir havası vardı. </p>
<p class="calibre1">"Görüşürüz" dedim. "Barınız çok güzelmiş." </p>
<p class="calibre1">"Teşekkür ederim" dedi. Masadakilere döndü. "Ben bir tezgâha bakayım." Tam gidecekti ki, geri döndü. </p>
<p class="calibre1">"Az kalsın unutuyordum, ne içersiniz?" </p>
<p class="calibre1">Masaya bir göz attım. </p>
<p class="calibre1">"Herkes ne içiyor?" </p>
<p class="calibre1">"Şarap" dedi Nihat. "Bu akşam Erdinç'in Trakya'dan özel olarak getirttiği şaraplardan içiyoruz." </p>
<p class="calibre1">Duraksadım; ne zaman şarap içsem ertesi gün başım ağrırdı. </p>
<p class="calibre1">Kenan'ın ofiste biraz viski içmiştim ama..." diyecek oldum. </p>
<p class="calibre1">Kenan çok konuşturmadı beni. </p>
<p class="calibre1">"Ohoo milattan önceymiş. Bu akşam şarap içiliyor, sen de ordan içeceksin." </p>
<p class="calibre1">Baktım dördünün de gözü üzerimde, "Tamam" dedim ayakta dikilmekte olan Erdinç'e. "Ben de şarap içeyim." </p>
<p class="calibre1">"Bir şişe daha getiriyorum o zaman." </p>
<p class="calibre1">"Teşekkür ederiz" dedi Katya, sonra güzel gözlerini bana çevirdi. "Geçmiş olsun Selim Bey, oğlunuz rahatsızlanmış." </p>
<p class="calibre1">"Sağ olun" dedim ama canım sıkılmıştı. Oğlumun Down sendromlu olduğunu öğrendiğinde Katya acaba ne düşünmüştü? </p>
<p class="calibre1">"Burç iyi mi?" diye sordu Kenan. </p>
<p class="calibre1">Hiç bozuntuya vermedim, keyifli bir yüz ifadesi takındım. </p>
<p class="calibre1">"İyi, iyi, çok iyi. Ben buraya gelirken mışıl mışıl uyuyordu." </p>
<p class="calibre1">"Aman iyi olsun" diyerek tahtaya vurdu Nihat. </p>
<p class="calibre1">"Sizde de böyle tahtaya vurma âdeti var mı?" diye sordu Kenan, genç kadına. Katya'nın şaraptan buğulanmış gözlerine çapkınca bakıyordu. </p>
<p class="calibre1">"Var ya, hem tahtaya vururlar, hem de başlarım çevirip üç kere tükürürler." </p>
<p class="calibre1">"Ruslar ile Türklerin benzeyen çok âdetleri olmalı" dedi Nihat,"Bunca yıldır yan yana yaşamışız." </p>
<p class="calibre1">"Bol bol da savaşmışız" diye ekledi hınzır bir ses tonuyla Katya. </p>
<p class="calibre1">"Birbiriyle savaşmayan millet var mı?" diye lafa karıştı Kenan,"Hele bu bölgede." </p>
<p class="calibre1"/>
<p class="calibre1">Katya içtenlikle dokundu Kenan'ın eline. Çapkın arkadaşım eline dokunan parmakları bırakmadı. Kenan, parmaklarını usulca okşarken Katya da açıklamaya çalıştı. </p>
<p class="calibre1">"Yanlış anladın" dedi, " ben hiçbir..." doğru sözcüğü bulamamıştı. </p>
<p class="calibre1">"Serzeniş" dedi Nihat. </p>
<p class="calibre1">Elini Kenan'ın avucundan kurtaran Katya, "Evet" dedi rahatlayarak. "Hiçbir serzenişte bulunmadım. Sizin bize yaptığınızı, eminim ki biz de size yapmışızdır. Hem Rusların bir kısmı Türklere minnettardır." </p>
<p class="calibre1">"Niye?" diye sordu Kenan. Avını yakalamak için tuzak kuran bir avcı gibi kollarını masanın üzerine yaymıştı. </p>
<p class="calibre1">"1918'te binlerce Rus İstanbul'a sığınmıştı" diye açıkladı Katya. "İstanbullular onlara çok iyi davranmış." </p>
<p class="calibre1">Nihat karşı çıktı. </p>
<p class="calibre1">"Öyle diyorsun ama NATO üyesi olduğumuz için binlerce Rus da eminim Türklere düşmandı." </p>
<p class="calibre1">"Yoo" dedi Katya kararlı bir tavırla. "Eski Rusya'da, yani Sovyetler Birliği'nde kimse halklara düşman olmazdı. Belki hükümetinizi sevmeyenler vardı, ama kimse Türklere düşmanlık duymaz, ırkçılık yasaktı. </p>
<p class="calibre1">Okullarda başka ulusları küçük görmenin yanlış olduğunu öğretirlerdi hep." </p>
<p class="calibre1">Benim aklım 1918'de İstanbul'a gelen Ruslarda kalmıştı. </p>
<p class="calibre1">"Devrimden sonra İstanbul'a kaçan Rusların arasında sizin de akrabanız var mıydı?" diye sordum. Önce sorumu anlayamamış gibi belki de bu soru da nereden çıktı der gibi şaşkınlıkla baktı, sonra başını salladı. </p>
<p class="calibre1">"Yakın akrabam yoktu. Dedem devrimden önce Bolşeviklere katılmış Bizim aile geleneksel olarak komünistti. Fakat dedemin amcalarından biri çarlık ordusunda subaymış. Onun İstanbul'a kaçtığı söylenirdi." </p>
<p class="calibre1">"Hep İstanbul'da mı kalmış?" </p>
<p class="calibre1">"Sanırım Paris'e de gitmiş. Stalin dönemi sona erince ülkeye dönmek için girişimlerde bulunmuş. Hatta babamdan da yardım istemiş." </p>
<p class="calibre1">"Yardım etmiş mi babanız?" </p>
<p class="calibre1">"Hatırlamıyorum, ama etmediğinden eminim." </p>
<p class="calibre1">"Nasıl emin olabiliyorsun?" </p>
<p class="calibre1">Soruyu soran Kenan'dı. </p>
<p class="calibre1">"Eminim çünkü babam hiçbir durumda, hiç kimse için ilkelerini çiğnemezdi." </p>
<p class="calibre1">"Vay, sağlam komünistmiş ha" diye mırıldandı Kenan. Sesinde alaycı bir tını vardı. </p>
<p class="calibre1">Katya'nın yüzündeki neşenin bir anda silindiğini fark ettim, uzanıp şarap kadehim aldı, sessizce içti. </p>
<p class="calibre1">Çakırkeyif olan Kenan kırdığı pottan habersizdi. </p>
<p class="calibre1">"Ben de eski tüfek bir komünistle tanışmıştım Küba'da" diye sürdürdü. "Beş yıl önce filandı. Ülke yıkım içinde, sokaklarda devrim sırasında kullanılan artık zombileşmiş arabalardan başka araç yok, insanlar sersefil, kızlar fahişelik yapıyor. Fakat ihtiyar adam, sanki bunlar yaşanmıyormuş gibi on sekiz yaşında bir militanın heyecanıyla dünya devrimini anlatıyordu. O kadar da iyi bir insan. Gülsem mi, ağlasam mı, bilemedim. Tamam, bir zamanlar biz de solcuyduk ama o günler bitti. Zavallıcık, inancının ölüp ittiğinden habersiz, hâlâ düşler kurmaya devam ediyordu." </p>
<p class="calibre1">İşte bu yüzden, belki de hepimizden daha mutluydu" dedi Katya isyankâr sesi masadaki rahat havayı değiştirdi. Kenan şaşkın gözlerini Katya'ya çevirdi. Genç kadın ona bakmaya gerek görmedi. </p>
<p class="calibre1">"İnsanlar onun kadar umutlu olabilse, dünya daha güzel bir yer olurdu." </p>
<p class="calibre1">"Haklısın, ancak sadece inanç, meseleyi çözmüyor Katyacım" dedi Kenan. Sesi içten bir hal almıştı. </p>
<p class="calibre1">"Biliyorsun Hitler de inanmış bir adamdı, Stalin de. Sana böyle yüzlerce isim sayabilirim ama hiçbiri dünyayı daha yaşanır bir yer haline getiremedi." </p>
<p class="calibre1">Katya'nın yanıtı gecikmedi: </p>
<p class="calibre1">"Hep kötülerden bahsediyorsun, ben de sana inançlarıyla yer., yüzünü yaşanır hale getirmiş binlerce isim sayabilirim. Filozoflar sanatçılar, politikacılar, bilim adamları, din adamları, gezginler.. İnancımız yoksa, düş </p>
<p class="calibre1">kuramıyorsak, yaşam büyüsünü yitirmiş demektir." </p>
<p class="calibre1">Elindeki tepside bir şişe şarap, bir kadeh ve ağzına kadar dolu bir çerez tabağıyla masaya gelen Erdinç, </p>
<p class="calibre1">"Vay Katya yine coşmuşsun?" demeseydi, Rus güzeli ateşli konuşmasını sürdürecekti. Erdinç bize döndü. </p>
<p class="calibre1">"Sosyalizm üzerine onunla tartışmanızı tavsiye etmem. Onu ikna etmeniz imkânsız. Ben denedim, yapamadım. Hatta bir ara, o beni ikna eder gibi oldu." </p>
<p class="calibre1">"Dünya hakikaten çok boktan bir yer oldu be" diye onlara destek oldu Nihat. "Tamam Stalin, diktatörlük filan kötü. Abi bir de dünyaya bakın. Büyük çoğunluk sefalet içinde. Zengin olanlarsa mutsuz. Yalan mı abi? </p>
<p class="calibre1">Millet ya dine vurdu kendini ya da uyuşturucuya. Bu güzel mi şimdi?" </p>
<p class="calibre1">Gülmeye başladım. </p>
<p class="calibre1">"Arkadaşlar farkında mısınız?" dedim. "İki kadeh çekince yine dünyayı kurtarmaya başlamışsınız." </p>
<p class="calibre1">"Şimdi seni de göreceğiz" dedi Kenan. Erdinç’in getirdiği şişeden benim kadehime şarap doldururken. </p>
<p class="calibre1">"Eminim ikinci bardaktan sonra herkes işini iyi yapmalı. İşini iyi yapmayan işçiye ben para vermem, diye başlayacaksın." Ona çok yakışan muzip bir ifade belirdi suratında. Katya'ya döndü. "Asıl vahşi kapitalist bu Selim'dir. Bakma böyle sakin durduğuna onun içinde gerçek bir faşist yatıyor." </p>
<p class="calibre1"/>
<p class="calibre1">Evet, Kenan yine beni günah keçisi yaparak kurtarmıştı durumunu. Katya da surat asmayı bırakıp gülümsemeye başlamıştı bile. Fakat yine de kolay teslim olmadığını söylemeliyim. </p>
<p class="calibre1">"Selim Bey'in öyle biri olmadığını biliyorum" dedi bana bakarak. "Kapitalist olabilir, ama o iyi bir insan." </p>
<p class="calibre1">"Teşekkür ederim" dedim. </p>
<p class="calibre1">"Hadi o zaman kadehimizi kötü kapitalist, iyi insan Selim Bey’in şerefine kaldıralım" diyerek masadaki gerginliğe son noktayı koydu Kenan. Kadehler kaldırıldı, usulca birbirine dokunduruldu, sonra şaraplar yudumlandı. Hoş bir burukluk kapladı ağzı </p>
<p class="calibre1">"Harikaymış" dedim, "iyi ki şarabı seçmişim." </p>
<p class="calibre1">Masadan ayrılmak üzere olan Erdinç, kalın dudaklarını aralayarak gülümsedi. </p>
<p class="calibre1">"İçebildiğiniz kadar için. Zulada çok var." </p>
<p class="calibre1">"Yapma Erdinç" dedi Katya, "daha şimdiden kafayı bulduk." </p>
<p class="calibre1">"Siz kendi adınıza konuşun hanımefendi" diyerek susturdu </p>
<p class="calibre1">Kenan. "Biz halimizden memnunuz." </p>
<p class="calibre1">"Memnunsunuz da" dedi genç kadın, "biliyorsun yarın sabah erken kalkmamız gerek." Kenan yüzünü buruşturdu. </p>
<p class="calibre1">"Hiç merak etme Katyuşa, sen ne zaman istersen ben kalkanın." Nihat ile bana döndü. "Üç arkadaş bir araya gelmişiz. Kendimizi sınırlayamayız. Öyle değil mi babacığım?" </p>
<p class="calibre1">Aslında ben de çok içmekten yana değildim, aklım hâlâ hastanedeydi ama Kenan öyle dostça bakıyordu ki yüzüme, onu kıramadım. </p>
<p class="calibre1">"Öyle Kenancım" diye kaldırdım kadehimi. "Hadi bakalım sağlığınıza." </p>
<p class="calibre1">Karşı çıkmasına rağmen Katya da katılmıştı bize. Kadehimizdeki şarapları aynı anda bitirdik. Ötekileri bilmem ama akşamüstü yaşadıklarımdan sonra şarap çok iyi gelmişti bana. </p>
<p class="calibre1">Erdinç bizi yalnız bırakıp müzik setinin başına geçmişti bile. Müziği değiştirecek diye korktum. Yapmadı, caza devam etti. "Hep caz mı çalıyorlar?" diye sordum Katya'ya. "Yoo, beğenmediysen..." </p>
<p class="calibre1">"Hayır, hayır çok beğendim. Merakımdan soruyorum." Hareketli müzik de çalarlar. Bazı geceler insanlar burada çılanca dans eder. 45'likler gecesi düzenliyorlar. Eski Türk pop şarkıları, aranjmanlar filan. Ben pek hoşlanmıyorum, ama siz sevebilirsiniz." </p>
<p class="calibre1">"Severiz tabiî" dedi Kenan, "biz o şarkılarla büyüdük. Bir gün hep birlikte dinlemeye geliriz." </p>
<p class="calibre1">"Şu anda çaldıkları parçalar da fena değil" dedim. </p>
<p class="calibre1">"Selim caza bayılır" diye atıldı Kenan. </p>
<p class="calibre1">" Bir de polisiye romanlara" diye ekledi Nihat. </p>
<p class="calibre1">"Öyle mi?" dedi Katya. Bu kadar çok ilgilenmesi şaşırtmıştı fakat merakımı gidermekte gecikmedi. "Ben, polisiye roman tarzını anlamam. Eski Sovyetler Birliği'nde de polisiye roman yerine KGB ajanlarının kahramanlık maceralarını anlatanlar okunurdu. Ancak edebiyat öğretmenimiz, Dostoyevski'nin romanlarının da polisiye türün içinde değerlendirilebileceğini söyleyince, bu türü merak ettim." </p>
<p class="calibre1">"Dostoyevski mi?" diye sordum. </p>
<p class="calibre1">"Tabiî ya" diye araya girdi Kenan. "Ben de Suç ve Ceza'yı polisiye roman gibi merak içinde bitirmiştim. </p>
<p class="calibre1">Öğretmenin doğru söylemiş Katyuşa." </p>
<p class="calibre1">"Karamazov Kardeşler de öyle değil mi?" diyerek Nihat da onayladı Kenan'ı. "Orada da olaylar bir babanın öldürülmesi ekseninde gelişmiyor mu?" </p>
<p class="calibre1">"Hiç öyle düşünmemiştim... Haklı olabilirsiniz. En kısa zamanda Suç ve Ceza'yı yeniden okuyayım bari. </p>
<p class="calibre1">Aslında ben daha çok klasik polisiyeyi severim. Agatha Christie'nin, Georges Simenon'un yazdıklarını... Ha tabiî konuları Amerika'da 1930'larda geçen Dashiell Hammet, Raymond Chandler gibi yazarların dedektif romanlarına da bayılırım." </p>
<p class="calibre1">Katya'nın gözlerinden bir parıltı geçer gibi oldu. </p>
<p class="calibre1">"Ne oldu?" diye sordum </p>
<p class="calibre1">"Hiiç" dedi gülerek. </p>
<p class="calibre1">"Bu, pek hiçe benzemiyor." </p>
<p class="calibre1">"Bugün Kenan'ın ofisinde fotoğraflara bakarken, ben de sizi izliyordum." </p>
<p class="calibre1">Elimdeki kadehi masanın üzerine bırakıp dikkat kesildim. </p>
<p class="calibre1">"Sizi izlerken bir duyguya kapıldım. Bir profesyonel gibiydiniz. Sanki hiç cinayet görmemiş biri değil de, karşımda deneyimli bir polis varmış gibiydi." </p>
<p class="calibre1">"Yani?" </p>
<p class="calibre1">"Yani yanılmamışım. İnsan o kadar çok polisiye roman okursa, sanırım biraz dedektifleşiyor." </p>
<p class="calibre1">Hoşuma gitmişti, güldüm. </p>
<p class="calibre1">"Haklısınız, polisiye okurken insan ister istemez kendini olayı soruşturan kişinin yerine koyuyor. Onunla özdeşleşiyor... Vay be, demek öyle baktım fotoğraflara... Hiç farkında değildim..." </p>
<p class="calibre1">"Bir de bana uçuk kaçık dersiniz" diye homurdandı Kenan. "Baksana en halim selimimiz bile cinayet romanlarıyla aklını bozmuş." </p>
<p class="calibre1"/>
<p class="calibre1">"Sahi be" diye atıldı Nihat. Üzerime diktiği gözleri açığımı yakalamış gibi yalancı bir öfkeyle bakıyordu yüzüme. "Bir de bize cinayet fotoğrafları çekmeyin diyordun. Sen zaten işin içindesin oğlum." </p>
<p class="calibre1">"Aynı şey değil. Polisiye romanlarda tehlike satırların arasında kalmaya mahkûmdur. Hiçbir zaman okuyana bulaşmaz, ama sizin yaptığınız iş öyle mi?" dedim. Sesim soğuk ve ikaz eder gibi çıkmıştı. Böyle konuşmak istememiştim aslında. Fakat sözcükler, niyetime boş verip kendiliğinden dökülüvermişti ağzımdan. Masaya kollarını dayayarak oturmakta olan Kenan toparlanır gibi oldu. </p>
<p class="calibre1">"Görüşünü değiştirdiğini sanıyordum" dedi. </p>
<p class="calibre1">Gecenin bu saatinde, oturmuş güzel güzel şarabımızı içip müziğimizi dinlemek varken, bir tartışma çıkarmanın hiç âlemi yoktu. </p>
<p class="calibre1">"Değiştirdim zaten" diye kıvırmaya başlayacaktım ki, "Aslında Selim Bey'e katılıyorum" diyerek Katya tartışmayı kaçınılmaz hale getirdi. O da Kenan gibi bir anda ayılmış gibiydi. Şarabın mahmurluğunu taşıyan bir tek Nihat kalmıştı. Neler konuştuğumuzu anlamadan dudaklarında mutlu bir gülümsemeyle yüzümüze bakıyordu. </p>
<p class="calibre1">"Ciddi misin?" dedi Kenan. Şimdi kesinlikle ayılmıştı. "Daha önce bunu hiç söylemedin." </p>
<p class="calibre1">Konuşma yanlış yerlere gidiyordu. Kenan, karşı çıkışımızı Katya ile benim aramda bir tür duygusal yakınlaşma olarak algılayabilirdi. Çatılan kaşları, gerginleşmeye başlayan sesi tehlikeyi haber veriyordu. </p>
<p class="calibre1">"Söylemeye çalıştım" dedi Katya. "Sen, kendini olaya o kadar kaptırmıştın ki söyleyemedim." </p>
<p class="calibre1">Sesi de bakışları gibi şefkat doluydu, adeta yalvarır gibi konuşuyordu ne ki, bu yumuşaklığında bile kendinden emin bir hava vardı. Kenan bir Katya'ya, bir bana baktı. </p>
<p class="calibre1">"Siz bu konuyu aranızda konuştunuz değil mi?" </p>
<p class="calibre1">"Konuştuk" dedim, "çünkü ikimiz de senin yararım düşünüyoruz. Sana bir kötülük gelmesini istemiyoruz." </p>
<p class="calibre1">"Ne kötülüğü ya?" diye sordu Nihat. Sonunda masadaki gerginliği fark edebilmişti. Ama kimse sorusunu umursamadı. </p>
<p class="calibre1">"Senin için korkuyorum Kenan" dedi Katya. </p>
<p class="calibre1">Loş ışıkta gölgelenen su yeşili gözler yalvarırcasına bakıyordu arkadaşıma. Bu kadın gerçekten de abayı yakmıştı bizim oğlana. </p>
<p class="calibre1">"Benim kaygılarım Selim Bey'inkiyle aynı değil" diye sürdürdü genç kadın. "Ben, dışarıdan bir tehlike geleceğini sanmıyorum, ama psikolojik olarak etkilenmeden korkuyorum." </p>
<p class="calibre1">Kenan anlamamıştı, gözlerini kısarak düşünmeye çalıştı; işin içinden çıkamayınca, "Affedersin psikolojik olarak etkilenmek ne demek?" diye sordu. </p>
<p class="calibre1">Katya bu öğleden sonra bana anlattıklarını, ucubelerin fotoğraflarını çeken, sonunda intihar ederek yaşamına son veren ünlü fotoğrafçı Diane Arbus'ı da örnek vermeyi unutmadan Kenan'a da aktardı. </p>
<p class="calibre1">Katya'nın söylediklerini, hiç sözünü kesmeden, büyük bir dikkatle dinledi arkadaşım. Ela gözlerindeki kuşkuların silindiğini, bakışlarının derinleştiğini gördüm. Mutluluğa benzer bir ifade yerleşti yüzüne. Katya'nın söyledikleri sona erince, "Benim için boşuna kaygılanıyorsunuz" dedi Kenan. Bakışları, sesi dostçaydı. </p>
<p class="calibre1">"Daha önce Selim'e anlattım. Bu, sadece bir fotoğraf çalışması. Bana hiçbir zararı dokunmaz. Diane Arbus'ı ben de biliyorum. Fakat her fotoğrafçı onun gibi olacak diye bir kural yok. Ben size başka bir fotoğrafçıyı örnek vereceğim: Arthur Fellig Weegee. Adını duydunuz mu?" </p>
<p class="calibre1">"Duymadım" dedi genç kadın. Nihat ve ben boş boş bakmakla yetindik. </p>
<p class="calibre1">"Arthur Fellig Weegee Amerika'nın önemli fotoğrafçılarından biridir. Olay yerine ilk giden fotoğrafçı olarak ünlenmiştir. Olay yeri deyince aklınıza sadece cinayet mahalli gelmesin, yangın çıkan binalara, trafik kazasının olduğu yerlere de ilk Weegee gidiyormuş. Yani onlarca cinayet, felaket, kaza fotoğrafı çekmiş; olaylarda ölen onlarca insanın fotoğraflarını da. Sonuçta ne intihar etmiş ne de kafayı yemiş, yetmiş yıla yakın bir ömür sürdükten sonra eceliyle ölmüş. Bizim yaptığımız iş, ucubeler üzerine çalışan Diane Arbus'tan çok Arthur Fellig Weegee'nin işlerine benziyor. Ama anlattığım gibi onun gayet sağlıklı bir yaşamı varmış. </p>
<p class="calibre1">Fotoğrafları Life gibi birçok dergide yayımlanmış." </p>
<p class="calibre1">Bakışlarını bana çevirdi. </p>
<p class="calibre1">"Benim için boşuna kaygılanıyorsunuz. Ben, hayata yeni başlamış, her istediğini elde etmeye alışmış, şımarık bir zengin çocuğu değilim. Dünyanın nasıl vahşi bir yer olduğunu biliyorum, insanların ne kadar acımasız olduğunun farkındayım. Üstelik yaşamayı en az sizin kadar seviyorum. Canımı tehlikeye atmayı filan da düşünmüyorum. Elimden geldiğince uzun, anlamlı ve eğlenceli bir ömür sürmek istiyorum. Bir tehlike sezsem, sizden önce ben bırakırım bu işi. İnanın, hiçbir tehlike yok. Biz sadece fotoğraf çekiyoruz. Konumuz çiçekler de olabilirdi, bulutlar ya da havaalanları..." </p>
<p class="calibre1">"Ama ceset çekiyoruz" diyerek böldü Katya. "Bunun senin üzerindeki etkisini kestiremeyebilirsin." </p>
<p class="calibre1">Kenan'ın geri adım atmaya niyeti yoktu. </p>
<p class="calibre1">"Kestiririm, ben kendimi tanıyorum. Ama uyarının beni kaygılandırdığını da söylemeliyim. Çünkü bu işte yalnız değilim, yani sen varsın, Nihat var." </p>
<p class="calibre1">"Ceset, ölü beni etkilemez" diye söylendi Nihat. "Foto muhabirliğim sırasında, şu senin Amerikalı kadar olmasa da 'ben de az ceset fotoğrafı çekmedim." </p>
<p class="calibre1"/>
<p class="calibre1">Kenan'ın bakışları Katya'nın üzerinde durmuştu. Bu işte var mısın, yok musun der gibiydi ya da ben öyle yorumladım. </p>
<p class="calibre1">"Bu senin işin" dedi Katya. "Fotoğrafları çekecek olan sensin. Ben, senin kadar etkilenmem. Öyle olsaydı işi kabul etmezdim. Çünkü aklımı kaçırmak istemem." </p>
<p class="calibre1">İkna olmamıştı ama boyun eğiyordu. Kenan'ın gözleri ışıldamaya başlamıştı, şimdi dönüp bana da soracak diye kaygılandım, yapmadı. </p>
<p class="calibre1">"Anlaştık o zaman. Ama sizlerden bir ricam olacak. Artık bu konuyu kapatalım, bir daha da hiç açmayalım." Bana döndü ama sorusu masadaki herkeseydi. "Olur mu?" </p>
<p class="calibre1">"Çok iyi olur" diye atıldı Nihat. "Artık işimize bakalım. Hazırlıklar tamamlandı, yarın çekimlere başlıyoruz." </p>
<p class="calibre1">Kadehini kaldırdı. "Haydi, yarınki çekimlerin şerefine." </p>
<p class="calibre1">"Çekimlerin şerefine!" </p>
<p class="calibre1">Dördümüzün kadehi de aynı anda kalktı. Birbirine dokunan kadehlerin çıkardığı cılız şıngırtıların bastıramadığı caz şarkıcısı kadının sesi, Baraka’nın loş duvarları kadar buruk ve hüzün doluydu. </p>
<p class="calibre1"/>
<p class="calibre1">Onuncu bölüm </p>
<p class="calibre1"/>
<p class="calibre1"/>
<p class="calibre1"/>
<p class="calibre1">Biz çıkarken, Baraka da kapanıyordu. Ama Kenan'ın susuzluğu hâlâ geçmemişti. Mermer merdivenlerden inmeden önce Erdinç'ten bir şişe şarap daha alındı: yollukmuş. Dördümüz de adamakıllı bulmuştuk kafayı. </p>
<p class="calibre1">Katya ile Kenan kol kola girmiş, önümüz sıra merdivenlerden iniyorlardı. Nihat ile ben arkada kalmıştık. </p>
<p class="calibre1">Ayaklarım kontrolden ha çıktı, ha çıkacaktı, sendeleyip duruyordum. Nihat'ın da benden geri kalır yanı yoktu. </p>
<p class="calibre1">Adımını atarken dengesini kaybetti, tutmasam düşecekti. Koluna girdim. </p>
<p class="calibre1">"Çok içmişiz be Nihat" dedim. </p>
<p class="calibre1">Haline bakmadan, </p>
<p class="calibre1">"Yok ya, o kadar da içmedik" demesin mi? </p>
<p class="calibre1">Şeytan çık şunun kolundan da, tepetaklak yuvarlansın merdivenlerden diyor... </p>
<p class="calibre1">"İçmedik değil mi o kadar" dedim işi şakaya vurarak. </p>
<p class="calibre1">"İçmedik tabiî, bundan bir hafta önce..." Dengesini korumak için bana dayanması kâfi gelmemiş olacak ki, sağ eliyle merdivenin tırabzanına tutunmuştu. "Sen yoktun." Başıyla Katya ile Kenan'ı işaret etti. "Biz üçümüz Kenan'ın evinde bir rakılardık abi. Allah seni inandırsın, iki büyük bitti, birini de yarım bıraktık... </p>
<p class="calibre1">Anlıyor musun Selim, iki büyük bitti diyorum, iki büyük... Ben içmek diye ona derim. Şurada üç beş şişe şarap içmişiz. Çok mu?" </p>
<p class="calibre1">"Çok olur mu hiç?" dedim onu sürüklerken. "Üç beş şişe şarap ne yapar delikanlı adama?" </p>
<p class="calibre1">Aniden durdu; kolunu benden kurtarıp iki eliyle birden tutundu tırabzana. Kaymış gözlerini yüzüme dikmeye çalışarak, "Simdi sen benimle dalga mı geçiyorsun?" diye sordu. </p>
<p class="calibre1">Eyvah, Nihat yine ezilmiş insan kimliğine bürünüyordu. Artık ne söylesem alınacak, sitem edecek, sonunda da boynuma atılıp, benim senden başka kimim var diye salya sümük ağlayacaktı. Aslında her sarhoş olduğunda yapmazdı bunu ama, gergin günler yaşıyorsa ya da kendini yetersiz görüyorsa olay kopardı. Kabak da ya benim ya Kenan'ın başına patlardı. Kenan, Katyuşasını alıp ilerlediğine göre, bu gece fatura bana çıkacak demekti. Her ne kadar kafayı bulmuş olsam da henüz Nihat'ı kaldıracak halim yoktu. O </p>
<p class="calibre1">yüzden işi baştan kesip atmaya karar verdim. </p>
<p class="calibre1">"Asıl sen benimle dalga geçiyorsun" diye çıkıştım. </p>
<p class="calibre1">Şaşırmıştı, boş boş bakmaya başladı. </p>
<p class="calibre1">"Ben... ben, sana ne yaptım ki Selim?" diyebildi sonunda. </p>
<p class="calibre1">"Bana haber vermeden kafaları çekiyorsunuz. Bir de karşıma geçmiş nispet yaparcasına ballandıra ballandıra anlatıyorsun." </p>
<p class="calibre1">Aptalca bir gülümseme yerleşti dudaklarına. Ardından ciddileşti. </p>
<p class="calibre1">"Ya valla Selim..." Gözleri yarı kapalı düşünmeye çalıştı. "Ya biz seni aradık o gün be..." Emin olamadı. </p>
<p class="calibre1">"Aramadık mı yoksa lan?" Aşağıya Kenan'a baktı, ne var ki, onlar çoktan alt kata inmişlerdi. "Ya aradık biliyorum, ama, aramadıysak ayıp etmişiz..." </p>
<p class="calibre1">Yeniden koluna girdim. </p>
<p class="calibre1">"Aramadınız oğlum, yalan mı söyleyecem sana. Hadi yürü, Kenanlar aşağıya indiler bile." </p>
<p class="calibre1">Karşı koymadı, öteki eliyle tırabzanı tutarak, benimle birlikte basamakları inmeye başladı. İnerken de konuşmayı sürdürüyordu. </p>
<p class="calibre1">"Yok abi bizim aramış olmamız lazım. Bak, inince Kenan'a soralım..." </p>
<p class="calibre1">Birinci kattaki dairenin önüne gelmiştik ki, yine kolumdan çıktı. </p>
<p class="calibre1">"Dur! Hatırladım... Biz, seni aradık... Hatta, aramamızı Katya istedi. Tabiî, bak şimdi hatırladım. Biz senden o kadar çok bahsedince, o da neden Selim'i de çağırmıyorsunuz, dedi. Valla abi, aynen böyle oldu. </p>
<p class="calibre1">Sonra..." Hatırlamak için benden yardım istercesine yüzüme baktı. "Sonra ne oldu ya?" Kafası öne düşer gibi oldu. Ayakta mı uyumaya başladı diye kaygılanırken, başını kaldırdı. "Biz seni aramadık mı ya?" diye sordu. </p>
<p class="calibre1">"Aramadınız dedik ya, bana inanmıyorsan, inelim de Kenan'a sor." </p>
<p class="calibre1">"Tamam abi, Kenan'a soralım. Yok o sarhoştur şimdi, en iyisi Katya'ya soralım..." </p>
<p class="calibre1">"Katya ondan iyi mi sanıyorsun?" </p>
<p class="calibre1">"Yok Selim öyle deme, çok sağlam bir kız o. İyi de içici. Abi bu Ruslar acayip insanlar." Gülmeye başladı. </p>
<p class="calibre1">"Bak sana ne anlatacağım." </p>
<p class="calibre1">"Geçenlerde Melek'ten yakınıyordum. İşte başımın etini yiyor falan diye. O arada bari güzel olsa gibilerden bir de laf etmişim, bana baktı, 'Bir Rus atasözü der ki, çirkin kadın yoktur az rakı vardır' dedi. İyi laf değil mi?" </p>
<p class="calibre1">"Votka demiş olmasın? Bilirsin, Ruslar genelde votka içer de..." </p>
<p class="calibre1">"Dur be, sahi lan, votka mı demişti yoksa?" </p>
<p class="calibre1">Binanın dışına çıktığımızda Katya ile Kenan'ı bizi bekler bulduk Gecenin bir yansı olmasına rağmen Balo Sokak, gerçekten de balo varmış gibi ana baba günüydü. Sarmaş dolaş sevgililer, henüz yeterince yakınlaşamamış kızlı erkekli çiftler, arkadaş bulamamış tekler ya da bizim gibi üç beş kişilik topluluklarla doluydu yan aydınlatılmış sokak. Katya ile Kenan karşıdaki bankanın köşesinde, duvara yaslanmış bizi bekliyorlardı. Neredeyse istisnasız bütün erkekler, Katya'yı görünce şöyle bir duraksıyor; kimileri kibarca bir bakış atıp geçerken, kimileri dönüp dönüp genç kadına bakmaktan kendilerim alamıyorlardı. Kenan, insanı öfkeden deliye döndürecek bu bakışların farkında bile değildi: bir sokak serserisi gibi şarap şişesini kafasına dikmiş lıkır lıkır içiyordu. Bırakın yanındaki kadına yiyecekmiş gibi bakan erkeklere aldırmayı, biri bu halimi görse ne der diye düşünmüyordu bile. </p>
<p class="calibre1">Katya da tıpkı onun gibi çevresinde olup bitenlere kayıtsız, samimi bir şekilde Kenan'a sokulmuş, şarap sırasının kendisine gelmesini bekliyordu. Çok da beklemedi, Kenan elinin tersiyle ağzını sildikten sonra şişeyi uzattı. Katya da hiç düşünmeden yudumlamaya başladı şarabı. Kenan'ı tanıdığım için hareketini çok da yadırgamamıştım ancak Katya gibi zarif bir kadının bu davranışı hiç de hoş görünmedi gözüme. Nihat benim gibi düşünmüyordu. </p>
<p class="calibre1">"Bitirdiniz şarabı be, bir parça da bana bırakın" diye atıldı. Bu yüzden Katya doyasıya içemeden ayrılmak zorunda kaldı şişesinden. Ama suratını asmadı; yaramazlık yapan bir çocuğun haylaz gülümsemesiyle uzattı şarabı. Nihat kutsal bir emanetmiş gibi kaptı şişeyi. </p>
<p class="calibre1">"Sabaha kadar böyle sokak ortasında durmayı düşünmüyorsunuz herhalde" diye açıkça belirttim memnuniyetsizliğimi. </p>
<p class="calibre1">Kenan toparlanmaya çalıştı. </p>
<p class="calibre1">"Yok canım gidiyoruz işte... Biz, sizi bekliyorduk." </p>
<p class="calibre1">Onun da dili hafiften sürçmeye başlamıştı. </p>
<p class="calibre1">"Nihat iyice kaydı" diye fısıldadım Kenan'ın kulağına, "evine götürsek iyi olur." </p>
<p class="calibre1">Kenan, hâlâ şarabını içmeyi sürdüren Nihat'ı süzdü. </p>
<p class="calibre1">"Üüü bulut olmuş be... Bizi bırakıp gitmez abi bu. Öldürsen peşimizi bırakmaz." </p>
<p class="calibre1">"Ne yapacağız?" </p>
<p class="calibre1">"Stüdyoya götürelim." Saatine baktı. "Saat bir olmuş zaten. Biz de orada kalırız artık. Yarın sabah çekimlere başlayacağız." </p>
<p class="calibre1">"Yatacak yer var mı stüdyoda?" </p>
<p class="calibre1">"Olmaz mı? Daire geniş..." Birden anımsamış gibi elini boynuma attı. "Gel sana bir sarılayım Selim. Çok büyük adamsın sen be. O daireyi bize vermeseydin en az bir ay gecikirdi işler." </p>
<p class="calibre1">"Tamam tamam" diyerek geri çekildim. "Şimdi ne yapıyoruz?" </p>
<p class="calibre1">"Dedim ya Selimcim, stüdyoya götürürüz. Orada yatak da var oda da var, banyo da var... Sahi son düzenlemelerden sonra sen gelmedin değil mi?" </p>
<p class="calibre1">"Gelemedim." </p>
<p class="calibre1">"İyi işte, hadi gidelim, böylece görmüş olursun." </p>
<p class="calibre1">"Yok ya, ben eve gideyim. Kafayı buldum zaten." </p>
<p class="calibre1">"Hepimiz bulduk oğlum... Ben, senden iyi miyim sanki? Ne yapacaksın eve gidip? Stüdyoda herkese yatacak yer var. Hem orası da senin." </p>
<p class="calibre1">Doğru olan evimin yolunu tutmaktı, yapmadım. Şarabın etkisi mi, stüdyonun nasıl olduğuna duyduğum merak mı, arkadaşlarımı yalnız bırakmamak isteği mi, bir şey engel oldu bana. Onlarla beraber stüdyoya gitmeye karar verdim. Kenan, Nihat'ın elinden şarap şişesini alırken, ben de koluna girdim. </p>
<p class="calibre1">"Niye alıyorsun şarabımı be?" diye mızıkacak oldu Nihat. </p>
<p class="calibre1">"Hepsini sen içtin ama Nihatcım" diyerek Katya girdi araya. "Bize hiç bırakmadın." </p>
<p class="calibre1">"Ben mi içtim hepsini?" diyerek kurnazca güldü. Sonra ciddileşti, başını bana çevirdi. "Ya Selim, biz Katya'ya ne soracaktık abi ya?" </p>
<p class="calibre1">Lafı uzatacağından korktuğum için, </p>
<p class="calibre1">"Hatırlamıyorum, ben sarhoş oldum oğlum" dedim. "Hadi yürüyelim." </p>
<p class="calibre1"/>
<p class="calibre1">Onu caddeye sürüklememe itiraz etmedi, ama beni iğnelemekten de geri durmadı. </p>
<p class="calibre1">"Sen de hemen sarhoş oluyorsun abi... Neyse... neyse ben hatırlarım..." </p>
<p class="calibre1">Bu kez Nihat ve ben öne düşmüştük. Kenan ile Katya arkamızdan geliyorlardı. Caddede bizim gibi kafayı bulmuş o kadar çok insan vardı ki, belki dikkat bile çekmiyorduk, ne var ki ben hiç rahat değildim. Böyle yalpalayarak yürüdüğümüzü bir tanıdık görürse, hakkımızda ne düşünürdü? Hadi yalpalamamızı boş ver. Ya Kenan'ın elindeki şarap şişesine ne demeliydi? Neden ayılmamıştım ki Baraka’nın önünden. Salaklık işte! </p>
<p class="calibre1">Sol kolumla Nihat'ı idare etmeye çalışarak yürürken, saçı sakalı birbirine karışmış bir adam dikkatimi çekti. </p>
<p class="calibre1">Gözüne kestirdiği kişilerin karşına dikilip, "Bir dakika baba! Şerefsizim, tersoyum. Yalan yok şarap içecem, bana bir sakal at baba" diyerek para koparmaya çalışıyordu. Onu hatırladım; Beyoğlu'nun evsiz, sokakta yatan takımındandı. Birkaç kez benim de yolumu kesip para istemişti. Aklıma ilk geleni yaptım. Başımı çevirip iki adım gerimizde yürümekte olan Kenan ile Katya'ya döndüm. </p>
<p class="calibre1">"Ya şu şarabı versenize." </p>
<p class="calibre1">Olacaklardan habersiz olan Kenan hemen uzattı. Şişeyi aldığımı fark eden Nihat istekle elime uzanırken, Beyoğlu'nun kıdemli garibanı, "Abi o şişeyi bana ver" diye atladı üzerimize. Ben dünden razıydım. Hemen bırakıverdim şişeyi adamın ellerine. </p>
<p class="calibre1">Elleri boş kalan Nihat'ın, "Ne oluyor ya" demesine fırsat kalmadan gariban şişeyi aldığı gibi ara sokaklardan birinde kayboluverdi. </p>
<p class="calibre1">"Hay Allah!" diye geriye döndüm. "Gördünüz mü, herif bizim şişeyi nasıl kaptı?" </p>
<p class="calibre1">Kenan kalender bir tavırla elini sallayarak, neşeyle güldü. </p>
<p class="calibre1">"Bırak kapsın abi! Adamın kısmetiymiş. Biz yenisini alırız." </p>
<p class="calibre1">Yenisini alırmışız... Anlaşılan bunlarla başa çıkmanın imkânı yoktu. Hiç değilse ana caddeden uzaklaşıp ara sokaklara girseydik. Böylece tanıdık birileri tarafından görülme ihtimalini azaltmış olurduk. Ayhan Işık Sokak'a girmemize elli altmış metre vardı, ancak ondan önce Hava Sokak geliyordu. Nihat'ı sokağın girişine sürüklemeye başladım. Onun derdi ise başkaydı. </p>
<p class="calibre1">"Ya bir dakika, Katya'ya ne soracağımı hatırladım" diye durmaya çalıştı. Fakat benim onu bırakmaya hiç niyetim yoktu. </p>
<p class="calibre1">"Neyi hatırladın?" diyerek sürüklemeye devam ettim. Niye çekiştiriyorsun beni Selim yav" dedi kolumdan çıkarak. Suratı asılmıştı, öfkelendiği bile söylenebilirdi. "Bırak abi, ben yürürüm." </p>
<p class="calibre1">Ama kolumdan çıkar çıkmaz sallanmaya başladı. </p>
<p class="calibre1">"Düşeceksin." </p>
<p class="calibre1">"Bırak ya, düşeceksem düşerim." </p>
<p class="calibre1">Sakındığın göze çöp batar derler ya. Tartıştığımızı sanan meraklılar başımıza toplanmaya başlamıştı. İşte şimdi, tam rezil olacaktık. Allah'tan Katya yardıma yetişti. Kenan'ın kolundan Nihat'ınkine girdi. </p>
<p class="calibre1">"Hadi gidelim Nihatcım, niye durdun burada?" </p>
<p class="calibre1">Katya'ya şöyle bir baktı Nihat, "Durmadım ya... Sana bir son, soracaktım... Neydi ya..." </p>
<p class="calibre1">"Tamam hem yürüyelim hem anlatırsın" dedi Katya. Gerçekten de içkiye dayanıklıymış diye geçirdim içimden. </p>
<p class="calibre1">Nihat daha fazla direnmemişti. </p>
<p class="calibre1">"Hatırlıyor musun Katya, geçen gün bir konu hakkında konuşmuştuk, o neydi ya? Hani Kenan'ın evine gitmiştik... Dur, hatırladım. Hani sen, demiştin ya, çirkin kadın yoktur az içki vardır, demiştin..." </p>
<p class="calibre1">"Evet, demişimdir herhalde..." </p>
<p class="calibre1">"İşte onu soracaktım sana..." </p>
<p class="calibre1">"Anlamadım, neyi soracaktın?" </p>
<p class="calibre1">Nihat durdu, neyi soracağını çıkaramamıştı, </p>
<p class="calibre1">"Ufff kafam karıştı be... Neyse hadi yürüyelim, birazdan hatırlarım." Sapacağımız sokağın başına gelmiştik ki, birden durdu. </p>
<p class="calibre1">"Şarap ne oldu ya?" </p>
<p class="calibre1">"Bitirdin ya şişeyi lan" dedi Kenan. </p>
<p class="calibre1">"Ben mi bitirdim?" </p>
<p class="calibre1">"Sen bitirdin ya. Hatırlamıyor musun? Bize bir yudum bile bırakmadın." </p>
<p class="calibre1">Keyifle kıkırdayarak yürümeye başladı Nihat. </p>
<p class="calibre1">"Siz içki içmesini bilmiyorsunuz ki oğlum. Ben, sizden daha çok seviyorum içkiyi; çünkü, çirkin kadın yoktur, az rakı vardır. Yok az şarap vardır." </p>
<p class="calibre1">Yeniden zınk diye durdu. Katya'nın kolundan çıkarak, iki elini birbirine vurdu. </p>
<p class="calibre1">"Hatırladım! Hatırladım! Katya, sen bana, çirkin kadın yok, az rakı mı var dedin, yoksa az votka mı var, dedin?" </p>
<p class="calibre1">"Az votka var, dedim." </p>
<p class="calibre1">Katya'nın söylediklerini anlaması için biraz zaman geçmesi gerekti. </p>
<p class="calibre1">"Tüh be" dedi sonunda. Düşük omuzları iyice çöktü. Dik tutamadığı başını güçlükle bana çevirdi. </p>
<p class="calibre1">"Haklıymışsın be Selim. Rakı değil, votka demiş. Ben yanılmışım." </p>
<p class="calibre1"/>
<p class="calibre1">"Önemli değil, ha rakı, ha votka, hepsi aynı kapıya çıkar." </p>
<p class="calibre1">Yeniden yürümeye başlarken, "Yok abi, ben sarhoş olmuşum dedi. Sesi yılgındı, sönüktü. "Gidip yatalım artık." </p>
<p class="calibre1">Nihayet rahat bir soluk almıştım. Niyetini değiştirmesin diye koluna girdim. Dördümüz birlikte sokağa daldık. </p>
<p class="calibre1">Bizim binanın köşesine geldiğimizde Kenan geride kalmıştı. </p>
<p class="calibre1">"Büfeden istediğiniz bir şey var mı, ben şu ilerdeki kamburdan şarap alıp geliyorum." </p>
<p class="calibre1">Kimse karşı çıkmadı. Bir tek ben artık içmeyelim istiyordum, dinlemeyeceklerini çok iyi bildiğim için hiç sesimi çıkarmadım. Ertesi gün çekimlere başlayacak olan onlardı, ne halleri varsa görsünlerdi. </p>
<p class="calibre1">Çocukluğumun geçtiği binanın önüne gelince, başımı kaldırıp, karanlık gökyüzüne uzanan bu eski, bu bodur binanın yıpranmış siluetine baktım. O aşina olduğum buruk duygu kapladı içimi. Gece boyunca yaşadığımız bütün o curcunaya rağmen derinlerde bir yerlerde kedere, özleme benzer bir acının boğazıma düğümlemesini, gözlerimi yakmasını engelleyemedim. Babamın gergin yüzü ile annemin hastalığın yıprattığı cılız bedeni canlandı belleğimde. Bir zamanlar bu binada onlarla birlikte yaşadığım anılar, kötü huylu hayaletler gibi üzerime saldırmaya hazırlanırken, "Kilitleri değiştirdik" dedi elindeki anahtarla kapıyı açmaya çalışan Katya. "Dış kapınınkini de, bizim stüdyonunkini de yeniledik. Sadece bodrumunki aynı kaldı. Orası da boş zaten." </p>
<p class="calibre1">Babam sağken biri bunu yapmaya kalksa kıyamet kopardı. Onun izni olmadan tek çivi çakamazdınız bu binaya. Öldükten sonra da bu binayı yıkıp, bir apartmana dönüştürmememi vasiyet etmişti bana. Hey gidi Ali Rıza Bey, hey diye geçirdim. Zaman nasıl da değiştiriyordu her şeyi. </p>
<p class="calibre1">Katya durgunluğumu yanlış anlamış olacak ki, "Sizin depoya bakan Halim Bey'e de verdik yeni anahtarlardan" diye açıklamaya çalıştı. </p>
<p class="calibre1">"Ha... tamam canım. İyi yapmışsınız." </p>
<p class="calibre1">Suskunluğunu hâlâ koruyan Nihat kolumdan çözüldü, bir eliyle kapıdan destek alarak temkinli adımlarla girdi içeri. Artık Nihat m kafayı vurup yatmak istediğinden kesinlikle emin olmuştu. Geri düşer diye kaygılanıp ben de ardı sıra süzüldüm içeri. Fakat yardımıma gerek kalmadan, Nihat duvara tutunarak, giriş katındaki stüdyoya yöneldi. Yine de bırakmadım peşini; kapıya kadar bir gölge gibi takip ettim onu. Kapının açılması için Katya'yı beklememiz gerekti. Sanki hiç şarap içmemiş gibi rahatça açtı kapıyı genç kadın. Sadece elektrik düğmesini bulması biraz sorun oldu. </p>
<p class="calibre1">Hâlâ öğrenemedim şu düğmenin yerini..." diyerek eliyle bir sure duvarı yokladı. Sonunda, "İşte buldum" </p>
<p class="calibre1">diye sevinçle söylendi ve ortalık aydınlanıverdi. Üçümüz birden içeri girdik. Uçuk bir maviye boyanmış hole adım atar atmaz, "Benim tuvalete gitmem lazım" dedi Nihat. Hiç duraksamadan duvarın sağ tarafındaki alaturka tuvalete yöneldi. Orayı yıllar önce iptal etmiştik. </p>
<p class="calibre1">"Banyo o tarafta değil" diyecek oldum. </p>
<p class="calibre1">"Biz artık küçük tuvaleti kullanıyoruz" dedi Katya. "Banyoyu karanlık odaya çevirdik. Fotoğrafları basmak için." </p>
<p class="calibre1">Biz konuşurken Nihat kendini tuvalete atmıştı bile. Holün di varlarını işaret ederek, "Ne güzel bir renk" </p>
<p class="calibre1">dedim. </p>
<p class="calibre1">"Beğendiniz mi?" </p>
<p class="calibre1">"Çok beğendim, bu sene kışlık modada da pastel renkler hâkim" </p>
<p class="calibre1">"Öyle mi? Beğenmenize çok sevindim." Bir an sıkıntıyla yüzüme baktı. "Alınmayın ama bu binaya ilk girdiğimde huzursuz olmuştum. Kasvetli bir havası vardı. Mimar kimdi bilmiyorum. Nedense içerisinin karanlık olması için elinden geleni yapmış. Odalar büyük, pencereler küçük." </p>
<p class="calibre1">"Ben de bilmiyorum mimarını. Binayı babam yaptırmadı, sonradan satın almış. Mimarın önemli biri olduğunu sanmıyorum." </p>
</body>
</html>
