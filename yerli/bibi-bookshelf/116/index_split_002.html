<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>K�pr�</title>
    <meta name="generator" content="pdftohtml 0.36"/>
    <meta name="author" content="��"/>
    <meta name="date" content="2008-01-10T22:09:46+00:00"/>
    <meta content="http://www.w3.org/1999/xhtml; charset=utf-8" http-equiv="Content-Type"/>
    <link href="stylesheet.css" type="text/css" rel="stylesheet"/>
    <style type="text/css">
		@page { margin-bottom: 5.000000pt; margin-top: 5.000000pt; }</style>
  </head>
  <body class="calibre">
<p class="calibre2">
Musa   Bey'in   yerine   gelen   adam   çetin   ceviz   çıktı.   Bu   işin   erbabı   olduğunu   söylüyor, kimseden görüş almak istemiyordu. Hüdai'nin nezareti altında çalışma fikri ise tüylerini diken diken etmişti. </p><p class="calibre2">
“Sen dolgunu yapar gidersin buradan, sonra da biz kendi işimizi bitiririz,” diyecek oldu Hüdai'ye. </p><p class="calibre2">
“Bana baksana sen, ben burada Vali'den de Kaymakamdan da eskiyim. Herkes sırası geldiğinde gider de ben hiçbir yere gitmem, anladın mı? Ben ömrümün yirmi beş yılını heba etmişim bu yolda. Sen kim oluyorsun da beni kendi yerimden kovuyorsun? Elimden bir kaza çıkmadan yok ol karşımdan!” diye gürledi Hüdai. Saçları tepesinde dimdik olmuştu, tir tir titriyordu. Ertesi gün Vali telefon etti, “Ne o Hüdai, kazıkçıyı kovmuşsun,” dedi, “hani senin adamındı bunlar? Daha iyileri yoktu Türkiye sınırları içinde?” </p><p class="calibre2">
“Benden paso sayın Valim,” dedi Hüdai, “Güvendiğim dağlara kar yağdı. Siz araştırın bulun birini. Kim gelirse kabulümdür.” </p><p class="calibre2">
“Geç kaldın Hüdai,” dedi Vali, “kazıkçıya ilk ödeme yapıldı bile. Geri dönüşümüz yok. Ne yaparsanız yapın, anlaşın aranızda.” </p><p class="calibre2">
“Dağdan inmiş, bağdakini kovuyor utanmaz herif. Anlaşmamız imkânsız.” </p><p class="calibre2">
“Eh, o zaman anlaşmayıverin,” dedi Vali, “ne olsa yaptığınız işler ayrı. Sen dolguları yapacaksın, o kazıkları çakacak. Herkes kendi işine bakar, olur biter.” </p><p class="calibre2">
“Olmaz aga! Olmaz sayın Valim. Ben bu herifle çalışamam.” </p><p class="calibre2">
“Bu herifi başımıza musallat eden sensin,” dedi Vali. “Ben kırmızı mumlu davetiyeyle çağ</p><p class="calibre2">
ırmadım. Sen buldun getirdin...” </p><p class="calibre2">
“Ben bunu değil, Musa'yı getirdimdi.” </p><p class="calibre2">
“Musa işi bıraktı kaçtı. Tepemin tası atmaya başlıyor Hüdai, bıktım senin kimseleri beğenememenden. Beni rahat bırak da çalışayım, tek işim bu köprü değil ki, tonla işim var benim,” </p><p class="calibre2">
dedi Vali. Canının sıkkınlığı sesinden belli oluyordu. En ince ayrıntıya kadar örgütlenmiş, programlanmış olmasına rağmen, yine de sürekli başını ağrıtacak bir şey çıkıyordu karşısına. </p><p class="calibre2">
Oysa, Kemaliye'nin üç ayrı kaymakamının her birini peş peşe şantiye şefi olarak görevlendirmişti. Kaymakamların her biri, görev dönemleri içinde işlerin tıkır tıkır yürümesi için ellerinden geleni yapmışlardı. Ankara'da bilgisayarda üretilen köprü projesini ise Vali bizzat takip ediyor, sık sık Mühendisi arayıp bilgi alıyordu. Ayrıca, bir de varlıklı hemşehrilerin parasal katılımını sağlamak için yapılan çalışmalar vardı. Proje ilerledikçe, Vali tanıtım toplantıları yapıyor, yöre zenginlerine yazılı ve görsel belgeler sunuyor, dolguyu ve fora kazık çalışmalarını safha safha açıklayan filmler gösteriyor, ne kadar para harcadıklarını ve daha ne kadar paraya ihtiyaç duyduklarını anlatıyordu, hiç üşenmeden. Bu toplantıların bazılarını Ankara ve İstanbul’da   da   gerçekleştiriyordu.   Ayaklarına   kadar   gelen   Valinin   veya   Kaymakamın   ayrıntılı   ve somut bilgiler sunması üzerine, kesenin ağzı açılıyor, aşka gelen gurbetteki Erzincanlılar, hiç gocunmadan atıyorlardı ellerini ceplerine. Vali hemşehrilerden topladığı ve özel îdareden ald</p><p class="calibre2">
ığı paralarla bu kez de devlet kurumlarına başvuruyor, “Şimdi sıra sizde,” diyordu, “halk ve özel idare üstlerine düşeni yaptılar. Projenin tamamlanması için, maliyetin üçte birini de siz vereceksiniz.” </p><p class="calibre2">
Böylece, hem Devlet Planlamadan hem de Maliye Bakanlığı'ndan yardım elde etmişti, ama bu arada hiç akıllarda olmayan bir sıkıntı filiz vermişti. Kemaliye'nin yukarlarında oturanlar, toplanan paraların Taşyola yönlendirilmesini, aşağısındakiler de bir an önce köprünün bitirilmesini istiyorlardı. </p><p class="calibre2">
“Yahu,   hemşehrilerim,   sevgili   Kemaliyeliler,   aşağısı   da   yukarısı   da   sizin   memleketiniz, çocuk gibi çekişmenin âlemi var mı?” diye ara bulmaya çalışıyordu Vali. Sonunda ağırlığını köprüden yana koymuş, “Beyler, önce onca can kaybına sebep olan köprü sıkıntısını halledeceğiz. Köprü tamamlanmadan yol çalışmalarını başlatmam,” demek zorunda kalmıştı ama, yol için gereken çalışmaları da çoktan hızlandırmıştı. </p><p class="calibre2">
Bunca gayrete, iyi niyete ve düzenli çalışmaya rağmen, üç ayrı kişinin elinden çıkmakta olan işte rahatsızlıkların, kıskançlıkların, anlaşmazlıkların önünü kesemiyordu Vali. </p><p class="calibre2">
<b class="calibre3">77</b></p><p class="calibre2">
</p><p class="calibre2">
Hüdai,   demir   kazıkları   döşeyen   taşeronun,   kazıkları   çaldığını   iddia   etmeye   başlamıştı. </p><p class="calibre2">
Sağda solda konuşuyor, kahvelerde kazıkçının demir kazıkları çalarak, Valiyi nasıl kazıkladığ</p><p class="calibre2">
ını anlatıyordu. </p><p class="calibre2">
“Hüdai, aklını mı kaçırdın? Koskocaman demir kazıklar mendil gibi cebe sığmaz ki, adam yan cebine koyup götürsün. Ne diyorsun Allah aşkına?” diye sormuştu Vali. </p><p class="calibre2">
“Yüz yirmi parça demir gelecek dedilerdi, sadece doksan dokuz adet demir gelmiş, Vali Bey. </p><p class="calibre2">
” </p><p class="calibre2">
“Kim demiş yüz yirmi parça demir geleceğini?” </p><p class="calibre2">
“Hesaplar öyle gösteriyor.” </p><p class="calibre2">
“Hangi hesaplar?” </p><p class="calibre2">
“Benim hesaplar.” </p><p class="calibre2">
“Hüdai, kaç demir çakılacağının hesabını kazıkçı yaptı, Köy Hizmetleri Genel Müdürlüğü de  onayladı.  Yüz  yirmi  değil,  yüz  adet  demir  gerekiyordu.   Bir putrel  yolda gelirken  hasar görmüş, doksan dokuzu yerinde duruyor.” </p><p class="calibre2">
“Bu iş doksan dokuz tane putrelle olmaz. Mühendis neden gelip de gözleriyle görmüyor, işinin başında durmuyor?” </p><p class="calibre2">
“Mühendisten sana ne? Bu işler bilgisayarda hesaplanıyor artık. Adam yaptı hesaplarını, buraya bildirdi. Sen kendi işine bak.” </p><p class="calibre2">
“Vali beyim, mühendis olmadığın için anlayamıyorsun. Bu köprü bu hesaplarla sulara göm</p><p class="calibre2">
ülmezse ben kollarımı keserim. </p><p class="calibre2">
“Tamam. Kesersin. Şimdi git sen dolgunu...” </p><p class="calibre2">
“Dolgu bitti.” </p><p class="calibre2">
“iyi. O zaman sıra beton ayaklara geldi. Hadi Hüdai, git o işi de bitir. Sonra gel konuşalım.” </p><p class="calibre2">
“Vali Bey, ben keçi sakallı Mühendisin istediği ayağı yapamam. O narin bir ayak istiyor. </p><p class="calibre2">
Koca demir köprüyü onun çizdiği ayak çekmez.” </p><p class="calibre2">
“Hüdai, sen mühendis değilsin. Gözünü seveyim söyleneni yap. Bak, o da telefon etti dün, senden şikâyet etti. 'Eğer köprünün başına bir iş gelirse, benim projemi tam uygulamadı diye müteahhiti sorumlu tutarım,' dedi. “</p><p class="calibre2">
“Ben inşaatçıyım. O ayakları dünyada yapmam. Ben yapmam! isteyen yapsın.” </p><p class="calibre2">
“Yahu sen yap!” dedi Kaymakam. “Çökerse sorumluluk Mühendise ait olur. Sana ne be Hüdai amca?” </p><p class="calibre2">
“Bu yörede kimse o keçi sakallıyı tanımıyor. Burada herkes bu işi benim işim olarak biliyor. </p><p class="calibre2">
Hüdai'nin yaptığı ayak yıkılmış, dedirtmem ben kendime.” </p><p class="calibre2">
“iyi, bırak işi o zaman. Biz de bir başka bir müteahhit bulalım,” dedi Vali. Şakağından bir ter damlası süzülüyordu çenesine doğru. </p><p class="calibre2">
“Çanakkale'de böyle bir ayak yapmıştık altı yıl önce, daha üzerine vinci koyamadan yıkılıp gittiydi. Onun projesini de bir mühendis çizmişti.” </p><p class="calibre2">
“Pekâlâ, ne yapalım istiyorsun?” diye sordu Kaymakam. </p><p class="calibre2">
“Köprüler Müdürlüğü Başkanı Mehmet Bey yakın dostumdur. Ona telefon edelim, Kemaliye'nin   girişindeki   Şırzı   köprüsünün   projelerini   istetelim.   O   köprünün   açıklığı   da   hemen hemen aynı açıklıkta bizim köprüyle. O projenin altında Karayolları Müdürlüğü'nün imzası var. Bizim projenin altında kimsenin imzası yok.” </p><p class="calibre2">
“Mühendisin imzasını imzadan saymıyor musun?” </p><p class="calibre2">
“Saymıyorum.” </p><p class="calibre2">
“Et bakalım telefonunu,” dedi Vali. Hüdai birkaç telefondan sonra ulaşabildi aradığı kişiye. </p><p class="calibre2">
Derdini anlattı. Suratında tuhaf bir ifade belirdi. </p><p class="calibre2">
“Telefonu bana ver, ben de görüşeceğim,” dedi Vali. </p><p class="calibre2">
“Yok... ben görüştüm...” </p><p class="calibre2">
Vali telefonu neredeyse zorla aldı Hüdai'nin elinden. Bir-iki soru sordu, dinledi, gülümsedi ve sonra kapattı telefonu. Odadakilere döndü, “Gerekli yerlerden imzalı Şırzı köprüsünü ilk günü yerleştirirken nehre düşürmüşler ve çıkaramamışlar,” dedi. “Bu konu kapanmıştır, sayın Hüdai. Git ve ayakları Mühendisin Ölçümüne göre yap!” </p><p class="calibre2">
Hüdai   odadan   çıkarken   arkasından   baktı   Vali,   başını   iki   yana   salladı   umutsuzlukla. </p><p class="calibre2">
Hüdai'yi tanıdığında, ellerini sımsıkı tutmak, onu kucaklamak, iki yanağından şapur şupur öpmek gelmişti içinden. Bu, kara kışa aldırmadan, çamurlara belenip gece gündüz çalışan, kendi toprağına olan sevgisi, heyecanı hiç eksilmeyen, heybetli, oturaklı, kalıplı adam, bu gür <b class="calibre3">78</b></p><p class="calibre2">
</p><p class="calibre2">
saçları, ak sakallarıyla bir Romalı tanrı heykeli kadar yakışıklı, eski çınarlar gibi sağlam ve yık</p><p class="calibre2">
ılmaz ihtiyar, beklediği gibi çıkmamıştı. En ufak şeylere takılıp alınganlıklar gösteriyor, birlikte çalışacağı adamlarla bir türlü uzlaşamıyor, hırçınlıklar, huysuzluklar içinde yuvarlanıyordu.  'Ne   tuhaf  şey   şu  insan   denen   mahluk,'   diye   düşündürüyordu   Valiyi,   'yüksekte   uçan kartal olabilecekken, ağaçkakan kalmayı tercih ediyor! Ne tuhaf şey şu insan!' </p><p class="calibre2">
Hüdai ile olan anlaşmazlıklar durulacak gibi değildi, önce köprü projesini yapan Mühendisi sevememiş, bu köprü sulara gömülmezse ben kollarımı keserim, diye dolanıp durmuştu ortal</p><p class="calibre2">
ıkta.   Sonra   demir   kazıklar   çalındı   diye   tutturmuş,   Savcılığa   ihbarnameler,   Karayollarına şikâyet mektupları yazmıştı. Gereken teftişler yapılmış, ortada çalınan çırpılan olmadığı tespit edilmiş, yine de çenesi durmamıştı. Dolguyu bitirdikten sonra da anlaştığı miktarın üzerine zamanın parasıyla on milyar daha ödenek istemeye başlamıştı. Bütün bunlar Valinin kulağına ulaşıyor,   işlerin   aksamaması   için   duymazdan   geliyordu   Vali.   Ama   bir   gün   Kemaliye'de çarşının ortasında karşılaştıklarında, ipler koptu. </p><p class="calibre2">
“Bana borcunuz var, sayın Valim,” dedi Hüdai. </p><p class="calibre2">
“Sana tek bir kuruş bile borcumuz yok, Hüdai Efendi! Olsa olsa gönül borcumuz olurdu sana. Olabilirdi. Çünkü ben seni bu bölgenin bir önderi, maddiyattan ziyade, köprüye gönül vermiş, mert, cengâver bir vatandaş olarak düşünmüştüm. Oysa sen serapa müteahhit çıktın.” </p><p class="calibre2">
“istirham ederim sayın Valim. Ben sadece istihkakımı istiyorum.” </p><p class="calibre2">
“Biz dolgu hesaplarını Köy Hizmetleri Genel Müdürlüğü'nde çalışan tarafsız birine yapt</p><p class="calibre2">
ırmadık mı? Senin de onayladığın parayı son kuruşuna kadar ödemedik mi?” </p><p class="calibre2">
“inşaatın başıyla sonu arasında fark oldu.” </p><p class="calibre2">
“Sen yüz altmış bin metreküp dolgu yaptım diyorsun, ölçtürdük, yüz yirmi bin metreküp çıktı. Üstelik, keçi sakal dediğin Mühendis, buralı olmadığı halde, sırf şan olsun diye kendi bütçesinden on milyar indirim yaparken, buraların bir evladı olan sana, bu tutumun yakışıyor mu?” </p><p class="calibre2">
“Bir   keçi   sakallıyı,   buraların   evladı   dediğin   bana   tercih   ettin.   Göreceksin,   yaptırdığı   o incecik ayaklar üstüne demir binince yıkılıp gidecek.” </p><p class="calibre2">
“Ne olacağını köprüyü oturttuğumuz gün görürüz. Lafı değiştirme. Her tarafta Vali paramı eksik   ödedi,   hakkımı   yedi   diye   esip   üfürüyormuşsun.   Bak   burada   Kemaliye’nin   orta yerindeyiz. Halk çevremizi sarmış bizi dinliyor. Paylaş bakalım kozunu, onlar da hakem olsun. </p><p class="calibre2">
” </p><p class="calibre2">
“Sayın Valim bu sokak ortasında görülecek hesap değil. Ben yarın makamınıza geleyim.” </p><p class="calibre2">
“Hüdai, bu hesabı burada, şimdi göreceğiz,” diye bağırdı Vali. Sesi giderek yükseliyordu. </p><p class="calibre2">
“Ben senin, en başından beri bu işin içinde olmanı istedim. Huysuzdur, geçimsizdir dediler, aldırmadım. Bu toprakların adamı o, yıllardır bu işe gönül vermiş, elbette dolguyu, ayakları o yapacak diye tutturdum. Sayemde köşe döndüğün söylentileri de geldi kulağıma. Daha neler de neler duydum. Şikâyet dilekçelerini de biliyorum, onlara da aldırmadım. Ama yazık ki sen kalıbının adamı çıkmadın Hüdai. Şimdi bizi dinleyenler duysunlar bakalım, sen sayemde köşe mi   döndün,   yoksa   senin   hakkını   mı   yiyorum   ben!   Hangisi?   Şimdi,   herkesin   önünde bildiriyorum; dolgu için anlaştığımız parayı sana ödedim. Doğru mu?” </p><p class="calibre2">
“Doğru.” </p><p class="calibre2">
“öyleyse, ne konuşup duruyorsun?” </p><p class="calibre2">
Hüdai'nin   yüzü   bembeyaz,   Valininki   kıpkırmızı   olmuştu.   Etraftan   çıt   çıkmıyordu. </p><p class="calibre2">
Hüdai'nin bastonunu tutan damarlı eli tir tir titremekteydi. </p><p class="calibre2">
“Bir kere daha kahvelerde, bürolarda köprü suya düşecek diye konuştuğunu duyarsam...” </p><p class="calibre2">
Cümlesini tamamlamadan sustu Vali. ihtiyar adama inme inecek diye korkmuştu. Hızlı hızlı yürüdü, arabasına bindi. Kaymakam zor yetişti peşinden. </p><p class="calibre2">
“Biraz fazla mı hırpaladım Hüdai'yi?” diye sordu. </p><p class="calibre2">
“Az bile yaptınız, ama keşke herkesin önünde olmasaydı.” </p><p class="calibre2">
“Herkesin önünde kapıştığımız iyi oldu. O, Hüdai'nin arkasında duran herifi gördün mü? </p><p class="calibre2">
'Hüdai ile Vali iyi götürüyorlar malı,' demiş, kulağıma geldi. Şimdi anladı işte herkes, malı mı götürüyoruz birlikte, yoksa her kuruşun hesabını mı soruyoruz Hüdai'den. Böyle sokak ortas</p><p class="calibre2">
ında dalaşmak istemezdim ama... bir süre Hüdai de konuşmaz inşallah, dedikoducular da.” </p><p class="calibre2">
“Boşuna   umutlanmayın,”   dedi   Kaymakam,   “Hüdai   çenesini   tutamaz.   Şu   anda   bile, köprünün nasıl suya düşeceğini anlatmıyorsa etrafına, ellerimi keserim.” </p><p class="calibre2">
“Bu   Kemaliye'de   sonunda   eli-kolu   kesilmedik   adam   kalmayacak,”   dedi   Vali.   “iyi   niyet <b class="calibre3">79</b></p><p class="calibre2">
</p><p class="calibre2">
denen kavram buraya uğramamış anlaşılan.” </p><p class="calibre2">
Vali, Kaymakamla birlikte, arabasına yürüdü. Bindiler, hareket ettiler, kahvenin önünden geçerlerken, etrafına kalabalığı toplamış, heyecanlı heyecanlı, el-kol hareketleriyle konuşan Hüdai'yi gördüler uzaktan. Hiçbir şey söylemediler birbirlerine. Valinin canının sıkkın olduğu belliydi.   Konuşmadan   oturuyordu   arkada.   Yardımcısı   konuyu   değiştirmek,   Valinin   aklını başka şeylere çelmek için, “Dün Bayram uğradı Vilayete,” dedi, ön koltuktan arkaya doğru dönerek, “sizi de görmek istedi ama, çok meşguldünüz, ben bırakmadım odanıza.” </p><p class="calibre2">
“Hayrola? Bir derdi mi varmış?” </p><p class="calibre2">
“Evet. Ama biz derdini Sağlık Ocağı ile aramızda hallettik.” </p><p class="calibre2">
“Çocuk mu hastalanmış?” diye sordu Vali. </p><p class="calibre2">
Yardımcısı, Valiye değişik bir ilgi alanı bulduğuna memnundu, “Yoo, hasta değildi çocuk. </p><p class="calibre2">
Turp gibiydi maşallah.” </p><p class="calibre2">
“Aaa, onu da mı getirdi Vilayete?” </p><p class="calibre2">
“Vilayete değil, analığına getirmiş de... Hani şu baskında yanan kadın vardı ya, Erzincan'da devlet hastanesine yatırmıştık. .. Çocuk ayrılmak istememiş analığından. Sağlık Ocağı'nda ona geçici bir yer ayarladık...” </p><p class="calibre2">
“Olur mu? Sağlık Ocağı, Çocuk Esirgeme Kurumu değil ki!” </p><p class="calibre2">
“Orada bir hemşire vardı, Şükran Hemşire, Öksüz bize ilk geldiğinde o ilgilenmişti. Kabul etmiş bakmayı, sevaptır diye. Çok ağlamış çocuk. Zaten anasının bir aylık tedavisi kalmış hastanede.” </p><p class="calibre2">
“Hani baskından sonra bir başka aile bulunmuştu çocuğa bakacak?” dedi Vali. </p><p class="calibre2">
“Çocuk, analığını özlemiş.” </p><p class="calibre2">
“Analığı hastanede yatıyorsa, zaten onun yanında kalamaz ki.” </p><p class="calibre2">
“Çocuğu her sabah hastaneye götürecek, akşama geri getirecekmiş Ocağa.” </p><p class="calibre2">
“Kim? Bayram mı?” </p><p class="calibre2">
“Evet.” </p><p class="calibre2">
“Köprüde çalışmıyor muydu o? Ne kadar da memnundu iyi para kazanıyor diye, beni her görüşünde teşekkür edip duruyordu.” </p><p class="calibre2">
“Bir ay için ayrılmış işten. îzin almış. Kadın taburcu olunca, geri dönecekmiş işe.” </p><p class="calibre2">
“Ben anlayamıyorum bunları,” dedi Vali, “önce yalvar yakar iş isterler, sonra buldukları işe sahip çıkmazlar, işini bırakıp bebek bakıcılığı yapacak, öyle mi? Çocuk her sabah memeye hastaneye taşınacak, akşama da uykuya Ocağa taşınacak. Laf mı bu şimdi?” </p><p class="calibre2">
Vali   yardımcısı  bu   konuyu   açtığına   pişman   olmuştu,   “Efendim,   oğlan   çok  ağlıyormuş... </p><p class="calibre2">
Bayram öyle çaresiz görünüyordu ki... yalvardı durdu saatlerce.” </p><p class="calibre2">
“Sizler   de   bir   köylünün   oyununa   gelip,   devletin   hastanelerini,   ocaklarını   altı   aylık   bir çocuğun kaprislerine âlet ediyorsunuz,” dedi Vali. “Zamanında Bayram'a yardım ettik, gerekirse yine ederiz. Ama bu kadarı da biraz fazla. O hemşire sevap işlemek istiyorsa kendi olanaklarıyla baksın bebeye. Sağlık Ocağı olarak yardım etmek yok! Sağlık Ocağı, muhtaç vatandaşlara hizmet verir, özel meme isteyen şımarık bebelere değil.” </p><p class="calibre2">
Bugün cinleri üstünde bu adamın, diye düşündü yardımcısı. Zaten Kemaliye'nin orta yerindeki ağız dalaşından belliydi, sabah sol tarafından kalktığı. Valiyi sinirlendiren o olayı unutturmak, kafasını dağıtmak için açmıştı lafı, kaş yapmak isterken göz çıkartmıştı, önüne döndü, somurtup oturdu. Vali de suskundu. Hüdai ile çatışmasını düşünüp, adamı kırdığına üzülüyordu. Ara sıra da Bayram takılıyordu kafasına. Bayram'ı ilk gördüğü günü hatırlıyor, amma da düşkün olmuş oğluna bizim Bayram, diyordu içinden, bir de bize bırakmaya kalkıyordu bebesini... Öksüz ile Elmas Bayram, hastanede yatan Elmas'ın kimseyle konuşmadığını, acılarını bile dile getiremediğini, ağzına bir lokma yemek koymadığını, ilaçlarının ise ancak serum yoluyla verilebildiğini öğrendiğinde, kalkmış ziyarete gitmişti onu. Elmas, kadınlar koğuşunda, yataklarda çifter çifter yatan hastaların arasında, kraliçeler gibi tek başına uzanıyordu karyolasında.   Yanıklarına   değmesinler,   canını   yakmasınlar   diye   kimseyi   vermemişlerdi   yanına. </p><p class="calibre2">
Simsiyah   saçları   yastığın   üzerine   yayılmıştı.   Saçlarını   böyle   sere   serpe   ilk   defa   görüyordu Bayram. Ne kadar parlak ve gür saçları var diye düşünmüştü. Sonra, çok iyi bildiği, saçları gibi parlak ve siyah gözlerine bakmıştı uzun uzun, hasretle âdeta. Gözleri mi kamaşmıştı da hemen değil, neden sonra görmüştü sol yanağındaki yanığı? Elleri, kolları ve sol omzu sargılıydı, ama yüzündeki yanıklarda sargı yoktu Elmas'ın. Yarasının üzerine parlak bir merhem sürülmüştü sadece. Sol şakağındaki saçlarını kısacık kesmişlerdi. Soluktu yüzü. Nerdeyse sargıları kadar <b class="calibre3">80</b></p><p class="calibre2">
</p><p class="calibre2">
beyazdı, mum gibiydi. Adını seslenmişti Bayram. Elmas gözlerini zorlukla kaldırmış, yüzüne bakmıştı ama, hiçbir şey görmüyordu sanki. </p><p class="calibre2">
“Elmas Hanım,” demişti, “Elmas Hanım... ben Bayram... Nasılsan, eyi misen, bacı?  Bir isteğün vağ mı? Ne istirsen alıp da gelem çarşudan...” </p><p class="calibre2">
Duvara konuşmuştu sanki. Elmas, ne dese, ne sorsa yanıtlamamıştı. Sesini duyduğunda gözlerine bir an değen bakışlarını kaçırıp, gözlerini sargılı ellerine eğmişti hemen. Hep önüne bakmıştı sonra, hiçbir şey duymuyor, anlamıyor gibiydi. Yarım saatten fazla kalmıştı Bayram yanında. Bahçelerden elleriyle toplayıp yıkadığı, bir plastik torbada getirdiği kayısıları ikram edip yedirememişti. </p><p class="calibre2">
“Boşuna   uğraşma   kardeş,”   demişti   bir   hemşire,   “çorba   bile   içiremiyoruz.   Hiçbir   şey yemiyor ki, kayısı yesin. Nesi oluyorsun sen?” </p><p class="calibre2">
“Tanışın.” </p><p class="calibre2">
“Akrabası yok mu bunun? Senden başka arayanı soranı olmadı.” </p><p class="calibre2">
“Buralı değel.” </p><p class="calibre2">
“İyi de, çıktığında nereye gidecek? Çıkabilirse yani. Çünkü bu gidişle yakında ölür.” </p><p class="calibre2">
“Neden?” diye bağırıvermişti Bayram, kendini tutamayıp. </p><p class="calibre2">
“Ölmek istiyor da ondan. Yaşamak istemiyor. Yanıklarının tedavisi, pansumanları bir aya kalmaz bitecek. O zamana kadar açlığına dayanabilir de yaşarsa, nereye gidecek, ne yapacak garip? Aklı uçmuş bunun.” </p><p class="calibre2">
Hemşire yanlarından uzaklaşınca, eğilmişti Elmas'a doğru Bayram, “Elmas Hanım,” demişti, “gidecek yerim yoh deyü üzilirsen, üzilmeyesen... benim eve alırık seni. </p><p class="calibre2">
Sokaklarda kalmazsın, korkma.”Elmas hiç tepki vermemişti. Gözleri hep ellerindeydi. Bir süre daha oturmuştu Bayram yanında, ne yapacağını bilemeden. Gitmek üzere kalkmıştı. </p><p class="calibre2">
“Ben gelirem gene,” demişti, “öksüz de selam ediy, yolunu bekliy.” </p><p class="calibre2">
Öksüz adını duyunca, Elmas gözlerini ilk kez sargılı ellerinden ayırıp yüzüne bakmıştı Bayram’ın. Bir pırıltı, bir ışık mı yakalamıştı Bayram, kadının gözbebeklerinde? Ona mı öyle gelmişti yoksa? Acele acele çıkmıştı hastaneden, köyüne dönmüştü. Hafta sonu, Öksüzle birlikte tekrar gelmişti ziyaretine. Kucağında uzun yolda yorulup mızıklayan oğlanı zor zapt ederek merdivenleri tırmanmış, Elmas'ın koğuşuna varmıştı. Elmas sırt üstü uzanıyordu, gözleri kapalı. Saçlarına bir yemeni bağlanmıştı. </p><p class="calibre2">
“Elmas bacı,” demişti yavaşça. Gözlerini bile açmamıştı Elmas. </p><p class="calibre2">
“Bakasın  hele,  kimi  getürmişem  sana?”  Öksüz'ü  uzatmıştı  yüzüne  doğru.  Yanık  ilacının keskin   ve   kötü   kokusu   genzine   kaçınca   ağlamaya   başlamıştı   Öksüz.   Gözlerini   aralamıştı Elmas. Oğlanı görünce yatağında doğrulup oturmuştu, yüzünde bir ışık, bir tebessümle. Anal</p><p class="calibre2">
ığının kara gözlerini, gülüşünü, kokusunu tanıyan bebe, kollarını ona uzatmış, avaz avaza, çığlık çığlığa ağlıyordu şimdi. Elmas da sargılı kollarını bebeğe uzatmıştı. Canını yakmaktan korkarak   usulca   bırakmıştı   Bayram,   oğlunu   Elmas'ın   kucağına.   Şimdi   burun  burunaydılar Elmas'la Öksüz. Bir dişi hayvanla yavrusu gibi koklaşıyor, burunlarını birbirlerine sürtüyor, birbirlerinin boynuna gömülüyor ve tuhaf mırıltılar çıkartıyorlardı. Bebenin küçük elleri, Elmas'ın saçlarında, Elmas'ın dudakları bebenin yüzünde dolaşıyordu. Elmas, ne diğer hastaları ziyaret edenlerden ne de Bayramdan hiç utanmadan, hiç gocunmadan, memesini çıkarıp bebenin ağzına vermişti. Bebek mutlu bir kedi yavrusu gibi guruldayarak şapur şupur emiyordu süt akıtamayan, kuru memeyi. Elmas'ın gözünden yaşlar, baskından beri ilk kez süzülüyor, yanaklarından  aşağı  kayıyor,  göğsüne  ve  bebenin üzerine  düşüyordu.  Bebe ara  sıra  başını uzatıp anasının göğsündeki tuzlu yaşları yalıyor, tekrar memesine dönüyordu. Bayram, Bayram'ın arkasında dikilen hemşireler, komşu yataklarda yatanlar nefes almaya korkuyorlardı bu anın büyüsü bozulmasın diye. Kadınla çocuk birbirleriyle iç içe geçmiş, tek vücut olmuş gibiydiler. Neden sonra, Bayram bebeyi almaya kalkıştığında, yine çığlık çığlığa ağlamaya başlamıştı  Öksüz. Elmas'ın  saçlarına sımsıkı  yapışmış bırakmıyordu.  Elmas da sargılı elleriyle babasının çocuğu almasına engel olmaya çalışıyordu. Bayram kadının kucağına geri vermişti öksüz'ü. Elmas çocuğun üzerine kapanıp sallanmaya başlamıştı, ince bir mırıltıyla bir ninni söylüyordu   Öksüz'e.   Bir   süre   sonra   kucağında   uyuyakalmıştı   bebe.   Bayram   koridora   çıkıp birkaç sigara içmişti üst üste. Koğuşa döndüğünde, başında bir hemşireyle bir doktor vardı Elmas’ın. </p><p class="calibre2">
“Ziyaret saati tamam. Haydi ver artık onu bize. Yarın yine getireceğiz oğlunu... oğlandı değil mi bu?” diye sormuştu hemşire, Bayram'a bakarak. Başıyla onaylamıştı Bayram. </p><p class="calibre2">
<b class="calibre3">81</b></p><p class="calibre2">
</p><p class="calibre2">
“Yarın yine getirirsin.” </p><p class="calibre2">
“Getirirem,” demişti Bayram, düşünceliydi. </p><p class="calibre2">
“Sonunda bilmeceyi çözdük,” diyordu genç doktor, “keşke imkân olsaydı da her gün görebilseydi bebeyi, iyileşmesi de süratlenirdi.” </p><p class="calibre2">
“Pazarları paydostur. Pazarları getirem.” </p><p class="calibre2">
Yatağında çırpınmıştı Elmas. Sımsıkı sarılmıştı öksüz'e. Kendini yaşama bağlayan tek varl</p><p class="calibre2">
ığı göğsünün üzerinde sıkıyordu, yanık ellerinin acısına aldırmadan. Doğumundan itibaren emzirip sütüyle büyüttüğü, ninnileriyle uyuttuğu ve canının yarısı kardeşinin ölümden kurtardığı çocuğu kimselere vermek istemiyordu. Allah, kendi yavrusunu yanına alıp bunu bırakmıştı   onun   yerine,   baksın,   büyütsün,   sevsin   diye.   işlediği   suçun   cezası   böyle   yazılmıştı madem,   çekecekti.   Eğer   yaşayacaksa   bir  tek   öksüz   için   yaşayacaktı.   Ancak   Öksüz'e   analık edebilecekse razıydı cezasını bu dünyada çekmeye. </p><p class="calibre2">
“Yarın yine getirirler, emzirirsin. Bak, yemek yemezsen sütün de gelmez. Bebeni beslemek için senin de beslenmen gerekiyor,” diyordu genç doktor, en yumuşak sesiyle. </p><p class="calibre2">
“Doktoru   duydun,   bugün   tepsindeki   yemeklerin   hepsini   bitirecek   olursan,   oğlun   yarın sabah tekrar gelecek seni ziyarete,” diye eklemişti hemşire, Bayramdan yana bakarak. Boynunu bükmüştü Bayram. </p><p class="calibre2">
“Bak, getirecekmiş işte... yemeklerini yersen,” demişti Doktor. Elmas olur anlamına başını sallamıştı. Sakinleşmişti. Doktor uzanıp kollarındaki bebeyi almak istediğinde, çözmüştü kollarını. Çocuğunu alırlarken göz pınarlarındaki son damla yanağındaki yarayı yakarak kaymış, yüzüne   düşmüştü   öksüz'ün.   Bayram'ın   koluna   girip   onunla   birlikte   yürümüştü   koridorda Doktor. </p><p class="calibre2">
“Bugün büyük bir ilerleme... âdeta bir mucize oldu. Zavallı kadın, hayata döndü oğlunu görünce. Bize niye söylemediler acaba bebesinin kurtulduğunu, öldü diye biliyorduk... neyse... </p><p class="calibre2">
yarın mutlaka çocuğu getirmelisin. Yoksa, bugün başladığı gibi biter bu iş.” Yanıtlamamıştı Bayram. </p><p class="calibre2">
“Anladın mı hemşerim?” diye sormuştu Doktor, “iyileşmesi buna bağlı, anladın değil mi?” </p><p class="calibre2">
“Annamışıh.” </p><p class="calibre2">
Hastaneden çıktıktan sonra, Vilayetin yolunu tutmuştu, kucağında çocuğu ile. O kapıya her gittiğinde, tüm dertlerine deva bulmuştu Bayram. Türbe ziyaretine gidermiş gibi, yüreğinde umutla, gönül rahatlığı içinde yürümüştü Erzincan'ın ana caddesinde, yine Vilayet'e doğru. </p><p class="calibre2">
“Bayram   diye   biri   var   mı   bu   koğuşta?”   diye   seslendi   hemşire,   kadınlar   koğuşunda hastaların yataklarına tünemiş ziyaretçileri gözleriyle tarayarak. Bayram iliştiği iskemleden kalkıp bakındı. Bir kişi daha ayaklanmıştı kendi gibi. Her ikisi de koğuşun kapısında duran hemşireye baktılar şaşkın şaşkın. </p><p class="calibre2">
“Bayram'a telefon var... kimse acele etsin... haydi...” </p><p class="calibre2">
Diğer adam yatakların arasında kapıya koştururken, Bayram oturdu yerine. Öksüz'ü getirmişti yine Elmas'a. Her sabah erkenden geliyor, bebeği yanık kadına bırakıyor, saat beş sularında alıp Sağlık Ocağı'na geri götürüyordu. Arada dolanıp duruyordu Erzincan sokaklar</p><p class="calibre2">
ında. Ne iş bulursa yapıyordu. Bazen hamallık işi çıkıyordu, bazen Vilayetteki arkadaşları ona bir-iki günlük geçici bir amelelik buluyorlardı. Yaza doğru bahçelerde çok iş olur demişlerdi. </p><p class="calibre2">
Elmas'ın hastaneden çıkacağı güne kadar idare edecekti böyle, orada burada çalışarak, orada burada yatarak. </p><p class="calibre2">
Demin telefona giden adam geri dönmüş ona doğru geliyordu. </p><p class="calibre2">
“Bayram sen misin?” diye sordu. </p><p class="calibre2">
“Hee!” </p><p class="calibre2">
“Telefon  bana   değilmiş.  Yanık   kadının  yanında   duran   Bayram'ı   istiyor   telefondaki.   Sen olmalısın.” </p><p class="calibre2">
Bayram telaş içinde kalktı yerinden koridora koştu. Kim olabilirdi onu arayan? Bir yanlışlık olmalıydı bu işte... Koridorda duvara çakılmış telefona yürüdü, kordonun ucunda sallanan ahizeyi yakaladı, evirdi çevirdi, dayadı kulağına. </p><p class="calibre2">
“Kimsin?” dedi. </p><p class="calibre2">
“Bayrem? Sen misin lo?” </p><p class="calibre2">
“îliyas! Hayırdır?” </p><p class="calibre2">
“Mutahit herif seni sorii. Mutleke gessin beni gössün, dedi. Yarın gelesin Bayrem. </p><p class="calibre2">
Mutleke gelesin.” </p><p class="calibre2">
<b class="calibre3">82</b></p><p class="calibre2">
</p><p class="calibre2">
“Tamam,”   dedi   Bayram,   İlyas'ın   onu   hastanede   bulmasına   şaşırmıştı.   Kapattı   telefonu, Elmas'ın yanına döndü. </p><p class="calibre2">
“Elmas bacı,” dedi, “bugün Öksüz’ü  senden  alıp Hatçagil'e bırakacem. Şantayaden beni çağrirler. Herhal möhim bir iş vaa. Cümertesiye yine gelirih baba-oğul.” </p><p class="calibre2">
“Sütü yetiyor mu Hatça'nın?” “İnek sütü verirmiş. Baskında kesilmiş sütü.” </p><p class="calibre2">
“İyi kaynatsın sütü,” dedi Elmas. Oğlanı göğsüne yatırıp gazını çıkarttı, yastığının altından aldığı elbeziyle yüzünü gözünü sildi. </p><p class="calibre2">
“İyi bak oğlana, üşütme yollarda Bayram Ağa,” dedi. “iyice doydu şimdi. Yolda acıkırsa bir ekmek kabuğu ver, gevelesin.” “Meraklanma bacı.” </p><p class="calibre2">
Bayram   otobüste,   kucağında   Öksüzle,   Balkırı'ya   doğru   giderken   bir   taraftan   da   dü</p><p class="calibre2">
şünüyordu. Daha ne kadar sürdürebilecekti bu avare yaşamını. Şikâyet etmeye de dili varmıyordu, Başbağlar'daki insanların başına gelenleri düşündükçe. PKK baskını çok kişinin hayatını perişan etmişti. Hatça'nın kocası da köyün diğer erkekleriyle birlikte öldürüldüğü için, çocuklarıyla Balkırı köyüne göçmüştü kadın. Zaten Başbağlar diye bir köy kalmamıştı artık. Yakılan seksen bir ev oturulmaz durumdaydı. Otuz iki dul kadın ve yüz kadar babasız çocuk, sağa sola saçılıp gitmişlerdi. Hatça, Balkır'ı da bulmuştu kendini. Orada kilim dokuyan kadınların aras</p><p class="calibre2">
ında, yaşam savaşı veriyordu. Kendi çocuklarına doğru dürüst yetişemiyordu, nerede kalmış el alemin öksüzüne bakmak. Yine de iki kuruş para gelecek diye, hayır, diyememişti Bayram'a. </p><p class="calibre2">
Elmas'ın yanına getirilene kadar iyi kötü bakmıştı Öksüz'e. Hatça'nın yanındayken, çocuğu görmeye   uğradığında,   eski   halinden   çok   farklı   buluyordu   oğlunu   Bayram.   Çocuğun   suratı sümük ve pislik içinde, altı dolu oluyordu hep. Sürekli mızmızlanıyordu ayrıca. Belli ki, iyi doymuyordu karnı. Bayram'ın elinden bir şey gelmiyordu. Elmas, yanıklar içinde hastanedeydi, o sıralar. </p><p class="calibre2">
Elmas'ın öksüzle yeniden hayata bağlanmış olması iyiydi de, yaşamını alt üst etmişti Bayram'ın. öksüz bakımsızlıktan kurtulup onu evladı gibi seven analığına kavuşmuştu ama bu kez de Bayram işinden olmuştu. Çok zor anlatmıştı derdini Hüdai'ye. Adam haklı olarak, “Bana ne senin aile meselelerinden,” diyordu, “bak burada kaç işçi çalışıyor senin gibi... her birinin ayrı derdi var. Bana gelip anlatıyorlar mı? izin istiyorlar mı?” Hele, Bayram'ı hiç ilgilendirmemesi gereken, Elmas'ın hayata döndürülme olayını hiç almamıştı kafası. Bayram'a neydi elin karıs</p><p class="calibre2">
ından. Yemek yemiyorsa yemesin... konuşmuyorsa konuşmasın... Bayram nasılsa koymuştu oğlunu bir başka kadının evine, bakılması için. Bu ne saçmalıktı! Hüdai, yine de Bayram'ı kovamamış, birkaç haftalık ücretsiz izin vermişti. Valinin tavsiyesiyle gelmiş olmasının yanı sıra, çok çalışkan bir işçiydi. Bir kere olsun, işini savsakladığını, geç kaldığını ya da arkadaşlarıyla lafa daldığını görmemişti Hüdai. Konuşmaz, gülmez, yemez, içmez sadece çalışırdı, üç kişinin yaptığını tek başına yaparak. </p><p class="calibre2">
“Tamam!” demişti sonunda. “Git bakalım... söylediğim tarihte geri gelmezsen, karışmam.” </p><p class="calibre2">
Bayram, Erzincan'a dönmüş, öksüz'ü getirip götürmeye başlamıştı hastaneye. Ama bunca eziyete sırf oğlunun hatırı için katlandığına emin değildi artık. Her sabah, Elmas'ın kara gözlerini gördüğünde içine dolan yaşama sevinci, hiç gereği yokken yatağın yanı başındaki iskemleye çöküp oğlanın meme saatine kadar Elmas'la sohbete oturması, Sağlık Ocağı'nda ona verdikleri elmaları cebinde saklayıp Elmas'a getirmesi... hayır, bu derbeder hayata sırf çocuğunun hatırına katlanmıyordu Bayram. </p><p class="calibre2">
“Zayıflamışsın Bayram,” dedi Hüdai, “başka bir inşaatta mı çalışıyorsun yoksa?” </p><p class="calibre2">
Başını salladı, hayır, anlamında Bayram. Bir şey geçmiyordu ki boğazından, nasıl zayıflamasındı? </p><p class="calibre2">
“Birkaç kişiyi, memnun kalmadığım için çıkarttım işten. Yeni işçi almak üzereydim, Ilyas, başka kimseyi almayın, ben bulurum Bayram'ı dediği için, bekledim seni. Her gün hastaneye gidiyormuşsun. Santraldan hastanenin numarasını öğrendik. .. neyse, bulundun işte. Şu çocuk işini hallet de gel çalışmaya başla Bayram Usta, sana hem yatacak yer, hem aş hem de para sağlayan işi nereden bulacaksın? Kısmetini tepme.” </p><p class="calibre2">
“Bana bir ay izin vermiş idin beg.” </p><p class="calibre2">
“Öyleydi. Ama şimdi yeni işçi almaya başlıyorum. Hızlanıyor işler burada. Ayaklar bitince, başka işlerim de var sırada. Kararını ver.” </p><p class="calibre2">
“Bana bi müsaade et, hastaneye bi varam... Öksüz'ü şey edem...” </p><p class="calibre2">
“Ne edeceksen et, nereye varacaksan var. Bana hafta sonuna kadar kararını bildir. Bak, Ilyas ısrar etti diye çağırttım seni. Ya pazartesiye iş başı yaparsın, ya da beni unut,” dedi Hüd</p><p class="calibre2">
<b class="calibre3">83</b></p><p class="calibre2">
</p><p class="calibre2">
ai. Bayram'ın avurtları çökmüş solgun yüzüne bakarak bir varsayım yapmıştı. Besbelli işsiz ve açtı adam. Bayram şantiye binasından uzaklaşırken, kayaların üstünden seke seke koşturdu Ilyas yanına. </p><p class="calibre2">
“He dedin mi Bayrem?” diye sordu. </p><p class="calibre2">
“Önce biyol hastaneye varam.” </p><p class="calibre2">
“Ne işin vaa hastanede? Elin garısından sana ne? Hatçagil bakiiya öksüz'e. </p><p class="calibre2">
“Bayram öyle düşünmüyordu. Hastaneden, Elmas'ın ne zaman taburcu edileceğini öğrenecekti. Belki de gidecek yeri olduğu için, davranışlarını değiştirirse, daha erken salarlardı kad</p><p class="calibre2">
ını. Ne demişti ona Elmas, “Sokaklarda kalmamak için, her gün yeni bir hastalık çıkartıyorum, şimdi de böbreklerim ağrıyor diye biliyorlar,” demişti. Hatta bir keresinde yüzündeki yarayı kurcalarken   bulmuştu   Elmas'ı.   “Ne   yapıyorsun,   mikrop   kaptıracaksın!”   diye   eline   vuran hemşireye öyle bir bakmıştı ki Elmas, Bayram hemen anlamıştı aklından geçenleri. İlk başlarda Elmas, Bayram'ın teklifini duyduğunda, sımsıkı gözlerini yummuş, hiç yanıt vermemişti. </p><p class="calibre2">
Bir daha da sormaya cesaret edememişti Bayram. Ama şu son günlerde büyük bir ilerleme olmuştu kadında. Konuşuyor, dertleşiyordu Bayram'la. Hatta bir-iki kere gülmüştü bile. Şimdi Elmas'ı ikna edebilirse eğer, onu alıp Avcı'daki kulübesine götürebilirdi Öksüzle beraber, içi ısındı   bunları   düşününce.   Sonra   yine   bir   sıkıntı   bastı   gönlüne,   ya   Elmas   istemezse?   Eve çıkmak isterdi de, onu istemeyebilirdi, istemesin! O da el sürmezdi Elmas'a. Evine götürürdü, başına   dam,   önüne   aş   koyardı.   Karşılığında   Öksüz'e   analık   ederdi   kadın.   Hiç   olmazsa babasının yanında büyürdü çocuk... Ama, kim bilir belki de isterdi. Belki de isterdi Elmas. </p><p class="calibre2">
Vasıta beklemek için ana yola çıktığında bir türkü vardı dudaklarında, Bayram'ın. Kurban olam gözlerinin mestine Kalk gidelim çayır çimen üstüne Tut kolumdan al destimi destine İkimize derman gele can gele. </p><p class="calibre2">
Mühendis köprünün tamamlandığını Valiye müjdelemek için elini telefona uzattığında, bir an tereddüt etti. Bu haberi, herhangi bir haberi verir gibi vermek istemiyordu. Herkes için çok özeldi, iki yıla yaklaşık bir süredir yaşamlarını dolduran, kendine de yön ve yaşam gücü veren köprünün nihayet bittiğinin haberi. Valiye bu müjdeyi çırılçıplak kelimelerle değil, çiçeklere sarmalayarak, bulutlara sararak, bahar coşkusunda damıtarak verebilmeyi diliyordu gönlü. </p><p class="calibre2">
Telefonu   kaldırdı,   çevir   sesini   dinledi,   tuşlara   bastı,   karşı   tarafın   açmasını   bekledi. </p><p class="calibre2">
Bilgisayarın başında köprü için geçirdiği yüzlerce saati, yatağında yapayalnız uzanırken, köpr</p><p class="calibre2">
üyü Fırat'ın üzerinde bitmiş hayal ettiği onlarca günü, Ankara'daki ilk montajının heyecanı sırasında geçmek bilmeyen zamanı da sesine yükleyerek, “Köprü yola çıkmaya hazır, sayın Valim,” dedi. Bir süre yanıt gelmedi karşıdan. Belli ki muhatabı da tıpkı onun gibi, bu müjdeyi yudum yudum sindirmekteydi. Vali konuştuğunda heyecanlıydı sesi:</p><p class="calibre2">
“Köprümüzü karşılamaya hazırız.” </p><p class="calibre2">
“Köprüyü size montajcı ekiple birlikte yolluyorum. Montajın tamamlanmasına yakın, ben de geleceğim.” </p><p class="calibre2">
“Sizi de heyecanla bekliyoruz,” dedi Vali. Mühendis, Vali keşke içki içseydi, diye düşünüyordu o anda. Eğer içseydi, Başpınar'da kurgunun bittiği an patlatırlardı bir şampanya, köpüklerini   saça   saça   bir   güzel   ıslatırlardı   köprünün   soğuk   çeliklerini.   Çelikler   şampanyanın yumuşak rengiyle ısınır, ışıldardı. Sonra, Erzincan'a vardıklarında, şehre tepeden bakan lokantaların birinde çekerlerdi kafayı çatlayıncaya kadar. Rakı kadehlerini karşılıklı yuvarlarken, artık çok  geride kalan endişeleri, gerginlikleri, çatışmaları, sataşmaları anarlardı. Fırat'ın üst</p><p class="calibre2">
üne uzanmış şantiye binasındaki ilk buluşmadan başlayarak, her bir anıya bir kadeh tokuşturarak... her anı yeniden yaşayarak... taa zafere kadar! Ama ne çare ki içki içmiyordu Vali. ince belli çay bardağı tokuşturmak da aynı tadı vermiyordu doğrusu! Mühendis, bir işi daha tamama erdirmenin başarısını birlikte içerek kutlamak isteyebileceği bir başka kişiyi daha dü</p><p class="calibre2">
şündü. O da yoktu hayatında artık. Karısı ve köprü, onu yapayalnız bırakmamak üzere sözleşmişler gibi, eşsiz bir zamanlamayla yer değiştirmişlerdi yaşamında. Karısı çıkıp giderken, köprü girip yerleşmişti yüreğine. İki yıl boyunca, köprüden başka hiçbir şey düşünememiş gibiydi. Ne yapımı aynı zamanlara rastlayan fabrikanın hesapları, ne alt-üst geçitler ne diğer işler... köprü kanlı canlı bir varlık gibiydi âdeta, ihtimam ve ilgi istiyordu, sevgi istiyordu, sabır istiyordu. Acaba Tanrı tarafından mı tasarlanmıştı, tam köprü girerken yaşamına, karısının çıkıp gitmesi. Ve giderken yüreğinden teller koparması. </p><p class="calibre2">
Mühendisin, Erzincan'a işleri takip etmesi için yolladığı asistanı Hakan, Valinin konutunun kapısını sabahın birinde çaldığında, “Kötü haber nedir?” demişti Vali hemen. Genç mühendisi <b class="calibre3">84</b></p><p class="calibre2">
</p><p class="calibre2">
bu saatte evine getiren sebep, hayra yorulamazdı. Ya Bölge Müdürü'nün sürekli söylediği gibi dolgu çökmüştü, ya inşaatta çalışan adamlardan birine bir hal olmuştu... </p><p class="calibre2">
“Vali Bey, efendim, Mühendis bir kalp krizi geçirmiş. Ankara'dan telefon geldi.” </p><p class="calibre2">
Başını ellerinin arasına alıp kanepenin ucuna çökmüştü Vali. </p><p class="calibre2">
“Nasıl olur... genç daha... şişman bile değil... nasıl olur...” </p><p class="calibre2">
“Hastanedeymiş.   ilkyardıma   kaldırmışlar.   Ben   sabah   erkenden   müsaade   ederseniz Ankara'ya   “Git   oğlum,”   demişti   Vali,   “Git,   bizim   de   şifa   dileklerimizi   ilet.   Hiçbir   şey   için üzülmesin, bir an önce iyileşmeye baksın.” </p><p class="calibre2">
“Ben hafta sonuna kalmaz dönerim efendim,” demişti Hakan. Vali, Orta Doğu Teknik Üniversitesi'nde doktora yapan delikanlının bahçede uzaklaşmasını seyretmişti pencereden. Mühendis toparlanamayacak olursa, kolej öğrencisi gibi duran bu genç çocuğun eline kalacaktı köprü. Mühendisi bile yeterince olgun bulmayanların çenesinden nasıl kurtulacaktı o zaman. </p><p class="calibre2">
Ürpermiş, “Allah hepimizin yardımcısı olsun,” demişti içini çekerken. Şimdi tüm bunlar geride kalmıştı. Mühendis krizi atlatmış, bir anjiyo geçirmiş, işinin başına dönmüştü. Hüdai çıkardığı tüm sorunlara rağmen dolgusunu tamamlamış, ayakların ölçülerini biraz artırıp Mühendisin  talimatına  göre inşa  edip  yerleştirmişti  dolgunun  üzerine.   Fora kazıklar  dolgunun ucuna kazasız belasız çakılmış, Hüdai'nin anlaşmakta zorluk çektiği ekip, işini bitirip hesabını kapatıp gitmişti. Köprü hazırdı. Dolgu hazırdı. Fırat, boynuna vurulacak geme karşı koymayacaktı besbelli, sakin ve uysaldı. O da hazırdı. Her şey müthiş bir ahenk içinde yürümeye başlamıştı birdenbire. Mühendis sabah erken kalktı. Doktorlar ona her sabah ya yüzmesini ya da yürüyüş yapmasını tavsiye etmişlerdi. O gün rüzgârsız, berrak bir hava vardı. Eşofmanlar</p><p class="calibre2">
ını,   yürüyüş   ayakkabılarını   giydi,   başına   kasketini   geçirdi,   dudaklarında   bir   ıslıkla   çıktı kapıdan. Montaj ekibi, emanetiyle birlikte yerine varalı henüz iki gün olmuştu. İyi haberler geliyordu Erzincan'dan. Valinin sesi olağanüstü neşeli çıkıyordu. Hakan âdeta cıvıldıyordu telefonlarda... Telefonu düşününce, gece yatarken prizden çektiği telefon fişini sabah uyandığ</p><p class="calibre2">
ında yerine takmadığını hatırladı. Gece uykusunun en tatlı yerinde acı acı çalan ve yüreğini ağzına getiren telefon sesini de yasaklamıştı doktoru. Gerçi onu olmadık saatlerde arayacak kimsesi yoktu. Dostları münasebetsiz insanlar değillerdi. Ama şu faks çekme işini geceye bırakan işyerleri vardı ya! Kaç kere yatağından fırlayıp sağa sola çarparak, telefona ulaşmış ve alo diye haykırdığında, düt düüüt diye öten bir faks sinyaliyle karşılaşmıştı. Bir süredir gece yatarken faksa da bağlı olan telefonu fişten çekiyor, sabah uyandığında yeniden takıyordu... Eve döner dönmez unutmadan takmalıydı telefonun fişini. </p><p class="calibre2">
Her zamanki güzergâhında yürümeye başladı. Sabahın nemli serinliğinde hafifçe ürperir gibi oldu önce. Hızlandıkça ısındığını hatta terlemeye başladığını hissetti. Sabah, iyimser ve dost bir yüz gibiydi bugün. Gülümsüyordu. Güneş ise afacan bir çocuk gibi bulutlarla saklambaç oynuyor, bir kaybolup bir gözüküyordu. Bazı sabahlar bu yürüyüşleri karısı ile birlikte yaparlardı, geçmişte. Eğer karısı da erken kalkabilmişse ve keyfi yerindeyse, aynı yolda yarım saati gidişe, yarım saati de dönüşe ayırarak hızlı hızlı yürürlerdi. Yürüyüş sırasında konuşmak istemezdi Mühendis. Düşünceleriyle, iç sesiyle baş başa kalmayı tercih ederdi. Kaç kere çatmıştı ona karısı, ağzını açmayacak olduktan sonra, birlikte yürümemizin anlamı ne diye. </p><p class="calibre2">
“Konuşmasak da, birlikte olmamızın bir anlamı yok mu sence?” derdi. </p><p class="calibre2">
“iletişim kuramıyorsak, yok elbette.” </p><p class="calibre2">
Oysa, konuşmadan da iletişim kurulabileceğine emindi Mühendis. Yan yana olmanın, birbirinin sıcaklığını, varlığını hissetmenin, sabahın tazeliğini paylaşmanın bir anlamı vardı, rüzg</p><p class="calibre2">
ârı, sisi, yağmuru... bir yağmur damlası düştü yüzüne. Hızlandı. Gökyüzünü, nereden çıktığı belli olmayan kapkara bir bulut kaplamıştı. Belli ki bastıracaktı birazdan sağanak. Koşmaya başladı. Eve vardığında hem terden hem de yağmurdan sırılsıklamdı. Kapıcının kapı tokmağ</p><p class="calibre2">
ına sıkıştırdığı gazeteyi aldı, eliyle cebinde anahtarını ararken şöyle bir göz attı ilk sayfaya. Alt sağ köşede az yer tutan haberin yazı başlığını hemen seçip ayırdı gözleri. Işık söndü. Otomatiğe tekrar bastı, kapı önü aydınlanınca, merdivenlere çöküp okudu. </p><p class="calibre2">
Erzincan'da acılar hiç dinmiyor. TERÖRİSTLER BU KEZ DE BAŞPINAR’DA Fırat'ın üst</p><p class="calibre2">
ünde çalışan feribotu yaktılar. Vali söyleyebileceği her şeyi söylemiş ama ikna edememişti ekibi. “Korkmayın, onlar yapacaklarını yaptılar. Uzun süre gözükmezler artık ortalarda, bir suç işlediklerinde bir süre yeraltına iniyorlar yakalanmamak için. Siz de bu arada bitirirsiniz montajı,” demişti. Dinlememişlerdi. O kadar çok şey duymuşlardı ki, gözleri gerçekten korkmuştu. Montaj ekibinin başındaki adam Başpınar'da bile kalmak istememiş, o gece ne pahasına <b class="calibre3">85</b></p><p class="calibre2">
</p><p class="calibre2">
olursa olsun Erzincan'a dönmenin yollarını aramıştı. Yöre halkının da yardımıyla, jandarma, ateşe verilen feribottaki yangını söndürebilmişti ama, bot su alıp nehrin dibini boylamıştı. </p><p class="calibre2">
Karşı yakaya geçme olanağı kalmamıştı. En erken, ancak ertesi güne bir sal veya bir sandal ayarlayabilirlerdi. Montaj ekibinin başı şantiyede kalmaya da korktuğu için, jandarma karakolunda geçirmişti geceyi. Gece boyunca nöbetçi erlerden teröristlerin bölgede gerçekleştirdikleri olayları dinlemişti. Erzincanlı karı-koca öğretmenlerin PKK tararından paramparça edilmesini, birkaç ay evvel karakolun basılıp jandarmaların öldürülmesini ve elbette Başbağlar katliamının vahşetini anlatmışlardı. Hatta sonu tatlıya bağlanan, Şerafettin Bey'in kaçırılma olay</p><p class="calibre2">
ını bile, bire bin katarak ballandıra ballandıra bir korku filmi gibi nakletmişlerdi. Şerafettin Bey, Kemaliye'nin en renkli simalarından biriydi. Ağzından bal akardı. Saz çalar, şarkı söyler, halay çekerdi. Bir gün dağlarda avlanırken PKK'nın eline düşmüş, dağda insanlıktan ve insandan uzak kalmış genç adamları anlattığı hikâyelerle öyle bir oyalamış ve eğlendirmişti ki, canını bağışlamış, salıvermişlerdi. Şerafettin Bey'in ağzından hoş bir macera gibi aktarılan olay, jandarmanın ağzında bir dehşet öyküsüne dönüşmüş, içine baygınlıklar basmıştı montajcının. Mademki bu lanet örgüt hiçbir gelişmeye izin vermiyordu bölgede, yapılanı yıkıyor, yakıyor   perişan   ediyordu,   demek   ki   köprüyü   bitirtmeyeceklerdi   ona.   Israrlı   davranırsa canından olacaktı. </p><p class="calibre2">
Montajcı ertesi gün Erzincan'a vardığında Vali, “PKK'ya teslim mi olalım yani? </p><p class="calibre2">
Korktuğumuzu,   zaafa   düştüğümüzü   hissederlerse,   büsbütün   üstümüze   gelirler.   Onlara rağmen başaracağız. Onlara rağmen buraları gelişecek, köprüler yollar yapılacak, dağlar, yaylalar turizme açılacak, insanlara iş imkânları doğacak. Senin de bu çorbada bir tuzun olmasın mı,   arkadaşım?”   demişti,   “Yarın   öbür   gün   torunlarına   övünçle   anlatacağın   bir   hikâyen olmasın mı?” </p><p class="calibre2">
“Olmasın!” </p><p class="calibre2">
“Ne korkuyorsun ölümden bu kadar be! Nasıl olsa sonunda ölmeyecek misin bir gün?” </p><p class="calibre2">
“Yatağımda ölmeyi tercih ederim.” </p><p class="calibre2">
“Sen yine zamanı geldiğinde yatağında öl de, bir hayır işlediğini bilerek öl. Bak, buraların halini gözlerinle gördün, köprü olmayınca insanlar kıyının bir tarafında mahsur kalıyor. Koskoca adamsın, yen bu korkunu, bitir işini öyle git. Bir kışı daha köprüsüz geçirmesin yöre halkı. </p><p class="calibre2">
” “Eşkıya işimi yapmama mani olur.” </p><p class="calibre2">
“Yanına özel koruma veririm.” </p><p class="calibre2">
“Koruma kimi koruyabilmiş ki? Amerikan Başkanı'nı bile koruyamadı. Sadece kendi canım olsa neyse, yanımda getirdiğim ekibimden de sorumluyum ben.” </p><p class="calibre2">
“Tamam kardeşim, al ekibini götür o zaman,” demişti Vali, “kalıbından beklendiği kadar yiğit değilmişsin, napalım!” </p><p class="calibre2">
Ekip, Malatya'dan kalkan ilk otobüsle Ankara'ya dönmüş, montaj yarım kalmıştı. </p><p class="calibre2">
Mühendisin yeni bir ekip oluşturma çabaları uzun sürmüş, ancak bir ay sonra yollayabilmişti yeni ekibi Erzincan'a. Ama yeni gelenler, bir öncekiler gibi işin ustası değildiler. Montajı zamanında bitirememişlerdi. Mevsim değişince Fırat'ın su seviyesi düşmüş, köprünün tamamlanması bir başka bahara kalmıştı. </p><p class="calibre2">
“Fena oldu bu iş Kaymakam,” demişti Vali. “Bir yıl daha geri attı köprünün tamamlanması. </p><p class="calibre2">
Fena oldu bu iş! Eşkıya yakmasaydı feribotu, ilk gelen montaj ekibi de korkup kaçmasaydı, köprü tamamdı şimdi.” </p><p class="calibre2">
“Allah hepimize ömür versin, seneye tamamlarız inşallah,” diye yanıtlamıştı Kaymakam. </p><p class="calibre2">
Kemaliye  eşrafından  bir  vatandaşın  oğlunun  düğünündeydiler.  Kayalıkların  üstüne  inşa edilmiş   otelin   lokantasında,   pencerenin   önünde  yan  yana   duruyor,  güneşin   son   ışıklarıyla altın rengine boyanan Fırat'a kuş bakışıyla bakarken her ikisi de aynı şeyi düşünüyorlardı. </p><p class="calibre2">
Allah ömür verse bile, seneye aynı koltuklarda oturmuyor olabilirlerdi. Yerlerini alacak kişiler bu özveriyi, bu kararlılığı gösterebilirler miydi? Sürüyle işinin arasında, yaşam gayesi haline gelebilir miydi bir köprü bir başkasının? Tutkuyla sevmek bir köprüyü, tutkuyla istemek ve yol üstündeki tüm engelleri teker teker sabırla ayıklamak, asla vazgeçmeyerek her şeye göğüs germek, gözü kara bir Vali ile ona ayak uydurabilmiş bir Kaymakama yakışıyordu ancak. </p><p class="calibre2">
Temmuz 1997</p><p class="calibre2">
“Söyledim ya, anjiyo geçirdim, yüreğim bu heyecana dayanmaz. Köprünün ayaklar üzerine konacağı anı kaldıramayabilirim,” demişti Mühendis. </p><p class="calibre2">
<b class="calibre3">86</b></p><p class="calibre2">
</p><p class="calibre2">
“Ne yani, çocuğunun doğumunda bulunmayacak mısın?” diye sormuştu Vali. “Ne biçim babasın sen? Çok heyecanlanırsan, o anda gözlerini kaparsın veya dağlara doğru yürürsün, nehre girer ters istikamete yüzersin, ne bileyim, heyecanını yenecek, seni oyalayacak bir şey buluruz elbet. Ama burada olmalısın, o anı bizimle paylaşmalısın. Köprü, çocuğun senin.” </p><p class="calibre2">
Mühendis   telefonu   kapattıktan   sonra,   uzun   süre   düşünmüştü.   Doğru   söylüyordu   Vali. </p><p class="calibre2">
Orada bulunmalıydı, önce hayalinde, sonra bilgisayar ekranında yoktan var ettiği, demir çubuklar halinde alevde pişip vücut buluşuna, ete kemiğe bürünüşüne aracı olduğu köprü, elbette çocuğu idi onun. Sıra, bir yamaçtan karşı yamaca uzatılmasına ve köprü kimliğini kazanmas</p><p class="calibre2">
ına geldiğinde, yani tam doğum anında, orada olmalıydı, mutlaka. Doğum sancılarını, o eziyeti, o heyecanı bizzat çekmeli, çelik yığınının köprüye dönüştüğü anı gözleriyle görmeliydi. </p><p class="calibre2">
Yüreği ne pahasına olursa olsun dayanmalıydı bu heyecana. Hakan'ı, Valiyi, gönüllü şantiye şefliği yapmakta olan Kaymakamı, hatta Hüdai'yi... hiç anlaşamadığı, günahı kadar sevmediği ama köprünün yerleşeceği yeri hazırladığı için, köprünün bir parçası haline gelmiş olan Hüdai'yi de yalnız bırakamazdı. </p><p class="calibre2">
Köprü, tüfeğe takılmış süngü gibi duruyordu ayağın üstünde. Başpınar kıyısından sivri, uzun, tehditkâr bir silah gibi uzanıyordu nehre doğru. Arkasında, üstlerinde yer yer yeşillikler bitmiş çıplak ve yüksek dağlar, dağların ardında köylerinde mahsur kalmış çaresiz insanlar vardı. Öte tarafa ulaşamamanın verdiği gerginlik köprünün çeliğine siniyor, kızgınlığı güneş </p><p class="calibre2">
vurduğunda, yer yer yansıyarak, göz kamaştırıyordu çakmak çakmak. Karşı yamacın boz çıplaklığına erişmek, Fırat'ın kâh kehribar sarısı, kâh yeşil akan suyunu aşıp karşı yakadaki ayağa oturmak, işe yarar bir köprü olmak istiyordu. Üzerinden işe gidip gelen yorgun köylüler, reng</p><p class="calibre2">
ârenk giysileri, damalı örtüleriyle kadınlar, gürültücü çocuklar yürüsün, yük dolu kamyonlar, insan dolu otobüsler, yanık tenli erleri taşıyan cipler, tatilcileri getiren son model arabalar, kasabalıları taşıyan hımbıl eski otomobiller geçsin istiyordu. Ne çare ki, nehre doğru rasgele uzanmış, gayesiz, başıboş, hedefini bulamamış bir acayip nesneden başka bir şey olamamıştı, bir uzun kış boyunca. Boşluğa dikilip kalmıştı öylece. </p><p class="calibre2">
Mart başında eriyen karlarla sular kabardığında, karşı yakada bekleyen ayağına kavuşma zamanı gelmişti sonunda ama, köprünün karşı yakaya nasıl ulaştırılabileceği henüz meçhuldü. </p><p class="calibre2">
Mühendis, köprüyü bir vince yükleyip karşı yakaya iletmeyi tasarlamıştı. Ama köprünün Ankara'da bitirilmesine yakın, yörede istedikleri nitelikte bir vincin bulunmadığını öğrenmişlerdi. </p><p class="calibre2">
Bu kez başka bir çare düşünmüştü Mühendis. Bir çekici tekne bulacaklar ve teknenin içine, köprüyü oturtacakları bir iskele inşa edeceklerdi. Bir yandan tekne, karşı yakadaki ayakların seviyesine yükseltilmiş olan iskelenin üzerindeki köprüyü çekerken, diğer yandan da karadaki bir dozer, köprüyü yavaş yavaş itecekti. Buluş dahiyane idi ama bir engel daha çıkmıştı karşılarına. İstanbul'da veya herhangi bir kıyı şehrinde bulunacak çekici tekneyi Başpınar'a getirebilmek imkânsız gibiydi. Çekicinin gelmesi öyle büyük bir masraf gerektiriyordu ki, köprünün astarı   yüzünden   pahalıya   çıkıyordu.   Aradıkları   çekiciyi,   Keban   Gölü   üzerinde   çalışan teknelerin arasında bulmaları şart olmuştu. Kaymakam tüm tekneleri teker teker taramış, onca demiri taşıyacak güçte bir tekne bulamamıştı. Değişik fikirler üretilip duruyordu. Önce Karayollarından yardım istemişti Vali. Karayolları Müdürü, kendi başlattığınız işi kendiniz bitirin, diye yanıt vermişti. Biraz da dalga geçmiş, sizin Vali mühendis değil miydi, o bilir ne yapması gerektiğini, diye haber yollatmıştı Kaymakamla. </p><p class="calibre2">
Karayolları   yetkilileri   işe   yaramayan   köprünün   çekimini   yapmaları   için   sık   sık   kameramanlar yolluyor ve akıl veriyorlardı bol bol. </p><p class="calibre2">
Bu kadar ağır, yüz kırk tonluk bir köprüyü karşı tarafa ulaştırmanın tek bir yolu vardı; bir yüz kırk tonluk köprü daha yapılacaktı, ikinci köprü birinci köprünün arkasına yerleştirilecekti. îkinci köprüyü makaraların üzerinde itmeye başlayacaklardı. Ancak eşit ağırlıkla itildiğinde ilerleme kaydedebilirdi köprü ve böylece ikinci bir köprü tarafından itile itile karşı yakadaki ayağının üzerine kadar uzatılabilirdi. </p><p class="calibre2">
“iyi de, ikinci köprünün parasını nereden bulacağız? Birinciyi yapana kadar göbeğimiz çatladı. Haydi, Allah acıdı halimize de gökten başımıza para yağdırdı diyelim, iki-üç yıl daha mı bekleyeceğiz ikinci köprünün tamamlanması için? Makaralar ve ayaklar üç yüz tonu taşıyabilecek   mi?”   diyordu   Vali.   “Bu   sistemle   yerleştirilmeye   çalışılan   Şırzı   köprüsünü   suya düşürmüşler, öğrendik işte. Diyelim ki, biz bunu düşürmedik, elimizde kalan yüz kırk tonluk ikinci köprüyü ne yapacağız? Pazarda mı satacağız?” </p><p class="calibre2">
Sağa sola başvuruyor, köprüyü salimen karşıya ulaştıracak bir alet, bir taşıt, bir yol yöntem <b class="calibre3">87</b></p><p class="calibre2">
</p><p class="calibre2">
bulabilmek için çırpınıyordu Kaymakamla birlikte. Mühendise de fena içerliyordu. Sonunu göremediği bir işe niye girişmişti? Mühendis sabahlara kadar bilgisayarın başında oturuyor, o da bir yol bulmaya çalışıyordu. Bu arada yöredeki televizyon kameramanlarının biri gelip diğeri   gidiyordu   bölgeye.   Köprünün   filmlerini   çekiyor,   bu   toplum   kalkınması   örneğinin programlarını yapıyorlardı. Köprünün ne zaman karşıya ulaşacağını da soruyorlardı sık sık. </p><p class="calibre2">
Sular yeterince kabardığında diye yanıtlıyorlardı onları. Bir mevsimlik gecikmeyi, halkın aras</p><p class="calibre2">
ında Valinin omuzlarına yükleyenler de vardı. Hiç eksilmeyen dedikodular sonucu, Vali köpr</p><p class="calibre2">
üyü açmak istemiyor diye komutanlara mektup yazanlar bile çıkmıştı. Henüz kimse farkında değildi köprünün nehrin bir ucunda asılı kaldığının. </p><p class="calibre2">
“Yahu kardeşim, Kadir Bey, siz dün programınızda 'devletin, Karayollarının yapamadığını halk  yaptı,'  diye söylediniz.  Biz  böyle  mi  dedik  size? Karayolları  ekonomik  bulmadığı  için yapmadı dedik, gücünü aştığı için değil... Biz para topladık, ekonomik bulunmayan projeye yardımcı olduk. Ayrıca devlet, çift şeritli gidiş-geliş olarak düşünmüştü köprüyü, biz buradaki trafiğe göre sadece bir şeridi yeterli bulduk, maliyet haliyle düştü. Niçin Karayollarıyla aramı açacak yayın yapıyorsunuz efendim? Şimdi köprüyü karşı yakaya ulaştırmak için, Karayollar</p><p class="calibre2">
ından yardım istiyorum, bana, 'kendin yap' diyorlar. Siz yardımcı olayım derken, köstek oluyorsunuz.” </p><p class="calibre2">
“Sayın Valim, 'ancak mahalli idareler pratik çözümler üretir,' demediniz mi?” </p><p class="calibre2">
“Dedim efendim. Yine de diyorum. Merkezi idare kâğıt üzerinde hesap yapar, ekonomik bulmaz ise, noktayı koyar. Burada yaşanan çileyi, sıkıntıyı merkez bilemez. Köprünün önemini anlayamaz, insanlar doğumda ölür, doktor, hemşire, malzeme ulaşamaz, baskın olur asker ulaşamaz. Bütün bunlar Ankara'da masa başında oturan Şube Müdürü'nün umurunda değil ki. O doğal olarak sadece hesaba bakar, kestirip atar. Ama televizyonda söylediklerimin yarıs</p><p class="calibre2">
ını kesip sunarsanız, başıma dert açarsınız. Bakın, Bayındırlık Bakanı telefon etti bu sabah, program  dolayısıyla  haklı olarak  alınmış...  neyse  ki derdimi  anlatabildim...  bölge insanına yardımcı   olmama   engel   olmayın,   gözünüzü   seveyim.”   Vali   telefonda   konuşurken,   peşinde Hakan'la yardımcısı girmişti odasına. Heyecan içindeydi Hakan. </p><p class="calibre2">
“Hayrola Hakan?” </p><p class="calibre2">
“Ben çareyi buldum efendim,” demişti genç mühendis. </p><p class="calibre2">
“Ne çaresi?” </p><p class="calibre2">
“Köprüyü karşı yakaya ulaştıracak bir tek...” Eliyle beklemesini işaret etmişti Vali, Hakan'a. </p><p class="calibre2">
“Kadir Bey, çok önemli bir işim çıktı. Kusura bakmayın, sonra devam ederiz.” Telefonu kapatıp, Hakan'a dönmüştü. </p><p class="calibre2">
“Anlat!” </p><p class="calibre2">
“Köprüyü taşıyacak tekneyi buldum.” </p><p class="calibre2">
“Bu civardaki tüm tekneleri taramadık mı biz! İzmir’den, İstanbul’dan, İskenderun’dan da muhkem bir deniz aracı getirtmek mümkün değil, biliyorsun.” </p><p class="calibre2">
“Efendim,   ben   tekneyi   Çemişkezek’te   buldum.   Çemişkezek   Belediyesi'nin   elinde   üç   yüz tonluk bir feribot varmış, kızakta... Gidip baktım, bizim işimizi görür.” </p><p class="calibre2">
“Ne diyorsun!” </p><p class="calibre2">
“Hesaplarımı tekrar tekrar yaptım. Mühendise de faksladım. Şu anda o bakıyor hesaplara. </p><p class="calibre2">
Birazdan yanıtlar beni.” </p><p class="calibre2">
“Oğlum, koca köprü... hiç olur mu? Batar matar, hem rezil oluruz hem de onca parayı suya gömeriz.” </p><p class="calibre2">
“Efendim bu bir hesap meselesi. Ben hesaplarımı doğru yaptım.” </p><p class="calibre2">
“Bekleyelim bakalım, Mühendis ne diyecek?” demişti Vali. Birdenbire ter kaplamıştı her yanını. </p><p class="calibre2">
“Mühendisi arar mısınız lütfen! Her işini bıraktı, buna bakıyordu. Neticeye varmıştır şimdiye kadar.” </p><p class="calibre2">
Vali, sekreterini  bile araya sokmadan  hemen çevirmişti ezberinden numaraları. Dimdik oturuyordu koltuğunda, içine tepesinden ayak uçlarına kadar çelik bir tel gerilmiş gibi. </p><p class="calibre2">
“Mühendis Bey, ben Erzincan Valisi, Hakan yanımda şimdi... feribot hesabını fakslamış... </p><p class="calibre2">
sizden yanıt bekliyorduk...” </p><p class="calibre2">
Bir süre dinlemişti karşısındakini sonra, içindeki tel birden çekilip çıkarılmış gibi, yığılmıştı iskemleye, “Hakan, oğlum al sen konuş,” demişti. </p><p class="calibre2">
“Ne oldu?” diye sormuştu yardımcısı. </p><p class="calibre2">
<b class="calibre3">88</b></p><p class="calibre2">
</p><p class="calibre2">
“Oldu. Tamam. Bu iş bitti,” demişti, kaykıldığı yerden. Uzuvlarını tutan bütün kaslar teker teker çözülüyor gibiydi. Bir gevşeme... bir rahatlık... âdeta bir uyuşukluk yayılıyordu gövdesine. </p><p class="calibre2">
Dedikodu Herkes konuşuyordu. Sabahtan akşama kadar, kahvelerde, bürolarda, Belediyede, Vilayette, kaymakamlıklarda, sadece Kemaliye'nin köylerinde değil, tüm beldede, Erzincan'ın tüm kazalarında, köylerinde herkes bir feribotun içinde karşı kıyıya çekilecek yüz kırk tonluk köprüden söz ediyordu. Karayollarının kamerası, suya düşüşü kaçırmamak için hemen hemen her gün Başpınar'daydı. Çünkü, düşerse rezil olmamak için, kimseye haber vermeden gizli geçireceklermiş köprüyü karşıya gibi bir dedikodu yayılmıştı kulaktan kulağa. Başpınar'ın girişinde asırlık bir koca meşenin kol kanat gerdiği köy kahvesi, hiç bu kadar kalabalık olmamıştı, insanlar her gün orada toplanıyor, Hüdai'nin anlattıklarını dinliyorlardı. Hüdai, uzun boyuyla   ayağa   kalkıyor,   gırtlaktan   gelen   sesiyle   “Yapabilirlerse   kolumu   keserim,”   diyordu, </p><p class="calibre2">
“hem de şu sağ kolumu keserim ki, iş yapamaz olayım.” </p><p class="calibre2">
“Ya sakallarını, dayı?” </p><p class="calibre2">
“Sakallarımı da keserim. Onu da senin için keseyim.” </p><p class="calibre2">
Bir başkası, köprü batmadan karşıya ulaşırsa, bacağını keseceğini söylüyordu. </p><p class="calibre2">
“Ben senin en eski arkadaşınım. Benim için de değerli bir yerini kesiver,” diye sesleniyordu başka birisi. </p><p class="calibre2">
“Kafasını kesecek yok mu, kafasını?” </p><p class="calibre2">
Köylüler   kahkahalar   atıyor,   gırgır   geçiyor   ve   eğleniyorlardı   köprüyle,   içlerinden   biri   de </p><p class="calibre2">
“yahu, köprü suya gömülürse, çile çekecek yine biz olacağız” demeyi akıl etmiyordu. Çay üst</p><p class="calibre2">
üne çay içiyor ve dedikoducuları dinliyorlardı. On gün sonra, Başpınarlıların köprü karşı yakaya   ulaştığı   taktirde,   kesilmekten   kurtulacak   tek   bir   uzvu   kalmamıştı.   Çevre   köylerdeki insanlar, köprünün karşı yakaya batmadan, devrilmeden ulaşıp ulaşamaması üzerine bahse tutuşmaya başlamışlardı. </p><p class="calibre2">
Köylüler, kasabalılar, belediyeliler ve Vilayet çalışanları her gün aralarında köprü üstüne çeşitli öyküler üretirlerken, Vali ve Kaymakam feribotu hiç vakit kaybetmeden Çemişkezek üzerinden Kemaliye'ye getirilmek üzere kiralamışlardı bile. </p><p class="calibre2">
Şimdi iş köprüyü botun içine taşıyacak vinci ve onu arkadan iterek bota bindirecek olan dozeri bulmaya kalmıştı. Vali, Elazığ Karayolları Müdürlüğü'ne bir yazı yazarak vinç ve dozer istetmişti. Erzincan Köy Hizmetleri, dozeri Başpınar'a hemen yollatmıştı. Fakat dozer vinçsiz gelmişti. Vinç o sırada başka bir işte   kullanılmaktaydı. Vinç olmadıkça da köprüyü feribota bindirmek mümkün değildi. </p><p class="calibre2">
“Feribotun tabanını biraz güçlendirmek gerekecek nasılsa, bu arada biz o işle ilgileniriz. </p><p class="calibre2">
Taban hazırlanana kadar vincin işi de biter,” diye yatıştırmaya çalışıyordu Kaymakam, sinirleri yay gibi gerilmiş olan Vali ile, iş yine kaldığı için bunalıma girmek üzere olan Hakan'ı. </p><p class="calibre2">
Civarda başka vinç bulamamışlardı. Karayolları onlara öncelik vermiyordu. Yapabilecekleri hiçbir şey yoktu. Sabırla, vincin işini bitirip Başpınar'a gelmesini beklemeye başladılar. </p><p class="calibre2">
Güneşin haince cömert davranıp gölgeleri bile ısıttığı bir pazar sabahıydı. Vali konutunun bahçesindeki salıncaklı kanepeye uzanmış, keskin hareketlerle sağa sola koşuşturan, ara sıra da kendi kuyruğunu kovalayan yavru köpeğini seyrediyordu. Kırk yılın birinde işi çıkmamıştı hafta sonunda. Karısı, “Oğlanı da alıp dut yemek için kırlara çıkalım,” demişti, “sakın bu pazar paraşütle atlamaya, uçmaya filan kalkma. Şöyle akıllı uslu bir şeyler yapalım hep birlikte.” </p><p class="calibre2">
Fırat'ın   kıyısında   güzel   bir   bahçe   içinde   evleri   olan   bir   dostları   vardı.   Kış   aylarını İstanbul’da geçirir, yaz başı memlekete dönerlerdi. Vali onları ziyaret etmeyi teklif etti. Evlerine gelmiş olmalıydılar. Telefonları cevap vermiyordu, herhalde bozuktu. Kışın kullanılmayan telefonlar sık sık bozulurdu nedense. Arabayla bir gezinti olurdu, gider bakarlardı. </p><p class="calibre2">
“Börek hazırlamıştım,” demişti karısı, “fırına koydum şimdi, yarım saate kalmaz pişer. Böreği de alalım, habersiz gidiyoruz... evdelerse hep birlikte yeriz.” </p><p class="calibre2">
Vali böreğin pişmesini beklerken gazetelere göz atıyordu. Yanında bulmaca çözmekte olan oğlunun, “Bu adam ne istiyor acaba?” demesi üzerine, başını kaldırıp baktı. Feribotun içini teçhiz etmekle görevli Osman Usta, çimenlerin üstünde saygılı bir yürüyüşle yaklaşıyordu. </p><p class="calibre2">
“Hayırdır Osman Usta,” demişti Vali. “Kötü bir haber mi var?” </p><p class="calibre2">
“Aciliyet gerektiren bir durum var.” </p><p class="calibre2">
“Feribota bir şey mi oldu yoksa? Su mu alıyor?” </p><p class="calibre2">
“Feribot sağlamdır. Ama geçen haftadan beri su seviyesi düşmeye başladı nehirde. Son üç <b class="calibre3">89</b></p><p class="calibre2">
</p><p class="calibre2">
gündür iyice hızlandı. Dün, ben buraya gelmeden sekiz metreye düşmüştü. Bu sabah telefonla konuştum, seviye dokuz metreye düşmüş. Yağış yok. Havalar giderek ısınıyor. Su, on iki metrenin altına düşerse, köprüyü yerleştiremeyiz. Botun içine kuracağımız iskele en fazla on iki metre olabilir, iskele yükseldikçe köprünün sallanma riski çoğalır. Çok sallanırsa da feribotu devirir maazallah.” </p><p class="calibre2">
“Ne diyorsun?” </p><p class="calibre2">
“Bir an önce vinci almamız lazım. Bu işi önümüzdeki hafta bitirmeliyiz sayın Valim. Hafta sonunda sizi rahatsız etmek istemezdim ama, zamanında haber vereyim dedim.” </p><p class="calibre2">
“İyi ettin, Usta.” Vali ayağa fırlamış, kucağındaki gazetelerin yere düştüğünün farkına bile varmadan eve doğru koşmuştu. </p><p class="calibre2">
“Ve işte böylece, bu pazarımız da berbat oldu,” diye söyleniyordu oğlu arkasından, gazeteleri toplarken. </p><p class="calibre2">
Vali önce Kaymakamı aramış ve Osman Ustanın sözlerini aktarmıştı. Pazartesi sabahı erkenden yanına teknik adamları da alarak Elazığ'a gidip Bölge Müdürü'yle görüşmesi, durumu en ince ayrıntılarına kadar anlatıp vinci bir an evvel getirtmesi şart olmuştu. </p><p class="calibre2">
“Börek pişti. Yavaş yavaş çıkabiliriz yola,” diyordu, mutfaktan çıkan karısı. </p><p class="calibre2">
“Şey... hanım... bir saatin içinde benim çocuklar, yani Kaymakam ve Hakan toplantıya geliyorlar... çok önemli bir gelişme oldu.” </p><p class="calibre2">
“Börek...” </p><p class="calibre2">
“Onlar da börek çok severler.” Vali karısının yüzündeki ifadeyi hiç beğenmediği için, lafını bitirir bitirmez, bahçeye geri dönmüştü hemen. </p><p class="calibre2">
Pazartesi Kaymakam ve ekibi Elazığ'dan bir türlü dönmüyorlardı. Vali heyecanla bekliyordu neticeyi, ikna edebilmişler miydi acaba Bölge Müdürü'nü? iyice gecikmişlerdi... yoksa yolda bir kaza mı yapmıştı arabaları? Telefonlar edilmişti...  hayır kaza filan yoktu, Allaha şükür. Şoför, Müdürün kapısında üç saatten beri bekliyordu ama içerden kimse çıkmıyordu. </p><p class="calibre2">
“Yahu bu kadar zamandır ne yapıyor bu çocuklar, Müdürün odasında? Nereden baksan yarım saati ancak bulur söyleyecekleri şeyler,” diyordu Vali, yardımcısına. Odasında bir aşağı bir yukarı yürüyor, hiçbir işe veremiyordu kafasını. </p><p class="calibre2">
“Bu kadar uzadığına göre herhalde olumlu gelişmeler var, efendim,” diyordu yardımcısı, </p><p class="calibre2">
“belki de başka yerlerden vinç bulmaya çalışıyorlardır. Yanıt bekliyor olmalılar.” </p><p class="calibre2">
Vali, diğer işleriyle oyalanmaya çalışıyor, telefonla dostlarını arıyor, yardımcısıyla dertleşiyordu. Bir türlü geçmek bilmiyordu zaman. Mesai saati sona erdiğinde, Vali binadan çıkarken, </p><p class="calibre2">
“Kaymakam buraya gelir gelmez, onu hemen konuta yolla,” diye sıkı sıkı tembih etmişti Hoş </p><p class="calibre2">
Ali'ye. Ali, sanki yolunu gözlerse Kaymakam daha çabuk gelecekmiş gibi, gözlerini yola dikip çakılmıştı   kapının   yanına.   Herkesin   'oyuncak'   diye   alay   ettiği   köprüyü   düşünüyordu, Ankara'dan getirilen, Başpınar'ın burnunda acayip bir yontu gibi nehre doğru dimdik uzanan köprüyü. Hoş Ali o kadar merak etmişti ki, hafta sonu taa oralara kadar otostop yaparak bir kamyonun   kasasında   vatandaş   usulü   gitmiş   ve   dolgunun   üzerindeki   köprüye   bakmıştı uzaktan. Söylendiği gibi bir oyuncağa değil de uzaydan inmiş, gizemli bir alete benzetmişti. </p><p class="calibre2">
Etkilenmişti. Kemaliydi değildi ama o da en az Vali kadar heyecanla bekliyordu köprünün yerine yerleşmesini. Kaymakam'ın arabası yolun ucunda gözüktüğünde, karanlık çoktan basm</p><p class="calibre2">
ıştı. Vilayetin önünde ellerini kollarını sallayan Hoş Ali'yi fark ettiği zaman, “Eyvah!” demişti Kaymakam, “Bir şey mi oldu acaba, baksanıza Ali yollara düşmüş, bizi gözlüyor.” </p><p class="calibre2">
Yavaşlayan arabanın yanına koşmuştu Hoş Ali, “Vali beyim konutta sizi bekler, hemen gidesiniz,” demek için. </p><p class="calibre2">
“Karanlık oldu. Hanımefendiyi rahatsız etmeseydik...” Verecekleri havadisler parlak olmad</p><p class="calibre2">
ığı için, gönülsüzdü Kaymakam. </p><p class="calibre2">
“Olmaz. Sıkı tembihledi,” diye ısrar etmişti. </p><p class="calibre2">
Vali yüzünde hayret ifadesiyle dinliyordu Kaymakamın anlattıklarını. Elazığ Bölge Müdürü önce   konuklarını   dinlemiş,   sonra   da   kendi   konuşmaya   başlamıştı.   Dört   saat   boyunca, köprünün bu anlatılan sistemle neden karşı tarafa geçirilemeyeceğini, nasıl sulara gömüleceğini, paranın, emeğin, zamanın nasıl heba olup gideceğini anlatmıştı. Tam dört saat konuşmuştu. Hiç susmadan. Arada krokiler çizmiş, mühendis olmayanların anlayamayacağı hesaplar dökmüştü önlerine. Kaymakam ve montaj ustaları iyice şaşkına dönmüşlerdi. Kafaları karışm</p><p class="calibre2">
ıştı. Feribotun batacağından, köprünün suya devrileceğinden korkmaya, yaptıkları işin doğruluğundan şüphe etmeye başlamışlardı. Gelip geleceklerine  pişman  olmuşlardı. Ezile büzüle <b class="calibre3">90</b></p><p class="calibre2">
</p><p class="calibre2">
Valiyi de ikna etmeye çalışır bir halleri vardı. Acaba bir kere daha düşünse miydiler? Birilerine daha danışsa mıydılar? “Kime?” diye sormuştu Vali. </p><p class="calibre2">
“Efendim, diğer köprülerin mühendislerine. Bu kadar köprü yapıldı memleketimizde, onları yapanlara... ne bileyim, bu işin erbabı olanlara...” </p><p class="calibre2">
“Çocuklar, ne diyeceğimi bilemiyorum. Ben mühendis değilim ki. Ama köprü orada yapılıp buraya taşınmaz da denmişti, bal gibi taşındı işte, gördünüz.” </p><p class="calibre2">
“Evet   ama   efendim,   bu   başka   iş.   Suya   gömülüverirse   yüz   kırk   ton   demir,   geri   dönüşü olmaz... Şırzı köprüsünün başına geleni unutmayalım... “</p><p class="calibre2">
“Bir kere daha konuşayım bizim Mühendisle,” demişti Vali, sesi bezgindi. “Hakan'a da söyleyin yarın beni arasın.” </p><p class="calibre2">
Geceyi yatak odasıyla salonun arasında gidip gelerek geçirmişti Vali. Kâh salonun bahçeye açılan balkonunun önünde duruyor, karanlıkta büsbütün heybetli  gözüken çam ağaçlarına dalıyor, kâh odasına dönüp yatağına uzanıyordu. </p><p class="calibre2">
“Benim uykumu berbat ettin, bari kapıları çarpma da oğlan uyanmasın, yarın imtihanı var,” </p><p class="calibre2">
demişti karısı. </p><p class="calibre2">
“Yaa! Hangi dersten?” </p><p class="calibre2">
“Hem fizikten hem de biyolojiden yazılı olacakmış.” </p><p class="calibre2">
Vali, oğlunun yüzünü hafta boyunca hiç görmediğini düşünmüştü. Eve döndüğünde çocuk çoktan yemeğini yemiş, yatmış oluyordu. Kafası o kadar meşguldü ki Valinin, aklına bile gelmiyordu oğlunu sormak. Ailesini ne kadar ihmal ettiğini fark etmişti birden. Utanmıştı. Karısı ve çocukları hiç şikâyet etmiyorlardı. Hiç gocunmuyorlardı. Hangi ile veya ilçeye tayini çıkt</p><p class="calibre2">
ıysa, oranın sorunları yaşamının her bir saniyesine yayılıyor, geriye sadece birkaç saatlik uyku vakti kalıyor ve ailesi sessizce kabulleniyordu bu durumu. </p><p class="calibre2">
Erzincan...   geldiğinin   altıncı   ayında   depremle   yerle   bir   olan     kent...   afet,   PKK   terörü, basılan köyler, karakollar, yakılan tekneler, sekiz ilçenin değişik sorunları, köprü projesi, taş-yol... hiç bitmeyen işler... </p><p class="calibre2">
Oğlunun yarın iki yazılısı vardı ve Vali oğluna, “iyi çalıştın mı oğlum, sınava hazır mısın?” </p><p class="calibre2">
diye soramamıştı bile. Çıkmıştı yatağından, parmaklarının ucuna basa basa salona yürüm</p><p class="calibre2">
üştü. </p><p class="calibre2">
“Terliklerini  giy, üşüteceksin,” diye sesleniyordu karısı  arkasından. Salondaki kanepeye, hayatında ilk kez sigara içmediğine esef ederek, ayaklarını altına alıp oturmuş, gözlerini kapatıp köprüyü bir feribotun içinde karşı yakaya çekilirken hayal etmeye çalışmış, becerememişti. </p><p class="calibre2">
Hakan önündeki notlara ısrarla bakmasını istiyordu Valinin. </p><p class="calibre2">
“Oğlum, ben bu hesaplardan anlamam.” </p><p class="calibre2">
“Efendim, anlarsınız. Ben izah edeceğim size. Bu matematik biraz da mantık işidir.” </p><p class="calibre2">
“Hüdai kolumu keserim diye dolaşıyormuş yine. Bu hesapları ona da göstersene.” </p><p class="calibre2">
“Hüdai'nin kolları beni hiç ilgilendirmiyor. Eğer tekne batarsa ben de kendi kolumu keseceğim.” </p><p class="calibre2">
“Hakan,” demişti Vali, “notlarını kaldır önümden. Sana inanmak zorundayım. Başka çarem yok. Ama eğer tekne batarsa hem senin hem de Mühendisin kafasını ben kendi elimle keseceğim. Her ikiniz de bunu iyi bilin.” </p><p class="calibre2">
Genç mühendis çıktıktan sonra, Elazığ Bölge Müdürü'nü aratmıştı Saliha'ya. </p><p class="calibre2">
“Müdür Bey,” demişti, “yahu kardeşim tam dört saat bu işin nasıl yapılamayacağını anlatm</p><p class="calibre2">
ışsınız benim adamlarıma. Nefesinize yazık be kardeşim... neden mi? Ben ikna olmadım da ondan... yok, yok bir kere de bana anlatmayın. Onlardan dinledim ben, köprü mühendisliğinde böyle bir yerleştirme tekniği yok diyorsunuz, biliyorum... güzel kardeşim, dünyada teknikler değişiyor, yöntemler değişiyor. Bu işi yapan adamlar da mühendis, terzi değiller ki. Çakı gibi teknik adamlar... Hayır efendim, ilk işi olur mu hiç Mühendisin, elbette değil, nereden çıkartıyorsunuz bunları?” </p><p class="calibre2">
Konuşma uzayınca Vali kaykılmıştı koltuğunda, telefonu omzuna sıkıştırıp önündeki kâğ</p><p class="calibre2">
ıda şekiller çizmeye başlamıştı. </p><p class="calibre2">
“Bu vincin ne zaman bitiyor işi?... Nasıl?... işi var öyle mi? Peki sayın Müdür, bu benim yaptığım iş değil mi? Ben babamın işini mi yapıyorum burada?” sesi giderek yükseliyordu, </p><p class="calibre2">
“Biz bu köprüyü karayolunun üzerine inşa etmiyor muyuz? Köprü, karayolunu her iki yakada birleştirmek için yapılmadı mı? Siz bu karayolundan sorumlu değil misiniz, yoksa?” </p><p class="calibre2">
<b class="calibre3">91</b></p><p class="calibre2">
</p><p class="calibre2">
Elindeki kalemle önündeki kâğıdın üzerine üçgenler, beşgenler, yuvarlaklar çiziyordu, sinirli sinirli. </p><p class="calibre2">
“Efendim, batarsa sorumluluğu bana ait. Ama bu vinç zamanında gelmez de su seviyesi düştüğü için vatandaş bir kış daha köprüsüz kalırsa, onun sorumluluğu da size ait olur, tamam mı? Ve yine bir baskında asker, yardım, itfaiye, doktor yetiştiremezsem karşı kıyıya, bir kadın doğumda kanamadan, yanan bir çocuk gecikmeden dolayı ölürse, iki elim yakanıza yapışır. Bu telefonu kapatınca rapor yazacağım zaten Ankara'ya.” </p><p class="calibre2">
Biraz diklenir gibi olmuştu koltuğunda, kalemi bırakıp telefonu omzundan eline almıştı. </p><p class="calibre2">
“Evet... Ne zaman?... Hafta başına mı?... Söz mü? Her işi ona göre ayarlayacağım, haa! Söz mü?   Şunu   bir   de   yazılı   geçsenize   bana,   elinize   zahmet...   Tamam   kardeşim,   gözlerinden öperim... Sağolasınız... Haydi selametle kalın.” </p><p class="calibre2">
Karabasan Eyfel Kulesi gibi yükseliyordu feribotun içindeki iskele. Vincin çengeli havada süngü gibi duran köprüyü ucundan yakaladı ve yavaşça iskelenin üzerine indirdi. Herkes nefes almaya, çıt çıkartmaya korkarak bu anı bekliyordu. Mühendis, başında sarı bir miğfer, vinç operatörünün yanına oturmuş talimat veriyordu. Köprü iskeleye yerleştirildikten sonra, feribotun halatlarının çözülmesi için işaret verdi Osman Usta. işçiler halatları gevşettiler. Feribot yüküyle suda süzülmeye başladı. Sahili dolduran kalabalıktan sevinç nidaları ve alkışlar yükseldi. Dört-beş metre kadar ilerlemişti ki, birden sert bir rüzgâr çıktı. Tekne çalkalanmaya başladı.  Herkes nefesini  tutup bekledi. Vali  iskele üzerindeki köprünün sallandığını herkesten önce gördü. </p><p class="calibre2">
“Aman Allahım!” diye bağırdı. “Aman Allahım! Hayır! Hayır!” </p><p class="calibre2">
Tam   o   anda,   Kemaliye   yönünden   hızla   gelen   bir   sürat   teknesi   belirdi.   Teknenin   direksiyonunda Karayolları Bölge Müdürü vardı. Arkaya doluşmuş meclis üyelerinin arasında Hüdai'yi gördü Vali. Tekne tam önünden geçerken, Hüdai kolunu göstererek 'kol kesme' işareti yaptı Valiye. Botun içindeki kalabalık, işaretlerle kollarını, kafalarını kesiyorlardı. Vali de onlara elini sallamak istedi ama sallayamadı, önlerinden son hızla geçen teknenin oluşturduğu kocaman dalga, bir dağ gibi yükseldi ve öyle salladı ki feribotu, iskele, üstündeki köprüyle birlikte suya devrildi. Ortalık, kameraların flaşından apaydınlık oldu. Sahili dolduran fotoğrafçılar ve kameramanlar anında görüntülediler yan yatmış feribotla suya yavaş yavaş gömülmekte olan köprüyü. Klik... Klik...  Klik... Klik... Klik... Sıçrayarak oturdu   yatağında. Tekmelediği yorgan ayak ucuna düşmüştü. Sırılsıklamdı terden. Başucundaki gece lambasını yaktı. Karısını yanında göremeyince irkildi. Sonra hatırladı, geceleri yatağa yüz kere girip çıkmayı âdet haline getirdiği ve uyuduğu ender zamanlarda ise yüksek sesle sayıkladığı için, karısı Ankara'da üniversiteye giden kızlarının odasında yatmaya başlamıştı birkaç gündür. “Şu köprü hayırlısıyla konsun yerine, yine buluşuruz inşallah,” demişti, “yoksa ben uykusuzluktan öleceğim, o günü göremeden.” </p><p class="calibre2">
Saat dörde geliyordu. Henüz kapkaranlıktı dışarısı ve derin bir sessizlik içindeydi ev. Bak</p><p class="calibre2">
ışları, yatağın tam karşısındaki aynaya yansıyan yüzüne takıldı. Saçları diken dikendi, gözlerinde hâlâ dehşet vardı. </p><p class="calibre2">
“Allahım,” dedi Vali, “Allahım, ne olacak bu işin sonu?” </p><p class="calibre2">
Erzincan'da günlerden beri bu işin asla olamayacağının dedikodusu yapılıyor, köprünün kaçıncı dakikada suya devrileceğine dair bahse tutuşuluyordu. Geçenlerde bir akşam yemeğinde karşılaştığı Ordu Komutanı, “Karayolları köprüyü yerleştirmek istemiş, müsaade etmemişsiniz,” demişti. </p><p class="calibre2">
“Hayır efendim, yanlış nakletmişler. Biz, gelin yardım edin bize, diyoruz, başladığınız işi kendiniz bitirin, diye cevap veriyorlar.” </p><p class="calibre2">
“Bana öyle nakletmediler. Siz kabul etmemişsiniz önerilerini.” </p><p class="calibre2">
“Önerdikleri sistemi gerçekleştirmek mümkün değil. İkinci bir kılavuz köprü yaptıracak gücümüz yok.” </p><p class="calibre2">
“Sizin sisteme de benim aklım pek yatmadı,” demişti Ordu Komutanı. </p><p class="calibre2">
Bu konuda Mühendis ile yardımcısı Hakan'dan, Osman Ustadan ve büyük fedakârlıkla çal</p><p class="calibre2">
ışan Kaymakamdan başka olumlu görüş veren yoktu zaten. İki dudağının arasından çıkan her lafı peygamber kelamı gibi kabul eden Hoş Ali bile dün sabah, ürkek adımlarla yanına yaklaşmış, ağzının içinde bir şeyler gevelemişti. Karısı rüya görmüşmüş de, hayra yormamışmış. </p><p class="calibre2">
O, her gece görüyordu bu hayra yorulmaz rüyaları, kâbusları. Her gece! Hele son günlerde, hiç uyumaması uyumasından daha hayırlı hale gelmişti. Hakkı vardı karısının başka odaya kaçm</p><p class="calibre2">
<b class="calibre3">92</b></p><p class="calibre2">
</p><p class="calibre2">
akta. </p><p class="calibre2">
Valinin meslek hayatı boyunca, yaşamadığı vahşet ve dehşet kalmamış gibiydi. Hatay'da, Kırıkhan'da, Alaca'da mezhep çatışmalarına, terörist baskınlarına, ateşli, kanlı kitle olaylarına ve 6.8 şiddetinde depreme bile soğukkanlılıkla yaklaştıktan sonra, bir köprünün karşı yakaya uzatılmasını bu kadar büyük bir mesele haline getirmesine, karısı da çocukları da şaşıyorlardı. </p><p class="calibre2">
Onlara anlatamıyordu ki, bu bambaşka bir işti. </p><p class="calibre2">
Bu, hayatının en büyük sınavı haline dönüşmüştü. Köprü projesini Mühendise ihale ettiği günden bu yana, sebebini anlayamadığı bir nedenle tüm dostları ona cephe almıştı. Köprüden tek kuruşluk çıkarı  yoktu.  En  ucuz ve  en  pratik  projeyi  seçmişti.   Bu  yüzden  miydi  bunca düşman edinmesi? Yöre halkının iyiliği, selameti için giriştiği bu işi, devlet kurumlarından çarşı esnafına kadar her kurum ve her kişi, bir meydan okuma arenasına dönüştürmüştü. </p><p class="calibre2">
Hodri meydan! Yap da görelim! Amaaa, başaramayacak olursan, o zaman da biz gösteririz sana! </p><p class="calibre2">
Vali çok düşünmüştü bu köprü işinin neden bir yaparsın-yapamazsın iddiasına dönüştüğ</p><p class="calibre2">
ünü.  Kıskançlıklar,  alınganlıklar,   dedikodu,   Mühendisin   tabiriyle   hıyarlıklar!   insan   tabiatı, başarıyı hem seviyor hem de müthiş ürküyordu başarılı olandan. Acaba neden? Kalktı yatağ</p><p class="calibre2">
ından, salona geçti. Telefonun yanında duran defterine, gün başladığında yapacağı işleri yazdı. </p><p class="calibre2">
Köprü dışında düşünülmesi ve yapılması gereken yığınla işi vardı. Ama yarın hepsini beklemeye alacaktı. Sabah erkenden yine Mühendise telefon edecekti. Bu sefer iyice ısrarlı olmaya kararlıydı. Daha önceki konuşmalarında, ben kalbimden rahatsızım, aşırı heyecana gelemem, demişti Mühendis. Vali bir gece de, köprü karşı kıyıya taşınırken, Mühendisin heyecana dayanamayıp kriz geçirdiğini ve öldüğünü görmüştü rüyasında. Israr etmekten vazgeçmişti. Ama dün, bir meclis üyesi, yüzünde yılışık bir ifadeyle, “Ne o Vali Bey, Mühendis katılmıyormuş </p><p class="calibre2">
açılışa diye duyduk, köprü düşerken tanık olmaktan mı korkuyor?” diye sorduğunda, kesin karar vermişti. Mühendis o gün orada bulunmalıydı. </p><p class="calibre2">
“O sözünü ettiğiniz gün, açılış günü değil. Biz o gün sadece köprüyü yerine yerleştireceğiz. </p><p class="calibre2">
Açılış daha sonra yapılacak.” </p><p class="calibre2">
“Neden? Konukların, devlet erkânının önünde rezil olmamak için mi?” </p><p class="calibre2">
“Hayır. Kutlamaya ince ayrıntılarıyla hazırlanabilmek için. Ama arzu ederseniz, siz o gün de buyurabilirsiniz. Orada bulunmak isteyen herkes gelebilir. Zaten, tüm Kemaliye köylerine ilan edeceğiz,” demişti Vali, ters bir laf etmemek için kendini zor tutarak. Sabahın ilk ışıkları, Munzur'u saran sisin süzgecinden geçerek, cılız, titrek kurdelalar halinde odaya sızmaya başlamıştı yer yer. Oturduğu yerden kalktı, yorgun kollarını iki yana açarak uzun uzun gerindi Vali. Yeni bir gün başlıyordu Erzincan'da. </p><p class="calibre2">
<b class="calibre3">93</b></p><p class="calibre2">
</p><p class="calibre2">
<b class="calibre3">UMUT KÖPRÜSÜ: İLK GÜN</b></p><p class="calibre2">
<b class="calibre3">(23 TEMMUZ 1997)</b></p><p class="calibre2">
<b class="calibre3">Hiçbir zaman böyle merhametli bir ümitle sevmedi </b></p><p class="calibre2">
<b class="calibre3">hiçbir insan</b></p><p class="calibre2">
<b class="calibre3">hiçbir aleti</b></p><p class="calibre2">
<b class="calibre3">NÂZIM HİKMET</b></p><p class="calibre2">
Sırtında   safari   gömleği,   başında   miğferiyle   köprünün   dikildiği   kaidenin   sol   arkasındaki kayaya, kuş gibi iki büklüm tünemiş, bekliyordu Vali. </p><p class="calibre2">
“Şantiyeden izleseydiniz,” demişti Kaymakam. </p><p class="calibre2">
“Buradan her şeyi daha iyi görüyorum.” </p><p class="calibre2">
“Size bir koltuk getirelim.” </p><p class="calibre2">
Onu da istememişti. </p><p class="calibre2">
“Bari bir yastık koysaydık altınıza.” </p><p class="calibre2">
Kaymakam,   etrafında   dolananları   onu   rahat   bırakmaları   için   ikaz   etmişti.   Günlerdir uykusuz olduğunu biliyorlardı. Sabahın erken saatinde evden çıkarlarken, “Dua edin,” demişti ev halkına, “hepiniz dua edin.” </p><p class="calibre2">
“Ne olacaksa, olacak artık. Sen elinden geleni yaptın. Korkma,” demişti karısı, tam kapıdan çıkarken. </p><p class="calibre2">
“Korkan kim!” </p><p class="calibre2">
Bahçede koşar adım yürümüştü arabasına kadar. Ayaklarının geri geri gittiğini ise sadece kendi biliyordu. Yüreğinin bir köşesi bir an önce köprünün yanına varmak isterken, bir başka köşesi içeri kaçıp yatak odasına kitlenmek ve örtülerin altına gizlenip uyumak istiyordu. Bu iş </p><p class="calibre2">
öyle veya böyle bitene kadar uyumak. Arabada öne, şoförün yanına oturmuş ve yol boyunca hiç susmadan konuşmuştu. Susarsa, içi geçebilirdi. Dalarsa yine kâbus görecekti kesin. Arabadakiler, hep onun anlattıklarını dinleyerek, peşlerindeki diğer arabalarla bir konvoy halinde varmışlardı Başpınar'a. </p><p class="calibre2">
Fırat'ın her iki yakasında da insan kaynıyordu karınca gibi. Ellerinde telsizlerle ekipler sağa sola koşuşturuyorlardı. Balkırı'dan, Avcı'dan, Aşağı ve Yukarı Mutludan, Şahinlerden, akın akın   gelmişlerdi.   Tüm   Kemaliye   nehrin   kenarına   birikmişti   kadınlı   erkekli,   İliç’ten, Kemah'tan, komşu ilçe Ağın'dan bile gelenler vardı. Erkekler küçük çocuklarını omuzlarında, kadınlar yolluklarını sepetlerinde taşıyorlardı. Yavaş yavaş haberciler de geliyorlardı, yerel televizyonlardan kameramanlar, fotoğrafçılar, gazeteciler... Ne olur ne olmaz diye, ulusal basına haber vermemişlerdi. Köprü yerine hayırlısıyla oturduğunda, nasılsa resmi bir açılış yapılacaktı. Büyük açılışa saklıyorlardı ulusal basını. Feribot Çemişkezek yönünden, etrafında büyük bir   kalabalıkla,   beyazlar   giyinmiş   nazlı   bir   gelin   gibi   salına   salına   getirilmişti,   içine   inşa edilmiş   iskelesiyle.   Yaklaştıkça,   karadakiler   epey   geçkin   olduğunu   fark   etmişlerdi,   nazlı gelinin. Küpeştesinde yazılı adı okunacak kadar yanaştığında, “Tüh be,” demişti kalabalığın içinden biri, “60. Yılmış teknenin adı. Miyadı dolmuş bunun, dayanabilecek mi bunca yüke?” </p><p class="calibre2">
“Eski toprak o,” demişti bir diğeri, “dayanır.” </p><p class="calibre2">
Mühendis, başında bir kask, feribotun içindeydi. Telaşla sağa sola koşuşturuyor, elindeki tornavidayla iskelenin vidalarını sağlama alıyordu. Medya mensuplarının feribotu sardığını görünce, Hakan'a seslendi, “Televizyoncular bota yaklaşmasın.” Sesi o kalabalığın içinde dağ</p><p class="calibre2">
ıldı gitti. Bu kez sinirli sinirli feribottan dışarı tırmandı, Kaymakamı yakaladı. </p><p class="calibre2">
“Ben bu şartlar altında çalışamam. Strese giriyorum. Söyleyin bu adamlara, çekilsinler.” </p><p class="calibre2">
“Kısa bir çekim yapsalar, müsaade etseniz de. Buraya kadar gelmişler, çekmeden gitmezler. </p><p class="calibre2">
<b class="calibre3">94</b></p><p class="calibre2">
</p><p class="calibre2">
” </p><p class="calibre2">
“Olmaz. Burada oyun oynamıyoruz. Fevkalade dikkat isteyen bir iş yapmaktayım ve zaten yeteri kadar gerginim. Tepeme toplanmasınlar arı gibi. Çekilmezlerse, ben çekip giderim, iş </p><p class="calibre2">
kalır.” </p><p class="calibre2">
Zavallı Kaymakam habercilere bayıldığından değil, köprü alehinde çok şey söylenmiş olduğu   için,   özellikle   kızdırmak   istemiyordu   medyayı.   Çaresizlikle   etrafına   bakındı.   Validen yardım istese miydi acaba? Vali kayanın ucuna kuş gibi tünemiş kıpırdamadan duruyordu hâlâ. Nazara inanmazdı ama, şu iki büklüm olmuş haliyle, sanki kötü nazarlara karşı hedef küçültmek ister gibi bir hali vardı. Gözlerini, feribotun içinde yükselen otuz tonluk demir iskeleye dikmişti. Ne düşünüyordu acaba? O da kaymakam gibi, botun bu ağırlığı taşıyabileceğinden   mi   kuşkuluydu,   yoksa   iskelenin   ayaklarının   feribotun   zeminini   delebileceğinden   mi korkuyordu? Oysa, demir ayaklar zemini delmesin diye, Osman Usta günlerce uğraşmış, tabanı yeniden teçhiz etmişti. Kademeli ve dört adet hidrolikli iskele, dört kuleli kale gibi duruyordu   feribotun   içinde.   Vali   gözünü   kırpmadan   bakıyordu   iskeleye.   Belki   de   dua   ediyordu içinden. Kaymakam ondan yardım istemeden önce, medyayla kendi başa çıkmayı denedi. </p><p class="calibre2">
“Sevgili   arkadaşlar...   lütfen...   daha   resim   ve   film   çekmek   için   çok   erken.   Boşuna   harcamayın filmlerinizi... beyler şurayı boşaltır mısınız... asıl olay köprü karşıya ulaştığında... o anı beklesenize... hop... Hooop... yahu itmesene kardeşim. .. Çekmesene kardeşim... İstemiyor adam işte... ne bileyim ben, sinirli. Günlerdir uyku uyumuyor bu takım... Hepimiz asabiyiz, evet, n'olmuş?” </p><p class="calibre2">
Allah belanızı versin, dedi içinden. Yeni bir olguydu bu haberciler hayatlarında. Onlarla başa çıkmak kolay değildi, çünkü her an bir çamur atabilirlerdi, kızdıklarında. Pis herifler. Pis herifler.  Feribotun içindeki mühendis olacak sakallı herife de kızıyordu fena halde. Üç yıl içinde suratını sadece birkaç kere göstermiş ve bütün cefayı buradakilere çektirmiş olduğu halde, kurumundan geçilmiyordu. Neymiş? Projenin sahibi oymuş! Hüdai'ye hak vereceği geliyordu... Sersem, kolaysa gel sen uğraş gazeteci takımıyla. </p><p class="calibre2">
Osman Usta birkaç işçiyle birlikte feribotu kalın halatlarla her iki yandan beton ayaklara bağlamak için uğraşıyordu şimdi. Valinin her bir ayrıntıyı dikkatle tarayan gözleri, küçük bota doluşmuş işçilerin arasında Bayram'ı seçince, içine bir sıcaklık yayıldı. Eski bir dosta rastlamış </p><p class="calibre2">
gibi sevindi. Bayram, feribotu ayaklara bağlamış, geri geliyordu. Karısını bu suyun başında kaybetmiş   adamın,   başka   canlar   da   gitmesin   diye   işini   sıkı   tutacağını   biliyordu   Vali.   En azından halatların sağlam bağlandığından yana huzurluydu içi. Cebinden telefonunu çıkardı, Erzincan'da haber bekleyen yardımcılarını aradı. </p><p class="calibre2">
“İşler tıkır tıkır yürüyor çocuklar,” dedi, “iskele feribota hadisesiz binmiş. Feribot rahat taş</p><p class="calibre2">
ıdı bu ağırlığı. Kallavi bir iskele, onu görünce endişem geçti, içime bir güven geldi. İskele ayaklarının zemini delmesinden korkuyorduk ya, boşuna korkmuşuz... ama henüz köprünün ağırlığı binmedi üstüne. Şu anda feribotu  halatlarla  ayaklara  bağladılar...  biliyor musunuz bizim Bayram da burada... Bayram, Bayram, şu Öksüz'ün babası... şimdi de köprüyü yüklemek üzereler iskeleye... evet çok kalabalık, televizyoncular, gazeteciler, ohoo, ana-baba günü burası... durun durun, köprüyü yüklüyorlar şu anda ama hafiften bir rüzgâr çıktı... Yok, çok hafif bir rüzgâr. Şimdi ben kapıyorum, çünkü... çünkü... vadide rüzgâr var yahu... rüzgâr şiddetleniyor. Ben kapıyorum, bizim evi arayıver de evdekilere durumu bildir. Her şey yolundaymış, deyiver...   rüzgâr   şiddetleniyor...   Allah   kahretsin,   köprüyü   de   alıp   götürecek   rüzgâr   yahu... </p><p class="calibre2">
aman... aman... Allah!” </p><p class="calibre2">
Vali   ayağa   fırladı.   Feribotun   içinde   koşuşan   işçileri   Osman   Ustayı   ve   Mühendisi   görebiliyordu. Telaş içindeydiler. Rüzgâr feribotu yan çevirip bir anda köprünün ayağına yasladı. </p><p class="calibre2">
Sahili dolduranlar çığlık çığlığa bağrıştı. İşçiler koşuştu, halatları germeye başladılar. Vali cebinde çalan telefonu açtı. </p><p class="calibre2">
“Ne? Ha, sen misin? Yok yok, bir şey olmadı. Az daha olacaktı ama kurtardık. Rüzgâr feribotu ayağa doğru savurdu, şu anda ipleri geriyorlar, halatları yani... sabitleniyor. YAŞASIN </p><p class="calibre2">
SABİTLENDİ! Şimdi, işte tam şimdi, köprüyü oturtmak üzereler iskeleye. Kapıyorum. Ararım yine. Dua edin, dua.” </p><p class="calibre2">
Vali atlaya sıçraya indi kayalardan aşağı. Mühendisin yüzünden düşen bin parçaydı. </p><p class="calibre2">
“Çekmeyin dedim size ulan,” diye bağırıyordu bas bas. Kaymakam, Valinin geldiğini gör</p><p class="calibre2">
ünce hemen seğirtti yanına. </p><p class="calibre2">
“Allah yolladı sizi. Şu Mühendise laf anlatamıyorum. Gazetecilerle aramızı bozacak. Kimse <b class="calibre3">95</b></p><p class="calibre2">
</p><p class="calibre2">
film, fotoğraf çeksin istemiyor. Küfür edip duruyor. Bunları kızdırmanın hiç sırası değil şimdi. </p><p class="calibre2">
” “Ben konuşurum onunla.” </p><p class="calibre2">
Vali feribota doğru yürüdü, içerde bir kargaşa vardı, kıpkırmızıydı Osman Ustanın yüzü. </p><p class="calibre2">
Mühendis onu görünce, feribottan sahile atladı, yanına geldi, “Bu kameralı adamları uzaklaşt</p><p class="calibre2">
ırın buradan, hidroliklerden biri bozuldu,” dedi Valiye. </p><p class="calibre2">
“Aman Allahım! Ne olacak şimdi?” </p><p class="calibre2">
“Hidrolik tamir edilecek.” </p><p class="calibre2">
“Ne kadar sürer.” </p><p class="calibre2">
“Hiçbir fikrim yok. Uğraşıyoruz işte.” </p><p class="calibre2">
“Yapabileceğim bir şey var mı? Şehirden istediğiniz herhangi bir şey?” </p><p class="calibre2">
“Şu   anda   Osman   Usta   bakıyor.   Birazdan   gerekenleri   söylerim   size.   Cebinizi   açık   tutun lütfen,” dedi Mühendis, yüzü allak bullaktı, “ve Allah rızası için şu adamları uzaklaştırın baş</p><p class="calibre2">
ımdan.” </p><p class="calibre2">
Vali, Başkanın kaleminden Ahmet'e işaret etti eliyle, yaklaşması için. Koşarak geldi Ahmet. </p><p class="calibre2">
“Bu işi en iyi sen becerirsin Ahmet,” dedi Vali, “bir arıza olmuş hidrolikte, bizim Mühendis çok sinirli. Medyayı nasıl uzaklaştırırız sahilden?” </p><p class="calibre2">
“ikramı bir saat öne alalım efendim. Saat zaten on bire geliyor. Ayran ve lahmacun getirtmiştik, onları dağıtırız. </p><p class="calibre2">
“Onları hemen dağıt ve feribottan iyice uzak bir yere kur sofranı,” dedi Vali. “Hazır olunca beni de çağır, bir konuşma filan yapalım, dikkatlerini başka yere çekelim. Aman, arıza olduğunu çaktırmayalım kimselere.” </p><p class="calibre2">
Öğleden Sonra “Yahu, olamaz böyle bir şey. Dört saattir arıza giderilecek diye bekliyoruz burada... Her ne olduysa bilmiyorum, hidroliği söktüler yeni baştan yapıyorlar... Yok, yok düzelecekmiş... olduk tabii, rezile yakın bir şey olduk... Anladılar elbette... Basından ne kadar saklanabilir böyle bir durum, yirmi dakika, bilemedin yarım saat. Allahtan hidroliklerden biz sorumlu değiliz, Valilik olarak... Yok, yok, çoktan gittiler. Medya güneşin altında dört saat bekleyecek değil ya, yavaş yavaş dağıldı. Neyse, Mühendis de rahat etti. Şimdi sabaha göre çok daha az insan kaldı sahillerde. Tamirat sürüyor. Osman Usta az kaldı dediydi, demin. Bekliyoruz işte. O tarafta işler nasıl gitti sabah? Komisyondan şu konut işine cevap geldi mi?... iyi, iyi... gelince bakarım.” </p><p class="calibre2">
Vali kapattı cebini. Miğferini çıkartmıştı. Şantiye binasındaydı şimdi, çay içiyordu. Öğlen saatlerinde yüreklerini ağızlarına getiren rüzgâr hafiflemişti. Sabah gerginliği, uzun bekleyişin ardından, yerini tam bir gevşekliğe bırakmıştı. Hemen hemen herkes, ne olacaksa olsun havasına   girmişti.   Vali   bu   işin   yarına   sarkacağına   kani   olduğu   için,   artık   sormuyordu   bile tamiratın bitip bitmediğini. Saat dörde doğru Hakan girdi içeri, heyecanlıydı. </p><p class="calibre2">
“Efendim, hidrolikteki arıza giderildi,” dedi, “şimdi dozer itmeye başlıyor köprüyü. Görmek isterseniz buyurun.” </p><p class="calibre2">
Vali ve yanındakiler kalktılar, dışarı çıkıp sahile indiler. Kuşbakışı görüntüyü tercih ettiği için, Vali yine sabahki kayalıklara tırmandı. </p><p class="calibre2">
Dozer, arkadan gelip köprünün ucuna dayanınca, Vali oturduğu kayada ayağa kalktı. Şimdi, dozer arkadan itip de köprüyü iskeleye bindirince, yani feribot yükünü tam alınca... ya kald</p><p class="calibre2">
ırmazsa ağırlığı? Vali bir yay gibi gerildiğini hissediyordu... ya batarsa... ya çok ağır gelirse... </p><p class="calibre2">
Dozer itmeye başladı köprüyü... az daha itti... az daha itti... “Allahım,” dedi Vali, “Allahım bizi mahcup etme...” Hafifçe sallandı feribot.. . “Hayır, hayır...” Biraz daha itti dozer... “Ah tamam! </p><p class="calibre2">
Tamam!” Köprünün boşlukta duran ucu, oturdu iskeleye. “Olamaz böyle bir şey!” diye bağırdı Vali. Tüm ağırlığıyla oturdu köprü. Mühendis aşağıdan el sallıyordu Valiye. Vali parmağıyla zafer işareti yaparken, cebinde çalan telefonunu açtı. </p><p class="calibre2">
“Birinci fasıl başarıyla tamamlandı,” diyordu Kaymakamın sevinçli sesi. Orada, feribotun yanında, el sallıyordu o da Mühendisle beraber. </p><p class="calibre2">
“Evet,” dedi Vali, “birinci fasıl... dört saat sonra bitti. Buna da şükür.” </p><p class="calibre2">
İndi   kayalardan,   feribotun   yanına   geldi.   Mühendis   feribota   atlarken,   “Yol   almaya başlıyoruz,” diye seslendi. “Nerede bu gazeteciler? Hangi cehenneme kayboldular? Resim çekeceklerse şimdi çeksinler işte. Köprü yola çıkıyor.” </p><p class="calibre2">
Vali telefonunu çıkarıp Erzincan'ı aradı yine. “Birinci merhale bitti. Sağ salim oturdu köprü feribota.   Şimdi   ikinci   fasıl   başlıyor,”   dedi   yardımcısına.   “Bakalım   bu   kez   başımıza   neler <b class="calibre3">96</b></p><p class="calibre2">
</p><p class="calibre2">
gelecek?” </p><p class="calibre2">
Feribot ağır ağır kaymaya başladı suyun üzerinde. Otuz santim, elli santim, bir metre, bir buçuk metre gitti, gitti, gitti... iki metre gitti... durdu. </p><p class="calibre2">
“Ne oldu?” diye seslendi Vali. </p><p class="calibre2">
“Arıza var. Bu sefer diğer hidrolik arızalandı,” diye seslendi Mühendis. At kuyruğunu ensesinde tutan lastik düşmüş, omuzlarına yayılmıştı saçları. Uzaktan bakıldığında, asabi ve çirkin bir cadıyı andırıyordu. Vali, tamirat ne kadar sürer diye sormaya cesaret edemedi. Yavaş yavaş </p><p class="calibre2">
şantiye binasına yürüdü. Canı ne evini ne ofisini aramak istiyordu. Sabahki uzun bekleyiş, tüm gücünü ve iyi niyetini emmiş, bitirmiş gibiydi, ikinci bir dört saatlik beklemeyi hiç kimse göze alamıyordu aslında. Ama şeytan azapta gerekti, bu iş ne pahasına olursa olsun bitirilecekti. </p><p class="calibre2">
Pencereden   feribotun   içindeki   kaynaşmayı   görebiliyordu   Vali.   Bayram,   sürekli   bir   şeyler getirip götürüyordu Osman Ustaya. Mühendisin saçları, yeniden esmeye başlayan rüzgârdan dolayı taraz taraz olmuş, saçı sakalına karışmıştı. Artık ne kadına benziyordu ne erkeğe. Telaşla çalışan bir makineyi andırıyordu sadece. Valiye bir ara feribot suyun üzerinde kayıyor gibi geldi, Kaymakamı yanına çağırdı, </p><p class="calibre2">
“Yahu baksana, işlemeye mi başladı yoksa tekne?” </p><p class="calibre2">
“Ah, evet! Evet! EVEET! Yeniden yüzdürüyorlar.” </p><p class="calibre2">
Saatine baktı Vali. Bir saat bile olmamıştı hidrolik bozulalı. Sevindi. Şantiye binasındakiler koşuşturarak sahile indiler. Feribot sabahki ahengiyle ağır ağır süzülüyordu yine. </p><p class="calibre2">
“Haydi yavrum... haydi kuğu kuşum benim. Yüz canım, yüz... süzül suda böyle ağır ağır.” </p><p class="calibre2">
Feribot dört metre daha ilerledi suda. Durdu. </p><p class="calibre2">
“Eyvah! Yine ne oldu?” diye seslendi Vali. </p><p class="calibre2">
“Bu kez bir şey olmadı, ama baksanıza hava kararıyor. Halatlarını henüz biraz ışık varken sağlama alalım... gerisi yarına kalır artık,” diye seslendi Mühendis. Havanın kararmakta olduğunun farkına bile varmamıştı Vali. Dağlara doğru baktı. Gerçekten de güneş yamaçların arkasında kaybolmuş, sadece kızıllığı kalmıştı suya da yansıyan. Fırat'ın üstünde, ilk defa ortaya dikme koymadan aşılacak olan altmış metrelik mesafenin, ite kaka ancak altı metresini gidebilmişlerdi ilk gün. Ve ilk gün akşama kavuşmak üzereydi. </p><p class="calibre2">
Gece Vali, Kemaliye'deki otel yatağında, bir sağa bir sola dönüp duruyor, bir türlü uyuyamıyordu. Yatmadan evvel, Kaymakam ve tüm ekip konuşmuşlardı aralarında; her ne kadar ikide   bir   arıza   çıksa   da,   sistem   oturmuş   görünüyordu.   Feribot   tüm   yükü   batmadan, sarsılmadan kaldırabilmişti. îş, artık köprüyü, yolda çıkan aksilikleri hallede hallede, karşı kıy</p><p class="calibre2">
ıya nakletmeye kalmıştı. Onu da nasıl olsa başarırlardı. Kısacası umutlu ve iyimserdiler yatmadan önce. Ama herkes odasına çekilip de, karanlıkta düşünceleriyle baş başa kaldığında, Valiye yine afakanlar basmaya başlamıştı. Suyun orta yerinde kabak gibi bırakmışlardı köprüyü. </p><p class="calibre2">
Ya gece şiddetli bir rüzgâr çıkarsa ne olacaktı? Ya halatlar koparsa? Köprü iskelenin üzerinden kayar, suya düşerse? Kalkmıştı yatağından, Fırat'a tepeden bakan balkona çıkmıştı. İnanılmaz güzellikte bir manzara uzanıyordu gözlerinin önünde. Ayın pırıltıları, Fırat'ın üzerinde yakamozlarla desenler çiziyordu. Dağların rengi karanlıkta belli değildi ama, koyu mor gölgeleriyle kat kat uzanırlarken, bir masal ülkesinin şatolarını andırıyorlardı. Ve hava öylesine berraktı ki, çıtırdadığı duyuluyordu âdeta. Vali, köprüyü montaj süresince bir hafta için özel olarak sigorta ettirdiklerini hatırladı ve derin bir nefes aldı. Bir milyar lira da bu bir haftalık sigortaya ödemişlerdi. Biraz rahatladı içi. Odaya girip yatağın üzerine uzandı. Bu kez de aklına terör olasılığı geldi. Allahın cezası PKK, sırf montaj ekibi yerine ulaşamasın diye feribotlarını yakmamış   mıydı?   Fırladı   yatağından,   odanın   ortasında   ne   yapacağını   bilemeden   öylece   durdu. </p><p class="calibre2">
Şimdi giyinse, arabaya atlasa, şantiyeye gitse ve göz hapsine alsaydı köprüyü, bir işe yarar mıydı   acaba?   Kaymakamı   uyandırmayı   düşündü.   Sonra   acıdı   zavallıya,   vazgeçti.   O   da aylardan, hatta yıllardan beri, bu köprünün peşinde koşuşmaktan perişan olmuştu. Yatağına geri döndü. Pikenin üzerine uzandı yine. Gözlerini kapayıp uyumaya çalıştı. Gözlerini kapadığı anda, çat diye bir halat kopuyor ve feribot, üstünde iskelesi ve köprüsüyle, başıboş bir yelkenli gibi yalpalamaya başlıyordu nehirde. Ya da hain, sessiz ve sinsi eşkıya, karanlığın içinden süz</p><p class="calibre2">
ülüp bir meşaleyle tutuşturuveriyordu feribotu, Vali alevlerin arasında köprünün suya devrilişini seyrediyordu ağır çekimle. Karabasanlarıyla baş edemeyince, kalkıp giyindi. Balkona bir iskemle   attı,   pikeyi   sırtına   aldı   şal   gibi   ve   ayaklarını   balkon   demirlerine   dayayarak   uzun oturdu iskemlede. Bir süre sonra, nehir kızıla çaldı. Yeni günün şafağı, Fırat'ın suyunda söküy</p><p class="calibre2">
<b class="calibre3">97</b></p><p class="calibre2">
</p><p class="calibre2">
ordu bu sabah. İkinci Gün Araba Başpınar'a   yaklaşırken, gözlerini yumdu Vali. Biraz daha gittiler. </p><p class="calibre2">
“Açın gözlerinizi efendim. Feribot, üstünde köprümüzle, aynen dün bıraktığımız gibi duruyor,” dedi Kaymakam. </p><p class="calibre2">
Gerçekten de, iskele üstü köprüsüyle, hiçbir tarife sığmayan bir görüntü oluşturan feribot, suya bırakılmış bir azman oyuncak gibi salınıyordu nehrin ortasında. Ve sanki birazdan, boyu vaktinden evvel uzamış ergenlik öncesi bir oğlan çocuğu gelecek ve uzaktan kumandasıyla bu garip oyuncağı suyun üzerinde bir aşağı bir yukarı yüzdürüverecekti. Güneşin artık iyice sertleşen ışınları köprünün çeliğinde göz kamaştıran yansımalarla oynaşmaya başlamıştı. </p><p class="calibre2">
İkinci günün birincisinden tek farkı, bir gün öncesinin kalabalığında esaslı bir azalma olmasıydı. Ama yerel televizyoncular ve gazeteciler yine tam kadro oradaydılar, öğlene doğru seyirciler çoğalmaya başladı. Habercilerin, rica üzerine feribotu kayıklara doluşarak değil de sahilden izlemeleri, sürekli yinelenen arızaları gidermek için çırpınan teknik ekipte bir rahatlamaya neden oldu. Bir gün öncesine göre, çok daha sakindi herkes. Hatta öğlene doğru, Vali mayosunu giyerek su kayağı yapmaya başladı, heyecanını yenmek için. </p><p class="calibre2">
“Yanımızdan sakın hızlı geçmeyin,” diye sürekli uyarıyordu Valiyi Mühendis. Kimse fotoğrafını   veya   filmini  çekmeye   kalkışmadığı   için,   rahat  ve   neşeliydi.   Hidrolikler  arızalandıkça, Osman Usta ve Hakan'la birlikte zemindeki kapakların altında kayboluyorlar, bir yirmi dakika veya   yarım   saat   sonra   ortaya   çıktıklarında,   beş-on   metre   daha   yüzdürüyorlardı   feribotu. </p><p class="calibre2">
Sonra, sil baştan, aynı işlem  tekrarlanıyordu. Artık durum anlaşılmıştı. Sürekli arıza çıkacak, giderildiğinde   biraz   daha   yaklaşmış   olacaktı   köprü,   menziline.   Ekip   ne   gocunuyor   ne   de şikâyet ediyordu bu durumdan. Vuslat, beklendiğinden daha geçe kalacaktı, işte o kadar! </p><p class="calibre2">
“Zaten, efendim, acele işe şeytan karışır, diye boşuna dememişler. Biz yavaş yavaş da olsa emin adımlarla hedefe yürüyoruz. Önemli olan budur,” demişti Osman Usta; Anadolu insan</p><p class="calibre2">
ının tevekkülünün ve sabrının aynası gibi. Vali su kayaklarıyla kim bilir kaçıncı turunu atıyordu, feribotun içindeki telaşı fark ettiğinde. Eliyle, motoru kullanan Kaymakamın şoförüne işaret etti, durması için. Motor durunca, yavaş yavaş suya gömüldü, ayağındaki kayakları çıkarıp yüzmeye başladı feribota doğru. İyice yaklaştığında, güvertede koşuşturanlara seslendi. </p><p class="calibre2">
“Ne oluyor Allah aşkına? Yine bir aksilik mi var?” </p><p class="calibre2">
“Aksiliğin daniskası,” diye geri seslendi Hakan. “Su seviyesi düştü.” </p><p class="calibre2">
“Eee, ne olacak şimdi?” Vali iskelenin üstündeki köprünün yokuş aşağı iner gibi kaykılmış </p><p class="calibre2">
durduğunu gördü ve bir demir pençe midesini sıkıyormuş gibi bir hisse kapıldı. </p><p class="calibre2">
“Takoz lazım. Teknede takoz yapacak tahta veya demir var mı, diye bakıyoruz. “</p><p class="calibre2">
“Ya yoksa?” </p><p class="calibre2">
“O zaman size rica edeceğiz, sürat motoruyla hemen karşıya ulaşın ve en yakın köyde, bir marangoza takoz kestirtin,” dedi Hakan. </p><p class="calibre2">
“Tamam, bekliyorum,” diye seslendi Vali. Tembel kulaçlarla yüzmeye başladı feribotun etrafında. Bir bu eksikti, diye düşünüyor ve hafifçe üşüyordu uzun süre suda kaldığı için. Midesini sıkan demir pençeden de kurtulamıyordu. Motorunun sürücüsü, suda bıraktığı kayakları toplamış, yaklaşıyordu yavaş yavaş. Sürücünün uzattığı koluna tutunup motora çekti kendini. </p><p class="calibre2">
Usul usul feribota yaklaştılar. </p><p class="calibre2">
“Maalesef teknedeki alet edevatla beceremeyeceğiz bu işi,” diye seslendi Mühendis, ölçü aldırıyorum, bize altı adet söyleyeceğim ölçüde takoz gerekecek. En kısa zamanda.” </p><p class="calibre2">
“Herhalde Başpınar'da bir marangozhane bulunur,” dedi Vali, “hemen haber verelim birini yollasınlar.” Vali sağına soluna bakınarak bir şey arıyordu motorun içinde. “Allah kahretsin!” </p><p class="calibre2">
diye söylendi. “Cep telefonumu şantiyede bırakmışım. Allah kahretsin.” </p><p class="calibre2">
“Hemen gidiyoruz,” dedi şoför. Motoru çalıştırdı, gazlarken telaşla atıldı Vali, </p><p class="calibre2">
“Aman dur, yavaş ol, dalgamızla sallamayalım köprüyü...” </p><p class="calibre2">
Yavaş yavaş uzaklaştılar feribottan, sahile yanaştılar. Şoför tekneyi rıhtıma bağlarken, Vali karaya   atladı,   Kaymakamı   aradı.   Kaymakam   olanları   öğrenince,   “Telaşlanmayın   efendim,” </p><p class="calibre2">
dedi,   “Başpınar'da   bir   marangoz   var   bildiğim   kadarıyla.   Hemen   gider   bulurum   onu.   Adı neydi... belki de buradadır, şu ilerdeki kalabalığın arasında. Hemen bakacağım şimdi, yüzünü tanıyorum nasıl olsa.” </p><p class="calibre2">
Uzaklaşıp,   köprüyü   izlemeye   gelmiş   halkın   arasına   daldı.   Az   sonra,   üzgün   bir   ifadeyle döndü, “Yok, bulamadım,” dedi, “ben arabaya atlayıp gideyim en iyisi.” </p><p class="calibre2">
“Başpınar'da  Hüdai'yi   bul,  o  bilir   marangozun   adını   da  yerini   de,”   dedi   Vali.   Kemaliye <b class="calibre3">98</b></p><p class="calibre2">
</p><p class="calibre2">
meydanındaki tatsız olaydan sonra, Vali ve Hüdai bir-iki kere karşılaşmışlar ama meseleyi uzatmamışlardı her ikisi de. “Sen beni yanlış anladın, sayın Valim,” </p><p class="calibre2">
demişti Hüdai. </p><p class="calibre2">
“öyle olsun!” diye yanıtlamıştı Vali. Mühim olan, Kemaliyelilerin işin aslını anlamış olmalarıydı, Vali için. </p><p class="calibre2">
Kaymakam, Valinin söylediği takoz ölçülerini bir kâğıda yazdı, arabasına binip Başpınar'a doğru yola çıktı. Vali üstünde mayosuyla şantiye binasına yürüdü. Cep telefonunu masanın üstünde buldu, hemen Mühendisi aradı. </p><p class="calibre2">
“Kaymakam kasabaya gitti takozları hazırlatmaya,” diye bilgi verdi, “sen de fazla heyecanlanıp üzülme, ne yapalım bekleyeceğiz biraz.” Duvardaki çivilere asılı giysilerini aldı, tuvalete geçti giyinmek için. insanüstü bir gayret sarf ediyordu sakin gözükmeye. Kısa bir süre sonra, Kaymakamın arabası gözüktü. Arkasında bir toz bulutuyla, hızla yaklaşıyordu. </p><p class="calibre2">
“Bu hayra alamet değil,” dedi Vali, etrafındakilere. “Çok çabuk geri geliyor. Bir aksilik olmalı.” Cep telefonunu kapıp merdivenlerden aşağı koştu. Kaymakam da arabasından çıkıyordu o sırada. </p><p class="calibre2">
“Efendim, aksiliğe bakın, marangozun yerini buldum ama, adam bu sabaha karşı kızını taksiyle hastaneye götürmüş, doğuma.” </p><p class="calibre2">
“Eeee?” </p><p class="calibre2">
“Dükkânı   açtırdım   fakat   takozları   yaptıracak   kimseyi   bulamadım.   Sizin   motora   atlayıp Kemaliye'ye kadar gidelim hemen.” </p><p class="calibre2">
“Hüdai... o anlardı bu işlerden.” </p><p class="calibre2">
“O da dün buradaydı biliyorsunuz ama bugün bir işi çıkmış, Erzincan'a inmiş.” </p><p class="calibre2">
“Aksiliğe bak!” dedi Vali. “Bari Mühendise haber vereyim de gecikirsek telaşlanmasın.” </p><p class="calibre2">
Cep telefonundan Mühendisi aradı, “Başpınar'da yaptıramadık bu işi. Marangoz yerinde yok. Kemaliye'ye gidiyoruz. Biraz gecikecek iş... Eee ne yapalım, başka çare yok.” Mühendisin söylediklerini dinledi bir süre. </p><p class="calibre2">
“Hayır, marangozhane var da marangoz yok.” Vali eliyle Kaymakama, Mühendis için, boşuna   konuşuyor   gibisinden   bir   işaret   yaptı.   Birden   yüzünün   ifadesi   değişti,   “Ne?...   Kim?... </p><p class="calibre2">
Orada, marangoz mu var? Aaa, ne diyorsun! Olur mu acaba?” Kaymakama döndü, “Feribotta bir işçi varmış, marangozluktan anlayan. Atölyeyi açtırabilir miyiz, takozları hazırlatmak için, borcumuz neyse, yarın öderiz sahibine.” </p><p class="calibre2">
“Bu   köprü   herkesten   çok   Başpınarlıların   köprüsü,   sayın   Valim,   niye   olmasın!   Marangozhane zaten evin altındadır... Marangozun kaynanası beni atölyeye soktu da,   ben ne yapacağımı bilemedim,” dedi Kaymakam. </p><p class="calibre2">
“Motoru gönderiyorum. O işçiyi hemen yollayın,” diye konuştu Vali, telefona. </p><p class="calibre2">
Şoför   motora   atlarken,   Vali   ve   Kaymakam   şantiyeye   döndüler.   Her   ikisinin   de   şakaklarından ter süzülüyordu. </p><p class="calibre2">
“Biliyor musun, şu köprüyü Mühendis bir kalp krizi daha geçirmeden yerleştirelim diye dua ediyorum,” dedi Vali. “Çıkan aksiliklere, zaman kaybına filan çok üzülüyor. Onun durumunda biri için bu kadar heyecan iyi değil.” </p><p class="calibre2">
“Sinirlenmekte haklı,” dedi Kaymakam, “dünden beri başımıza gelmedik kalmadı.” </p><p class="calibre2">
Motor   son   sürat   geri   dönüyordu.   Pencerenin   önünde   telaşlı   telaşlı   dolaşıp   duran   Vali, </p><p class="calibre2">
“Gelsene buraya kuzum,” dedi Kaymakama, “şu motordaki, bizim Bayram değil mi Allah aşk</p><p class="calibre2">
ına?” </p><p class="calibre2">
“Aaaa, evet o!” </p><p class="calibre2">
“Mühendisin marangoz dediği o muymuş?” </p><p class="calibre2">
“Eyvah!” dedi Kaymakam. “O marangozluktan ne anlar? Bize yine Kemaliye yolu göründü, desenize.” </p><p class="calibre2">
Vali ve Kaymakam koşa koşa indiler merdivenlerden, rıhtıma doğru koştular. Şoför motoru bağlarken sapsarı suratıyla Bayram karaya atladı. Sendeledi. </p><p class="calibre2">
“Nesi var bunun?” diye sordu Kaymakam. </p><p class="calibre2">
“Motor tuttu,” dedi şoför. “Feribotta devamlı sallandığı için, midesi bulanıyormuş zaten.” </p><p class="calibre2">
“Bayram,” dedi Vali, “oğlum sen marangoz musun?” </p><p class="calibre2">
“Değilem.” </p><p class="calibre2">
“Niye yalan söyledin?” </p><p class="calibre2">
“Yalan söylemedik. Anlardı tahta işinden.” </p><p class="calibre2">
<b class="calibre3">99</b></p><p class="calibre2">
</p><p class="calibre2">
“Baban mı marangozdu?” </p><p class="calibre2">
“Yoh.” </p><p class="calibre2">
“Eeee?” </p><p class="calibre2">
“Anların beg. Tahta kesmesünü, yontmasinü bilirih.” </p><p class="calibre2">
“Bak Bayram, bu yalanı feribottan inmek için söyledinse, şimdi itiraf et. Hiç kızmayacağım. </p><p class="calibre2">
Suratın yemyeşil olmuş, belli ki hastasın, oğlum. Ama sakın bize vakit kaybettirme, bu işten anlamıyorsan söyle, bir an önce Kemaliye'ye varalım.” </p><p class="calibre2">
“Tahta işini bilirih beg.” </p><p class="calibre2">
“Nerede öğrendin?” </p><p class="calibre2">
Kısa bir sessizlik oldu, gözleri yerdeydi Bayram'ın. Kulaklarının biber sürülmüş gibi yandığ</p><p class="calibre2">
ını hissediyordu. Duyulur duyulmaz bir sesle, “Mapusta,” dedi, “subyen  goğişinde yatargene marangozhanede çalışırdım.” </p><p class="calibre2">
“Yaa!” Şaşırmıştı Vali. “Suçun neydi? Niye düştün mapusa?” </p><p class="calibre2">
Dudakları titriyordu Bayram'ın. Neyi nasıl anlatacaktı. Kendi bile bilemiyordu çocuk yaşta başına gelenlerin esas nedenini, işlemediğim suç yüzünden, paraya tamah edip mi düştüm deseydi, yoksa dayı dayağından kurtulmak için mi düştüm deseydi? Kim inanırdı ki ona? </p><p class="calibre2">
“Adam vurdum,” dedi güçlükle. Vali'nin, 'Seni gidi katil herif, çek git gözüm görmesin seni,' </p><p class="calibre2">
demesini bekliyordu, başı eğik. </p><p class="calibre2">
“Geçmiş olsun oğlum,” dedi Vali, “yaşın küçükmüş belli, kim bilir kimin suçunu üstlendin. </p><p class="calibre2">
Haydi bin arabaya Başpınar'a git de marangozhanede şu takozları çabucak hallet.” </p><p class="calibre2">
Bir yarım saat sonra, takozlarla birlikte geri döndü Bayram. Motora binip feribota doğru yol alırken, sevinçle ellerini kollarını sallıyorlardı Hakan ve Osman Usta feribotun içinde. </p><p class="calibre2">
“Bu işi bu kadar çabuk halledebileceğimizi hiç sanmıyordum. Allah yolladı bu Bayram'ı bize,” dedi Kaymakam, uzaklaşan motorun arkasından. </p><p class="calibre2">
  İkinci   güne   aksilikle   başlanmasına   rağmen,   takozların   yaptırılıp   yerlerine   yerleştirilmesinin dışında başka sıkıntı yaşanmadı. Akşam olduğunda, karşı kıyıya ulaşmaya on-on beş </p><p class="calibre2">
metre gibi bir mesafe kalmıştı. Şantiyeden Erzincan'ı aradı Vali, özel kalemine sıkı sıkı tembihte bulundu. </p><p class="calibre2">
“Yarın bu iş kesinlikle bitiyor inşallah. Çok büyük ve beklenmedik bir aksilik çıkmazsa, köprü ayağına oturacaktır. Bütün basına haber verin. Saat on ikiden sonra, gazetecileri, yerel televizyonları, herkesi görmek istiyorum Başpınar'da. Tören için program zaten hazırdı. îşler yolunda giderse, A programını, bir aksilik olursa B programını uygulayacağız. Hazır olun ve benden haber bekleyin,” dedi. </p><p class="calibre2">
Sahilden uzaklaşmadan önce, Vali, Kaymakam ve Mühendis yan yana durarak, feribotun üstünde yükselen köprüye baktılar, değişik duygular içinde. Her birinin gönlünde köprüye ait bir başka arslan yatıyordu. Yarın, bu çelik yığınını karşı yakadaki beton ayağa oturtabilirlerse, Kaymakam meslek yaşamında, halkına önemli bir hizmet sunabilmiş bir bürokratın gururunu duyumsayacaktı yüreğinde. Mühendis, Fıratın üzerinde bir köprü yapmanın, bir ilki denemenin, modern teknolojiyi zorlamanın onurunu taşıyacaktı yaşam boyu. Ayrıca, kapkaranlık bir tünele   girdiğini   sandığı   günlerde,   tünelin   ucunda  beliriveren   bir  ışık   olmuştu   köprü,   ona. </p><p class="calibre2">
Yarın... </p><p class="calibre2">
yarın pırıl pırıl ışıldayacaktı bu ışık, bin mumluk ampuller gibi. Vali, yüreğinde yöre insan</p><p class="calibre2">
ının çeyrek asırlık hasretini taşıyordu, köprüyü beklerken. Sanki köprü çelikten yapılmış bir nesne değil de canlı bir varlıktı... Umut, sevgi, iyimserlik dolu bir varlık. Onu seviyordu Vali. </p><p class="calibre2">
Onun için çalışmış çabalamış, gecelerini gündüzlerini harcamıştı. 'Umut Köprüsü' adını takm</p><p class="calibre2">
ıştı ona. Köprü ise, yılların hasretiyle tutuşan bir âşık gibi, sevdiğinin kollarına atılmaya hazır, tutkulu   bir   bekleyiş   içindeydi.   Bıraksalar,   halatlarından   koparak,   iskelenin   demirlerinden kayan  bir yıldız   gibi  akarak,  karşı   kıyıya  ulaşacaktı.   Son  Gün  Köprü  karşı  yakadaki   narin ayağın üzerine oturduğu anda, çılgınca bir alkışla birlikte, bir uğultu yayıldı vadiye. İnsanların neşeli haykırışları davulların üzerinde bir anda patlayan tokmakların coşkusu, zurnanın beklenen haberi müjdeleyen tiz sesi, çıplak dağlarda yankılana yankılana Fırat boyunca, kilometrelerce koştu, koştu taa Kemaliye'ye ulaştı. Bir grup insan, kazalardan ve Erzincan'dan getirilen folklor ekiplerinin arasına karışmış halay çekerken, bir kısmı da namaza durmuş, Tanrıya, bugünü onlara gösterdiği için dua ediyordu. </p><p class="calibre2">
Bir gece öncesinden herkes haberdar edilmişti köprünün öğlen saatlerinde karşı yakaya kavuşacağından. Yine ilk günde olduğu gibi erkenden, kadınlı erkekli, çoluklu çocuklu akın <b class="calibre3">100</b></p><p class="calibre2">
</p><p class="calibre2">
akın gelmişlerdi köylüler. Rengârenk, çeşit çeşit insan çıplak dağların eteğinde dalgalanıyordu. Kimi ağlıyordu sevincinden kimi horan tepiyor, türkü çağırıyor, kimi naralar atıyordu. </p><p class="calibre2">
Bugün iki de koç vardı kurban edilmek için, biri Köprünün Başpınar ayağında, diğeri karşı yakada.  Yıllardır   çekilen  eziyetler   ve  son   üç  güne   yayılan   arızalanmalar,  engeller,  kademe farkları, takozlar, krikolar, hidroliklerin oyunbozanlıkları... Hepsi unutulmuştu, hepsi geride kalmıştı. Şimdi sadece bayram ve bayram sevinci vardı. Köylüsünü de, kasabalısını da, devlet memurunu da, yoksulunu da, zenginini de, herkesi, yediden yetmişe o yörede yaşayan her bir insanı yüreğinden yakalamıştı mutluluk. İki yıl boyunca yorulmaksızın, “Bu iş olamaz,” diye dolaşan Hüdai bile hüngür hüngür ağlıyordu sevincinden. “Hani ya, kollar kesilmemiş, yerinde duruyor,” diyenlere, “Feda olsun bu köprüye Hüdai'nin kolları,” diye yanıt veriyordu. </p><p class="calibre2">
Elazığ Bölge Müdürü, işini gücünü bırakmış, orada bulunmak için taa Elazığ'dan kalkıp gelmişti, kameramanlarıyla birlikte. Köprünün suya devrilişinin filmini çekemeyen kameramanlar, şimdi köprünün üzerinde halay çeken, oynayan insanların görüntülerini almaktaydılar. </p><p class="calibre2">
Kurban kesme töreni sırasında, devleti temsil edenler ön safta buluştuklarında, Müdür, Valiye tebriklerini ilettikten sonra, “Vali Bey, siz bugün bu köprüyü tesadüfen yerleştirdiniz. </p><p class="calibre2">
Bu işi nerdeyse iman kuvvetiyle yaptınız,” demişti. </p><p class="calibre2">
“Tesadüf, bir anlıktır. Köprüyü bir anda oturtabilseydik ayağına, haklı olabilirdiniz. Ama biz burada iki buçuk gün ter döktük ve imanla başladığımız işi, mantıkla, teknikle çözdük. Siz, dört saat boyunca nasıl yapılamayacağını anlattığınız için, şimdi gözlerinize inanamıyorsunuz. </p><p class="calibre2">
Gelin öpüşelim ve bütün bunlar geride kalsın,” diye yanıtlamıştı Vali. Birazdan kürsüye çıkıp konuşmaya hazırlanıyordu ve üç yılın ağır yükünü omuzlarından attıktan sonra kendini öylesine hafiflemiş ve mutlu hissediyordu ki, keyfini hiçbir şey kaçıramazdı. Sarıldığı gibi iki yanağ</p><p class="calibre2">
ından içtenlikle öpmüştü Müdürü. </p><p class="calibre2">
Bayraklarla donatılmış kürsüye çıktığında, Vali, etrafını dolduran kalabalığı ilk kez bütün</p><p class="calibre2">
üyle gördü. O anda hepsinin yüzündeki ifadeyi sonsuza kadar resmedebilmek için, elinde sihirli bir fırça olsun istedi. Etrafına bakındı fotoğrafçıları çağırmak için. Halkın tenine sinmiş, gözlerine, dudaklarına yansımış mutluluğu, bu sevinç anını kaydetmeliydiler. Herkesin apayd</p><p class="calibre2">
ınlık, güleç yüzü aynı şeyi müjdeliyordu, çile bitmişti, çile... </p><p class="calibre2">
“Vatandaşlarım,” diye seslendi onlara, “sevgili Kemaliydiler... Yılların hasreti sonunda bitti. </p><p class="calibre2">
Köprümüze kavuştuk. Bu bir toplum kalkınması örneğidir. Bir trilyonluk işi, yerel idare ve halk, el ele vererek yüz milyara mal ettik. İşte vatan sevgisi budur... gerçek anlamda milliyetçilik  de   budur.  Hepinizi   kutluyorum  ve   hepinize   teşekkür   ediyorum.”   Alkışların,  çığlıkların arasında boğuldu sesi; “... Başpınar köprüsü şu andan itibaren geride kaldı. Darısı Taş yolumuzun başına...” Tören bitip kalabalık dağıldıktan saatler sonra, gün batımına doğru, Vali tek başına yürümeye başladı köprünün yüksek parmaklıkları arasında. Adımlarının zeminde çıkarttığı tok ses, çıplak kayalara çarpıyor ve muhteşem bir beste gibi yankılanıyordu kulağında. </p><p class="calibre2">
Yaz akşamının dingin havasına sinmiş dağ kekiğinin kokusunu içine sindirerek, kararmaya başlayan eflatun yamaçları seyrederek çok yavaş yürüyordu. Attığı her adımda, bu köprü uğruna çektiği sıkıntıyı, üzüntüyü, heyecanı, umudu ve sevinci düşünüyordu. Altmış yedi metreyi, altmış yedi değişik anıyla adımlaya adımlaya gittikten sonra geri döndü Başpınar istikametine. </p><p class="calibre2">
Sabahın çılgın kargaşasından, davul zurna ve hoparlörlerin sağır eden gürültüsünden sonra, şimdi ürkütücü bir sessizlik çökmüştü vadiye. Valinin korktuklarının hiçbiri gelmemişti baş</p><p class="calibre2">
ına. Ne eşkıya basmıştı töreni, ne köprü iskelenin üzerinden kayıp suya düşmüştü. îyi bir gündü geride bıraktığı, hayırlı, mutlu, güzel bir gündü. Yüzünde hâlâ kocaman bir gülümsemeyle, ağır ağır ilerliyordu, elleriyle köprünün demir parmaklıklarını okşaya okşaya, bir sevgiliyi hasretle, şefkatle sever gibi. </p><p class="calibre2">
Yarı   yola   yaklaştığında,   köprünün   karşı   ucunda,   ona   doğru   gelen   bir   karaltı   belirdi. </p><p class="calibre2">
Uzaktan seçemedi kim olduğunu. Biraz daha yaklaşınca bunun bir köylü ve küçük bir çocuk olduğunu ayrıştırmaya başladı, gözleri... Yürüdüler birbirlerine doğru... </p><p class="calibre2">
Birkaç adım sonra, “Vayy Bayram, sen miydin!” diye seslendi Vali, “Sen de benim gibi tek başına mı tadına varmak istedin köprünün. Az emeğin geçmedi hani. Bu köprü biraz da senindir, arslanım.” </p><p class="calibre2">
Yaklaştılar birbirlerine. Şimdi köprünün ortasına duruyorlardı karşı karşıya. </p><p class="calibre2">
“Bugün o kalabalıkta hiç görüşemedik. Nasılsın bakalım dünden beri?” </p><p class="calibre2">
“Vali begim,” dedi Bayram, “senün  için  korpide yürü  dedilerdi, peşin sıra  geldüh, elini öpmeğe. Sayende ekmek yemişem, nasibimi hep senden görmişem, Allah da sana heç dert <b class="calibre3">101</b></p><p class="calibre2">
</p><p class="calibre2">
<img src="index-102_1.jpg" class="calibre1"/></p><p class="calibre2">
göstertmesin.” </p><p class="calibre2">
“Sana da göstermesin. Yahu Öksüz nasıl, büyüdü mü? Aaa, yoksa bu çocuk o mu?” Elini uzattı çocuğun saçlarını okşamak için. Kocaman gözlü, sümüklü bir oğlancık babasının bacaklarının arkasına saklandı. </p><p class="calibre2">
“Ne   kadar   büyümüş!   Nerdeyse   delikanlı   olmuş.   Ben   son   gördüğümde   kucakta   bebeydi henüz. Uzun zaman oldu bize uğramayalı. Bir gün getir de bizim hanım da görsün, emi. Kim bakıyor buna şimdi?” </p><p class="calibre2">
“Bunu emziren avradı nikâhıma almışım. Başbağlar baskınında yanmıştı ya...” </p><p class="calibre2">
“Bak buna sevindim Bayram. Senin için de, öksüz için de çok iyi olmuş evlenmen.” </p><p class="calibre2">
“Beg, onin adı öksüz değeldir gayrı. Ona isim taktık, müsaadenle.” </p><p class="calibre2">
“Çok iyi ettin. Ne koydun adını?” </p><p class="calibre2">
“Ona senin adini koymişem beg, senin gibi has adam ossun deyi.” </p><p class="calibre2">
Vali yutkundu. Bir şey söyleyecekken, vazgeçti. Elini Bayram'ın omzuna koydu. </p><p class="calibre2">
Köprü, dünyayı ısıtan, sevgiyle gönenirken Vali, Bayram ve Öksüz, Başpınar istikametine dönüp yan yana yürüdüler üzerinde, yeni bir güne hazırlanan ufka doğru. </p><p class="calibre2">
Ocak, 2001, Urla</p><p class="calibre2">
<b class="calibre3">SON</b></p><p class="calibre2">
<b class="calibre3">102</b></p><p class="calibre2">
</p><p class="calibre2">
<a name="outline" class="calibre5" id="outline"></a></p></body>
</html>
