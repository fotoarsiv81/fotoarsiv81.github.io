<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>1</title>
  <link href="../Styles/stylesheet.css" rel="stylesheet" type="text/css" />
  <meta content="urn:uuid:72aa56fd-e4fc-4b2a-bba5-9782f122b66c" name="Adept.expected.resource" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="kitapickapak2" id="calibre_toc_5"><br class="calibre3" />
  Beşinci bölüm</h1>

  <p><br class="chapter" />
  <br class="chapter" />
  <br class="chapter" /></p>

  <p class="normal2">Kütahya</p>

  <p><br class="chapter" /></p>

  <p class="normal1">Kütahya’nın kumral ikizleri 1968 yılında 17 Şubat’ı 18’ine bağlayan gece, sabaha karşı, Pirler Mahallesi’nde Germiyan Caddesi ile Dar Sokağın birleştiği köşe başındaki iki katlı eski bir Kütahya konağında doğdu.</p>

  <p class="normal1">Kütahya’da anında ünlendiler, zira şehrin yaşlılarının da hatırladığı kadarıyla Kütahya’da doğmuş ikiz çocuk çok ama çok az olduğu gibi birbirine bu kadar benzeyeni hiç yoktu.</p>

  <p class="normal1">Haliyle “tıpkısının aynısı” ikizler epeyce merak konusu oldu. Yaz başına dek bebekleri sadece konağa girebilecek kadar aileye yakın olanlar gördü. Ancak, bebekler biraz serpilip de 68 yılının yaz başında, İstanbul’dan getirtilen özel yapılmış bebek arabası içinde, parklarda gezintiye çıkarılınca Kütahyalılar da bebekleri yakından görebildiler.</p>

  <p class="normal1">Daha dört aylıkken ikizleri annesinin bile karıştırdığı, aynı bebeği kaç kez yanlışlıkla iki defa üst üste emzirmeye kalktığı, neden sonra bebelerden birisi hâlâ ağlamaya devam edince yavrucağın aç kaldığının ortaya çıktığı bir menkıbe gibi çok anlatıldı.</p>

  <p class="normal1">İleriye dönük espriler ise tek yumurta ikizlerinin sadece birisinin okula devam etmesine rağmen ikisinin de diploma alacağı, hatta ikisinin hayat boyu tek diplomayla idare edebileceği gibi hikâyeler üzerine inşa edilmişti.</p>

  <p class="normal1">Yine çıkarılan rivayetlere göre, ileride ikizlere tek gelin yetecekti. Gelin kimin koynuna girdiğini ayırt edemeyeceğine göre bir süre sonra zaten o da boş verecekti. Ha o, ha bu!</p>

  <p class="normal1">Muzaffer ve Zafer ikizleri, Ali ve Hürrem Sağlam’ın ilk ve son çocuklarıydı.</p>

  <p class="normal1">Baba dedeleri Yılmaz Bey, 1938-40 arası askerliğini yaparken özel emir erliğini yaptığı Muzaffer Albay’a adeta tapmış, onu babası bilmiş, doğacak çocuğuna da onun adını vermeyi çok istemişti. Ancak karısı Zarife Hanım tek oğluna, erken yaşta ölen babası Ali Bey’in adının verilmesini isteyince “Muzaffer” adını yıllarca zihninde saklamış, torunu olana dek beklemiş, oğlu ile gelini de itiraz etmeyince torununa “Muzaffer” adını vermişti.</p>

  <p class="normal1">Muzaffer Sağlam!</p>

  <p class="normal1">Ancak, Muzaffer yanında bir kardeş, hem de tıpkısının aynısı bir kardeşle gelince ona da bir isim bulmak gerekmiş, Yılmaz Dede alelacele “Zafer” adını bulmuştu. Zafer de askerliği çağrıştırıyor, üstelik Muzaffer ismine de kafiye düşürüyordu.</p>

  <p class="normal1">Zafer isim sahibi olduğu gün Muzaffer’in ardına düştü ve hep ondan sonra gelen kardeş oldu.</p>

  <p class="normal1">Her şeyde Muzaffer önce gelir, Zafer ona göre tanımlanırdı.</p>

  <p class="normal1">Tıpkı isim sahibi olurken yapıldığı gibi!</p>

  <p class="normal1">Ali ile Hürrem ikinci çocuğun adına da karışmadılar. Zaten ne ebeveyn olmanın sorumluluğunu taşıyor ne de bunun keyfini sürüyorlardı.</p>

  <p class="normal1">Hürrem ikizlerin isimlerini koyma işine karışmadığı gibi kendi sarı saçlarından, mavi gözlerinden, ipek gibi beyaz teninden zerre kadar nasiplenmemiş olmalarını da hiç umursamadı.</p>

  <p class="normal1">İki katlı sekiz odalı koca konakta dede Yılmaz, babaanne Zarife, annenin sütü yetmediği için bir süre sonra eve getirilen sütanne Nedime, aile yadigârı halayık Selime, ev işlerini gören Hediye ve Sulhiye hep birlikte ikizlere kol kanat gerdiler. Muzaffer ve Zafer bebekler anne baba yokluğunu hissetmeyecek kadar şımartıldılar.</p>

  <p class="normal1">Sağlamlar, Kütahya’nın en eski ailelerindendi. Beş nesildir toptan kuru gıda işi yapan aile, Kütahya’nın en eski kuru gıda toptancısıydı.</p>

  <p class="normal1">Kimine göre Soyadı Kanunu çıkmadan önce “Sağlam” lakabı aileye sözlerine çok güvenildiği için verilmişti: “Onlar mı; çok sağlam insanlardır, aldığın sözü senet say!”</p>

  <p class="normal1">Kimilerine göre de her işlerini garantiye alarak yaptıkları için bu lakabı kazanmışlardı: “Onlar sağlamcıdır arkadaş. Öldürsen en ufak riske girmezler.”</p>

  <p class="normal1">Soyadı Kanunu çıktığında büyük dede hiç düşünmeden, hatta bir başkası alır korkusuyla acele ederek “Sağlam” soyadını kütüğe yazdırmıştı.</p>

  <p class="normal1">Abdürrahim Sağlam.</p>

  <p class="normal1">İkizlerin babası Ali Sağlam, dede Abdürrahim Sağlam’ın iki oğlundan biri olan Yılmaz Sağlam’ın tek çocuğu ve Sağlam soyadına en uzak olanıydı.</p>

  <p class="normal1">Tıpkı amcası Turan gibi!</p>

  <p class="normal1">Sağlamlar, üç nesildir hem Kütahya’nın en saygın ailelerinden olmuşlar, hem de toptan kuru gıda işinden çok iyi para kazanmışlardı. Ancak, Ali’nin dedesi Abdürrahim Bey büyük oğlu Turan’dan çok çekmişti. Turan ile Yılmaz birbirinin zıddı insanlardı.</p>

  <p class="normal1">Turan hiç okumamış, kısa hayatını sadece ve sadece serserilik yaparak harcamış, bir baltaya sap olmadığı gibi aileye tam bir baş belası olmuştu. On dokuz yaşında sokakta kim vurduya gidince aile ölen evladına mı yansın, yoksa ailenin yüz karasından kurtulduğuna mı sevinsin, bilememişti.</p>

  <p class="normal1">Allah’tan abisinin tam tersi olan Yılmaz, babasının işlerine sahip çıkmış, efendiliği, kibarlığı, iş bilirliğiyle hem ailenin itibarını korumuş hem de babasına can yoldaşı olmuştu.</p>

  <p class="normal1">Ancak, kör talih Yılmaz Sağlam’ın peşini bırakmamıştı. Oğlu Ali, sanki amcasının ruhunu devralmış, rahmetli amcası Turan’ın kötü karakteri onda da zuhur etmişti. Hem de fazlasıyla!</p>

  <p class="normal1">Amca Turan bir serseriydi ama gaddar bir adam değildi. Kavgayla dövüşle işi olmazdı. Bütün aileyi canından bezdiren; kumar tutkusu, babasından bile para çalmaya vardırdığı hırsızlığı, rahatça söylediği yalanlar, sabahlara dek süren içki âlemleri, onun bunun karısına kızına karşı yaptığı sarkıntılıklardı.</p>

  <p class="normal1">Huyu suyu amcası Turan’a çok benzeyen Ali Sağlam ise sıska denecek kadar zayıf bedeni, oldukça uzun boyu, kül rengi saçlarıyla daha erken yaşlarda Kütahyalılara kendini erken yaşlarda tanıttı.</p>

  <p class="normal1">Zarife Hanım tek evladı Ali’nin üzerine çok düştü. Onun her dediğine tamam dedi, bir gün oğluna karşı sesini yükseltmedi. Ailenin tek erkek çocuğu olan Ali’nin şımarıklıklarına herkes göz yumdu.</p>

  <p class="normal1">Ancak Ali daha çocukken şımartılmanın ötesinde, serseri amcası Turan’da bile olmayan bir yön geliştirdi: Altı yedi yaşlarında gaddar, hatta sadist kişiliği ortaya çıktı!</p>

  <p class="normal1">Küçücük Ali kedilerin kuyruğuna onları kucağında severmiş gibi yaparak gazyağına batırılmış bez parçası bağlıyor, sonra da bezi kibritle tutuşturuyordu. Bunu evin kedisi Sarman’a bile yapmıştı. Allah’tan Sarman’ı yanmaktan halayık Selime kurtarmıştı.</p>

  <p class="normal1">Kuyruğunun yanma tehlikesi geçirdiğini fark eden Sarman evin içinde oraya buraya koşturmaya başlamış, bu arada bir vazo kırmış, Selime kediyi son anda kıstırıp tırmalanmak pahasına, yanan bezi elleriyle söndürmüştü. Bu arada halayığın elleri az da olsa yanmıştı. Bütün bu olayları Ali kahkahalar atarak seyretmişti.</p>

  <p class="normal1">Akşam, eve geldiğinde “Sarman vakası”nı duyan Yılmaz Bey köpürdüğünde Zarife Hanım “Onun daha aklı ermiyor bey. Bu kadar kızma” diyerek Yılmaz Bey’i teselli etmeye çalışmış, halayık Selime de hanımına arka çıkıp Ali’yi savununca Yılmaz Bey sonunda sakinleşmiş ama beyninin bir yerine “Bu oğlanda tuhaf bir şey var, amcası Turan’dan da daha tuhaf bir şey var” diye yazılmıştı.</p>

  <p class="normal1">Ali Sağlam tam bir baş belası olarak büyüdü.</p>

  <p class="normal1">Mahallede kavga etmediği tek bir çocuk yoktu. Sataşan taraf hep Ali oluyor, insanlarla dalaşmaktan adeta zevk alıyor, yaptığı kötülükleri ballandıra ballandıra anlatmaya da bayılıyordu.</p>

  <p class="normal1">Ali’nin en büyük hedefi, insan-hayvan fark etmez, kendisinden zayıf canlı varlıklardı. Zayıflara eziyet etmekten ayrı bir zevk alıyordu. Mahallede daha dokuz yaşında adı “Gaddar Ali”ye çıktı.</p>

  <p class="normal1">Babası duruma çok üzülüyor, ama annesi her vukuatını “O daha çocuk, aklı ermez” diyerek savunuyordu. Bu savunma, Ali’nin, rahmetli amcası Turan’a benzemesinden çok korkan Yılmaz Bey’i iyice zıvanadan çıkarıyordu. O da hırsını karısı Zarife’den alıyordu:</p>

  <p class="normal1">“Hanım, oğlanı koruya koruya bir hal oluyorsun, bir serseri, hatta bir canavar yarattığının hiç mi farkına varmayacaksın?”</p>

  <p class="normal1">Ali Sağlam ilkokula başladığında çoktan iki çocuğu demir sopalarla ağzını burnunu kırana dek döverek hastanelik etmiş ve hafızalarda “sicili bozuk” damgası yemişti.</p>

  <p class="normal1">İlkokulda daha da azdı. İki kere okul değiştirdi. Daha doğrusu Yılmaz Bey, Ali’nin verdiği zararlara dayanamayan okul müdürünün ısrarı üzerine Ali’nin kaydını müdürüne daha fazla nazı geçeceğine inandığı başka bir ilkokula naklettirdi.</p>

  <p class="normal1">Ali, okul müdürünün açık müdahalesiyle ilkokulu bitirdi. Aslında sınıf öğretmeni Ali’den kurtulmanın tek yolunun onu mezun etmek olduğuna iman edince Ali okuldan kurtuldu.</p>

  <p class="normal1">İkizlerin babası Ali Sağlam ortaokulu okuyamadı. Orta biri ancak iki senede tamamlayıp orta ikide de üst üste iki yıl sınıfta kalınca okulla ilişkisi kesildi. Yılmaz Sağlam duruma çok üzüldü, oğlunu tekrar okula yazdırabilmek için çok uğraştı, ama hiçbir okul Kütahya eğitim tarihinin neredeyse sicili en kötü öğrencisini kabul etmedi.</p>

  <p class="normal1">Ali Sağlam ise okuldan atıldığına zerre kadar üzülmediği gibi serserilik yapmaya daha fazla zaman ayırabileceği için sevindi bile.</p>

  <p class="normal1">Nasıl olsa ne halt etse evde affediliyor, etrafa verdiği zararlar ailesi tarafından ödeniyor, cebine bol bol harçlık konuyor, ayrıca evden çaldığı paralara göz yumuluyordu.</p>

  <p class="normal1">Yılmaz Bey, Ali’yi kendi toptancı dükkânında çalıştırıp ona işi öğretmeyi de denedi. Ama nafile! Ali’nin sabah işe vaktinde gelmek, sebatlı davranmak, verilen emirleri yerine getirmek gibi âdetleri zaten yoktu, hiç de gelişmedi.</p>

  <p class="normal1">Yılmaz Sağlam Ali’yi işe alıştırmak konusunda da planlarını askerlik sonrasına erteledi ve Ali’yi tamamen kendi haline bıraktı.</p>

  <p class="normal1">Ali Sağlam askerlik çağına gelene dek astığı astık kestiği kestik, alabildiğine şımarık, lakabı üzerinde “gaddar” bir genç olarak Kütahya’da serserilik adına ne varsa her şeye bulaştı.</p>

  <p class="normal1">Güçsüz insanlara, zavallı hayvanlara her türlü eziyet, her türlü işkence ondaydı. Kumar ve içki, her gece bulaştığı rutin vakit geçirme vesileleriydi.</p>

  <p class="normal1">Kızlara sarkıntılık, hatta evli kadınları taciz etmek ise sanki rahmetli amcası Turan’dan kalan genetik miraslardı.</p>

  <p class="normal1">Yılmaz Sağlam oğlu askerlik çağına yaklaştıkça umutlandı. Oğlunun asker ocağında akıllanacağını umuyordu.</p>

  <p class="normal1">Ali Sağlam askerden neredeyse üç yıl kaçmıştı, ama sonunda teslim olmak zorunda kaldı. Tekirdağ-Malkara’da 95. Zırhlı Tugay Komutanlığı yirmi dört aylık askerliği sırasında hem acemiliğine hem de eratlık dönemine ev sahipliği yaptı.</p>

  <p class="normal1">Gariptir, Ali Sağlam otoriter komutanları görünce muma döndü, hiç vukuata karışmadı, komutanları tarafından hep sevilen bir er oldu.</p>

  <p class="normal1">Daha doğrusu ilk esaslı dayağını Albay Deli Ekrem’den yedikten sonra çok terbiyeli bir asker haline geldi. Komutanlarından resmen korkuyor, onların bir dediğini iki etmiyordu.</p>

  <p class="normal1">İyi haberler kısa sürede baba Yılmaz’ın da kulağına gitti, Yılmaz Bey bu duruma çok sevindi. Hele hele Malkara’da oğlunu ziyaret edip komutanlarından oğlunun terbiyesiyle ilgili övgüler duyunca, hayatında oğlu hakkında el âlemden duyduğu ilk güzel sözler Yılmaz Sağlam’ı neredeyse ağlatacaktı.</p>

  <p class="normal1">“Allah’a şükür, bugünleri de gördüm ya artık ölsem de gam yemem!”</p>

  <p class="normal1">Peygamber Ocağı yine yapacağını yapmış, “Gaddar Ali”yi muma çevirmişti. Büyükler boşa “Bu ocakta ne zor aşlar pişti, kafa kıracak taş sertliğinde etler, kaynaya kaynaya lokuma döndü!” dememişlerdi.</p>

  <p class="normal1">İkizlerin anası Hürrem, Ali’den dört yaş küçüktü. Saman sarısı saçları –sirkeyle yıkayınca parlak sarıya dönerdi–, deniz mavisi gözleriyle Hürrem daha altı yaşına gelmeden Malkara’da güzelliğiyle ün yaptı.</p>

  <p class="normal1">Pomak bir anne ve babadan olma Hürrem, yaşıtlarından daha uzun olduğu için daha büyük gözüküyor, henüz altı yaşında Malkara çarşısında yürürken, kadın-erkek, görenlerin dönüp bir daha, bir daha bakmalarına neden oluyordu.</p>

  <p class="normal1">“Maşallah! Holivut artizi mübarek!”</p>

  <p class="normal1">Herkes Hürrem’i dönemin değişik bir sinema oyuncusuna benzetiyor, kadınlar yolda durdurup seviyor, yüzünü okşuyorlardı.</p>

  <p class="normal1">Hürrem diğer insanlardan farkını çok geçmeden fark etti. Daha doğrusu, o kadar farklıydı ki, o bile fark etti!</p>

  <p class="normal1">Allah Hürrem’den güzelliği esirgememiş, hatta ona güzelliği bol bol bahşetmiş, ama akıl konusunda bonkör davranmamıştı.</p>

  <p class="normal1">Hürrem’e yeni bir şey öğrenmek zül geliyor, daha ilkokulda aritmetiğin en temel, en basit kurallarını öldüm Allah kavrayamıyordu. Öğretmeni “Hürrem’in iki kere ikinin dört ettiğini bildiği gün dişimi kıracağım” diyerek önüne gelene dert yanıyordu.</p>

  <p class="normal1">Değil çarpım tablosunu, ilkokulu bitirene dek çift haneli rakamları toplamayı bile öğrenemedi. Okulda hep alay konusu oldu. İlkokulu altı yılda bitirdikten sonra at arabasıyla yük taşıyarak hayatını kazanan babası onu ortaokula yazdırmadı.</p>

  <p class="normal1">“Te be, kız kızanı okutcan da ne olacak be yavu! Okuduğu kadarı yeter gari” diyip Hürrem’i eve çekti. Babası da Hürrem’in güzelliğini paraya çevirme hayalleriyle yaşamaya başlamıştı. Sağda solda “Bak görceniz, Hürrem’i altınla tartacaklar” diyip duruyordu.</p>

  <p class="normal1">Diğer Pomak komşuları da “Eyvah, eyvah! Hüsmen, kızını kendi eliyle sermaye edecek” diyerek sağda solda konuşmaya başladılar.</p>

  <p class="normal1">Hürrem on iki yaşında âdet görmeye başladı. On üç-on dört yaşındayken memeleri tamamen gelişmiş, hamamda çıplak gören kadınları kıskandıracak kadar büyümüş ve sertleşmişlerdi. Kalçaları, üzerinde elbiseleri varken bile, onu sokakta gören kadın ve erkeklerin durup keyifle seyredecekleri kadar gelişmişti.</p>

  <p class="normal1">“Haspam, Amerikan film artizleri gibi nasıl da kıvırta kıvırta yürüyor!” diye dalga geçenler bile esasında ona haset oluyorlardı.</p>

  <p class="normal1">Allah Hürrem’in aklından esirgediğini, vücuduna bol bol vermişti!</p>

  <p class="normal1">Hürrem güzelliğini kullanmayı çok erken yaşta öğrendi. Malkara’nın mal mülk sahibi ailelerinin yeniyetme erkek çocukları Tekirdağ’dan, Edirne’den, hatta İstanbul’dan getirdikleri basit hediyelerle arabacı Hüsmen’in kızı Hürrem’in gözünü boyamayı çok çabuk öğrendiler.</p>

  <p class="normal1">Hele hele 1960 model Chevrolet arabası olan yirmi beş yaşındaki Nizam, arabayla bir tur atma karşılığı Hürrem’in önce dudaklarına, sonra memelerine yumulmayı başardı. Hürrem erkekleri mutlu etmenin kendisine de büyük keyif verdiğini Nizam’ın arabasında öğrendi.</p>

  <p class="normal1">İstanbul’dan alınmış son modaya uygun pahalı bir etek ve ona uygun bir bluz karşılığı aynı mutluluğu yirmi yedi yaşındaki Serdar’a da bir gece evinin bahçesinde sundu.</p>

  <p class="normal1">Erkekler Hürrem’in gözlerinin içine bakmaya, kalçalarını okşamaya, memelerini emmeye doyamıyorlar, çok heyecanlandıklarında da Hürrem onları elleri veya ağzıyla mutlu ediyordu.</p>

  <p class="normal1">Onları mutlu etmek Hürrem’i de bir nebze olsun heyecanlandırıyor, ama en çok hediye olarak aldığı elbiseleri, ayakkabıları, hatta çorapları evde ayna karşında giydiğinde heyecanlanıyordu.</p>

  <p class="normal1">Babası Hüsmen ise hediyelerden şimdilik nimetlenemediği için hayıflanıyor, bir an önce kızını altınla tartacak damat adayı ortaya çıksın diye sabırsızlanıyordu.</p>

  <p class="normal1">“Yoksa kız ziyan olur be yav!”</p>

  <p class="normal1">Hürrem ona hediye veren hemen her erkeği mutlu ediyor, ama annesinin bir öğretisini de o küçücük aklında tutmayı beceriyordu.</p>

  <p class="normal1">“Apışarandaki mağarayı bir tek parmağına yüzüğü takacak adama vereceksin. Yoksa seni kimse kendine karı yapmaz. İleride paşa evlerinde yaşamak istiyorsan, en kıymetli hazineni kocana saklayacaksın. Yoksa bir hayat boyu orada burada sürter durursun, güzelliğin gittiği anda yüzüne dönüp de bakan kalmaz.”</p>

  <p class="normal1">Hürrem annesinin bu nasihatini hep aklında tuttu ve nasihate hep sadık kaldı.</p>

  <p class="normal1">Ali, Hürrem’i bir cumartesi günü Malkara’da çarşıda gördü.</p>

  <p class="normal1">Bir kere baktı, dayanamadı bir daha baktı. Bakmaya bir türlü doyamadı. Ağzına anında her dönemin sevilen şarkısından bir nağme düştü:</p>

  <p class="normal1">“O gün ki gördüm seni, yaktın ah yaktın beni!”</p>

  <p class="normal1">Hürrem’i sokak ortasında seyretmek bile Ali’yi yakmıştı. O günden sonra Ali başka hiçbir şey düşünemez oldu.</p>

  <p class="normal1">Hürrem ise Ali’nin ayran budalası gibi kendisini seyrettiğini fark etti, ama üzerinde durmadı. Malkara’da her hafta sonu çarşı iznine çıkmış kafası sıfır numara tıraşlı, haki asker elbiseleri giymiş, birbirine tıpatıp benzeyen ve hiçbir özelliği olmayan yüzlerce asker dolaşırdı.</p>

  <p class="normal1">Abaza askerlerin hemen hepsi Hürrem’i yolda gördüklerinde onu hayran hayran seyrederlerdi. Akşam rüyalarına malzeme yaparlardı. Hürrem, Ali’yi bu askerlerden birisi telakki etti. Oralı olmadı.</p>

  <p class="normal1">Cumartesi akşamı Ali torpille Malkara’da askerlik yapan ve Malkara’nın ileri gelen ailelerinden birisinin oğlu olan Salim’i kışlada buldu.</p>

  <p class="normal1">“Tertip ayağına düştüm. Bana yardımcı olacaksın. Hayatım senin elinde.”</p>

  <p class="normal1">“Ne böğrüyen len? Ne oldu?”</p>

  <p class="normal1">“Bugün çarşıda sarı saçlı, mavi gözlü bir hatuna meftun oldum.”</p>

  <p class="normal1">“Kimmiş len o?”</p>

  <p class="normal1">“Ne bileyim, işte sen bulacaksın kim olduğunu. Acele beni onunla tanıştıracaksın.”</p>

  <p class="normal1">“Ne o len? Yanmışsın sen.”</p>

  <p class="normal1">“Yanmak ne kelime, tutuştum.”</p>

  <p class="normal1">Ali, mavi gözlü, sarı saçlı kızı biraz daha tarif edince Salim kızın kim olduğunu anladı:</p>

  <p class="normal1">“Len o Pomak Hürrem’dir. Güzelliğiyle baş edecek başka bir kız yoktur Malkara’da.”</p>

  <p class="normal1">Salim önce kızın güzelliğini, edasını, işvesini anlata anlata bitiremedi. Ancak, Ali’nin kıza iyice tutulduğunu fark edince biraz duraladı.</p>

  <p class="normal1">“Gönlünü eğlendireceksen o iş kolay. Alırsın iki fistan, bizim köydeki tarlanın dibindeki metruk evde görürsün işini. Ama işi uzatırsan gelmez sana o kız.”</p>

  <p class="normal1">“Ne diyorsun, sen oğlum! Yeter ki gönlü olsun, kızın, basarım nikâhı, onu Kütahya’da konağımıza gelin ederim.”</p>

  <p class="normal1">Salim dolaylı yollardan ne kadar anlatmaya kalksa da Ali’nin Salim’in ne demek istediğini anlamaya niyeti yoktu. Sonunda Salim doğrudan söylemek zorunda kaldı:</p>

  <p class="normal1">“Bak Ali, kız çok güzeldir ama daha on altı yaşından beri onun bunun koynuna girer. Kimseye karı olmaz o.”</p>

  <p class="normal1">Ali bu açık sözü de umursamayınca Salim pes etti.</p>

  <p class="normal1">“Tamam tamam, ben çarşamba günü öğleden sonra bir izin uydurur, bizim Pomak Necati’yle konuşurum. O Hürrem’i de ailesini de iyi tanır. Ayarlar kızı sana hafta sonu.”</p>

  <p class="normal1">Ali’ye cumartesiden çarşambaya geçen zaman bir ay gibi geldi. Salim çarşamba öğleden sonra bir bahaneyle çarşıya çıktı. Hemen Necati’yi buldu. Ali’nin Hürrem’e bir görüşte nasıl âşık olduğunu, gözünün başka bir şey görmediğini, Kütahya’nın çok zengin ailelerinin birinden geldiğini, kıza nikâh kıyıp Kütahya’ya götürmeye niyetlendiğini bir çırpıda anlattı.</p>

  <p class="normal1">“Sen şimdi cumartesi gününe dek Hürrem’i ne yapıp edip kandırıyorsun, Ali’yle bizim köydeki metruk evde buluşturuyorsun.”</p>

  <p class="normal1">Pomak Necati anında durumdan vazife çıkardı. Kendi çıkarının da hesabını yaparak önce Hürrem’e değil, babası Hüsmen’e konuyu açtı. Ne de olsa paradan babası anlardı.</p>

  <p class="normal1">“Müjde Hüsmen Dayı, kızı altınla tartacağın günler geldi.”</p>

  <p class="normal1">“Sen ne dersin be kızanım! Hayır ola!”</p>

  <p class="normal1">Necati durumu anında özetledi.</p>

  <p class="normal1">“Yakında Kütahya’da konağa gelin verecen” diyerek Hüsmen’in yüreğini hoplattı.</p>

  <p class="normal1">“Bu hafta sonu Hürrem’i Ali’yle buluşturacağız. Ali senin damadın sayılır artık. Kızına durumu bir iyi anlatın. Oğlanın gönlünü hoş tutsun. Sonrası kolay.”</p>

  <p class="normal1">Hüsmen akşam durumu karısına açtı. Birlikte pek bir heyecanlandılar. Annesi Hürrem’i kenara çekti. Basit cümlelerle kocasının ortaya çıktığını anlattı. Hafta sonu buluşacaklarını, kocasının gönlünü hoş tutması gerektiğini söyledi.</p>

  <p class="normal1">Hürrem “Kocam olduğuna göre mağarama girecek mi?” diye sordu saf saf.</p>

  <p class="normal1">Annesi “Katiyen!” dedi. “Oranı buranı biraz okşat ama katiyen mağarana girmesine izin verme. O iş nikâhtan sonra...”</p>

  <p class="normal1">Ali, cumartesiyi zor çıkardı. Sanki aradan bir yıl geçti. Askerliğin en zor günleri bu günler oldu. Cumartesi sabahı kendisini önce şehir hamamına attı. Bir güzel keselendi. Sonra berbere gitti, damat tıraşı oldu. Mecburiyetten yine askerlik elbiselerini giydi, ama içine yeni iç çamaşırları giymeyi ihmal etmedi.</p>

  <p class="normal1">Kuyumcuda güzel bir taşlı altın yüzük beğendi. Yanına bir de incili kolye ve küpe aldı. Çiçek bile yaptırdı.</p>

  <p class="normal1">Saat 13.00’te Necati, Ali’yi, Salim’in temin ettiği eski bir Ford arabayla meydandan aldı. Köy evine Hürrem’i önden götürmüş, meyhaneci Rüstem’den aldığı iki tabak meze ile bir şişe rakıyı da yanına katmıştı. Kuruyemiş bile almıştı. Nasılsa masrafı Salim karşılıyordu. O da zaten Ali’yle hesaplaşacaktı.</p>

  <p class="normal1">Necati, Ali’yi köy evine bırakır bırakmaz oradan arabayla ayrıldı. Akşam gelip gençleri kasabaya geri götürecekti.</p>

  <p class="normal1">Ali, köy evinde karşısında Hürrem’i görünce kalbi duracak sandı. Genç kız saçlarını açınca Amerikan aktrislerini aratmayacak bir endama kavuşmuştu.</p>

  <p class="normal1">Önce ikisi de ne diyeceklerini bilemediler. Neden sonra Hürrem “Rakı vereyim mi? İster misin?” diye sordu.</p>

  <p class="normal1">Ali şaşkın “Bilmem!” diye cevap verdi.</p>

  <p class="normal1">Hürrem bu cevabı “evet” olarak yorumladı ve bir çay bardağına yarısına kadar rakı koydu. Ali, Hürrem’e “Sen de ister misin?” diye sordu.</p>

  <p class="normal1">“Yok bana acı geliyor. Boğazımı yakıyor.”</p>

  <p class="normal1">İkinci dubleden sonra biraz olsun rahatlayan Ali, “Kız Hürrem ben seni çok sevdim” deyiverdi. “Geçen hafta seni çarşıda görünce anında vuruldum sana.”</p>

  <p class="normal1">Hürrem annesinin tembihlediği gibi “sevgi” sözcüğünü duyunca “Ben de seni sevdim. Biz birbirimiz için yaratılmışız” diyerek cevap verdi.</p>

  <p class="normal1">“Biz birbirimiz için yaratılmışız!”</p>

  <p class="normal1">Bu sözle iyice ateşlenen Ali, Hürrem’i sıkıştırmaya, öpmeye başladı.</p>

  <p class="normal1">Yine kendisine edilen tembih çerçevesinde Hürrrem az nazlandı, ama on dakikalık bir uğraşından sonra Ali, Hürrem’i çırılçıplak soymayı başardı.</p>

  <p class="normal1">Bir tek küçük beyaz külotunu çıkaramadı. Hürrem’in annesinden aldığı en önemli tembih buydu: “Ölsen külotunu çıkarmayacaksın. Külotun çıktığı an mağarana el koyarlar. Sonra dımdızlak ortada kalırsın. Kimse seni almaz. Kocan bile.”</p>

  <p class="normal1">Külotu da çıkarması için ısrarcı olunca Hürrem, tekrar giyinmeye kalktı. Ali gözü önündeki manzarayı kaçırmamalıydı. Sonunda bulduğuna razı oldu.</p>

  <p class="normal1">Hürrem’in orta boy kavun iriliğinde ve diriliğinde sütbeyaz memelerini, muhteşem girintiler çizen kalçalarını önce seyretmeye, sonra emmeye, sonunda da dişlemeye doyamadı.</p>

  <p class="normal1">Hürrem de müstakbel zengin kocasını dil ve el oyunlarıyla mutlu etmeye çalıştı. Ali iki saat içinde üst üste üç defa mutlu olunca Hürrem’in olağanüstü bir aşk meleği olduğuna iman etti.</p>

  <p class="normal1">Akşam evde Hürrem’in babası, Ali’nin ilk görüşmede aldığı takıları görünce inceden inceye sırıtarak “Te be, doğru yere dükkânı kurmuşuz!” dedi.</p>

  <p class="normal1">Ali, Hürrem’le evlenmek istediğini uzun bir mektupla ailesine bildirdi. Askerliğinin sonuna dek bekleyemezdi. Kız hemen istenecekti. Söylendiğine göre aile kızlarını Kütahya’ya vermek istemiyordu. Ama iyi bir başlık parası gözden çıkarılırsa Salim ile Pomak Necati “bir şeyler yapmaya” çalışacaktı. Eğer kızı almazlarsa intihar edecekti.</p>

  <p class="normal1">Yılmaz Sağlam, uzun ve karışık mektubu birkaç kez okumadan anlamadı. Anne Zarife ise “intihar etmek” lafını duyunca anında yaşlara gark oldu.</p>

  <p class="normal1">Zarife Hanım anında kararını açıkladı: Oğlunun istediği kız, kim olursa olsun konağa gelin alınacaktı. Belli ki oğlu yad ellerde kara sevdaya tutulmuştu. Oğluna bir şey olursa kendisi de dayanamaz, o da intihar ederdi.</p>

  <p class="normal1">Oğlunun askerdeki disiplinli halini görüp umutlanan Yılmaz Sağlam ise bu mektupla yeislerine ve endişelerine geri döndü.</p>

  <p class="normal1">“Dur bakalım, neyin nesi, neyin fesidir bu kız, hele bir araştıralım” demeye kalksa da karısına sözünü dinletemedi.</p>

  <p class="normal1">Yılmaz Bey hemen bir gecede karar verdi. Yılmaz Bey, kız ve ailesi hakkında bilgi toplaması için emekli istihbaratçı Zeynel Özdebir’den yardım isteyecekti. Çocukluk arkadaşı Zeynel Özdebir, Malkara’da eski mesai arkadaşlarından da yardım alabilirdi. Tanımasalar bile basit bilgileri eski meslektaşlarından esirgemezlerdi. Zeynel istihbaratı kimseye hissettirmeden tamamlar, vaveyla kopmadan bilgileri toplardı. Sadece “çalışmasından” başta oğlu Ali ve karısı Zarife olmak üzere kimsenin haberi olmaması gerekiyordu.</p>

  <p class="normal1">Sabah ilk işi Zeynel’le kahvede buluşmak oldu. Emekli istihbaratçı, Yılmaz Bey’i dinledikçe coştu. Canının çok sıkıldığı bu dönemde “Malkara gezisi” ona nefes aldıracaktı. Sadece soğuk havalarda siyatiklerinin azmasından korkardı.</p>

  <p class="normal1">Yılmaz Sağlam eski arkadaşına açıktan para teklif edemezdi. Ancak “siyatiklere” de bir çare bulmak lazımdı.</p>

  <p class="normal1">“Zeynel, sen odununun bittiğinden yakınıyordun. Malkara’ya gitmeden önce senin evin odun işini halledelim. Çocuklar arkandan soğuk evde kalmasınlar.”</p>

  <p class="normal1">Zeynel az mırın kırın ettiyse de teklif hoşuna gitmişti.</p>

  <p class="normal1">“Bak borç alıyorum, ona göre ha!” diyerek Yılmaz Sağlam’dan odun parasını aldı.</p>

  <p class="normal1">Yıllardır kimseye izahat vermeden ortadan kaybolmasına alışan karısına “Ankara’dan çağırıyorlar” dedi ve akşam İstanbul otobüsüne bindi. Yılmaz Sağlam’ın verdiği bir tomar parayla yola çıktı.</p>

  <p class="normal1">Emekli MİT’çi Zeynel Özdebir, Malkara’da araştırma yaparken Yılmaz Sağlam meraktan çatlamak üzereydi. Evde Zarife Hanım “Kızı istemeye Malkara’ya ne zaman gideceğiz?” diye sorup duruyor, Ali’den neredeyse hemen her gün “Kızı istemeye ne zaman geleceksiniz?” diye soran telgraflar geliyordu.</p>

  <p class="normal1">Yılmaz Sağlam iki arada bir deredeydi. İçinden devamlı “İnşallah Zeynel hayırlı haberler getirir!” diye geçiriyordu.</p>

  <p class="normal1">Zeynel bir sabah Kütahya otobüs terminalinde yeniden gözüktü ve evine bile gitmeden sabahın köründe Yılmaz’ı evden çağırttı. Yılmaz apar topar her zaman buluştukları kahveye geldi.</p>

  <p class="normal1">Yılmaz Sağlam, Zeynel’i dört gün sonra, daha kapıda gördüğünde suratından hayırlı haberlerle gelmediğini anladı.</p>

  <p class="normal1">“Hoş geldin” bile demeden “Hayırdır!” diyerek arkadaşına havadisleri sordu, istihbaratçı Zeynel de öğrendiklerini bir bir anlatmaya başladı.</p>

  <p class="normal1">“Yılmaz Ağa haberler pek iyi değil.”</p>

  <p class="normal1">“Ne gibi?”</p>

  <p class="normal1">“Ali’nin tutulduğu kız henüz çok küçük. Pomak. Ailesi çok fakir. Babasının köhne bir at arabası ve çok yaşlı bir atı var. At ölünce ne yapacaklar, bilemem. Adamın adı... Hüsmen, arabasıyla yük taşıyor; tek kızını, karısını ve anasını arabadan kazandığı parayla geçindiriyor.”</p>

  <p class="normal1">“Eeee!”</p>

  <p class="normal1">“Tek sermayesi kızı.”</p>

  <p class="normal1">Yılmaz’ın anlamadığını anlayan Zeynel açıklama gereği duydu:</p>

  <p class="normal1">“Gözlerimle gördüm. Kızı Hürrem dünya güzeli. Böyle güzel kız Malkara’da başka yok. Sanmam ki bizim buralarda da olsun. Sarı saçlı, mavi gözlü, de ki Amerikan artizi.”</p>

  <p class="normal1">Bu tarif Yılmaz Sağlam’ın hoşuna gitmişti. Güzel gelin güzel torunlar demekti.</p>

  <p class="normal1">Zeynel Bey devam etti:</p>

  <p class="normal1">“Baba Hüsmen’in derdi, kıza ağırlığınca altın verecek bir damat bulmak.”</p>

  <p class="normal1">Yılmaz’ın suratı anında buruştu.</p>

  <p class="normal1">“Güzel kızını sattı sattı, hayatta tek kurtuluşu o...”</p>

  <p class="normal1">Zeynel sanki ne diyeceğini bilemiyor gibi bir süre sustuktan sonra ekledi:</p>

  <p class="normal1">“Ancak, bizimkilere göre ufak bir sorun var.”</p>

  <p class="normal1">“Neymiş o?”</p>

  <p class="normal1">“Bizimkiler özel takibe bile almışlar. Kıza Malkara’nın tüm zengin oğlanları meftun. Hediyeyi alan kızı götürüyor... Şey... Gezdiriyor...”</p>

  <p class="normal1">Yılmaz Sağlam anında “Yaa!” çekiverdi ve sanki eli kolu o an kırıldı.</p>

  <p class="normal1">“Bizimkilere göre kız ebleh... Açıkçası geri zekâlı. Kötülüğünden değil, daha on altı yaşında ne bilsin, herkese kanıyor. Herhalde evde de zengin koca lafları geçtikçe o da hediyeyi verene...”</p>

  <p class="normal1">Yılmaz Sağlam’a neredeyse inme inecekti. Bir an aklından “Koskoca sağlamcı Yılmaz, Malkara’dan elin fahişesini konağına gelin getirecek yani!” diye geçti.</p>

  <p class="normal1">Yüzü morarmaya başladı. Herhalde Zeynel Bey durumu anlamaya başladı ki, Yılmaz Bey’i teskin edecek laflar aradı.</p>

  <p class="normal1">“Ben bir fırsat buldum, kızla kendim konuştum. Tembih ettim, bizimkiler de iyice araştırdılar. Kız temiz bir kız, daha doğrusu çocuk. İyiden iyiye saftorik. Dünyanın farkında değil. Ne yaptığını, ne ettiğini bilmiyor. Belli ki annesiyle babası kızı dolduruyorlar.”</p>

  <p class="normal1">Zeynel Bey birdenbire “Kütahya’da kızın geçmişini ne bilecekler ki...” deyiverdi, anında bin pişman oldu. Baltayı sapa vurmuştu. Elin kızını hemen kırk yıllık arkadaşına gelin etmişti.</p>

  <p class="normal1">“Ben kızı sevdim. Saflığı yakışıyor da. Söyledim. Esasında çocuk. Ne yaptığının farkında bile değil. Yol yordam gösteren olsa, o da neyin doğru, neyin yanlış olduğunu sökecek. Akıllı bir hamisi yok. Yoksa o güzellikle ziyan olup gider.”</p>

  <p class="normal1">Zeynel bir çırpıda anlatacağını anlatmıştı. İçinden “Bitti köz, tükendi söz” diye geçti.</p>

  <p class="normal1">İki arkadaş hiç konuşmadan birer çay daha içtiler. Yine hiç konuşmadan kahveden çıktılar. Köşe başında vedalaşıp ayrıldılar.</p>

  <p class="normal1">Yılmaz Sağlam duyduklarını boşa koydu olmadı, doluya aldı, hiç olmadı. Bütün gün dükkânda sadece vücudu gezindi. Ruhu başka bir yerdeydi.</p>

  <p class="normal1">Akşam eve geldiğinde her gece neden hâlâ Malkara’ya kız istemeye gitmediklerini soran karısına ne diyeceğini bilemiyordu.</p>

  <p class="normal1">Sonunda her şeyi olduğu gibi anlatmaya karar verdi. İstihbaratçı arkadaşı Zeynel’i nasıl Malkara’ya yolladığını, Zeynel’in ne gibi bilgilerle geldiğini birer birer, tane tane karısı Zarife’ye anlattı. Beklentisi karısının durumu anlaması, “Anladım, bu kızdan bize gelin olmaz!” diyerek kendi safına geçmesiydi.</p>

  <p class="normal1">Zarife tüm anlatılanları sessizce dinledi. Kocası lafını tamamlayınca birden “Utanmadınız mı, koskoca adamlar küçücük kıza kumpas kurup dedikodu yapmaya...” diye bağırmaya başladı.</p>

  <p class="normal1">Yılmaz Sağlam az daha küçükdilini yutacaktı.</p>

  <p class="normal1">“Ne diyorsun sen Zarife? Zeynel yılların istihbaratçısı. Malka-ra’da MİT’çilerle de görüştü. Neden dedikodu üretsin? Ne duyduysa, ne gördüyse onu anlattı.”</p>

  <p class="normal1">Zarife sanki bu sözleri duymadı:</p>

  <p class="normal1">“Hadi diyelim, o elin adamı. Sen utanmadın mı gelinin olacak yeniyetmenin peşine adam takmaya? Hem ne anlar o yaşta kız aşna fişneden? Ne malum Zeynel’in duyduklarını, gördüklerini doğru anlattığı! Hadi o doğru anlattı. Duydukları yalan olamaz mı? O kadar güzel kızın bir sürü talibi vardır. Ele gitmesin diye kıza atarlar ki çamuru, ciddi talipleri sinsin. Hem öyle güzel kızın ayrıca düşmanı da, kıskananı da çok olur.”</p>

  <p class="normal1">Yılmaz Bey “Ama devletin istihbarat kurumu...” diyecek oldu, Zarife hepten azdı:</p>

  <p class="normal1">“Devletin işi gücü yok da el kadar kızın kıçını kollasın. Belli ki koskoca herifler Zeynel’i oyalamışlar. Hem ne malum, istihbaratçı mıdır, neyin nesidir, o heriflerden birisinin kızı kendi oğluna, yeğenine istemediği...”</p>

  <p class="normal1">Yılmaz Sağlam baktı ki Zarife’yle baş edemeyecek, baktı ki tansiyonu da çıkıyor, konuyu kapattı; yemekten sonra da ayaz kış gecesinde, hiç âdeti olmadığı halde, kapağı pis sigara kokusuna gark olmuş kahveye attı. Herkes duruma şaştı.</p>

  <p class="normal1">Yılmaz Sağlam kahvede bir köşede beş bardak çayı tek başına somurtarak içti, belli ki aklı çok uzaklardaydı, kimseye yüz vermeden tek başına saatlerce oturdu.</p>

  <p class="normal1">Sabah uyandığında Yılmaz Sağlam’ı başka bir şok bekliyordu.</p>

  <p class="normal1">Zarife Hanım karar vermişti; birlikte Malkara’ya gideceklerdi ve her şeyi kendi gözleriyle görecek, kendi kulaklarıyla işiteceklerdi.</p>

  <p class="normal1">Yılmaz Bey ne bahane bulduysa Zarife Hanım dinlemedi:</p>

  <p class="normal1">“Bak bey, ben oğlumu sokakta bulmadım. Belli ki kıza tutulmuş. Neredeyse ince hastalıktan ölecek durumda. Gidelim, her şeyi gözlerimizle görelim. Sonra kızı isteyip istememeye beraber karar veririz.”</p>

  <p class="normal1">“Kızı isteyip istememeye beraber karar veririz.”</p>

  <p class="normal1">Bu cümle hiç olmazsa açık bir kapı bırakıyordu. Çaresiz gidecekler ve her şeyi kendi gözleriyle göreceklerdi.</p>

  <p class="normal1">Yılmaz Sağlam’ın son bir şartı vardı:</p>

  <p class="normal1">“Hanım kendi araştırmamızı yapmadan Ali’ye gözükmeyelim. Biz bir kanaat edinmeden Ali’nin eline düşersek daha o gece bizi kızı istemeye gönderir.”</p>

  <p class="normal1">Zarife Hanım bu konuda kocasına rıza gösterdi. Kızı görmeden, gerekli tahkikatı yapmadan Ali’nin yalvaran gözleriyle karşı karşıya gelmeyeceklerdi.</p>

  <p class="normal1">Yılmaz Sağlam hemen Zeynel Özdebir’le görüştü. Malkara’da kendisine yardımcı olabilecek istihbaratçıların adlarını, adreslerini aldı.</p>

  <p class="normal1">Akşam Yılmaz ile Zarife, İstanbul üzerinden Malkara’ya ulaşmak üzere otobüse bindiler.</p>

  <p class="normal1">Ertesi gün önce İstanbul’a, oradan da Malkara Birlik firmasına ait bir otobüsle Malkara’ya vasıl oldular ve Güngör Otel’e yerleştiler. Yılmaz Bey hemen Zeynel’in eski meslektaşlarını buldu. İki kişi Sağlam ailesine yakın ilgi gösterdi. Oteldeki sohbette Zeynel’in anlattıklarının neredeyse aynısını Yılmaz ve Zarife Sağlam’a anlattılar.</p>

  <p class="normal1">Sadece bir hanım yanında konuştukları için kullandıkları sıfatları çok dikkatli seçtiler. Ancak, her iki istihbaratçı da bir konuda hemfikirdi:</p>

  <p class="normal1">Hürrem, çok küçük ve biraz da akıldan yana şanssız olduğu için ne yaptığının tam bilincinde değildi. Güzelliği zengin çocuklarını cezbediyor, onların aldıkları hediyeler de Hürrem’i cezbediyordu. Onun için Hürrem erkeklerle buluşmakta bir mahzur görmüyordu. Üstelik, aile Hürrem’e doğru yolu gösterecek görgüde de değildi. Hürrem güngörmüş bir ailenin eline düşse, muhakkak çok farklı bir kız olurdu.</p>

  <p class="normal1">İstihbaratçılar sonunda kızı otele aldırmayı teklif ettiler. Madem gelin olarak düşünüyorlardı, kızı gözleriyle görmeleri, bizzat kendisiyle konuşmaları gerekiyordu.</p>

  <p class="normal1">Yılmaz Sağlam “İyi de kızı hangi bahaneyle çağıracağız?” diye sorduğunda bir istihbaratçı “Burada bizim çağırdığımız kişi muhakkak gelir. Niyesini nasılını bile soramaz” diye cevap verdi.</p>

  <p class="normal1">Diğeri ise sakin “Merak etmeyin, ufacık kasabaya adım attığınız anda herkes kim olduğunuzu, neden geldiğinizi anladı” dedi. “Niyetinizin ne olduğunu bilmeyen yoktur. Tabii ki, ailesi ve Hürrem de konudan haberdardır.”</p>

  <p class="normal1">On beş dakika sonra bir memur Hürrem’i eski püskü siyah bir Pontiac ile aldı getirdi.</p>

  <p class="normal1">Hürrem otel lobisinden içeri girdiği anda Zarife Hanım dayanamadı, açıkça “Maşallah, maşallah bu ne güzellik!” dedi.</p>

  <p class="normal1">Yılmaz Sağlam’ı ise o an garip bir duygu teslim aldı. Kalp atışları değişti, yüzü kızardı. Elli yaşında, son on yıldır yaşamadığı bir duygu seli yüreğinde yükselmeye başladı. Muhafazakâr hayat tarzıyla ünlü Kütahya’nın ileri gelenlerinden Yılmaz Sağlam’ın aklına gayriihtiyari eskiden beri çok sevdiği bir şarkının tek bir cümlesi takıldı:</p>

  <p class="normal1">“O günkü gördüm seni...”</p>

  <p class="normal1">Durdu, kendi kendisini uyardı:</p>

  <p class="normal1">“Tövbe estağfurullah!”</p>

  <p class="normal1">Duygularını anlayanlar olacak korkusuyla da eli ayağı iyice birbirine dolaştı.</p>

  <p class="normal1">Kapıdan gelip ellerini öpen, gayet temiz giydirilmiş bir kız çocuğu muydu, yoksa ışıklar sönmüş, film başlamış da Brigitte Bardot yürek yakan bakışları, endamlı yürüyüşü, erkekleri yanına çağıran gülümsemesiyle film perdesinde mi belirmişti, ayırt etmek Yılmaz Bey için çok zordu.</p>

  <p class="normal1">Kız çok utangaçtı, ağzından zorla laf alınıyordu. Taşralı bir genç kız olarak yabancıları haliyle çok yadırgamıştı. Üstüne üstlük, neden Malkara’ya geldiklerini, niyetlerinin ne olduğunu bilmemesi mümkün değildi.</p>

  <p class="normal1">Ancak aynı utangaç kızda farkında olmadığı bir fettanlık vardı, olgun bir şeftaliden yiyenin eline süzülen doğal şerbet gibi cinsellik üzerinden akıyordu.</p>

  <p class="normal1">Karşılarında endamı kadın, ruhu çocuk bir yaratık vardı.</p>

  <p class="normal1">Zarife Hanım kıza yarım yamalak sorular sordu. Hürrem yarım yamalak cevaplar verdi.</p>

  <p class="normal1">Birkaç kez “te be!” veya “gari” dediğinde beyaz suratı iyice kızardı. Belli ki Trakyalıların kendisine çok yakışan şivesinin belirli kalıplarını kullanmaması gerektiği birileri tarafından kulağına fısıldanmıştı.</p>

  <p class="normal1">Yılmaz Bey ağzını açıp tek kelime etmedi. Sadece kızın gelişi ve gidişi sırasında elini öptürdü.</p>

  <p class="normal1">Herkes gittikten ve karı koca baş başa kaldıktan sonra bir süre ikisi de sustular. Sanki biri diğerinin lafa girmesini bekliyordu.</p>

  <p class="normal1">Bir süre sonra Zarife Hanım başörtüsünü düzeltip hafif kıkırdayarak “Nasip olursa, Kütahya’nın en güzel gelini senin olacak” dedi. “Belki de en güzel torunları da...”</p>

  <p class="normal1">Zarife Hanım’ın niyeti zaten belliydi. Kütahya’dan oğlunu mutlu etmek konusunda oldukça kararlı gelmişti. Anlaşılan kızı gördükten sonra kararı pekişmişti.</p>

  <p class="normal1">Zarife Hanım’da değişen bir şey yoktu. Esas değişiklik Yılmaz Bey’deydi.</p>

  <p class="normal1">Zeynel’den aldığı bilgiyle dehşete düşen, daha iki gün önce Kütahya’da “Koskoca sağlamcı Yılmaz, Malkara’dan elin fahişesini konağına gelin getirmiş!” denilerek dillere düşmekten ödü kopan Yılmaz Bey’in ağzını bıçak açmaz olmuştu. Belki de “Kütahya’da kızın geçmişini ne bilecekler ki...” diyen arkadaşı Zeynel haklı çıkardı.</p>

  <p class="normal1">Yılmaz Sağlam, karısına “Haklarında hayırlısı neyse o olsun!” diye karşılık verdi.</p>

  <p class="normal1">Ertesi gün istihbaratçıların sağladığı özel müsaadeyle “çarşı iznine çıkan” Ali Sağlam karşısında annesi ile babasını görünce sevinçten ağladı. Demek, istediğini almaya gelmişlerdi.</p>

  <p class="normal1">Üç beş sohbetten sonra Zarife, Ali’yi sahibinin adına atfen Süleyman Oflaz’ın Yeri olarak da bilinen dönemin en iyi lokantası Galatasaray Lokantası’nda bir güzel doyurdu ve hafta sonu kız istemeye gitmek üzere oğluyla sözleşti.</p>

  <p class="normal1">Günlerden perşembeydi ve cumartesiye arada sadece bir gün vardı. Salim’den aldığı tembihle Ali ailesini Pomak Necati’ye emanet etti. Necati, Salim’in daha önce de Ali’nin hizmetine verdiği eski Ford’la Ali’nin ailesine yardımcı olacaktı.</p>

  <p class="normal1">Pomak Necati tanıştırıldığında Yılmaz Amcasına da, Zarife Teyzesine de yerlere kadar eğilerek saygısını gösterdi ve ellerini iki eliyle birden kavrayarak öptü.</p>

  <p class="normal1">“Ne olur ne olmaz” diyerek Zarife Hanım Kütahya’dan kendisi için siyah bir elbise, bazı takılarını, siyah tülbent ve bir çift topuklu ayakkabı getirmişti. Yılmaz Bey’in takım elbisesi, beyaz gömleği, siyah ayakkabıları, iki kravatı da bavulda gelmişti.</p>

  <p class="normal1">Yılmaz Sağlam’ı yine istihbaratçılar Ziraat Bankası müdürüne götürdüler. Kütahya’daki hesabından teleksle işlerini görecek miktarda para istendi. Ödeme emrinin ertesi sabah geleceği öğrenildi.</p>

  <p class="normal1">Cuma sabahı saat 9.00’da istenen para Malkara’daki şubede hazırdı.</p>

  <p class="normal1">Necati, Sağlamları çarşıya çıkardı. Kıza “söz yüzüğü” satın alındı. Tek taş. Zarife Anne paraya kıymıştı. Akıl etti, madem dünürlerinin maddi durumu iyi değildi, onları da sevindirmek lazımdı. Hürrem’in annesine çok pahalı olmayan yüzük, küpe ve kolyeden oluşan bir takı seti alındı. Babaya uygun fiyatlı bir saat münasip görüldü. Ayrıca hem anneye hem babaya terzide diktirilmek üzere kumaş kestirildi.</p>

  <p class="normal1">Cumartesi sabahtan izne çıkan Ali önce berbere gitti. Sonra otelde bir güzel yıkandı. Annesinin bir gün önceden gözüne kestirdiği mağazada beğendiği siyah takım elbise üzerinde prova edildi. Bir saat içinde pantolon boyu dükkânın terzisinde ayarlandı.</p>

  <p class="normal1">Beyaz gömlek, kırmızı kravat, siyah takım elbise Ali’ye çok yakıştı.</p>

  <p class="normal1">Hürremlerin evi tipik bir gecekonduydu. Malkara’nın en fakir insanlarının bu mahallede oturdukları aşikârdı. Necati’nin kullandığı eski Ford, sokağa girer girmez etrafı mahallenin çocukları tarafından sarıldı. Eski Ford bile bu mahallede sükse yapıyordu. Çocuklar zengin adamların Hürrem’i istemeye geleceklerini çoktan duymuş olmalılar ki, Necati sormadığı halde Hürremlerin evini arabanın etrafında koşuşturarak gösterdiler.</p>

  <p class="normal1">Arabadan indiklerinde sadece çocuklar değil, ama sokak ortasında, ama kapı aralığından, ama perdenin ardından Sağlam ailesini süzen tüm mahalleli Yılmaz, Zarife ve Ali’yi çok ama çok şık buldular.</p>

  <p class="normal1">Sağlamları kapıda, Hürrem’in annesiyle babası karşıladı. Babaanne ortada gözükmüyordu. Hürrem’in annesi Nazlı, çiçekli basmadan temiz bir elbise giymişti. Üzerindeki yün hırkanın büyüklüğü emanet olduğunu haykırıyordu. Ayrıca Nazlı Hanım’ın gözleri ve yüz yapısı, bir nebze de olsa, Hürrem’in güzelliğini nereden aldığını işaret ediyordu.</p>

  <p class="normal1">Hürrem’e ise giydiği mavi pazen elbise, gözleriyle takım oluşturmuş, genç kıza çok ama çok yakışmıştı.</p>

  <p class="normal1">Basit bir temiz elbiseyle kızın olağanüstü güzelliği ortaya çıkıyordu.</p>

  <p class="normal1">Hüsmen ise belli ki yıllar evvel alınan damatlıklarını giymişti. Onun da giydiği gömleğin kolları ceket kolundan neredeyse bir karış dışarı çıkmış vaziyette “ben de emanetim” diyordu. Kravat da çok uzun bağlandığı için ceket boyunu oldukça aşıyordu.</p>

  <p class="normal1">Hüsmen ile Nazlı, misafirlerine çok nazik davrandılar. Gelen hediye paketlerini görünce gözleri fal taşı gibi açıldı, ama paketleri açmadan, nazik ve içten bir teşekkürden sonra bir kenara koydular.</p>

  <p class="normal1">Nazlı Hanım çay demlemişti. Hürrem çayları dağıtırken Nazlı Hanım kendi elleriyle yaptığı “Pomak böreği”ni ikram etti. Hürrem ile Ali şöyle bir el sıkışmışlar, sonra da sus pus olmuşlardı. Tüm görüşme sırasında Ali bir kez bile ağzını açmadı. Hürrem sadece yaptığı servisle ilgili kısa sözler mırıldandı.</p>

  <p class="normal1">Yılmaz Sağlam dünürlerini daha ilk anda sevdi. Önden çok önyargılıydı. Halbuki karşısında fakir ama içten ve nazik insanlar vardı. Yavaş yavaş aileye ısınmaya başladı.</p>

  <p class="normal1">Ancak, bir türlü Hürrem’e rahat bakamıyordu. Ne zaman gözü kaysa yüreği daralıyor, elleri terlemeye başlıyordu. Sanki gözü kaydığı anda şeytan dürtüyordu. Bütün görüşme sırasında Yılmaz Bey müstakbel gelinine hemen hiç bakmadı. Bakmak zorunda kaldığında da yüzüne sert bir ifade takındı. Dışarıdan bakan biri, Yılmaz Sağlam’ın gözünün müstakbel gelinini hiç tutmadığını sanabilirdi!</p>

  <p class="normal1">Bir saat sonra konu açıldı.</p>

  <p class="normal1">Hüsmen, kızı istendiğinde “Allah ne emrederse o olur!” dedi.</p>

  <p class="normal1">Annesi “Hayırlısı!” dedi.</p>

  <p class="normal1">Yılmaz Sağlam yüzükleri takarken ellerinin titrediği açıkça gözüküyordu. Hem oğluna hem gelinine –artık gelini olmuştu– elini öptürdü. Ama ikisini de yanaklarından öpmedi.</p>

  <p class="normal1">Bir ara Hüsmen’e dönüp “Yarın sabah otele gel, baş başa görüşelim” diye fısıldadı.</p>

  <p class="normal1">Hüsmen bu söze çok ama çok sevindi.</p>

  <p class="normal1">Misafirler izin isteyip kalktılar. Arabaya kadar nazikçe uğurlandılar. Ayrılırken Hüsmen, Yılmaz Bey’e “Beyim, yarın sabah onda oteldeyim” diye fısıldadı.</p>

  <p class="normal1">“Münasiptir!”</p>

  <p class="normal1">Yine bütün mahalle Necati’nin kullandığı eski Ford’a sokağın sonuna dek eşlik etti.</p>

  <p class="normal1">Ali’nin “evci izni” olmadığı için onu otelde misafir edemediler. Bir köftecide, akşam yemeği için erken bir saat de olsa, bir güzel karnını doyurup kışlasına yolladılar.</p>

  <p class="normal1">Ali sevinçten uçmakta olduğu için ailesi Malkara’dayken kışlaya geri dönmeyi hiç dert edinmedi. O bugün hayatının en büyük hediyesini almıştı.</p>

  <p class="normal1">Ertesi sabah saat tam 10.00’da Hürrem’in babası Hüsmen otele geldi. Yılmaz Bey’le bir kenara çekildiler. Hoşbeşten sonra Yılmaz Bey doğrudan konuya girdi:</p>

  <p class="normal1">“Bak Hüsmen Efendi, bu yaşa getirene kadar kıza o kadar masraf yapmışsın. Şimdi biz, Allah izin verirse, hazır bir kız çocuğu sahibi olacağız. Neyse başlık parası olarak aklından geçen, lütfen çekinmeden söyle.”</p>

  <p class="normal1">Hüsmen önce kızardı, ardından morardı. Önce yerde halıya, sonra tavana, sonra tekrar yere, en son da Yılmaz Bey’in suratına baktı ve ıkına sıkına bir rakam söyledi.</p>

  <p class="normal1">Yılmaz Sağlam duyduğuna inanamadı. Hüsmen’in telaffuz ettiği rakam “Zırnık fazlasını vermem” diye düşündüğü paranın sadece beşte biriydi.</p>

  <p class="normal1">Kızını isteyecek koca adayına, Hürrem’in ağırlığını altınla tarttıracağını sağa sola habire söyleyen Hüsmen ya saymayı bilmiyordu ya da hayatında hiç pazarlık yapmamıştı. Ya kızının ağırlığından ya da altının fiyatından habersizdi.</p>

  <p class="normal1">Yılmaz Bey söylenen rakamı bir çırpıda kabul etti. Kızını –artık kendi kızı da oluyordu– Ali’nin beş ay sonra bitecek askerliği sonrası düğüne hazırlaması için, istenen başlık parasının neredeyse yarısı kadar ilave bir parayı da ayrıca ödemeyi taahhüt etti.</p>

  <p class="normal1">“Karın ile annen var. Düğün masraf demek. İlave parayla onlara da bir şeyler alırsın. Hepinizi düğüne Kütahya’ya aldıracağım.”</p>

  <p class="normal1">Durdu, Hüsmen’in ezik halini görünce dayanamadı:</p>

  <p class="normal1">“Artık biz seninle dünür oluyoruz. Senin huzurun benim huzurun demek. Ben sana her ay makul bir miktar para da yollarım. Seni ele güne muhtaç etmem. Mütevazı ama yarından korkmadan bir hayat yaşarsın.”</p>

  <p class="normal1">O an Hüsmen oturduğu yerden fırladı, ne olduğunu anlamadan Yılmaz Sağlam’ın eline sarıldı, öpmeye kalktı.</p>

  <p class="normal1">“Te be seni bana Rabbim yolladı. Kız senindir, zaten dün gece verdik. Ben de hayat boyu sana minnettar kalacağım. Ben ne işine yararım bilmem ama seni zerre kadar üzen olursa bana haber sal, işini göreyim” dedi.</p>

  <p class="normal1">Elini hemen çeken Yılmaz Sağlam “Olur mu öyle şey, biz seninle artık akrabayız. Senin haysiyetin benim haysiyetim” dedi. Ama içinden de “Sen kendine sahip çık, yeter” diye geçirdi.</p>

  <p class="normal1">Ertesi gün Kütahya’ya dönecek, konuştukları miktarı, kendi ilave ettiği de dahil, Ali Bey’e –istihbaratçılardan biri– havale edecek, o da Hüsmen’e teslim edecekti. Para en geç üç gün içinde elinde olurdu.</p>

  <p class="normal1">Hüsmen otelden çıktığında resmen ağlıyordu. Kendi kendine “Herhalde ben kızı Peygamber ailesine veriyorum” diye mırıldandı.</p>

  <p class="normal1">Yılmaz Sağlam herhalde şanının Malkara’da yürümesi için yemin etmişti. Malkara’dan ayrılırken Pomak Necati’ye hizmetleri için öyle bir para verdi ki Necati’nin de gözleri yerinden fırladı. İki istihbaratçıya, yardımları için, birer gömlek ve kravat hediye etti. Ayrıca ikisine de eve götürmek üzere birer kilo çikolata yaptırdı. Otel çalışanlarına da bol bol bahşiş verdi.</p>

  <p class="normal1">Artık Malkara Yılmaz Abi’nin yolu gözleyecekti.</p>

  <p class="normal1">Ali ile Hürrem’i, Ali’nin askerliği bittikten sonra Kütahya’da 1967 yılının Mart ayında şaşaalı bir düğünle evlendirdiler.</p>

  <p class="normal1">Düğüne Malkara’dan kız tarafı olarak Hüsmen ve ailesi, ayrıca iki akrabası, iki istihbaratçı ve aileleri katıldılar. Haliyle yol masrafları ve üç günlük konaklamaları Sağlam ailesi tarafından karşılandı. Ayrılırlarken hediyeleri de ihmal edilmedi.</p>

  <p class="normal1">Düğünden sonra şehirde gelin ve ailesi hakkında az buçuk dedikodu çıkar gibi oldu. Ancak, gelinin güzelliğini görenlerin de gözleri fal taşı gibi açıldı.</p>

  <p class="normal1">Bu kez de kem gözlülerin, kıskançlıklarından çatlayanların gelin ve ailesi hakkında dedikodu çıkardığı söylentisi yayıldı.</p>

  <p class="normal1">İkinci dedikodu, birinci dedikoduyu eninde sonunda bertaraf etti.</p>

  <p class="normal1">Hürrem, Kütahya’nın tek Amerikan artizi kıvamında –mavi gözlü, sarışın– gelini olarak şehirde kabul gördü.</p>

  <p class="normal1">Zaten Hürrem’in dedikodulardan pek etkilendiği söylenemezdi. Ya kavrayamıyordu ya da umursamıyordu.</p>

  <p class="normal1">Yılmaz Sağlam da dedikoduları Allah’a havale etmeyi kısa sürede öğrendi. Hürrem Gelin ona çoktan unuttuğu bazı duyguları ve heyecanları, ama utanarak, ama Allah’tan korkarak, fakat illaki yaşatıyordu. Bazen kendisini ele vermekten ürkse de Yılmaz Sağlam hayatından memnundu.</p>
</body>
</html>
