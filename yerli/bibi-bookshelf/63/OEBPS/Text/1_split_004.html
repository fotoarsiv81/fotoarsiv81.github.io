<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>1</title>
  <link href="../Styles/stylesheet.css" rel="stylesheet" type="text/css" />
  <meta content="urn:uuid:72aa56fd-e4fc-4b2a-bba5-9782f122b66c" name="Adept.expected.resource" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="kitapickapak2" id="calibre_toc_1"><br class="calibre3" />
  Birinci bölüm</h1>

  <p><br class="chapter" />
  <br class="chapter" />
  <br class="chapter" /></p>

  <p class="normal2">İstanbul</p>

  <p><br class="chapter" /></p>

  <p class="normal1">2 Aralık 2010 Perşembe günü hava çoktan kararmıştı. Ayşe Meriç saatine baktı. 17.48’i gösteriyordu.</p>

  <p class="normal1">Ayşe Meriç için gün zor geçmişti. Nedense bugün canı hiç çalışmak istememişti. Güler yüzü, insana huzur veren sükûnetiyle herkese kendini sevdiren genç kızın, bugün insanlara zerre kadar tahammülü yoktu. Büyük miktarda parasını bankada tuttuğu için tüm şube personelinin nazını çektiği, özel gayretleri nedeniyle de Ayşe’ye bir başka düşkün olan yaşlı teyze bile bugün ona fazla gelmişti. Mevduatıyla ilgili saçma sapan sorularıyla genç kızın canını sıkmıştı.</p>

  <p class="normal1">Ayşe tam 18.00’de kendini şubeden dışarı atacaktı. Doğru eve gidecek, bir şeyler yiyecek, geceliğini giyecek, televizyonun karşısında biraz vakit geçirecek sonra da yatağına girecekti.</p>

  <p class="normal1">Akşamüzeri, şubede yan masadan komşusu Serap mesaiden sonra Ortaköy’e gidip birlikte bira içmeyi teklif etmişti. Serap, uzatmalı sevgilisi Hasan’la buluşacaktı. Ayşe’yle buluşmak eve sunacağı bahaneydi. Altı aydır arada sırada Ayşe, Serap, Hasan birer bira içiyorlar, sonra Ayşe kalkıyor, uzatmalı sevgilileri baş başa bırakıyordu. Serap’ın anlattığına göre Serap ile Hasan üç yıldır sevgiliydiler, ama Serap’ın ailesi durumu hâlâ bilmiyordu.</p>

  <p class="normal1">Zoraki gülümseyerek “Çok yorgunum” dedi. “Ben gelmeyeyim. Sen yine de eve benimle buluştuğunu söylersin.”</p>

  <p class="normal1">Ayşe Meriç 1987’de Samsun’da doğmuştu. Babası Ünal Meriç Rumeli göçmeniydi. Drama, Sarışaban’dan. Annesi Zeliha Trabzonluydu. Babası liseyi bitirdikten sonra Ziraat Bankası Samsun Şubesi’nde işe girmiş, otuz iki yıl sonra aynı şubeden müdür muavini unvanıyla emekli olmuştu. Annesi ise hiç çalışmamış, ömrünü kocasına ve iki kızına adamıştı.</p>

  <p class="normal1">Babası, emekli olduktan sonra eski bir arkadaşının müşavirlik bürosunda takılmaya başlamış, bir süre sonra da büronun maaşlı elemanı olmuştu. Ailenin yaşayan tek çocuğu Ünal Bey’e babadan kalan köhne evin yerine, 1994’te Laz müteahhit altı katlı on iki daireli bir apartman dikince Ünal Bey, altı dairenin birden sahibi olmuştu. Birinde oturuyorlar, beşinden kira alıyorlardı. Üzerine emekli maaşı ve bürodan gelen üç beş kuruş da eklenince, Samsun şartlarında rahat rahat geçiniyorlardı. Açıkçası, durumları oldukça iyiydi. Ayşe de, ablası Atiye de maddi sıkıntı nedir pek bilmemişlerdi.</p>

  <p class="normal1">Maddi refaha, Ünal Meriç’in kızlarına aşırı düşkünlüğü de eklenince Ayşe ve Atiye el bebek gül bebek yetiştirilmişlerdi.</p>

  <p class="normal1">Atiye sekizinci sınıftan sonra okumamış, genç yaşta kendisinden on beş yaş büyük biriyle evlenmişti. Ayşe’nin eniştesi, Rumeli göçmeni Hakan, oto yedek parça ticareti yapıyordu; tonton ve sevimli bir adamdı. Tüm aile enişteyi çok severdi. Hafta sonları ablasının evinde toplanırlar, yaz-kış bahçede mangal yakarlar, Ünal Bey iki üç kadeh rakıdan sonra Rumeli türküleri çığırırdı. Ayşe, evden uçtuktan sonra en çok bu geceleri özledi.</p>

  <p class="normal1">Ayşe Meriç tıpkı babası gibi 19 Mayıs Lisesi’ni bitirdi. Tıpkı babası gibi bankacı oldu. Ancak, o üniversite de okudu. Liseyi iyi bir dereceyle bitirdikten sonra Ankara Üniversitesi Siyasal Bilgiler Fakültesi İktisat Bölümü’nü kazandı. İki yılı yurtta, son iki yılı da iki arkadaşıyla bir apartman dairesinde olmak üzere dört yıl Ankara’da kaldı. Dönem kaybetmedi. Son yıl bankacı olmayı iyice aklına koydu. Babası araya aracılar koyup kızını Ziraat Bankası Samsun Şubesi’ne yerleştirmek istedi. Ama Ayşe bileğinin hakkıyla işe girmeyi aklına koymuştu. Samsun’a da ancak, nasip olursa, şube müdürü olunca yerleşecekti.</p>

  <p class="normal1">Mezuniyetinden sonra 2009 yılının Ekim ayında girdiği banka sınavlarından iyi bir netice aldı. İstanbul’da yapılan mülakatta da iyi intiba bırakmış olmalı ki işe alındı. Bileğinin hakkıyla, stajyer memur olarak Ocak 2010’da işe başladı.</p>

  <p class="normal1">Türkiye’nin en büyük bankalarının birinde çalışmak Ayşe için gurur vericiydi. İstanbul’da Beşiktaş Şubesi’ne atandığını duyunca İstanbul’un parıltısı heyecanını misliyle artırmıştı. Bir tek, cari işler bölümüne verilmesine üzüldü. Olsun varsın, İngilizcesini ilerletecek, yabancı dil sınavını da kazanınca tayinini kambiyo bölümüne isteyecekti.</p>

  <p class="normal1">Altı ay sonra staj dönemini başarıyla bitirdi, aynı şubeye kadrolu memur olarak atandı.</p>

  <p class="normal1">Ayşe Meriç her zaman çalışkan bir öğrenci olmuştu. Çok zeki değildi, ama azimli ve disiplinliydi. Disiplini kılık kıyafetine bile yansırdı. Her daim defterleri düzgün, çantası muntazam, giysileri temiz, saçı başı düzgün bir öğrenci olmuştu.</p>

  <p class="normal1">Ama illaki suratının ifadesi. Kiliseleri süsleyen kanatlı melek figürleri sanki Ayşe’ye bakarak resimlenmişti. Masum, pozitif enerji fışkıran, bakanın içine önce ferah bir duygu, ardından huzur serpen bir surat. Bu yüzden de adı “Melek Ayşe”ye çıktı.</p>

  <p class="normal1">Melek Ayşe üniversitedeyken minyon bir genç kızdı. Kalçaları ve göğüsleri ilk bakışta ilgi çekecek kadar şekillenmiş olmasa da düzgün bir vücudu vardı.</p>

  <p class="normal1">Özellikle üniversite yıllarında Ankara’da erkeklerin ilgisini ziyadesiyle çekti. Ancak, o sarı saçları, mavi gözleri, düzgün fiziğine rağmen hiçbir zaman doğrudan “şehvet” kelimesini çağrıştırmadı.</p>

  <p class="normal1">O iyi bir eş, iyi bir anne olabilirdi. En önemlisi, sağlam bir hayat arkadaşı olurdu. Eşine her koşulda sahip çıkan, ona her koşulda huzur veren bir erkeğin kadını!</p>

  <p class="normal1">Ancak, genç kız annesinin o kadar etkisi altında kalmıştı ki, çekiciliğini kullanmak, “erkeklerle oynaşmak”, ona buna yüz vermek, evlenmeyeceği erkekle flört etmek onun genlerine kazınmış tabulardı. Laz kadını Zeliha, kızının zihninin her katmanına önce meslek sahibi olması gerektiğini kazımıştı. Evlenme vakti gelince de helal süt emmiş bir gençle hayatını birleştirebilirdi.</p>

  <p class="normal1">Ayşe’nin ne lisede ne de üniversitede bir sevgilisi oldu. Ankara’da çok samimi ama korkularını deşmeyen bir sürü erkek arkadaşı vardı, ama hepsi de onu hem öyle kabullendiklerinden hem de melek yüzü nedeniyle ulaşılmaz bulduklarından onu hep samimi, candan, huzur veren bir dost olarak gördüler.</p>

  <p class="normal1">Ayşe ne zaman ki üniversiteyi bitirdi, ne zaman ki meslek sahibi oldu, ne zaman ki onu ele güne muhtaç bırakmayacak bir “bileziği” koluna taktı, işte o zaman zihni ona erkeklere “erkek gibi” bakması için izin verdi.</p>

  <p class="normal1">İstanbul’un insanı baştan çıkaran aşüfte havası da vücudunun bol miktarda testosteron androjeni üretmesine neden oluyordu. Boğaz’ın kâh sert kâh yumuşak rüzgârı, adrenalin bezlerinde, hatta yumurtalıklarında testosteron üretimini kışkırtıyordu. Romantik bir müziğin melodisi bile ona yetebiliyordu. Üretilen testosteron androjenleri beyninde hipotalamus bölgesine ulaşınca o da sık sık gece yatakta, hatta bazen gündüz vakti şubede cinsel fantezilerin hülyasına dalıyor, erojen bölgelerinde hassasiyet artıyor, yüzü alabildiğine kızarıyordu.</p>

  <p class="normal1">O an çok utanıyordu. Sanki bütün şube aklından geçenleri anlıyor, suratındaki yanmayı onlar da hissediyorlardı.</p>

  <p class="normal1">Ayşe Meriç, masum dünyasında artık zihninin, vücudunun fizyolojik ve biyolojik gelişimini kabul etmeye başladığını tam olarak idrak edemiyordu.</p>

  <p class="normal1">Ayşe genel merkezdeki bir hafta sonu eğitimi sırasında kendisiyle aynı dönemde Etiler Şubesi’nde işe başlayan Erol’un, kendi deyimiyle, aradığı hayat arkadaşı olabileceğine hükmetti.</p>

  <p class="normal1">O cumartesi sabahı, dersin ilk dakikalarında Erol’u görür görmez vücudunda testosteron üretimi artmaya başladı. Bütün ders, elinde olmadan onu seyretti. Erol’da öyle bir şey vardı ki, ona bugüne dek hiçbir erkeğin vermediği duyguyu vermişti. Ama o “şey” neydi, bir türlü kendisine izah edemedi.</p>

  <p class="normal1">Aşkı kimse tarif edemez, sadece bazıları onu görünce tanır.</p>

  <p class="normal1">Testosteron üretimi zihnine olmadık hayaller yüklüyor, ders sırasında kendi kendine utanç dalgalarıyla boğuşuyordu. Utandığı şey aynı anda o kadar da keyif veriyordu ki, Ayşe iki buçuk saatlik derste anlatılanların tek cümlesini bile dinlemedi.</p>

  <p class="normal1">Sanki Erol da genç kızın yaşadığı çalkantıyı hissetti, sanki o da testislerine dolan testosteronla baş edemedi; dersin son bir saati Erol da Ayşe’yi uzaktan uzağa süzmekten derste anlatılanlara kulak veremedi.</p>

  <p class="normal1">Derse ara verildiğinde birbirlerini sözüm ona tesadüfen buldular; sadece adlarını ve çalıştıkları şubeleri öğrendiler.</p>

  <p class="normal1">Ayşe o cumartesi gecesi yatağa girdiğinde heyecandan ölüyordu. Hayatında ilk kez ona ders olarak anlatılanları dinlememişti. Ancak, hayatında ilk kez böyle disiplinsiz davrandığı halde hiç utanmıyordu. Erol’la masum masum hayali sohbet ederek uykuya daldı. Uyumadan önce de Tanrı’ya defalarca yalvardı:</p>

  <p class="normal1">“Allahım ne olur beni telefonla arasın!”</p>

  <p class="normal1">Pazar gününü de Tanrı’ya yalvararak geçirdi.</p>

  <p class="normal1">Tanrı, Melek Ayşe’nin masum talebini işleme koydu ve Erol, pazartesi öğleden önce Ayşe’yi şubeden aradı.</p>

  <p class="normal1">Telefonu açan şube arkadaşı Ayşe’ye “Etiler Şubesi’nden Erol Bey sana bir şey soracakmış” dediğinde Ayşe olduğu yere yığılacağını sandı. Elleri titreyerek, beyaz tenli suratı ala bulanarak ahizeyi aldı.</p>

  <p class="normal1">Karşısında titreyen bir ses zorla “Merhaba!” dedi.</p>

  <p class="normal1">O da genzinden zorla bir “Merhaba” sesi çıkardı.</p>

  <p class="normal1">“Şey...” Erol saçma sapan bir soru sordu. Sözüm ona bir müşteri hakkında bilgi istiyordu. Ama soyadını bile iki kere farklı söyledi.</p>

  <p class="normal1">Ayşe de bu isimde bir müşteri adını hatırlamadığını söyledi. Portföyden bakacaktı. Sanki Erol, online çalışan sistemden kendisi bakamazdı. Rezil olduğunu hissetti. Kıpkırmızı kesildi.</p>

  <p class="normal1">Ancak Erol, Ayşe’nin yaptığı gafın üzerinde durmadı. Hatta, onu saçma oyununa devam etmesi için teşvik etti.</p>

  <p class="normal1">Genç adam arayacağını söyledi, ama kendi numarasını da verdi.</p>

  <p class="normal1">“Siz portföyden bir zahmet takip edin, ben neticeyi almak için sizi tekrar ararım.”</p>

  <p class="normal1">Ayşe önündeki kâğıda eline ilk geçen kalemle numarayı yazdı.</p>

  <p class="normal1">Erol bu sefer “Ben de sizin numaranızı alayım” dedi.</p>

  <p class="normal1">Ayşe nihayet aklını başına topladı, numarasını söyledi.</p>

  <p class="normal1">Telefon kapanınca bu sefer ne yapması gerektiğini bilemedi. Elindeki iki değişik soyadını ekranda taradı. Tabii bir sonuç alamadı.</p>

  <p class="normal1">Ayşe bu kez genç adamın tekrar ne zaman arayacağını merak etmeye başladı. “Olur da çalarsa duyamam!” diye telefonu elinden bırakmadı. Ona beş saat gibi gelen beş dakikadan sonra telefon çaldı. Ekranda gözüken numara Erol’unkiydi. O kadar heyecanlanmıştı ki telefonu açarken az kalsın küçük alet elinden düşecekti.</p>

  <p class="normal1">Sonunda şubede böyle bir müşteri olmadığı konusunda anlaştılar. Hatta birbirlerine “sen” demeleri gerektiğini de kabul ettiler.</p>

  <p class="normal1">Erol mesai sırasında lafı uzatmaması, artık telefonu kapatmak gerektiği kanaatine varınca “Hafta sonu ne yapıyorsun?” diye soruverdi.</p>

  <p class="normal1">Ayşe boğulur gibi “Hiççç!” dedi.</p>

  <p class="normal1">“Buluşalım mı?”</p>

  <p class="normal1">“Olur!”</p>

  <p class="normal1">“O halde seni cuma günü ararım. Ne yapacağımıza karar veririz.”</p>

  <p class="normal1">“Tabii!”</p>

  <p class="normal1">Telefon kapandığında Ayşe bir süre telefonu öyle elinde tuttu kaldı. Hayatında ilk kez bir erkeğin “çıkma teklifi”ni kabul ediyordu.</p>

  <p class="normal1">Pazartesi öğleden sonra, salı ve çarşamba bütün gün geçmek bilmedi. Erol aramadı. Hoş, cuma arayacağını söylemişti. Ayşe de “Ne öyle erkek delisi gibi peşine mi düşeceğim!” diye düşünerek Erol’u aramayı kendisine yediremedi.</p>

  <p class="normal1">Perşembe gününe gelindiğinde cumartesi hâlâ çok uzaktı ve Ayşe’nin tadı tuzu kaçmıştı. Canı beter sıkılıyordu. Zaman da geçmek bilmiyordu.</p>

  <p class="normal1">Saat 18.00’i gösterir göstermez kendini şubeden dışarı attı. Millete yarım yamalak “İyi akşamlar” diledi. Bir an evvel yalnız kalmak istiyordu. Kafası hep Erol’daydı. Tamam, “Cuma ararım” demişti, ama insan çıkma teklif ettiği kızı daha önce aramaz mıydı? Aramak istemez miydi?</p>

  <p class="normal1">Belki o da utanıyordu. Belki... belki de o Erol için sadece bir hafta sonu eğlencesiydi. Amacı sadece iyi vakit geçirmek... Belki de... tek derdi onu yatağa atmaktı... Her halükârda hafta sonuna dek ona ihtiyacı yoktu. Böyle düşününce kan beynine çıkıyordu.</p>

  <p class="normal1">Şube, Ortabahçe Caddesi ile Beşiktaş Caddesi’nin kesiştiği köşe başındaydı. Deniz Müzesi’nin tam karşısında. Hava bir aralık günü için oldukça ılıktı. Ancak sert bir rüzgâr vardı. Pardösüsünün yakasını kaldırdı. Beşiktaş Meydanı’na doğru yürümeye başladı. Sinanpaşa Camii’nin bulunduğu, Beşiktaş Caddesi’nin Barbaros Bulvarı ile kesiştiği noktada, karşı kaldırıma geçmek isteyen insan seline o da katıldı.</p>

  <p class="normal1">Ayşe Meriç sabırla yeşil ışığın yanmasını bekledi. Barbaros Bulvarı’ndan karşıya geçti. Sahile ulaşmak için bir kere de Beşiktaş Caddesi’ni Boğaz yolundan geçmesi gerekiyordu. Orada da insan selinin ortasında yeşilin yanmasını bekledi.</p>

  <p class="normal1">Karşıya geçti. İETT İşletme Şefliği’nin önünde bekleyen bir sürü otobüsün arasından İskele Caddesi’ni aştı. Üsküdar Motor İskelesi’ne ulaştı. Akbilini otomatik geçişe okuttuktan sonra Üsküdar motoruna bindi. Yukarıda, açık havada oturmayı tercih etti. Karanlıkta Dolmabahçe, Galata, Eminönü, Yeni Cami, Topkapı siluetlerini seyre daldı. Dünyanın en muhteşem manzaralı güzergâhında sabah-akşam seyahat ettiği için kendini çok şanslı hissetti.</p>

  <p class="normal1">Hem muhteşem görüntü, hem de denizden gelen iyot kokusu sanki sinirlerine iyi gelmişti. “Boğaz havası”nı içine çeke çeke Anadolu yakasına geçti.</p>

  <p class="normal1">Üsküdar Motor İskelesi de alabildiğine kalabalıktı. Her türlü sandviç ve meşrubatın satıldığı iki büfenin ve çiçekçilerin arasından, Üsküdar-Talimhane minibüslerinin önündeki kuyruğa ulaştı. Kuyruk gözüne çok uzun gözüktü. Beklemek istemedi. Evi hemen Kuzguncuk’taydı. Bazı akşamlar Üsküdar’dan eve yürüyerek gittiği bile olurdu. Ancak bu kez takati yoktu. Paşalimanı Caddesi’nde karşıya geçti. Boğaz yönüne gidecek bir İETT otobüsü beklemeye başladı. Nihayet bir Beykoz otobüsü geldi, ona zar zor bindi. Akbilini makineye okuttu. Beş dakika sonra Paşalimanı Caddesi’nin Kuzguncuk Çarşısı Caddesi adını aldığı noktada, Kuzguncuk Çarşı durağında otobüsten indi. Duraktaki insanlara hiç dikkat etmedi.</p>

  <p class="normal1">Bu arada durakta bekleyen; ince, uzun boylu, kış ortası, hem de akşam vakti koyu güneş gözlüğü takan, lacivert Nike beyzbol şapkalı, lacivert balıkçı yaka kazak, pantolon ve lacivert Rockport spor ayakkabı ile yine lacivert, kapitone fermuarlı yelek giyen birinin İcadiye Caddesi’nde kendisini takip ettiğini fark etmedi.</p>

  <p class="normal1">Dükkânların önünden geçerken önce karar veremedi. Evde bir gün önceden kalan mercimek çorbası vardı. Yan komşusu Hanife Teyze de evvelsi gece bir tabak pilaki vermişti. Ekmeği zaten vardı. Çarşıdan hiçbir şey almadan hızlı adımlarla İcadiye Caddesi boyunca yürüdü. Yolun sağ tarafında kalan Rum Ortodoks Kilisesi’ni geçti. Simitçi Tahir Sokak’tan içeri saptı.</p>

  <p class="normal1">Bahçesarayı Sokağı’nda, dışı altmışların modasına uygun olarak mozaik döşeli köhne apartmanın dış kapısını anahtarıyla açarak içeri girdi.</p>

  <p class="normal1">Apartmanın kapısını açarken Hanife Teyze’nin ışıklarının yanmadığını fark etti.</p>

  <p class="normal1">“Yine kızına gitmiştir” diye düşündü. Hanife Teyze’nin evli kızı Karacaahmet’te oturuyordu. Sık sık kızını ziyarete gidiyor, torunlarıyla vakit geçiriyordu.</p>

  <p class="normal1">Ayşe Meriç ışığı yaktı. Bodrum katına yöneldi. Merdivenleri çabucak indi. Anahtarı iki kez çevirdikten sonra açtığı kapıdan evine girdi. Hemen eli sağ taraftaki elektrik düğmesine gitti. Işığı yaktı. Kapıyı çabucak kilitledi. Ayakkabısını, pardösüsünü koridorda çıkardı. Ayakkabılarını ayakkabılığa, pardösüsünü portmantoya astı. Terliklerini giydi. Koridorun ışığını kapatıp salonun ışığını açtı.</p>

  <p class="normal1">Dairesi bir yatak odası, bir salon, mutfak, banyo, alaturka bir tuvalet ve koridordan oluşuyordu. Banyoya sonradan bir de alafranga tuvalet eklenmişti. Daire toplam elli beş metrekareydi.</p>

  <p class="normal1">Zeminde olduğu için pencereler yerden yüksekte, tavana yakındı. Ev pek aydınlık sayılmazdı. Ama zaten gündüzleri evde yoktu. Kaloriferli dairenin kirası 550 liraydı. Babası yardım etmese kolay kolay bu daireyi tutamazdı. Ama tarihi Kuzguncuk’ta oturmayı ayrıcalıklı bir durum sayıyor, Anadolu yakasının şirin Boğaziçi semtlerinde hafta sonları gezmeye bayılıyordu. Üsküdar’dan kolayca işe de gidiyordu. Taksim’e bile ulaşmak kolaydı. Üstelik millete “Boğaz’da oturuyorum!” diyerek hava atma hakkı da vardı.</p>

  <p class="normal1">Hemen yatak odasına geçti. Koyu gri ceket, aynı renkte etek ve beyaz gömlekten oluşan iş giysisini ve külotlu çorabını itinayla çıkarıp dolaba astı. Beyaz dantel sutyen ve beyaz tanga külotla kalınca dolap kapısındaki boy aynasında endamını seyretti. Bacakları oldukça düzgündü. Ama kalçalarının dolgun ve yeteri kadar kıvrımlı olmayışı hep canını sıkardı. Memeleri de istediği kadar büyük değildi.</p>

  <p class="normal1">Bir ara aklından “Acaba Erol vücudumu beğenir mi, beni çekici bulur mu?” diye bir soru geçti.</p>

  <p class="normal1">Kendine kızdı. “İsterse beğenmesin!” diye aynaya adeta bağırdı.</p>

  <p class="normal1">Sutyenini çıkardı. Memeleri çıplak kalınca gözüne daha da ufak gözüktüler.</p>

  <p class="normal1">Külotunun üzerine annesinin Samsun’da aldığı pazen geceliği geçirdi. Açık pembe, çiçek desenli gecelik ayak bileklerine dek uzanıyordu. Ayağına da beyaz erkek çorabı giydi. Çekmeceden anneannesinden yadigâr baklava desenli vişneçürüğü-lacivert karışımı kalın yün hırkayı çıkardı. Bu hırkayı çok severdi. Hırka onu sadece fiziken ısıtmaz, ruhunu da ısıtırdı. Hırkanın içinde kendini adeta rahmetli anneannesinin şefkatli kollarında hissederdi. Sanki hırkanın bir yerine hiç tükenmeyen bir avuç huzur serpiştirilmişti.</p>

  <p class="normal1">Mutfağa geçti, buzdolabından çorbayı ve pilakiyi çıkardı. Mutfak bir masa alacak kadar genişti. Saate baktı. 18.55’i gösteriyordu. Hemen salona geçip televizyonu açtı. Eğer evdeyse 19.00 haberlerini hiç kaçırmazdı. Bu babasından gelen bir alışkanlıktı.</p>

  <p class="normal1">“Kutu” kadar evin salonuna yemek masası sığmadığından, mutfakta yemek yerken karşı salondaki televizyonu gören sandalyeye otururdu. Babası geldiğinde de rakı sofrasını hep buraya kuruyordu.</p>

  <p class="normal1">Çorbayı ısıtmaya başladı. Ufak bir tabağa bir kaşık pilaki koydu. Kalanı ertesi akşam yemek üzere tekrar buzdolabına kaldırdı. Masaya iki dilim ekmek, su ve tuz koydu. Bu arada kaynayan çorbayı da bir kâseye boşalttı. Limon sıktı.</p>

  <p class="normal1">Çorbayı çok sevdiği halde bu akşam canı çekmiyordu. Daha doğrusu iştahı yoktu.</p>

  <p class="normal1">Ama kendini zorlamalıydı. Bir yandan haberlere göz atarak çorbayı zorla bitirdi. Hiç dokunmadığı pilakiyi buzdolabından çıkardığı büyük tabağa geri boşaltıp buzdolabına koydu. Çorba tenceresini ve tabağını kaşıkla birlikte mutfak eviyesine koydu. “Sabah, olmadı yarın akşam yıkarım” diye iç geçirdi. Masayı toplayıp sildi.</p>

  <p class="normal1">Salona geçip televizyonun önündeki kirli beyaz kanepeye –evde en çok sevdiği eşyasıydı– oturmadı, adeta çöktü.</p>

  <p class="normal1">Haberleri dinlerken bacaklarını kanepenin önündeki orta sehpaya uzattı. Tüm eşyaları IKEA’dan alındığı için, ona göre, evde Batılı bir tarz vardı. Bu evin görünümü Samsun’daki evlerinden çok farklıydı. Samsun’da hâlâ iki çekyatta televizyon seyrederler, üçlü takımı annesi boş bir odada misafirler için saklardı. Oturdukları odaya “oturma odası”, koltuk takımının bulunduğu odaya da “misafir odası” denirdi. Misafir odası sadece misafir –o da ne demekse “resmi” olanı– geldiğinde açılırdı.</p>

  <p class="normal1">Yanı başındaki cep telefonu çalmaya başladığında birden irkilerek gözlerini açtı. Bir süre araştıran gözlerle etrafına baktı. Belli ki kanepede televizyon izlerken uyuyakalmıştı. Ekrana baktı. Arayan babasıydı.</p>

  <p class="normal1">İçinden “Canım” diye geçirdi. İki gecede bir mutlaka arardı.</p>

  <p class="normal1">Telefonu açtı. Mahmur bir sesle “Alo! Babacığım!” dedi.</p>

  <p class="normal1">“Kızım! Melek kızım!”</p>

  <p class="normal1">Anında anladı: Babası çakırkeyifti. Ancak, babası yine de sesindeki mahmur tonu fark etmişti:</p>

  <p class="normal1">“Melek kızım, sesine ne oldu? Yoksa hasta mısın?</p>

  <p class="normal1">“Yok baba, salonda uyuyakalmışım.”</p>

  <p class="normal1">“Ohh! Ohh! İyi... İyi... Hasta olma da... Şubede bugün çok yorulmuşsundur.”</p>

  <p class="normal1">Ayşe babasının yine bankacılık günlerini yâd etmeye başlamasından, işlemleri doğru yapıp yapmadığını anlamak için kendini sigaya çekmesinden korktu. Kafayı bulunca hiç çekinmez, sınav yapardı.</p>

  <p class="normal1">“Haftanın yorgunluğu be baba!”</p>

  <p class="normal1">“Doğru haklısın. Bankacılık insanı çok yorar. Daha perşembeden tükenirsin... Sen yine de şükret. Yılsonu hesapları için fazla mesai yapmıyorsunuz.”</p>

  <p class="normal1">Babasına “Hangi çağdayız, şimdi her şey online” diyemedi.</p>

  <p class="normal1">“Perşembe” kelimesi bu sefer Ayşe’nin atağa geçmesine vesile oldu.</p>

  <p class="normal1">“Hani sen perşembeleri içmezdin. Cuma namazı ne olacak?”</p>

  <p class="normal1">Babasının heyecanlı sesi aniden duruldu.</p>

  <p class="normal1">“Ben de içilmeyeceğini bilirim de...”</p>

  <p class="normal1">“Eeee!”</p>

  <p class="normal1">“Eeesi Laz karısı bu gece beni zıvanadan çıkardı. Çıktım, Arif Abi’nin dükkânından bir ufak aldım. Arif de şaşırdı... Bugün annen beni pek bir üzdü melek kızım.”</p>

  <p class="normal1">O sırada annesinin sesi geri planda duyuldu:</p>

  <p class="normal1">“Ünal, zeytinyağı gibi su yüzüne çıkma!”</p>

  <p class="normal1">Annesi atağa kalktı. Zeliha Hanım kocasına öyle bir bağırmıştı ki Ayşe onun ne dediğini kelimesi kelimesine anladı.</p>

  <p class="normal1">“Ver şu telefonu bana bakayım!”</p>

  <p class="normal1">Çaresiz, Ünal Bey telefonu “Laz karısı”na kaptırdı. Zeliha Hanım telefonu kapar kapmaz selam sabah etmeden lafa girdi. Sinirlendi mi Laz şivesini denetleyemezdi:</p>

  <p class="normal1">“Kızım Ayşe, bu babanı tez yanına aldır. Artık ben çekemiyorum.”</p>

  <p class="normal1">“Ne oldu, ne var ki anne?”</p>

  <p class="normal1">“Yine bunun heyheyleri tuttu. Ben artık bu herife dayanamıyorum.”</p>

  <p class="normal1">Annesi çabuk kızar, çabuk sönerdi. İş, gönlünü almayı bilmekteydi.</p>

  <p class="normal1">“Aman anne babamı tanımıyorsun sanki. Yine bir şeylere kafası atmıştır.”</p>

  <p class="normal1">“Yılbaşına Trabzon’a gidelim dedim. Bana dünyayı zehir etti. Yok şirkette çok iş varmış. Yok dayını çekemezmiş. Yok yine ona laf sokarmış...”</p>

  <p class="normal1">Genç kız durumu hemen kavradı. Babası, oldum olası anne tarafına ısınamamıştı. Babası Samsun’da oldukları için her daim kendi akrabalarıyla görüşür, zavallı annesi yılda bir ya da iki kere Trabzon’a gider, kardeşleriyle, hısım akrabayla ancak o zaman hasret giderebilirdi. Teyzesi bazen Samsun’a gelirdi, ama dayısı Samsun defterini çoktan kapatmıştı. O da çok aksi bir adamdı. Hiçbir şey söylemezdi, ama çok düşkün olduğu Zeliha Ablasını elinden aldığı için eniştesiyle hiçbir zaman arası iyi olmamıştı.</p>

  <p class="normal1">Ayşe duruma müdahale etmesi gerektiğini düşündü:</p>

  <p class="normal1">“Anne sen bana babamı ver!”</p>

  <p class="normal1">“Ne edeceğin babanı!”</p>

  <p class="normal1">“Sen karışma, ver hele!”</p>

  <p class="normal1">“Tamam, tamam al da turşusunu kur.”</p>

  <p class="normal1">Sesi uzaklaştı:</p>

  <p class="normal1">“Herif al, kızın seni istiyor.”</p>

  <p class="normal1">Babası telefonu hemen kaptı:</p>

  <p class="normal1">“Emret kızım!”</p>

  <p class="normal1">“Baba emir falan yok. Bu yılbaşı annemi Trabzon’a götüreceksin.”</p>

  <p class="normal1">“Ama...”</p>

  <p class="normal1">“Aması maması yok!”</p>

  <p class="normal1">“Sen buraya gelmeyecek misin?”</p>

  <p class="normal1">“Baba nasıl geleyim? 1 Ocak Cumartesi. Anlayacağın ilave bir tatil yok.”</p>

  <p class="normal1">Aklına durup dururken Erol geldi.</p>

  <p class="normal1">“Biz şubedeki arkadaşlarla bir şeyler yaparız.”</p>

  <p class="normal1">“Vah be kızım! Ben de sanmıştım ki...”</p>

  <p class="normal1">“Annem gelemeyeceğimi biliyordu.”</p>

  <p class="normal1">“Huysuz karı. Bana söylemedi.”</p>

  <p class="normal1">“Baba, hatırım için... Beni birazcık seviyorsan annemi bu yılbaşı kırma.”</p>

  <p class="normal1">Belli ki babasının gönlü yumuşamıştı:</p>

  <p class="normal1">“Yeter ki sen iste kızım. Tamamdır!”</p>

  <p class="normal1">“Aslan babam!”</p>

  <p class="normal1">Babası bir süre sessiz kaldı. Ama bir şey daha söylemek istediği belliydi.</p>

  <p class="normal1">“Baba, başka bir şey mi var?”</p>

  <p class="normal1">“Yahu kızım, Samsun’a geldiğinde aklım sıra sana bir bilgisayar alacaktım. O küçüklerinden. Çantada taşınanlardan...”</p>

  <p class="normal1">Ayşe “Eee!” dedi heyecanla.</p>

  <p class="normal1">“Sen şimdi orada hem fiyatı uygun, hem de sağlam bir makine bak, bana fiyatını bildir, ben sana havale çıkarayım.”</p>

  <p class="normal1">“Baba ne lüzum var! Artık maaşlı bir memurum. Ben alırdım.”</p>

  <p class="normal1">Genç kız, şubeden dizüstü bilgisayarlarıyla çıkanlara gıptayla bakardı.</p>

  <p class="normal1">“Sen koskoca bir memursun ama benim hâla küçücük Melek Ayşemsin.”</p>

  <p class="normal1">Ayşe fazla nazlanamadı:</p>

  <p class="normal1">“Yaşa be baba!”</p>

  <p class="normal1">“Tamam, tamam lafı uzatma. Kontörüm bitiyor.”</p>

  <p class="normal1">Ayşe’nin sesi buğulandı:</p>

  <p class="normal1">“Babacığım seni çok seviyorum.”</p>

  <p class="normal1">Belli ki babasının çakırkeyif aklına yine Melek Ayşe hasreti düşmüştü. Sadece “Hoşça kal!” diyebildi.</p>

  <p class="normal1">Telefonu kapatırken babasının ağzından dökülen “Allah seni bizlere bağışlasın!” sözlerini Ayşe duymadı.</p>

  <p class="normal1">Ayşe’nin keyfi biraz olsun yerine geldi. Dizüstü bilgisayarı kapmış, annesi ile babasının arasını bulmuş, babasıyla telefonda da olsa biraz hasret gidermişti. Sadece Ünal Bey kızına değil, Ayşe de babasına düşkündü.</p>

  <p class="normal1">Gözleri televizyon ekranındaki “Kurtlar Vadisi-Pusu” dizisine takıldı.</p>

  <p class="normal1">Aklından ister istemez “Acaba Erol da babam gibi bana düşkün olacak mı?” diye geçti. Düşüncesinden rahatsız olup kendine kızarak sesli söylendi:</p>

  <p class="normal1">“Dur be kızım, kendi kendine gelin-güvey oluyorsun.”</p>

  <p class="normal1">Uzun süre boş gözlerle ekrana baktı. Gözü iliştiğinde saat 21.55’i gösteriyordu. Tam o sırada telefon yeniden çaldı. Ürktü.</p>

  <p class="normal1">“Hayır olsun!” dedi. Telefona uzandı. Ekranda “Erol” yazıyordu. Kalbi küt küt atmaya başladı. Sakinleşmeye çalışarak telefonu açtı.</p>

  <p class="normal1">“Alo, buyrun!”</p>

  <p class="normal1">Karşıdan bir süre ses gelmedi. Sonra bir erkek sesi duyuldu:</p>

  <p class="normal1">“Merhaba, ben Erol. Acaba rahatsız mı ettim?”</p>

  <p class="normal1">O an genç kızın kalbinin ücra köşelerinde güller açmaya başladı.</p>

  <p class="normal1">“Yooo! Televizyon seyrediyordum. Ben geceleri geç yatarım.”</p>

  <p class="normal1">O an içinden öyle söylemek geldi.</p>

  <p class="normal1">“Şey... biz birkaç arkadaş Beyoğlu’nda şey yapmıştık da... Şey! Biraz bira içip dertleşmiştik.”</p>

  <p class="normal1">Ayşe, babası ile genç adam arasında ilk benzerliği bulmuştu. Gülümsedi. Belli ki Erol da bu gece tıpkı babası gibi kafayı bulmuştu. Kelimeler hafiften diline dolanıyordu.</p>

  <p class="normal1">“Evet, ne vardı?”</p>

  <p class="normal1">“Şey, yatmadan önce sesini duymak istedim.”</p>

  <p class="normal1">Ayşe çok şaşırdı. Ne diyeceğini bilemedi. Öyle kaldı. Kıpkırmızı kesildiğini hissediyordu. Allah’tan Erol bir cevap beklemedi:</p>

  <p class="normal1">“Şey... Pazartesiden beri zaman geçmedi. Hep aramak istedim ama çekindim. Cumartesiye daha çok var. Biliyorum, yarın aramam lazımdı... Şey... Çok büyük bir hata yapmadım inşallah!”</p>

  <p class="normal1">Ayşe gayriihtiyari “Katiyen! Aradığın için çok mutlu oldum” diye karşılık verdi.</p>

  <p class="normal1">Erol da neşelenmişti.</p>

  <p class="normal1">“Gerçekten mi?”</p>

  <p class="normal1">“Gerçekten!”</p>

  <p class="normal1">“Şey...”</p>

  <p class="normal1">“Ne...”</p>

  <p class="normal1">“Ben seni galiba şimdiden...”</p>

  <p class="normal1">Ayşe artık sevinçten uçuyordu.</p>

  <p class="normal1">“Evet...”</p>

  <p class="normal1">“Şey... Şey... Haydi iyi geceler.”</p>

  <p class="normal1">Erol telefonu aniden kapattı. Ayşe ne diyeceğini bal gibi anlamıştı. Ama Erol cümlesini bitiremediği için biraz içi burulsa da “Erol, nesli tükenmiş erkeklerden” diye düşündü. “Sarhoşken bile utanıyor.”</p>

  <p class="normal1">Bütün sıkıntısı gitmişti. İçi ılık bir heyecanla kaplandı. Yine bacaklarının arası karıncalanmaya, yüzü kızarmaya, elleri uyuşmaya başladı.</p>

  <p class="normal1">Ağzı kurumuştu. Mutfağa su almaya gitti.</p>

  <p class="normal1">Işıkları söndürüp televizyonu kapattı, yatak odasına geçip ışığı açtı. Yatak odasının yanındaki banyoya yöneldi. Tam o sırada zil iki kere çaldı. Yüreği ağzına geldi. Ürkek ruhu aniden gerildi. Elleri titremeye başladı.</p>

  <p class="normal1">“Allah Allah! Bu saatte kim ola ki?”</p>

  <p class="normal1">Saat 22.04’ü gösteriyordu. Salona dönüp ışıkları yeniden açtı. Sonra koridora geçti. Koridorun ışığını da yaktı.</p>

  <p class="normal1">Diyafon düğmesine bastı. Titrek bir sesle “Kim o?” diye seslendi.</p>

  <p class="normal1">Çok kibar bir ses “Ayşe Hanım mı?” diye sordu.</p>

  <p class="normal1">“Evet! Ne vardı?”</p>

  <p class="normal1">“Efendim, çok özür dilerim. Ben Hanife Teyze’ye para getirmiştim.”</p>

  <p class="normal1">“Hanife Teyze evde yok. Kızına gitmiştir.”</p>

  <p class="normal1">“Evet, biliyorum, yok evde. Kapısını kaç kez çaldım. Işıkları da yanmıyor.”</p>

  <p class="normal1">“Kızından arayın.”</p>

  <p class="normal1">“Bende ne telefonu ne de adresi var.”</p>

  <p class="normal1">Ayşe de Hanife Teyze’nin kızının telefonunu ve adresini bilmiyordu. Sadece Karacaahmet’te oturduğundan haberi vardı. Hanife Teyze’nin zaten cep telefonu da yoktu.</p>

  <p class="normal1">“Bende de yok.”</p>

  <p class="normal1">“Efendim, Hanife Teyze gündüz yeğeni İbrahim Bey’i aramış. Biraz para istemiş.”</p>

  <p class="normal1">Ayşe, Hanife Teyze’nin erkek kardeşinin oğlu İbrahim’in karşı tarafta, Beylikdüzü’nde oturduğunu biliyordu. Hanife Teyze’nin anlattığına göre hali vakti yerindeydi. Hanife Teyze taksitle yeni bir televizyon almıştı. Herhalde ertesi gün taksit günüydü. Ayşe’nin aklı karıştı.</p>

  <p class="normal1">Kendi kendine “Neden kızından değil de yeğeninden para istesin?” diye sordu. Ama bunun üstünde durmadı.</p>

  <p class="normal1">Adama “Eee! Ne olacak?” diye seslendi.</p>

  <p class="normal1">“Ayşe Hanım, acaba parayı size bıraksam da siz ona yarın sabah eve gelince teslim etseniz. Belli ki para isteğini unutmuş.”</p>

  <p class="normal1">“Siz benim adımı nereden biliyorsunuz?”</p>

  <p class="normal1">“Adınızı İbrahim Bey verdi. Hanife Hanım sizden ona çok bahsetmiş. Hanife Teyze sizi çok seviyor ve güveniyormuş. Ben İbrahim Bey’in muhasebesine bakıyorum. Saat dokuza kadar çalıştık. Benden bir zarfa koyduğu 250 lirayı Hanife Teyze’ye bırakmamı istedi. Ben de Çengelköy’de oturuyorum.”</p>

  <p class="normal1">“Hanife Teyze sizin bu saatte geleceğinizi biliyor muydu?”</p>

  <p class="normal1">“Bilmiyordu herhalde. Zaten İbrahim Bey ben çıkmadan Hanife Teyze’yi ev telefonundan aradı. Bulamayınca ‘Herhalde unuttu, bir yerlere gitti, sen gitmeden belki eve döner, olmadı zarfı Ayşe Hanım’a verirsin’ dedi.”</p>

  <p class="normal1">Ayşe yine kendi kendine sormadan edemedi: “Ya ben de evde olmasaydım, ne olacaktı?”</p>

  <p class="normal1">Sonra dışarı seslendi: “Ben size apartman kapısını açayım. Siz zarfı Hanife Teyze’nin kapısının altından atarsınız.”</p>

  <p class="normal1">“Tamam, bir deneyelim.”</p>

  <p class="normal1">Ayşe kapıyı otomatikten açtı. Ayak sesleri aşağıya doğru inmeye başladı. İster istemez gelen adamı merak etti, açık kapısının dibinde beklemeye başladı. Hırkasının düğmelerini iliklemeyi de ihmal etmedi.</p>

  <p class="normal1">Nihayet adam gözüktü. İnce, uzun boylu, lacivert balıkçı yaka kazak, pantolon ve lacivert Rockport spor ayakkabı ile yine lacivert, kapitone, fermuarlı yelek giymiş bir adam belirdi. Elinde lacivert Nike beyzbol şapkası vardı. Kazağının boyunluğuna bir güneş gözlüğü iliştirilmişti.</p>

  <p class="normal1">Açık kumral tenli, kafasının ortası tamamen kel, ancak kafasının yanlarını çevreleyen saçları kül renginde, ela gözlü, gözlerinde yuvarlak tel gözlükler...</p>

  <p class="normal1">“Şey... ben motosikletle gezerim de. Onun için kıyafetim böyle.”</p>

  <p class="normal1">Sanki adam, Ayşe’nin gözünün kıyafetine takıldığını anlamıştı.</p>

  <p class="normal1">Gerçekten adamın kıyafeti çalışan birininkine hele hele bir muhasebecininkine hiç benzemiyordu.</p>

  <p class="normal1">Adamın soğuk edası, yuvarlak tel gözlükleri ve kül rengi saçları ile yarı kel kafası genç kıza üniversiteden bir profesör hocasını hatırlattı. Adamın görünümü bir muhasebeciyi değil, bir bilimadamını andırıyordu.</p>

  <p class="normal1">“Kaskımı da motosikletimdeki kutuma kilitledim. Elde kaskla gezmek daha da tuhaf oluyor.”</p>

  <p class="normal1">Adam çok temiz bir Türkçeyle ve çok nazik konuşuyordu. Suratında güven telkin eden ciddi bir bakış vardı. Sadece... sadece... tel gözlüğün ardından bakan ela gözleri bir tuhaftı. Sanki bakışları insanı deliyordu. Herhalde kırkını aşmıştı ama çok zinde görünüyordu.</p>

  <p class="normal1">“Adım Muzaffer.”</p>

  <p class="normal1">“Memnun oldum.”</p>

  <p class="normal1">Cebinden kalın bir zarf çıkardı. Hanife Teyze’nin dairesinin kapısının altından sokmaya çalıştı. Ama zarfın o minicik aralıktan girmesi imkânsızdı.</p>

  <p class="normal1">Adam “Mümkün değil, bu aralıktan girmez” dedi. “Acaba size bıraksam...”</p>

  <p class="normal1">“Ama ben sabah erkenden işe gideceğim.”</p>

  <p class="normal1">Adam aklı karışmış gibi tek eliyle kel kafasını okşadı.</p>

  <p class="normal1">“Hay Allah! Ne yapsak? Açıkçası, sabah tekrar gelmeyi istemiyorum.”</p>

  <p class="normal1">“Şey, Hanife Teyze’yi göremezsem kapıya ‘Artin Abi’de emanetin var’ diye bir not bırakırım. Zarfı da Artin Abi’ye veririm. O mahallenin yirmi yıllık bakkalı. Herkes ona güvenir.”</p>

  <p class="normal1">Ayşe, adamın uzattığı zarfı aldı. Şimdi daha rahattı. Adamın görüntüsünden ve tavrından o kadar da ürkmemişti. Gözleri hariç...</p>

  <p class="normal1">Adam mahcup bir edayla “Çok teşekkür ederim. Yarın sabah için beni büyük bir zahmetten kurtardınız” dedi.</p>

  <p class="normal1">“Rica ederim. Ne zahmeti!”</p>

  <p class="normal1">“Şey... Çok susadım. Bir bardak su rica edebilir miyim?”</p>

  <p class="normal1">Ayşe gayriihtiyari “Ne demek, tabii” diye cevap verdi.</p>

  <p class="normal1">Onun öğretisine göre Allah’ın suyu, yabancı da olsa, Allah’ın kulundan esirgenmezdi.</p>

  <p class="normal1">Önce salonda sehpanın üzerine içi gerçekten para dolu –hemen göz ucuyla tetkik etmişti– zarfı bıraktı. Sonra mutfağa geçti. Bir bardak suyla geri döndü.</p>

  <p class="normal1">Döndüğünde adam evin içine girmişti.</p>

  <p class="normal1">Ayşe durumu yadırgasa da önce bir şey söylemedi.</p>

  <p class="normal1">Adam önce tel gözlüklerini çıkardı. Katladı ve sağ yelek cebine koydu. Sonra yavaş yavaş, hiç acelesi yokmuş gibi kazağına tutturduğu güneş gözlüğünü alıp taktı. Sonra yine yavaş hareketlerle lacivert beyzbol şapkasını başına geçirdi. Yeleğin cebinden bir çift doktor eldiveni çıkarıp eline taktı. Eldivenli eliyle dairenin giriş kapısını kapattı. Yine cebinden çıkardığı ameliyat maskesini takıp ağzını ve burnunu kapattı.</p>

  <p class="normal1">Adamın son derece pervasız tavrı karşısında Ayşe şaşkınlıktan donakaldı. Aklı en çok eldivenlere ve maskeye takıldı. Ne diyeceğini, ne söyleyeceğini bilemedi.</p>

  <p class="normal1">O nazik beyefendi gitmiş, yerine tavırları kaba saba küstah bir adam gelmişti. Sanki ev onun da Ayşe yabancıydı. Genç kızın sehpaya koyduğu bardağa dokunmadı bile.</p>

  <p class="normal1">Nihayet Ayşe kendini toparladı:</p>

  <p class="normal1">“Siz ne yaptığınızı sanıyorsunuz? Neden ben davet etmeden evime girdiniz? O eldivenleri neden taktınız?.. O maske... O gözlük... O şapka...”</p>

  <p class="normal1">Adam “Aramızda teklif mi var!” dedi gülerek. Taktığı maske yüzünden sesi oldukça mekanikti.</p>

  <p class="normal1">“Ne demek şimdi bu?”</p>

  <p class="normal1">“Biraz yarenlik edelim.”</p>

  <p class="normal1">“Siz ne diyorsunuz?”</p>

  <p class="normal1">Adam aniden sertleşti. Artık bir bilimadamıyla uzaktan yakından alakası yoktu.</p>

  <p class="normal1">“Söylediklerimi yaparsan sana bir zarar gelmez.”</p>

  <p class="normal1">“Bu kadar küstah olmayın.”</p>

  <p class="normal1">“Küçükhanım, sözlerine dikkat et, artık komuta bende.”</p>

  <p class="normal1">“Ne demek ‘komuta bende’ ? Çabuk evimi terk et... Çabuk... Çabuk...”</p>

  <p class="normal1">“Ben kendim gitmek isteyene dek senin misafirinim.”</p>

  <p class="normal1">Ayşe hayatında hele de kendi evinde hiç böyle aşağılandığını hatırlamıyordu. Sinirden kıpkırmızı kesilmişti.</p>

  <p class="normal1">“Defol! Çabuk defol! Çık git evimden.”</p>

  <p class="normal1">Adam yeleğinin iki tarafının da iç kısımlarını açtı. Yelek içine özel klipslerle tutturulmuş ve birbirleriyle yine lacivert deri şeritlerle bağlanmış lacivert deri haznelerde üçü sağ tarafta, üçü sol tarafta en incesinden en kalınına her biri yaklaşık yirmi santim uzunluğunda altı bıçak parlıyordu.</p>

  <p class="normal1">Adam gayet rahat anlatmaya başladı: “Hepsi dünyanın en sağlam çeliklerinden yapılmıştır. Özel imalat. Bunlarla bir ton ağırlığında bir mandayı bile keser, derisini yüzer, kemiklerini etlerinden ayırabilirim. Bıçakları lazerli aletimle daha yeni bileyledim.”</p>

  <p class="normal1">Ayşe korktu. Çok ama çok korktu. Kızgınlığı korkusunun içinde boğuldu. Uçsuz bucaksız korku bedenini sardı. Yine kıpkırmızıydı, yine elleri titriyordu ama bu sefer korkudan.</p>

  <p class="normal1">Adam yeleği işaret edip “İş yeleği. Özel imalat” dedikten sonra yeleğin iç cebinden lacivert bir kadife kutu çıkardı. Kaliteli dolmakalem kutularına benziyordu. Kutunun içini açtı. Yine lacivert kadife bir haznenin içinde iki çelik neşter parlıyordu. Normal bir dolmakalemden biraz daha uzundu.</p>

  <p class="normal1">“Bunlar da çelik neşterler. Ameliyathanede insan etini cart diye şıppadanak keserler. Anında kalbe, ciğere, dalağa, mideye ulaşırsın. Bıçaklar ile neşterler de takım. Söyledim, özel imalat. Özel işlerim için.”</p>

  <p class="normal1">Kutuyu kapattı, tekrar iç cebine koydu.</p>

  <p class="normal1">Ayşe güçlükle “Benden ne istiyorsunuz?” diyebildi. “Cüzdanımdakiler dışında beş kuruş para yok evde. Ziynet hele hiç yok.”</p>

  <p class="normal1">Adam, sehpanın üzerinde kendi getirdiği zarf içindeki paraya bakarak gülümsedi.</p>

  <p class="normal1">“Yok, benim başkasının parasıyla puluyla işim olmaz. Bana daha özel bir şey lazım.”</p>

  <p class="normal1">Güneş gözlükleri yüzünden gözleri gözükmüyordu, ama adamın ela gözleri şimdi daha da delici hale gelmişti, en azından Ayşe öyle zannediyordu.</p>

  <p class="normal1">“Ne istiyorsun benden?”</p>

  <p class="normal1">Adam alaylı bir sesle cevap verdi:</p>

  <p class="normal1">“Muhabbet!”</p>

  <p class="normal1">“Ne konuşacağız?”</p>

  <p class="normal1">“Anlarsın ya, kadın erkek ne konuşursa onu konuşacağız.”</p>

  <p class="normal1">Ayşe mihaniki ve sert bir tonla “Olmaz” dedi.</p>

  <p class="normal1">“Neden olmazmış? Hayvanlar koklaşa koklaşa, insanlar konuşa konuşa. Sırasında da oynaşa oynaşa.”</p>

  <p class="normal1">“Ben seni tanımıyorum ki.”</p>

  <p class="normal1">Adam iyice küstah “Tanıştık ya!” dedi.</p>

  <p class="normal1">“Olmaz, benim sevgilim var.”</p>

  <p class="normal1">“Varsa ne olacak? Biraz ona, biraz bana...”</p>

  <p class="normal1">“Ama siz çok küstahsınız. Haddinizi de bilmiyorsunuz.”</p>

  <p class="normal1">“Haddimi bilmeyi öğrenirim, zaten ben her şeyi çabuk öğrenirim.”</p>

  <p class="normal1">“Sevgilim bunun hesabını sizden sorar.”</p>

  <p class="normal1">“Çok korktum. Yoksa onun da özel kasap bıçakları, çelik neşterleri mi var?”</p>

  <p class="normal1">Ayşe ne diyeceğini bilemedi. Adam yine birden sertleşerek “Soyun!” dedi. Ayşe bir süre söyleneni idrak edemedi. Boş boş adamın suratına baktı.</p>

  <p class="normal1">“Soyun, hemen soyun.”</p>

  <p class="normal1">“Ne dediğinizi anlamıyorum.”</p>

  <p class="normal1">“Türkçe söylüyorum Ayşe Hanım, soyun!”</p>

  <p class="normal1">“Hem siz benim adımı nereden biliyorsunuz?”</p>

  <p class="normal1">Adam cevap vermeden önce güldü:</p>

  <p class="normal1">“Söyledim ya. İbrahim Bey söyledi.”</p>

  <p class="normal1">“Saçmalama, saçmalamayın, onu tanımıyorsunuz.”</p>

  <p class="normal1">“Ayşe, Melek Ayşe, ben işe girişmeden önce dersimi çok iyi çalışırım. Hem de öyle böyle değil.”</p>

  <p class="normal1">“Beni nereden tanıyorsunuz?”</p>

  <p class="normal1">“Google’lar, facebook’lar, webler, twitter’lar, bankanın insan kaynakları sistemleri, şu, bu, tanıdık falan, filan...” Gülerek ekledi: “Meşhur birisin vesselam.”</p>

  <p class="normal1">“Siz beni tanımıyorsunuz. Sağdan soldan bilgi edinmişsiniz.”</p>

  <p class="normal1">“Hatice Teyze... İbrahim Bey... Ünal Baba... Zeliha Anne... Atiye Abla... Hanife Teyze’nin geçenlerde taksitle satın aldığı 82 ekran LCD televizyon... Yetmez mi?”</p>

  <p class="normal1">Adam, genç kızın baştan aşağı şöyle bir süzdükten sonra “Sen bu geceden sağ çıkmak istiyor musun?” diye sordu.</p>

  <p class="normal1">Hiçbir şey anlamayan genç kız, soran gözlerle adama baktı.</p>

  <p class="normal1">“Bak Ayşe, bu geceden sağ çıkabilirsin. Yeter ki söylediklerimi yap.”</p>

  <p class="normal1">“Nasıl yani?”</p>

  <p class="normal1">“Yeter ki emirlerimi yerine getir. Bana itaat et. Yoksa...”</p>

  <p class="normal1">“Yoksa?..”</p>

  <p class="normal1">“Yoksa, babalarına itaat etmezsen, bıçaklar ve neşterler işe el koyarlar. Onlar benim kadar nazik değildir.”</p>

  <p class="normal1">Genç kız birden bacaklarının arasından bir damla suyun aşağı doğru aktığını hissetti. Külotu ıslanmıştı.</p>

  <p class="normal1">Ayşe, beyninin tam ortasına yerleşen fikirle dehşete düştü: “Adam tam bir manyak...”</p>

  <p class="normal1">“Bana itaat et, belayı başından sav.”</p>

  <p class="normal1">Adama itaat etmekten başka çaresi yoktu.</p>

  <p class="normal1">“Ne demiştiniz?”</p>

  <p class="normal1">“Soyun!”</p>

  <p class="normal1">“Nasıl yani?”</p>

  <p class="normal1">“Hırkanı ve geceliğini çıkar.”</p>

  <p class="normal1">Ayşe durakladı. Hayatında hiçbir erkeğin yanında soyunmamıştı. Çok utandı. Şimdi hem çok korkuyor hem de çok utanıyordu. Öyle kalakaldı.</p>

  <p class="normal1">“Hadi, durma! Emrimi dinle.”</p>

  <p class="normal1">Sonunda korku utancı yendi. Hırkasını düğmelerini çözerek çıkardı. Öyle kalakaldı. Çaresizliğin ne olduğunu hayatında ilk defa anlıyordu.</p>

  <p class="normal1">Çaresiz insan bir uçurumun kenarında durur. Aşağı düşmekten ödü kopar. Ama düşmemek için bir şeyler yapma iradesi yoktur. İradesini başka biri ele geçirmiştir. Düşmemek için iradesini ele geçiren kişiyle anlaşmak zorundadır. Başka seçenek yoktur.</p>

  <p class="normal1">İradesini ele geçiren kişiyse iliklerine dek hükmetme ihtiyacıyla doludur.</p>

  <p class="normal1">Çaresiz insan, uçurumdan aşağı düşmemek için kendisini teslim alan kişinin hükmetme güdüsünü tatmin etmek zorundadır.</p>

  <p class="normal1">“Ne duruyorsun? İlla beni zıvanadan çıkarmak mı istiyorsun?”</p>

  <p class="normal1">Genç kız çaresiz geceliğini de çıkardı. Gayriihtiyari elleriyle memelerini kapadı.</p>

  <p class="normal1">“Utanma utanma, ben yabancı değilim. De ki senin bir hayranınım.” Vücudunu süzerken “Fena değilmiş. İndir ellerini” dedi.</p>

  <p class="normal1">Genç kız çaresiz ellerini aşağı indirdi. Şimdi memeleri tamamen ortada, Ayşe tamamen çaresizdi.</p>

  <p class="normal1">“Güzel... Yeteri kadar büyümemişler ama taş gibiler.”</p>

  <p class="normal1">Gözü külotundaki ıslaklığa takıldı. Yüzünde memnun bir ifade belirdi.</p>

  <p class="normal1">“Güzel... Babaya itaat şarttır.”</p>

  <p class="normal1">Külotuna bakınca Ayşe bu bakışı “onu da çıkar” komutu gibi anladı. Eli külotuna gitti. Adamı birden sanki hafif bir ter bastı. Şapkasının siperliğini kaldırıp alnını sildi. Kumral suratı hafif kızarmıştı.</p>

  <p class="normal1">“Hayır, o dursun. O sonra lazım olacak. Şimdi değil.”</p>

  <p class="normal1">Ayşe hiçbir şey anlamadı, ama külotunu çıkarmak zorunda kalmadığına sevinmişti.</p>

  <p class="normal1">Adam güneş gözlüğünü gözünden, tel gözlükleri yeleğinin sağ cebinden çıkardı, şapkası ile gözlüklerini ortadaki sehpaya özenle koydu, kanepeye önce oturdu, sonra hafif kaykıldı. Ayşe’ye “Gel yanıma” dedi.</p>

  <p class="normal1">Önce takıp sonra çıkardığı güneş gözlüğü ve şapkayı başıyla işaret ederek “Alışkanlık!” diyerek nedensiz bir açıklama yaptı.</p>

  <p class="normal1">Ayşe, babası hariç, hiçbir yetişkin erkeğin yakınına oturmamıştı. Ancak biliyordu, çaresizdi. Daha doğrusu iradesi başkasının elindeydi. Hem de kötü birinin. Çok kötü birinin.</p>

  <p class="normal1">“Bak, her lafı bana tekrar ettirme. Gel yanıma.”</p>

  <p class="normal1">Ayşe de adamın yanına uzanır gibi yaptı. Adam önce saçlarını kokladı. Memelerini yaklaşarak kokladı. Ama dokunmadı.</p>

  <p class="normal1">Genç kız put gibi hareketsiz ve sessizdi.</p>

  <p class="normal1">Adam birden pantolonunun fermuarını indirdi. Pantolonunu Ayşe’nin şaşkın bakışları arasında dizlerine kadar sıyırdı. Beyaz boxer donunu da indirmeye başladığında Ayşe gayriihtiyari gözlerini kapadı.</p>

  <p class="normal1">“Aç, aç, utanma. Sen bakire misin?”</p>

  <p class="normal1">Ayşe’nin ağzından zorla bir kelime döküldü: “Evet!”</p>

  <p class="normal1">“Güzel... Tam istediğim gibi.”</p>

  <p class="normal1">Adam Ayşe’nin bir elini aldı ve erkeklik organının üstüne koydu. Ayşe o an sanki eline yumuşak bir bebek eli değmiş gibi hissetti. Gözleri hâlâ kapalıydı.</p>

  <p class="normal1">“Utanıyorsun ya, çok hoşuma gidiyor. Aç gözlerini, aç!”</p>

  <p class="normal1">Ayşe nihayet gözlerini açtı ve adamın erkeklik organına baktı. Gördüğü ilk yetişkin organıydı.</p>

  <p class="normal1">Kılların arasından zorla gözüken, pörsük, hatta mide bulandıran bir şeyle karşı karşıyaydı. Her an kusabilirdi.</p>

  <p class="normal1">“Bana bak, bu geceden sağ çıkmak istediğinden emin misin?”</p>

  <p class="normal1">“Hı hı!”</p>

  <p class="normal1">“Güzel... O zaman dediklerimi yap!”</p>

  <p class="normal1">“Hı hı!”</p>

  <p class="normal1">“Bak, Ayşe bunu kaldır ve akıt. Elini, kullan, ağzını kullan ama becer. Becerebilirsen hayatını bağışlarım.”</p>

  <p class="normal1">Genç kız şimdi uçurumun tam kenarında duruyordu. Adamın organını çaresizce eline aldı.</p>

  <p class="normal1">“Okşa! Okşa! Okşa ulan!”</p>

  <p class="normal1">Ayşe elinde adamın erkeklik uzvu, ne yapacağını bilmeden öyle duruyordu.</p>

  <p class="normal1">“Okşa dedim, malafat nasıl okşanır, bilmiyor musun?”</p>

  <p class="normal1">“Iııhh.”</p>

  <p class="normal1">“Önce elini tükürükle ve elinle kavrayarak okşa.”</p>

  <p class="normal1">Ayşe elini tükürüklemeye çalıştı. Nafile, tükürük bezleri bir damla tükürük bahşetmiyordu. Bir an kusacağını hissetti. Öğürmeye başladı.</p>

  <p class="normal1">“Kusarsan ağzına sıçarım. Okşa ve onu kaldır. Sonra da akıt.”</p>

  <p class="normal1">Maskenin ardından gelen ses giderek hırçınlaşıyor, hırçınlaştıkça da mekanikleşiyordu.</p>

  <p class="normal1">İnsan kusma duygusuna engel olamaz zannedilir. Çaresiz insan engel olur. Ayşe de boğazına tıkananları yutmaya çalıştı.</p>

  <p class="normal1">Adam şimdi basbayağı bağırıyordu:</p>

  <p class="normal1">“Okşa, okşa ulan okşa! Yoksa!..”</p>

  <p class="normal1">Ayşe elinde adamın pörsük organını okşamak bir yana adeta sallıyordu. Zavallı organ sağa sola sallanıyor, ama bir türlü başını kaldırmıyordu. Ayşe ise neticeyi nasıl alacağını bilememenin girdabında uçurumun iyice kenarına yaklaştığını hissediyordu.</p>

  <p class="normal1">Adam giderek çılgınlaşıyordu.</p>

  <p class="normal1">“Ağzına al, ağzına!.. Yala, yala!”</p>

  <p class="normal1">Ayşe bu komutu da tam anlayamadı. Öyle bir tecrübesi yoktu.</p>

  <p class="normal1">“Al! Al!”</p>

  <p class="normal1">Eğildi, adamın erkeklik organını ağzına soktu. Ama gerisini bilmiyordu. Ne yapacak, ne edecek, nasıl yapacaktı, güdüleriyle bulabilecek olsa bile bilmiyordu, korkusundan bilemiyordu.</p>

  <p class="normal1">“Em! Em! Tüpte çukulata emer gibi em!”</p>

  <p class="normal1">Tüpte çukulata emmek ne demekse, emmeye başladı. Yine hiçbir hareket yoktu. Ağzının içinde ufacık bir et parçası dolanıp duruyordu. Her an kusabilirdi.</p>

  <p class="normal1">Adam birden bağırmaya başladı: “Kaltak! Kaltak! Sen de beceremiyorsun. Topunuzun hayatını boşuna sikmiyorum. Beceremiyorsun. Beceremiyorsunuz.”</p>

  <p class="normal1">Adam bağırmaya başlayınca Ayşe’nin içinden “İnşallah apartmanda duyan olur” diye geçti.</p>

  <p class="normal1">Adam hırsla genç kızın başını çekti. Organ Ayşe’nin ağzından çıktı. Pörsük, ufacık ve zavallı halde duruyordu.</p>

  <p class="normal1">“Sen de beceremedin. Sen de hak ettin.”</p>

  <p class="normal1">Neyi hak etmişti? Bilmiyordu, ama orası uçurumun en uç noktasıydı. Onu anlamıştı.</p>

  <p class="normal1">Adam önce külotunu, sonra pantolonunu toparladı. Ayağa kalktı. Ayşe’ye “Sen de kalk” dedi.</p>

  <p class="normal1">Genç kız yine elleriyle memelerini kapatmaya çalışarak ayağa kalktı. Gözleri yuvalarından fırlayacak gibiydi.</p>

  <p class="normal1">“Arkanı dön!”</p>

  <p class="normal1">Çaresiz, adama arkasını döndü.</p>

  <p class="normal1">Adamdan birden bir ses yükseldi: “Ya Allah!”</p>

  <p class="normal1">Ayşe Meriç pırıl pırıl parlayan bir bıçağın gözlerinin önüne arkasından uzandığını gördü. Bıçak birden boğazına doğru indi. Göz açıp kapayana dek bir el ağzını kapadı.</p>

  <p class="normal1">Bileyli bıçağın taze ve diri eti keserken ilk hamlede çıkardığı tiz sesi çok kimse bilmez. Ayşe de önce anlamadı.</p>

  <p class="normal1">Boğazı hafif yandı, sonra basbayağı acımaya başladı, az sonra da şahdamarından fışkıran kan halıya akmaya başladı. Fışkıran kanı genç kız kendi gözleriyle gördü. Debelenmeye başladı. Adam bir eliyle ağzını tutarken artık bıçağı yere atmış olan eliyle genç kızı belinden kavradı. Yerden ayağını kesti.</p>

  <p class="normal1">Fışkıran kanların üstüne sıçramaması için azami dikkat sarf ediyor, Ayşe’nin vücudunu kandan sakınmak için sağa sola sallıyordu.</p>

  <p class="normal1">Ayşe’nin bacakları sanki boşluğa tekme atmak ister gibi havada gidip gelmeye başladı. Tıpkı kesilirken çırpınan bir koyun gibi!</p>

  <p class="normal1">Bir müddet daha debelendi. Ağzından duyulur duyulmaz sesler çıktı. Sonra birden vücudunun mekanik hareketleri durdu. Cansız vücudu adamın elinde bir kukla gibiydi.</p>

  <p class="normal1">Adam Ayşe’nin ağzından diğer elini çekti. Artık genç kızdan ses çıkmıyordu.</p>

  <p class="normal1">Adam biraz daha bekledi. Ayşe’yi ayakları yerden kesik vaziyette havada bir iki salladı. Vücudu hiçbir tepki vermeyince evde en fazla sevdiği eşyası, kirli beyaz kanepeye itinayla yatırdı. Yatırırken sanki canı yansın istememişti.</p>

  <p class="normal1">Genç kızın gövdesi koltuğun üzerindeydi. Bacaklarının dizlerinden aşağı bölümü koltuktan sarkıtılmış, ayakları halıya basıyordu. Kesilen boğazdan fışkıran kan yavaş yavaş debisini kaybettiği için şahdamarı ve gırtlağının içi artık açıkça görülüyordu. Boyun gövdeden oldukça ayrılmıştı, ama tamamen kopmadığı için başı gövdenin üzerinde arkaya doğru düşmüştü. Halı yer yer kan gölüne dönmüştü. Ayşe’nin boğazından artık usul usul akan kan, kanepeye de yayılmaya başladı. Ayşe’nin bütün vücudu, memeleri, bacakları, omuzları kanla kaplanmıştı.</p>

  <p class="normal1">Adam eserini seyredercesine genç kızın cansız vücuduna hayranlıkla, hatta sevgiyle baktı. Şimdi önünün kabardığı, pantolonun üzerinden bile belli oluyordu. Pantolonunu, külotunu tekrar bileklerine kadar indirdi. Biraz evvel pörsük, hatta zavallı gibi duran erkeklik organı şimdi şahlanmıştı. Her an patlamaya hazır bir bomba gibiydi. Adam yerden bıçağı aldı. Ayşe’nin külotunu yanlarından kesti.</p>

  <p class="normal1">Kan lekelerine dokunmamak için itina göstererek bir eliyle organını Ayşe’nin kadınlık organına doğrulttu. Genç kızın vücuduna dokunmamaya çok dikkat ediyordu. Vücut hâlâ sıcaktı. Kan birikintisinin üstüne sıçramaması için belli bir mesafede durup, artık başını iyice kaldırmış sert erkekliğini Ayşe’nin rahmine sokacakmış gibi hamleler yaptı. Ama Ayşe’nin cansız bedenine hiç dokunmadı.</p>

  <p class="normal1">Genç kızın kanlar içindeki vücuduna, kesik başına bakarak hırsla kendini okşamaya başladı. Sonra birden durdu. Yeleğinin sol cebinden bir prezervatif poşeti çıkardı. Ufak kare ambalajı yırtıp içindeki prezervatifi organına taktı. Eldivenli eliyle prezervatif takılmış erkekliğini tekrar okşamaya başladı. Eli, eldiven ve prezervatif yüzünden organıyla doğrudan temas etmiyordu, ama adamın çok ama çok zevk aldığı çıkardığı inleme seslerinden belli oluyordu. Giderek gözleri de kaymaya başladı.</p>

  <p class="normal1">İnleme sesleri yavaş yavaş yükseldi.</p>

  <p class="normal1">Kısa sürede adamın içindeki vahşi hayvan gürlemeye başladı. Önce artan tonlarda inledi, sonra açıkça böğürmeye başladı. Sol eliyle kendi ağzını kapadı. Sağ eli hızlanarak avucunda gel git yaptığı kamışını coşturuyordu. Gözleri iyice kaydı. Sanki bayılıyordu. Eliyle kapattığı ağzından yine de çıkan boğuk sesler, boğuluyormuş hissi de veren bir ses kakofonisine dönüştü. Sonra titreyerek ve böğürerek birkaç kez sarsıldı. Bir ara duraladı, son bir kez daha sarsıldı.</p>

  <p class="normal1">Boşalmıştı.</p>

  <p class="normal1">Prezervatifin ucunda kısa sürede yağmur birikintisi gibi, sperm birikintisi oluştu.</p>

  <p class="normal1">Nefes nefeseydi. Biraz sakinleşince aniden ayağa kalktı. Pantolonu ve külotu ayaklarına dolandığı için zıplaya zıplaya banyoya geçti. Prezervatifi organından itinayla çıkardı. Spermleri etrafa saçılsın istemiyordu. Yeleğinin içinden çıkardığı ince buzdolabı poşetine sperm dolu prezervatifi dikkatle yerleştirdi. Sol cebine geri koyduğu prezervatifin ambalaj kâğıdını da bulup buzdolabı poşetine koydu. Poşeti sol yelek cebine yine itinayla yerleştirdi.</p>

  <p class="normal1">Erkeklik organının üzerinde kalan spermleri eldivenli elleriyle iyice yıkadı. Kamışını defalarca suya tuttu. Çok dikkat etmişti, ama ola ki vücuduna kan bulaşmış olabilirdi. Kamışını, kasık aralarını bir daha, bir daha yıkadı. Sonra kâğıt havluyla kamışını kuruladı. Pantolonunu ve külotunu yukarı çekti, fermuarını kapadı. Üstüne başına baktı. Damla kan sıçratmamıştı. Ne olur ne olmaz düşüncesiyle banyoda iz bırakmamak için yerleri de kâğıt havluyla temizledi. Halbuki salon kan deryasıydı.</p>

  <p class="normal1">Kullanılmış kâğıt havluları parça parça tuvalete attı. Birkaç kez sifonu çekti. Sonunda kâğıtların tümünün klozetten aşağı kanalizasyonda akıp kaybolduğundan emin oldu.</p>

  <p class="normal1">Klozet ve etrafında hiç iz kalmadığına ikna oldu. Tekrar tekrar kontrol etti. Üzerinde zerre kan yoktu. Hiçbir yere sperm bulaşmıştı.</p>

  <p class="normal1">Tekrar salona geçip, yeleğinin iç cebinden neşter kutusunu çıkardı. İçinden bir neşter aldı.</p>

  <p class="normal1">Ayşe’nin kanlı cinsel organını, bir cerrah titizliğinde, klitorisi de kapsayacak şekilde; klitoral başlıktan başlayıp küçük ve büyük labiyayı da içine alarak perineye kadar kesti. Uterusa hiç dokunmamıştı. Zaten istese de ulaşamazdı. Sanki hastasına vajenektomi uyguluyordu. Kolpektomi de denebilirdi. Uretral ve vajinal ağızlar da kesilen kısımda kaldı. Neşteri kanırtarak ön ve arka fornixlere dokunmadan rahim boynuna kadar girdi ve vajinayı vücuttan tamamen çıkardı, eline aldı.</p>

  <p class="normal1">“Kötüyü iyiden ayırdım!”</p>

  <p class="normal1">Kanlı kadın organını eliyle havaya kaldırırken başarısı bir kupayla ödüllendirilen bir sporcu edasındaydı. Belli ki bu bir ritüeldi. Sonra birden bir hırıltı çıkararak organı hırsla yere çaldı.</p>

  <p class="normal1">Bir süre soluklandı. Sonra yerdeki bıçağı ve neşteri alarak tekrar banyoya geçti. Bıçağı, neşteri, eldivenli elleriyle iyice yıkadı. Bir daha, bir daha... Onları da kâğıt havluyla itinayla kuruladı.</p>

  <p class="normal1">İyice kuruduklarına ikna olunca bıçağı haznesine, neşteri kutusuna yerleştirdi. Yerleri, lavaboyu tekrar tekrar kâğıt havluyla sildi. Kâğıtları tekrar parça parça tuvalete attı. Her seferinde tekrar tekrar sifonu çekti. Her defasında sifonun tüm kâğıtları yutuşunu dikkatle takip ediyordu. Eldivenle de olsa dokunduğunu düşündüğü kapı kollarını ve musluğu teker teker sildi. Her şeyin eski haline döndüğünden emin olmak istiyordu.</p>

  <p class="normal1">Üstünü başını sakince kontrol etti. Zerre leke olmaması lazımdı. Hoş, o yakalanmadıkça üzerindeki kan izlerinin bir anlamı yoktu ama ona göre “iş”in raconu böyleydi.</p>

  <p class="normal1">Banyo ve üstü başı şimdi tertemizdi.</p>

  <p class="normal1">Banyodan salona geçti. Sehpadan önce zarf içinde getirdiği paraları alıp yeleğinin cebine koydu, sonra güneş gözlüğünü alıp taktı, tel gözlükleri dikkatle yeleğinin sağ cebine tekrar koydu. Beyzbol şapkasını da sehpadan alarak kafasına geçirdi. Ayşe’nin yarısı kanepede, yarısı aşağı kaymış cansız bedenine son bir bakış attı.</p>

  <p class="normal1">Işıkları söndürdü. Salondan koridora geçerken maskesini çıkarıp yeleğinin cebine yerleştirdi. Eldivenli elleriyle kapıyı açtı. Bir süre dışarıyı dinledi. Hiç ses gelmediğine ikna olunca kapıyı yavaşça kapayarak daireden çıktı. Seri adımlarla merdiveni çıktı. Kilidin otomatiğe bağlı zincirini eliyle çektikten sonra apartman kapısını yavaşça açtı.</p>

  <p class="normal1">Dışarı çıkar çıkmaz eldivenlerini çıkarıp cebine soktu. Gecenin bu saatinde dikkat çekmemek için güneş gözlüğünü kazağının yakasına astı, tel gözlüğünü çıkarıp taktı. Şapkasını gözlerine doğru iyice indirdi.</p>

  <p class="normal1">Sokak lambasının yarım yamalak aydınlattığı boş sokağa çıktı.</p>

  <p class="normal1">“Ben seni galiba şimdiden...”</p>

  <p class="normal1">Bankacı Erol, cümlesinin sonunu bankacı Ayşe’ye hiçbir zaman söyleyemedi.</p>

  <p class="normal1">“Babacığım, seni çok seviyorum.”</p>

  <p class="normal1">Ünal Meriç’in Melek Ayşe’sinden bu dünyada duyduğu son söz bu oldu.</p>

  <p class="normal1">“Allah seni bizlere bağışlasın!”</p>

  <p class="normal1">Tanrı, Baba Meriç’in kızı için yakarışını bu kez kale almadı.</p>
</body>
</html>
