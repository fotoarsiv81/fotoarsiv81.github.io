<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>1</title>
  <link href="../Styles/stylesheet.css" rel="stylesheet" type="text/css" />
  <meta content="urn:uuid:72aa56fd-e4fc-4b2a-bba5-9782f122b66c" name="Adept.expected.resource" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="kitapickapak2" id="calibre_toc_9"><br class="calibre3" />
  Dokuzuncu bölüm</h1>

  <p><br class="chapter" />
  <br class="chapter" />
  <br class="chapter" /></p>

  <p class="normal1"></p>

  <p class="normal2">New York</p>

  <p><br class="chapter" /></p>

  <p class="normal1">1985 yılının Eylül başında Queens’teki Henry Gradstein Lisesi’ne başladıklarında Muzaffer ve Zafer önce epey zorluk çektiler. Dilden yana pek sorunları yoktu. New York’ta geçen yedi ayı iyi değerlendirmişler, İngilizce konusunda epey yol kat etmişlerdi.</p>

  <p class="normal1">Ancak, dile hâkimiyet her sorunu çözmüyordu. Bir ülkeye ısınabilmek, alışabilmek için sadece o ülkenin dilini öğrenmek yetmiyordu. Ülkenin kültürüne, değerlerine, örf ve âdetlerine de alışmak gerekiyordu.</p>

  <p class="normal1">Üstelik sözüm ona gerçek Amerikalıyı tarif eden ve “wasp” adı verilen “hem beyaz, hem Anglosakson, hem de Protestan” öğrenci neredeyse hiç yoktu. Muzaffer’in deyimiyle okulda “öz Amerikalıları” zenci öğrenciler temsil ediyordu!</p>

  <p class="normal1">Yunan asıllı ve İspanyol asıllı öğrencilerin ağırlıkta olduğu okul, kendi memleketlerini hayatlarında hiç görmemiş Çinlilerle, İtalyanlarla, Hintlilerle doluydu. Türkiye’yi ise ikizler temsil ediyordu. Bir Türk öğrenci daha vardı ama o hiç Türkçe bilmiyordu, sadece sorulduğunda babasının Türk olduğunu söylüyordu. Hiç Türkiye’ye gitmemişti.</p>

  <p class="normal1">Muzaffer ile Zafer okulda epey ilgi çektiler. İlk Türk öğrenciler oldukları için değil. Burada da tek yumurta ikizleri; okula başladıkları ilk günden itibaren “<span class="ideitalik">exactly same as the other</span>” yani “tıpkısının aynısı” olarak anıldılar.</p>

  <p class="normal1">Burada da ikinci hafta sınıfları ayrıldı. Çünkü hem öğretmenlerden biri, Zafer’e de, Muzaffer’e de sorulan sorulara hep Muzaffer’in cevap verdiğini fark etmişti, hem de okul idaresi bir ikizin diğer ikizi karakter olarak ezme ihtimaline engel olmak istemişti!</p>

  <p class="normal1">Kültürel zorluklar çekmesine çektiler, ama hiç yakın arkadaşları olmamasını da dert etmediler. Doğal olarak onlar birbirleriyle arkadaştı. Zaten diğer çocuklar hayatlarına giren fuzuli insanlardı. Onlarla sadece ve sadece gerektiğinde yakınlaşmalıydılar.</p>

  <p class="normal1">Yunanlıların, İspanyolların, Çinlilerin, İtalyanların, velhasıl okulda temsil edilen tüm etnik kökenlerin “gang” adını verdikleri birer çeteleri vardı. Ders aralarında beraber geziyor, beraber konuşuyorlardı. Çetelerin esas amacı, kendilerine göre, etnik kökenleri nedeniyle diğer öğrenciler tarafından ezilmelerine engel olmaktı. Ancak, okul çok karışık olduğu için, neredeyse okulda temsil edilen tüm etnik kökenlerin birer çetesi vardı. Çeteler birbirlerine devamlı ters bakıyorlardı. Zafer içinden “Keşke biz Türklerin de bir çetesi olsa!” diye geçirdi.</p>

  <p class="normal1">Zafer, okulda başka bir yönüyle de hemen sivrildi.</p>

  <p class="normal1">Bir Çinli öğrenci Zafer’e teneffüste bulunduğu yerde duramayacağını söyledi. Zafer önce Çinlinin İngilizcesini anlamadığını düşündü. Çocuğa sözlerini tekrar ettirdi.</p>

  <p class="normal1">“Orada durma!”</p>

  <p class="normal1">“Nedenmiş o!”</p>

  <p class="normal1">“Orası bizim yürüyüş güzergâhımız. Biz yürürken önümüze çıkar, asabımızı bozarsın.”</p>

  <p class="normal1">Zafer gülmeye ve İngilizce “Sikerim sizin güzergâhınızı, sikerim sizin asabınızı” demeye kalkınca Çinli anında Zafer’in üzerine atıldı. Atıldı ama atıldığına da bin pişman oldu. Zafer’in gözü döndüğünde vücuduna acayip bir güç yüklenirdi. Yine öyle oldu. Ne zaman çocuğu altına aldı, ne zaman çocuğun ağzını burnunu dağıttı, kimse anlamadı. Muzaffer zorla araya girdi. Kardeşini Çinli çocuğun üzerinden güçlükle aldı.</p>

  <p class="normal1">O sırada etraflarına Çinli altı yedi öğrenci sardı, anlaşılan ikizleri dövmeyi düşünüyorlardı ki onların etrafını da yunan çetesinden çocuklar sardı. Yunanlılar ikizleri Çinlilerin elinden kurtardı.</p>

  <p class="normal1">Kavga okul idaresine yansımadı. Zira çete raconunda bir diğerini idareye gammazlamak yoktu.</p>

  <p class="normal1">Muzaffer Yunanlıların kendilerine destek vermelerine çok sevindi, ama bunun bir komşuluk dayanışması olmadığını da çabuk öğrendi. Yunanlılar zaten Çinlilere gıcıktı, Zafer’in yiğitliğini gözleriyle görünce de onu da çetelerine almaya karar vermişlerdi. Muzaffer’i de Zafer’in hatırına idare edeceklerdi.</p>

  <p class="normal1">Okulun üçüncü haftasında Zafer Yunanlılar çetesine “yabancı çete elemanı” kontenjanından katıldı. Çeteyle dolaşmayı önce yadırgasa da sonradan benimsedi. Çetede, filmlerde gördüğü gibi, New York mafyasını hatırlatan özellikler bulmuştu!</p>

  <p class="normal1">Zafer çete arkadaşlarını aslında ne sevdi ne de benimsedi. Onlara sadece ihtiyacı vardı. “Gerçek New York”a onu bu çetenin sokacağına hükmetmişti. Zira çetenin dışarıda da “büyük ağabeyleri” vardı! Muzaffer’in de itirazı olmadığına göre çeteyle beraber gözükmesinde bir sakınca yoktu.</p>

  <p class="normal1">Okul açıldıktan iki ay sonra Muzaffer okulun kahramanı oldu. New York Eğitim Dairesi-Queens Bölümü, her yıl yaptığı gibi, liselerarası standart bir matematik sınavı yapmış ve Muzaffer okulda ikinci sınıflar seviyesinde birinci, Queens bölgesinde de üçüncü olmuştu. Ülkeye daha on ay kadar önce gelen, İngilizceyi birkaç ay önce söken bir öğrencinin bu üstün başarısı yerel gazetelerde bile yer aldı.</p>

  <p class="normal1">Eğitim daire şefi okula gelerek Muzaffer’i bizzat tebrik etti. Ay sonunda ilk üçe girenler için yapılacak törene davet etti. Okul idaresi de Ali Tepecikli’yi okula çağırarak, velisi sıfatıyla kutladı, yapılacak törene onu da davet ettiler.</p>

  <p class="normal1">Akşam evde Ali Tepecikli bir yerlerden bulduğu Kulüp Rakısı’nı açtı, iki kadeh içti. Hürrem acı olduğu için içki içmediğini söyledi. İkinci kadehten sonra Ali Bey sevinçten resmen ağladı, Muzaffer’i bağrına bastı. Allah’a, ona geç yaşında da olsa, böyle bir sevinç yaşattığı için şükretti. Ertesi gün de Muzaffer’in başarısı şerefine hem Muzaffer’e hem Zafer’e birer saat aldı.</p>

  <p class="normal1">Ali Tepecikli üvey oğlunun başarısına gözyaşı dökerken Hürrem de onu teskin etti:</p>

  <p class="normal1">“A be ne var bunda ağlayacak. Bizim çopar her bir dersini çok iyi bilir. Her bir dersi iyi çalışır!” dedi.</p>

  <p class="normal1">Adı okulda “Harika Türk”e çıkan Muzaffer’i hemen o gün okulda üstün başarılı çocuklara ayrılmış sınıfa transfer ettiler.</p>

  <p class="normal1">Muzaffer de o gün Amerika’da çok başarılı olacağına iman etti. Amerika’nın en önemli bilimadamlarından biri olmak için elinden gelen her şeyi yapacağına dair kendi kendine yemin etti.</p>

  <p class="normal1">Henry Gradstein Lisesi’nde daha birinci dönem sona ermeden Muzaffer de Zafer de kendi mecralarını bulmuş, o mecrada akmaya başlamışlardı.</p>

  <p class="normal1">Haliyle Amerika’ya alışmaya, uyum göstermeye çalışan bir başka kişi de Hürrem’di.</p>

  <p class="normal1">Hürrem hayatında ilk kez kaloriferli bir apartman dairesinde oturmanın keyfine çabuk vardı. Hizmetçiler yakıyordu, hizmetçiler temizliyordu ama yine de Kütahya’daki konakta bile sobalı evde oturmanın nasıl zahmetli olduğunu, her odası eşit ısınan evde yaşamanın ne kadar ayrıcalıklı olduğunu Hürrem, Amerika’daki evinde öğrendi.</p>

  <p class="normal1">Hürrem’in kocasının ilgisinden ziyadesiyle memnun olduğu da aşikârdı. Ali Tepecikli, karısını hemen her hafta sonu bir yere gezmeye götürüyordu. New York’ta gittiği her yerde ilginç ve yeni bir şey öğrenen Hürrem hafta sonu gezilerini çok seviyordu. Hürrem’i fazla ilgilendirmiyordu ama hafta sonu gezilerine ikizlerin de katılması Ali Tepecikli’yi çok memnun ediyordu. Kırk beş yıl yalnız yaşadıktan sonra gezmeye “maaile” çıkmak ona büyük zevk veriyordu.</p>

  <p class="normal1">Geceleri de eve, nereden buluyorsa buluyor, Ali Bey Türk filmlerinin video kasetlerini getiriyor, yemeğin hemen ardından hepsi o gece getirilen filmi seyrediyordu. Hürrem çok iyi yemek yapamazdı ama ne yapsa Ali Bey çok beğendiğini söylüyor, sık sık dışarıdan hazır yemek getirerek evdeki yemeklere takviye yapıyordu.</p>

  <p class="normal1">Ama Hürrem için gündüzler geçmek bilmiyordu. İngilizceyi ne kadar öğrenirse öğrensin, televizyonda anlatılanları anlamakta büyük güçlük çekiyor, zaten anlama gayretinin yarattığı gerilim de seyrettiğinden keyif almasını engelliyordu. Renkli televizyon seyretmek çok keyifliydi, ama konuşulanları doğru dürüst anlamamak Hürrem’in kısa sürede dikkatinin dağılmasına, dolayısıyla seyrettiği filmden kopmasına neden oluyordu.</p>

  <p class="normal1">Kütahya’da da evde çok sıkılırdı ama hiç olmazsa televizyonla oyalanıyordu. New York’taki televizyon çok daha yeni, çok daha büyüktü, ama Kütahya’dakinin verdiği keyfi vermiyordu. Bu yüzden Hürrem gündüzleri sık sık dışarı çıkmaya başladı. Evin etrafındaki çarşılarda birkaç tur atmak, yeni insanlar görmek, sokaktaki kalabalığa, renk cümbüşüne karışmak bir nebze olsun neşesini yerine getiriyor, zamanın geçmesine vesile oluyordu.</p>

  <p class="normal1">Sokakta dolaşırken en büyük avantajı burada garipsenmemesiydi. Sarı saçları, mavi gözleri burada şaşkınlık yaratmıyordu, ancak burada da erkeklerin ona arzulu gözlerle baktığını hissetmek, güzelliğinin dünyanın en zengin ülkesinde de geçer akçe olduğunu görmek çok hoşuna gidiyordu. Sokakta dolaşmaya biraz da hayran bakışları üzerinde toplamak, beğenilmenin keyfine varmak için çıkıyordu.</p>

  <p class="normal1">“A be ben burada doğmuş olsam, çoktan Olivut artizi olmuştum!” diye söylenerek kendi kendine övgüler yağdırıyordu.</p>

  <p class="normal1">Hürrem’in şansı yaver gitti ve bir gün manavdan meyve alırken yanında iki kadının Türkçe konuştuğunu duydu. Kadınların aralarında sarf ettikleri Türkçe sözler kulağına dünyanın en güzel melodisi gibi geldi.</p>

  <p class="normal1">Hemen kadınlara kendisinin de Türk olduğunu söyledi. Kocaları Tatar asıllı Eskişehirliydi ve epeydir Amerika’daydılar. Biri Eskişehir’e geldiğinde New York’a iki yıl önce gelen Hatice’yle tanışmıştı, hemen o yaz da evlenmişlerdi. Hatice de New York’a yerleştikten sonra Ayşe ile kocasının başka bir Tatar arkadaşı arasında çöpçatanlık yapmıştı. Hatice, Ayşe’nin gelişiyle hayatına renk geldiğini söylüyordu. Kocaları aynı mahallede birer apartmanın “supervisor”luğunu, Türkçe deyişle kapıcılığını yapıyorlardı.</p>

  <p class="normal1">İkisinin de biyolojik yaşı Hürrem’den oldukça küçüktü ama akıl yaşları büyük olduğu için kısa sürede kaynaştılar. İleriki aylarda Hatice on yaş büyük “Hürrem Ablası”na sık sık akıl verecekti.</p>

  <p class="normal1">Hürrem de kadınlara kendi geçmişini, tabii ki eski kocası ile eski kayınpederi arasında yaşanan trajediyi işin içine katmadan, bir çırpıda anlattı. Kadınlar Hürrem’e adreslerini verdiler. İki sokak ötedeki evlerinin yerini tarif ettiler. Ertesi gün Hürrem’in onları ziyaret etmesi için sözleştiler.</p>

  <p class="normal1">Hürrem akşam kocasına gündüz tanıştığı hanımları anlattı. Kocası çok ama çok memnun oldu. Hürrem’in canının sıkıldığını o da hissediyor ve endişeleniyordu. Ertesi gün Hatice ve Ayşe’nin ziyaretine giderken pasta ve çiçek alması için Hürrem’e bol para bıraktı.</p>

  <p class="normal1">Hatice ve Ayşe, Hürrem’in hayatına renk kattılar. Hemen her gün görüşür oldular. Beraber olunca sohbet bitmiyordu. Kadınlar Hürrem’in evine ziyarete geldiklerinde Hürrem onlara videodan Türk filmleri seyrettiriyordu. Böylece, Hürrem sadece yad ellerde anadillerini konuşarak, kültürlerini paylaşarak kadınlarla ahbaplık yapmış olmuyor, onlara Türk filmi ulaştıran bir arkadaş olarak da kabul görüyordu.</p>

  <p class="normal1">Bir gün Hürrem’in dikkatini karşı apartmanın kapıcısı zenci bir adam çekti. Adam ona dışarı her çıkışında hevesle bakıyordu.</p>

  <p class="normal1">Öğleden sonra veya akşamüzeri dışarı çıktığında genellikle hem çalıştığı hem de yaşadığı apartmanın önünde bir işle uğraşırken veya arkadaşlarıyla konuşurken gördüğü adama bir gün alıcı gözle baktı, gördüklerinden de oldukça etkilendi. Oldukça uzun boylu, giydiği kalın gocuğun altında bile geniş omuzları belli olan adamın atletik bir vücudu vardı. İkinci gün daha dikkatli baktığında; teninin çikolata renginde ve cila sürülmüş gibi parlak, gözlerinin ise koyu yeşil olduğunu fark etti. İlk defa yeşil gözlü bir zenci görüyordu. Yan yana geldiklerinde Hürrem’in adamın yüzünü görebilmek için başını epey yukarı kaldırarak bakması gerekti.</p>

  <p class="normal1">Elinde değil, adamla göz göze geldiğinde yüzü kızardı, yanakları al al oldu, sanki kasıklarından aşağı ılık bir şeyler akmaya başladı. Adam da onu alabildiğine süzmüştü.</p>

  <p class="normal1">Sanki birbirlerini çektiler ve adeta birbirlerine teğet geçtiler.</p>

  <p class="normal1">O günden sonra siyahi adamı bir an olsun görebilmek Hürrem için günün en anlamlı eylemi olmaya başladı. Evden çıkışlarını, adamın çalıştığı apartmanın kapısına çıkışıyla çakıştırmaya başladı. Dışarı çıkmadan önce perde ardından adamın apartmanının ön kapısını gözetliyor, adam kapıda gözüktükten sonra aşağı iniyordu.</p>

  <p class="normal1">Akşam eve dönerken de adamı genellikle kendi apartmanının önünde oyalanırken buluyordu. Sanki o da, Hürrem’i bir kez daha görmeden günü sonlandırmak istemiyordu.</p>

  <p class="normal1">Astoria semtindeki apartmanın en mutlu kişisi muhakkak ki Ali Tepecikli’ydi.</p>

  <p class="normal1">Burayı takriben on iki yıl önce almış, bir gün içindeki kiracılar taşınınca yeniden kiraya vermemiş, üç yatak odalı, koskoca salonlu, mutfağı içine yemek masası konacak kadar büyük daireye altı yıl önce hiç ihtiyacı olmadığı halde kendi başına taşınmıştı. Astoria’ya taşındıktan sonra, iş dışında ömrünü bu evde geçirir olmuştu. Bu evde akşamları dışarı daha az çıkıyordu. Son yıllarda Long Island’daki yazlık evine de ya bir kere ya da iki kere uğruyordu. O da yanında bir hanım arkadaş olursa!</p>

  <p class="normal1">Ali Tepecikli yıllardır her gün üç benzin istasyonunu dolaşır, hâsılatı kontrol eder, ihtiyaçları not alır, aybaşlarında da bankadan dört dairesinin kirasını toplardı. Hamdolsun, son on beş yıldır eline hem kiralardan hem de üç benzin istasyonundan yüklü para geçiyordu. O da bütün işlerine bakan muhasebe ve emlak bürosuna aylık ödemelerini muntazam yapıyor, vergisini öderken örnek vatandaş olmaya azami dikkat gösteriyordu.</p>

  <p class="normal1">Ancak, yıllar geçtikçe geliri misliyle artmış, ama misliyle mutsuz bir insan olmaya başlamıştı. Önceleri mutsuzluğunun kökenini anlamadı. Yıllardır nerede akşam orada sabah yaşıyordu. New York’ta gezmediği eğlence merkezi, yemek yemediği lüks lokanta kalmamıştı. İstediği kadın emrindeydi. Candan arkadaşı Jack, ona istediği an istediği gibi bir kadın bulurdu. Evini hizmetçi temizliyor, giysileri kuru temizleyicide yıkanıyor, ütüleniyor, hatta isterse kolalanıyordu.</p>

  <p class="normal1">Her ay oluk gibi para harcıyor, yine de küple para biriktiriyordu. New York’ta geçen kırk beş yılın son on beş yılı bolluk içinde geçmişti. Allah otuz yıldır çektiği eziyetlerin karşılığını ona geri ödemeye başlamıştı.</p>

  <p class="normal1">Önceleri mutsuzluğunun, artık ağzından eksik olmayan pas tadının nedenini çözemedi. Yediği önünde yemediği arkasındaydı! Allah’a şükür bir sağlık sorunu da yoktu. Neydi peki mutsuzluğunu, huzursuzluğunu nedeni?</p>

  <p class="normal1">Cevabı, 1984 yılının Ocak ayında annesinin ölüm haberi gelince kafasına dank etti. Hayatta tek bağlı olduğu insan da göçüp gitmişti. Üstelik, onu bile hayat gözüyle doğru dürüst görememiş, canı gönülden bağrına basamamıştı. Koca, koskoca bir ömrü yalnız, yapayalnız geçirmişti. Halbuki yalnızlık Allah’a mahsustu!</p>

  <p class="normal1">Ancak, giderayak annesinin ruhu onu Hürrem’e emanet etmiş olmalıydı ki hayatta yapayalnız olduğunu keşfettikten sadece birkaç gün sonra önüne Malkara’da “afet-i devran” Hürrem çıkmıştı.</p>

  <p class="normal1">Ali Tepecikli Hürrem’e gördüğü an vurulmuştu.</p>

  <p class="normal1">İkizlerle Malkara’da ilk tanıştığında gönlünü onlara olduğu gibi açmıştı. Gerçekten tam kırk yıldır yalnız, yapayalnız bir adamdı. Ama şimdi âşıktı.</p>

  <p class="normal1">Allah yine yüzüne baktı ve çok kısa sürede Hürrem’i de, dünya tatlısı –o böyle görüyordu– ikizleri de New York’a, kendi yanına alabildi. Artık, varını yoğunu paylaşacağı üç insan vardı. Nihayet bunca yıllık yalnızlığına değmişti.</p>

  <p class="normal1">Ali Tepecikli Hürrem ve hele ikizler de yanına taşındıktan sonra akşamları iple çeker oldu. İşyerinde kılı kırk yaran, aksi ve nobran adam şimdi hoşgörülü, olgun, güler yüzlü biri olmuştu.</p>

  <p class="normal1">Eskiden “Yine akşam oldu, bakalım bu akşam mumu nerede söndüreceğiz” diye hesap güden, son yıllarda da dışarı çıkmaya üşenip, geceleri tüketemeyen adam “Akşam olsa da eve gitsem!” sevdalarına tutulmuştu.</p>

  <p class="normal1">Neredeyse her akşam içki içerken şimdi canı hiç çekmez olmuştu. Âşıktı ve aşk onu zaten her daim “serhoş” gezdiriyordu.</p>

  <p class="normal1">Hürrem ilk aylarda normal olarak karşıladı, bilincine pek varmadı ama sonradan bir şeylerin eksikliğini hissetmeye başladı. Kocası Ali Tepecikli ona çok iyi davranıyordu. Bir dediğini iki etmiyordu. Yediği önünde yemediği arkasındaydı. Ama yine de bir şeyler eksikti. Önceleri adlandıramadı. Ama sonunda çözdü:</p>

  <p class="normal1">Şansı cinsel açıdan yine yaver gitmemişti!</p>

  <p class="normal1">Ali Tepecikli artık altmış beş yaşındaydı ve haliyle cinsel istekleri Hürrem’inki kadar yoğun değildi!</p>

  <p class="normal1">Karısına çok düşkündü, ama bir baba, bir ağabey gibi. Karısına âşık olduğunu söylese de aşkının cinsellik dozu hayli düşüktü. Cinsellik gönlüne çok seyrek düşüyor, düştüğünde de Hürrem daha ne olup bittiğini anlamadan çok çabuk hevesini alıyordu.</p>

  <p class="normal1">Hürrem bazen onu coşturmak için yatakta kocasına sıkı sıkı sarılıyor, ama Ali Bey bu durumu cinselliğe değil, sıcak ve saf bir sevgiye yoruyordu. O da karısına sıkı sıkı sarılıyor, Hürrem bu yaklaşımı cinsel davete cevap olarak algılayıp heyecanlanıyor, ama biraz sonra kocasının koynunda mışıl mışıl uyuduğunu fark edince, ister istemez kendini kötü hissediyordu. Birkaç kez kocasının erkekliğini yekten okşamayı denemiş, Ali Tepecikli elini nazikçe itmişti.</p>

  <p class="normal1">Hürrem, erkeğe cinsel coşkuyu veren testosteron üretiminin yaşlandıkça azaldığını bilmiyordu, ama yaşlıların cinsel isteklerinde azalma olduğunu tabii ki duymuştu. Kocası evlenmeden yaşını başını gizlememiş, olduğu gibi beyan etmişti; zaten gözle görüleni nasıl gizleyecekti. Hürrem, Ali Bey’le ilgili her ayrıntıyı bilerek evlenmişti. Evlenmeden önce “Olsun varsın, ben ölüyü bile diriltirim!” diye düşünerek güzelliğine, cazibesine güvenmişti.</p>

  <p class="normal1">Güzelliğin biyolojik gerçeklerle baş edemeyeceğini evlendikten sonra anladı. Bu kez de “Olsun varsın, cinsellik olmasın, beni ne kadar çok seviyor, beni nasıl koruyor!” diyerek avunmak istedi, ama kendi biyolojisi kısa sürede tersine görüşleri aklına yığmaya başladı. Ona “sen genç bir kadınsın” diye bağırmaya başladı.</p>

  <p class="normal1">Bir süre aklına gelenleri elinin tersiyle itmeyi denedi. İçindeki biyolojik sesi dinlememeye çalıştı. Uzunca bir süre idare de etti. Ama vücuduna fazla söz geçiremedi.</p>

  <p class="normal1">İstek, şehvet ve arzu, Michael’a bir gün alıcı gözle bakınca Hürrem’i tamamen teslim aldı. Karşı apartmanın yeşil gözlü, uzun boylu erkek güzeli zenci kapıcısı Michael!</p>

  <p class="normal1">Michael’ı her görüşünde istek, şehvet, arzu birlik olup Hürrem’i yönetmeye başlıyordu. Hürrem adamı her gün görmeden, ona bakarak içindeki coşkuyu kışkırtmadan gününü geçiremiyordu artık.</p>

  <p class="normal1">Michael herhalde bekârdı. Yanında hiç kadın görmemişti. Onun da Hürrem’e bakışları giderek daha kışkırtıcı, daha davetkâr hale geldi. Belli ki Hürrem’in zaafını çabucak fark etmişti.</p>

  <p class="normal1">Michael bir gün Hürrem’e gülümsedi ve “Merhaba!” dedi. Hürrem de Michael’ı selamladı. Daha ilk merhabadan sonra, ayaküzeri neden yaptığını bilmeden, yarım yamalak İngilizcesiyle Hürrem ona neredeyse tüm geçmişini anlattı. Kötü İngilizcesi için bin defa özür diledi.</p>

  <p class="normal1">Genç kadını gülümseyerek dinleyen adam da kısa ve öz cümlelerle esasen Güneyli olduğunu, New York’a iş için dört yıl önce geldiğini söyledi. Ancak, evli ve bir çocuk babası olduğunu duyduğunda Hürrem’in suratı alabildiğine asıldı. Hürrem’in anladığı kadarıyla karısı, iki yaşındaki çocuğunu da alarak birkaç aylığına Güney’e, memleketleri Georgia-Savannah’a gitmişti, ama yakında dönecekti.</p>

  <p class="normal1">Michael, Hürrem’in hayal kırıklığına uğradığını anlayınca eliyle kalbini gösterdi. Hürrem yine neşesini buldu, “Evliyse bana ne!” diye iç geçirdi.</p>

  <p class="normal1">Tanıştıklarının üçüncü günü kapı önünde konuşurlarken birden yağmur bastırdı. Michael ıslanmamak için apartmandan içeri girmeyi teklif etti. Apartmanın girişinde Hürrem adamın kendisine çok yaklaştığını hissetti. Michael Hürrem’in ıslanan ve alnına düşen saçlarını düzeltmek bahanesiyle kadına iyiden iyiye yaslandı, adeta göğüs göğüse geldiler. O an Hürrem kalbinin kafesinden fırlayıp uçacağını sandı. Açık tenli yüzünün kıpkırmızı kesildiğini tabii ki göremedi ama yanaklarının alev alev yandığını hissetti.</p>

  <p class="normal1">Michael kadına iyice abandı ve onu duvara dayadı. Hürrem adamın kabaran erkekliğini kendi baldırlarında hissetti. Nefesi değişmeye başladı. Adam sonunda dudaklarına doğru bir hamle yaptı. O an Hürrem’in altından yer kaymaya başladı. O da elinde olmadan bir an için adamın nefesi ile kendi nefesini birleştirdi. Ama çabuk toparlandı. Koridorda her an birileri belirebilirdi. O zaman da rezalet çıkardı. Hürrem’in Türk kültürüyle şekillendirilmiş aklı böyle düşündü.</p>

  <p class="normal1">“Olmaz” dedi. Sonra cümlesini düzeltti: “Burada olmaz.”</p>

  <p class="normal1">Adam onu ellerinden adeta sürüklercesine çekerek bir daire önüne getirdi. Cebinden çıkardığı anahtarla kapıyı açtı. Belli ki, kapıcılığını yaptığı apartmanın giriş katında oturuyordu.</p>

  <p class="normal1">Kapıdan içeri girdiklerinde ikisi de birbirine saldırmaya hazır birer hayvana dönmüştü.</p>

  <p class="normal1">Hürrem o gün kendisinden sekiz yaş küçük Michael tarafından evrile çevrile sevildi. Michael yatağa girer girmez bir kaplana dönüştü. Hürrem’i sanki sevmedi, dövdü. Ama yatakta dayak yemek Hürrem’e son yılların en büyük hediyesi oldu. Cinsellikten hayatının herhangi bir günü –Ali ile en vahşi günlerini yaşarken bile– bu kadar zevk aldığını hatırlamıyordu. Ona o gün öyle geldi.</p>

  <p class="normal1">Michael bir türlü doymuyor, Hürrem “Artık yeter!” diye bağırmaya başlayacağı sırada ne yapıp ediyor Hürrem’i tekrar kendinden geçiriyordu.</p>

  <p class="normal1">Hürrem, Michael’ın siyah ve büyük yılanına ilk günden tutuldu. Bu renkte ve bu büyüklükte, üstelik bu kadar hünerli erkek organı hiç görmemişti. Yılanı severken kendine engel olamayıp heyecandan birkaç kez ısırdı.</p>

  <p class="normal1">İlk buluşmadan sonra Hürrem Michael’ı düşünmeden bir an bile geçiremez oldu. Her an aklında o vardı ve her an seviştikleri dakikaları özlüyordu. Epeyce de dalgındı. Akşam, anlattıklarını dinlemediğini birkaç defa fark edince Ali Tepecikli “Sende bugün bir acayiplik var. İyi misin?” diye sordu.</p>

  <p class="normal1">“Bir şey yok. Galiba biraz üşütmüşüm.”</p>

  <p class="normal1">Üşütme bahanesiyle o gece erkenden yattı. Yatakta Michael’ı ve o gün onunla yaşadığı muhteşem dakikaları hayal etti.</p>

  <p class="normal1">“Benimle bugüne dek; ne Ali ne de Malkara’daki oğlanlar bu şiddette sevişmediler. Sevişmenin bu kadar zevkli olduğunu bilmiyordum” diye düşündü.</p>

  <p class="normal1">Bu başkaydı, çok başka!</p>

  <p class="normal1">İleriki günlerde Hürrem, Michael’ın evine her gün ama her gün bir kere uğradı. Her buluşmadan sonra sanki meydan dayağı yemiş gibi bütün vücudu ağrıyor, bazen ısırılan bir yeri morarıyor, ama o değil şikâyet etmek, bu ağrıların müptelası haline geliyordu. Sadece moraran yerleri kocasının görmesinden çekiniyordu.</p>

  <p class="normal1">Sabah kocası işe, oğulları okula gittikten sonra kuşluk vaktini zor ediyor, saat on bir gibi doğru Michael’ın kapıcılık yaptığı apartmanın kapısında belirip anlaştıkları üzere başını sağ eliyle ovunca Hürrem işareti anlıyor, bir solukta evden fırlıyor, Michael’ın açık bıraktığı daire kapısından içeri süzülüyordu.</p>

  <p class="normal1">Birilerinin onları görüp görmediği, hakkında dedikodu yapıp yapmadığı Hürrem’i artık ilgilendirmiyordu. Çünkü gözü zenciden başka hiçbir şey görmüyordu. Hatta bir gece kocası yanaşınca “hayır” demeye kalkmış, sonra “hayır” demesinin kocasını huylandırmasından korkarak adamın “işini görmesine” izin vermişti.</p>

  <p class="normal1">Ancak, güzel günler çabuk geçti.</p>

  <p class="normal1">Bir gün yine Michael’ın evinde kan ter içinde seviştikten sonra yan yana yatarlarken Michael birden “Karım ve çocuğum yarın geliyorlar” dedi.</p>

  <p class="normal1">Hürrem adamın ne demek istediğini bir kez tekrar ettirdikten sonra anladı. Kuru bir sesle “Ne yapalım yani!” demeye çalıştı.</p>

  <p class="normal1">Ertesi gün perde aralığından Michael’ın siyahi ama hem çok genç hem de çok güzel karısının elinde iki yaşında dünya tatlısı bir çocukla taksiden inişini hüzünle seyretti.</p>

  <p class="normal1">Kendisini koyverse hüngür hüngür ağlayacaktı. Dile kolay, artık müptelası olduğu oyuncağı elinden alınıyordu. Michael artık cinsel arzularını karısıyla tatmin edecekti. Biliyordu, karısı yokken Michael’ın ihtiyacının bir cevabı olmuştu. Ama umursamamıştı. Zira o da alacağını alıyordu. Bundan böyle Michael genç karısını bırakıp da kendisiyle ilgilenmezdi. Daha beteri, hadi ilgilense, sevişecekleri yer de ellerinden alınmıştı.</p>

  <p class="normal1">O an aklına kendi evi geldi. Kendi kendine “Katiyen olmaz!” diye bağırdı. Her an çocuklarına veya kocasına yakalanabilirdi. Zevk uğruna yaşadığı bunca keyifli bir hayattan olmayı göze alamazdı.</p>

  <p class="normal1">Düşündü: Ali Tepecikli onu boşasa ne yapardı? Daha doğrusu ne yapabilirdi?</p>

  <p class="normal1">Artık Amerikan vatandaşı olduğu için onu sınır dışı etmezlerdi, ama kimse ona iş vermezdi. Bulsa bulsa kötü ve çok az ücret ödeyen işler bulabilirdi. O an içi ürperdi. Ödü koptu. “Allah esirgeye!” diye söylendi.</p>

  <p class="normal1">Karar verdi. Ne yaşadıysa yaşamıştı ve artık sona gelmişti. Bundan böyle Michael’ı yolda görse doğru dürüst selam vermeyecekti. O karısına, kendisi de kocasına dönecekti.</p>

  <p class="normal1">Kararını vermesine verdi ama iki gün bütün benliğini zindanda hissetti. Sokakta rasgelse, dönüp Michael’a bakmıyor, Michael da ona bir kelime olsun söylemiyordu. Yeniden birer yabancı olmuşlardı.</p>

  <p class="normal1">Hürrem bu duruma çok bozuluyordu. Michael’ı çok ama çok özlüyordu. Özlediği Michael değil onun hünerli ve kocaman kara yılanıydı. Onlar beraberken sadece şehvet dilinden anlıyorlar, içlerinde yanan ateşi karşılıklı söndürerek birbirlerine yardımcı oluyorlardı. Birbirlerinin içindeki ateşi söndüren birer itfaiyeciydiler.</p>

  <p class="normal1">Hürrem, ne üzerine yemin ederse etsin, Michael’ın tenini arzu etmekten kendini alamıyordu. Bu durum onu daha sinirli, daha aksi yapıyordu. Evde Ali Bey ne dese, bu dönemde karısından azar işitir olmuştu. Hem de ne azarlar!</p>

  <p class="normal1">Hürrem, Ali Tepecikli’ye açıkça ters davranmaya başladı, en haksız yere kırdığı anlarda bile gönlünü almaktan imtina eder oldu.</p>

  <p class="normal1">Bir gece adam onunla sevişmek istediğinde öyle ters davrandı ki, adamcağız kös kös sırtını dönüp uyumaya çalıştı.</p>

  <p class="normal1">O gece Ali Bey karısına, sevişmeyi reddettiği için değil ama ters ve aşağılayıcı davranışlarından dolayı çok kırıldı. Evlendiklerinden beri ilk kez bu kadar kırılmıştı.</p>

  <p class="normal1">Hürrem’in önce dalgın, şimdi de sinirli halleri Ali Bey’i ister istemez rahatsız ediyordu. Belki aklına bir şeyler geliyor, ama ya kondurmak ya da yüzleşmek istemiyordu. “Buna bir haller oldu. Haydi hayırlısı!” diyordu.</p>

  <p class="normal1">Bir gün Hürrem, Hatice ile Ayşe’yi ziyaret etmek üzere sokağa çıktığında Michael’ın apartmanın kapısında yalnız başına durduğunu gördü. Önce oralı olmadı.</p>

  <p class="normal1">Tam yanından selamsız sabahsız geçecekken birden adama döndü ve yarım yamalak İngilizcesiyle “Beni hiç mi özlemiyorsun?” diye sordu.</p>

  <p class="normal1">Michael kollarını açarak “Çok ama çok özlüyorum” dedi.</p>

  <p class="normal1">Hürrem etrafına baktı. Ortada kimse yoktu. Michael da etrafı kolaçan ettikten sonra parmağıyla Hürrem’i işaret ederek “Sen beni özlemiyorsun” dedi.</p>

  <p class="normal1">“Niyeymiş o?”</p>

  <p class="normal1">“Karım geldikten sonra beni sildin.”</p>

  <p class="normal1">“Esas sen beni sildin.”</p>

  <p class="normal1">“Türk lokumu –Hürrem’e bu adı takmıştı– seni çok ama çok özlüyorum. Neden artık buluşmuyoruz?”</p>

  <p class="normal1">Hürrem birden durakladı. Duyduklarından hem mutlu olmuş hem de ürkmüştü.</p>

  <p class="normal1">“Artık buluşacak yer yok ki. Karın devamlı evde.”</p>

  <p class="normal1">Michael sırıttı:</p>

  <p class="normal1">“Senin ev var ya, hem bütün gün boş, çocuklar okulda, kocan işte.”</p>

  <p class="normal1">Hürrem birden kızardı ve sanki hiddetlenmiş gibi “Olmaz, mümkün değil” dedi.</p>

  <p class="normal1">Hızlı hızlı yürümeye başladı. Michael arkasından bir şeyler söyledi. Hürrem sözleri “Özlüyorsan her şey mümkündür” diye anladı. Hiç cevap vermedi. Adeta koşmaya başladı. Ama kendi evinde buluşma fikri ne kadar korkutucu gelse de bütün gün aklına takıldı.</p>

  <p class="normal1">Hürrem birkaç gün gündüz düşlerinde, uykusuz geçen birkaç gece de yatakta uykuyla cebelleşirken Michael’ı eve alma fikriyle boğuştu. Ne aklı Michael’ı eve almaya yatıyor ne de aklından Michael’ı çıkarabiliyordu. Michael ile kendi evinde sevişme fikrinden hem şiddetle korkuyor hem de onu şiddetle arzuluyordu.</p>

  <p class="normal1">Her zaman olduğu gibi duyguları aklından üstün çıktı!</p>

  <p class="normal1">Bir sabah pencereden sokağı seyrederken Michael kendi apartmanının önünde belirdi ve o an yukarı Hürrem’in penceresine baktı. Göz göze geldiler. Michael’ın istediğini elde edemeyen gariban çocuklar gibi boynunu bükerek mahzun bakışı Hürrem’in yüreğini anında teslim aldı. Gayriihtiyari eliyle Michael’a yukarı gelmesini işaret etti. Michael gülümsedi, yok hayır, açıkça güldü. Kendi apartmanına geri girdi. Hürrem ne yaptığını anlamadı. Biraz sonra elinde bir alet kutusuyla tekrar belirdi ve hızlı adımlarla Hürrem’in apartmanına doğru yürüdü.</p>

  <p class="normal1">Kapı zili aşağıdan çalındığında Hürrem “Kim o?” diye sormadan apartmanın giriş kapısının otomatiğini açtı, koştu daire kapısını da araladı.</p>

  <p class="normal1">Kalbi küt küt atıyordu. Biliyordu, sütbeyazı yanakları al al olmuştu. Biraz sonra asansörün kendi katında durduğunu işitti. Kendi dairesine doğru yönelen adımları duydu. Biraz sonra kapısı aralandı. Biri “Hanımefendi, musluk tamiri için beni çağırtmışsınız. İçeri girebilir miyim?” diye sordu.</p>

  <p class="normal1">Hürrem söylenenleri tam anlamadı ama kuru bir “Girin!” diyebildi.</p>

  <p class="normal1">Michael koridorda Hürrem’le karşı karşıya geldiği anda elindeki alet kutusunu yere bıraktı. Hürrem’e öyle bir davetkâr baktı ki daire kapısını bile doğru dürüst kapamadan hırsla birbirlerine sarıldılar. Adam Hürrem’i ağzından, boynundan, alnından öpmeye başladı. Öpüyor mu hırsla ısırıyor mu, pek ayırt edilemezdi. Ama zaten Hürrem öpülmekten çok ısırılmaktan hoşlanıyordu. Kendini bildi bileli haşince, hırpalanarak, hatta sille tokat dövülerek sevilmekten inanılmaz bir zevk alıyordu.</p>

  <p class="normal1">Sevgililer öpüşmekten ilk heveslerini aldıktan sonra sokak kapısını kapamayı akıl ettiler. Yatak odasına vardıklarında Hürrem çoktan eteğini ve bluzunu üzerinden atmıştı. Michael ne zaman soyundu, ne zaman Hürrem’in üzerinden sutyen ve külotunu çıkardı, Hürrem sonradan hiç hatırlamayacaktı.</p>

  <p class="normal1">Hürrem o gün siyah, kocaman ve çok hünerli yılanına kavuştuğu için çok mutlu oldu. Onunla doyasıya oynadı, oyuncağını doyasıya sevip okşadı.</p>

  <p class="normal1">Sonradan o gün kendisinin de, Michael’ın da kaç defa zevkin zirvesine fırladıklarını sayamadı. Ancak akşamüzeri aynada boynunun mosmor kesildiğini görünce ürktü ve kendine geldi.</p>

  <p class="normal1">Yine de, içinden bir ses “Olsun varsın, boğazlı kazak giyer, durumu idare edersin!” dedi. O da bir kez daha içinden gelen sesi dinledi.</p>

  <p class="normal1">O günden sonra yine rutinler başladı. Günün herhangi bir saatinde Michael bir bahane buluyor, karısına birkaç saat ortada gözükmeyeceğini söylüyordu. Mahallenin tesisat işlerinin tümünü o hallediyordu sanki. Karısı yalanı yutuyor mu, durumu mu idare ediyor, orası belli değildi. Ama Michael da Hürrem de kadının ne düşündüğünü, ne hissettiğini umursamıyordu.</p>

  <p class="normal1">Apartmanda durumun farkında olanlar vardı muhakkak, ama Hürrem ile Michael bunu da umursamıyorlardı. Onlar artık dünyada kendileri dışında kimseyi görmeyen birer mekanik aşk tutsağına dönüşmüşlerdi.</p>

  <p class="normal1">Bir hafta, iki hafta, üç hafta durumu idare ettiler. Ama bu denge, daha doğrusu dengesizlik sonsuza dek gidemezdi, gitmedi de!</p>

  <p class="normal1">New York’taki yeni hayatlarında Muzaffer ile Zafer’in yatak odaları ayrıydı, ama yine de geceleri yatmadan önce sohbet etme alışkanlıklarını yerine getirdiler. Artık her gece Zafer Muzaffer’in odasına gidiyor, Muzaffer uyumaya karar verene dek sohbet ediyorlar, günün özetini çıkarıp görüş alışverişinde bulunuyorlardı.</p>

  <p class="normal1">Bir gece Muzaffer ansızın “Annemizin cici babamızı sevmediği ne kadar belli” deyiverdi.</p>

  <p class="normal1">Zafer umarsız “Öyle mi dersin!” dedi.</p>

  <p class="normal1">“Bence çok belli. Başta cici babamızın zenginliği, New York’taki hayat, annemizin gözünü boyadı, ama artık sıkıldı.”</p>

  <p class="normal1">“Niye ki?”</p>

  <p class="normal1">“Aradığı erkeği bulamadı da ondan. Biri gencecik kadın, diğeri ihtiyarın teki. Annemi istediği gibi beceremiyor. Annem istediğini alamıyor.”</p>

  <p class="normal1">“Olsun, annemiz evlenirken adamın yaşlı olduğunu zaten biliyordu. O parayı çok sever. Para uğruna her şeye katlanır. Hem parayı kim sevmez ki?”</p>

  <p class="normal1">“Oğlum, annem düzüşmeyi de çok sever. O düzüşmeden yapamaz.”</p>

  <p class="normal1">Zafer aniden morardı:</p>

  <p class="normal1">“Orası bizi ilgilendirmez.”</p>

  <p class="normal1">Muzaffer müstehzi güldü:</p>

  <p class="normal1">“Annem boş durmuyor zaten. Burada da kendini becertecek birini buldu.”</p>

  <p class="normal1">Zafer’in suratı birden asıldı:</p>

  <p class="normal1">“Bir bildiğin mi var?”</p>

  <p class="normal1">“Bir şeyler biliyoruz. Zamanı gelince anlatırım.”</p>

  <p class="normal1">“Bana bak, ciddisin, değil mi?”</p>

  <p class="normal1">“Sen benim böyle konularda dalga geçtiğimi ne zaman duydun? Bir gün yanıldığımı gördün mü?”</p>

  <p class="normal1">Zafer bir an düşündü:</p>

  <p class="normal1">“Belki annemiz cici babamıza saf sevgisini gösteriyor... Cici babam bizimle ilgilendiği için ona minnet duyuyor...”</p>

  <p class="normal1">Muzaffer açıkça kızdı:</p>

  <p class="normal1">“Ulan manyak, anamızın bizi safça sevdiği bir gün oldu mu, bir gün olsun bizi bağrına bastı mı ki, cici babamız bize sahip çıkıyor diye ona minnet duysun? Hem ben annemiz, cici babamızı sevmiyor demiyorum ki! Kendince seviyordur. Sadece herif onu tatmin edemiyor. Mecburen dışarı... Çocuklarını sevmekten âciz kadın, başka işi yok da, Ali Tepecikli’ye minnet duyacak, ona şükran hisleriyle sarılacak. Sen bunu külahıma anlat. Annem menfaati olmadığı kimseye sevgi göstermez. Üstelik, sen de biliyorsun, salağın tekidir. Kafası çıkarları ve düzüşmek dışında hiçbir işe basmaz.”</p>

  <p class="normal1">Zafer’in yılan ıslığı gibi sesi duyuldu:</p>

  <p class="normal1">“İkisinden de nefret ediyorum. Ne anamız ana, ne babamız baba. Siktirip gitsinler bu dünyadan.”</p>

  <p class="normal1">“Şunu aklına yaz. Hep söylüyorum. Bu dünyada senin benden, benim senden başka kimsemiz yok. Annemizi de babamızı da adam yerine koyma. Onlar sadece kendileri için yaşarlar. Annem şimdi de başka erkeklere sırnaşıyor.”</p>

  <p class="normal1">Zafer’den bu sefer üzüntülü tonda bir ses duyuldu:</p>

  <p class="normal1">“Öyle deme!”</p>

  <p class="normal1">“Ne demiyeyim?”</p>

  <p class="normal1">“Sırnaşıyor deme.”</p>

  <p class="normal1">“Orospu, basbayağı sırnaşıyor. Başka ne diyeyim? Yakında sana ispat edeceğim. Sıra annemi silkelemeye geldi.”</p>

  <p class="normal1">Oldum olası Zafer Muzaffer’in yargılarını eninde sonunda kabul ederdi. O birisini silerse, Zafer de silerdi.</p>

  <p class="normal1">Muzaffer kalktı, elektrik düğmesine doğru yürüdü. Bu hareket gece konuşmasının bittiğini gösteriyordu. Artık uyku vakti gelmişti.</p>

  <p class="normal1">Muzaffer son bir hareketle Zafer’e seslendi:</p>

  <p class="normal1">“Zafer, bak ne diyeceğim?”</p>

  <p class="normal1">“Ne diyeceksin?”</p>

  <p class="normal1">“Bizim birbirimize ne sözümüz var?”</p>

  <p class="normal1">“Birbirimizden hiç ayrılmayacağız. Bu dünyada sadece ikimiz varız.”</p>

  <p class="normal1">“O tamam da, başka ne sözümüz var?”</p>

  <p class="normal1">“Ne var?”</p>

  <p class="normal1">“Kötülüğü gördüğümüz anda ne yapacağız?”</p>

  <p class="normal1">Zafer neşeyle lafı tamamladı:</p>

  <p class="normal1">“Yok edeceğiz.”</p>

  <p class="normal1">“Nasıl yok edeceğiz?”</p>

  <p class="normal1">“Kendi ellerimizle.”</p>

  <p class="normal1">Muzaffer karanlıkta gülümsedi.</p>

  <p class="normal1">“Bazen başkalarının ellerini de kullanırız... Lacivert gecelerde.”</p>

  <p class="normal1">Zafer o gece uykusunda birileriyle alt alta, üst üste kan ter içinde sevişen annesini önce zevkle seyretti, sonra kadına bir boyun bağı taktı, iyice sıktı, sonra da o boyun bağını yaktı. Kadın yanmamak için çırpınırken Zafer suratında keyifli olduğunu gösteren bir ifadeyle rüyasında annesinin bacaklarını kadınlık uzvunun tam ortasından ikiye ayırarak birbirinden kopardı.</p>

  <p class="normal1">Telefon çaldığında Ali Tepecikli benzin istasyonunda hesapları kontrol ediyordu. İstasyonun müdürü Steve telefonu açtı. Telefonda iki kelime konuştuktan sonra Ali Bey’e döndü “Patron seni istiyorlar” dedi.</p>

  <p class="normal1">Tepecikli telefonu aldı:</p>

  <p class="normal1">“Alo, kimsiniz?”</p>

  <p class="normal1">Steve hemen odadan çıktı. Patron telefonla konuşurken odada durulmazdı; o böyle öğrenmişti.</p>

  <p class="normal1">Ali Bey’in karşısında bozuk bir aksanla ama düzgün İngilizce konuşan genç bir ses vardı:</p>

  <p class="normal1">“Ben Henry Gradstein Lisesi’nden arıyorum. Muzaffer ve Zafer’in arkadaşıyım.”</p>

  <p class="normal1">Ses Ali Bey’e tanıdık geldi, ama çıkaramadı.</p>

  <p class="normal1">“Buyurun, ne istemiştiniz?”</p>

  <p class="normal1">“Zafer’in başına gelen bir kazayı haber vermek istiyorum.”</p>

  <p class="normal1">Ali Bey “Ne oldu ki?” diye sordu heyecanla.</p>

  <p class="normal1">“Siz onun ebeyvenisiniz, değil mi? Zafer’in dosyasında acil durumda aranacak kişi olarak siz gözüküyorsunuz. Bu telefon numarası verilmiş. Yanılmıyorum değil mi?”</p>

  <p class="normal1">“Hayır, hayır yanılmıyorsunuz. Lütfen ne olduğunu anlatın.”</p>

  <p class="normal1">“Zafer okulda beden eğitimi sırasında zıplama ağında, trambolinde havada takla atma denemesi yaparken bir arkadaşıyla çarpışıp kötü düştü. Ağı aşıp, yere çakıldı. Kafası yarıldı. Arkadaşı da iyi durumda değil. Okulda ilk müdahale yapıldı ve bir arabayla eve gönderildi. Acaba siz duruma el koyup, Zafer’in hastaneye götürülmesini temin edebilir misiniz? Okul doktoru başına dikiş atmak lazım diyor, okulda yapılamazmış. Ayrıca, doktorun okul revirinde yaptığı müdahaleler dışında genel bir kontrolün de yapılması gerekiyormuş.”</p>

  <p class="normal1">“Muzaffer...”</p>

  <p class="normal1">“Muzaffer’in sınıfı bugün sanat öğretmeniyle Metropolitan Müzesi’ni gezmeye gitti. Şimdi okulda değil.”</p>

  <p class="normal1">“Doktorla görüşebilir miyim?”</p>

  <p class="normal1">“Görüşemezsiniz. Şu anda diğer öğrenciyle ilgileniyor. Zafer kadar olmasa da onun durumu da kötü.”</p>

  <p class="normal1">Ali Tepecikli hemen toparlandı. Teşekkür edip telefonu kapattı. Steve’e “Çabuk bana bir taksi çağırın” dedi.</p>

  <p class="normal1">Steve merakla “Ne oluyor?” diyen bakışlarla patronuna baktı. O bir açıklama yapmayınca üzerinde durmadı. Vazifesi olmayan işlere bulaşmamayı çoktan öğrenmişti.</p>

  <p class="normal1">Taksi birkaç dakika sonra geldi. Ali Bey takside dualar okumaya başladı. Hayatında bir başkası için hiç bu kadar telaşlanmamıştı. İlk kez bir insanın sağlık durumunu bu kadar çok merak ediyordu. Belli ki, tansiyonu alabildiğine yükselmişti. Kalbi küt küt atıyordu.</p>

  <p class="normal1">Araba apartmanlarının önüne geldiğinde aceleyle taksicinin parasını ödedi. Arabadan düşer gibi indi.</p>

  <p class="normal1">Köşe başında Muzaffer ile Zafer’in apartmanı gözlediklerini tabii ki, o telaş içinde fark etmedi.</p>

  <p class="normal1">Apartmanın giriş kapısını kendi anahtarıyla açtı. Asansörle yukarı çıktıktan sonra hiç âdeti olmadığı halde yine dairenin kapısını kendi anahtarıyla açtı.</p>

  <p class="normal1">Aslında Ali Bey yıllarca yalnız yaşadıktan sonra eve geldiğinde kendisini karşılayan birilerinin varlığından o kadar mutlu oluyordu ki mutlaka kapı ziline basıyordu. Ancak şimdi Hürrem’in Zafer’in başında olduğunu düşünüp onları rahatsız etmemek için kapıyı kendi anahtarıyla açmıştı.</p>

  <p class="normal1">Evde dikkatini ilk çeken şey, tuhaf sessizlik oldu. Zafer’in uyuduğunu düşünerek onun odasına doğru sessizce ilerlerken tam kendi yatak odasının önünden geçiyordu ki kapalı kapının ardında inleme sesleri duydu.</p>

  <p class="normal1">Önce bir anlam veremedi. Sonra inleyenin Hürrem olduğuna karar verdi. Evet, evet Hürrem inliyordu. Ona ne olmuştu?</p>

  <p class="normal1">Yavaşça kapıyı araladı. Gördüklerini önce kavrayamadı.</p>

  <p class="normal1">Hürrem kocaman ve kapkara bir adamın altında adeta kaybolmuştu. Ayı gibi bir vücudu olan kara adam kendi cüssesine göre ufacık kalan Hürrem’in üzerinde gidip geliyordu. Siyah bedenin altında, sadece Hürrem’in adamın beline sardığı süt gibi beyaz bacakları gözüküyordu. Suratı bile ortada yoktu. Hürrem’in adamın altında inlemesi giderek çığlıklara dönmeye başladı.</p>

  <p class="normal1">Ali Tepecikli ne olup bittiğini biraz sonra idrak edebildi. Önce inkâr etmek istedi. Ancak, gördüğünü inkâr etmek imkânsızdı. Birden başının sağ yanına bir ağrı saplandı. Ağrı aniden başının arkasına dolandı. Ali Bey’in başını bir mengene gibi sıkmaya başladı. Tepecikli biraz direnmeye çalışsa da başarılı olamadı. Ağrı artmaya devam ediyordu. Giderek görme yetisini de kaybetmeye başladı. Sol kolu ve sol bacağı uyuşuyordu. Hem de çok hızlı bir şekilde. Sanki vücudunun sol tarafına hâkimiyetini yitiriyordu. Ali Bey de önce ufak, sonra büyük bir inleme sesi çıkardı. Küt diye olduğu yere düştü.</p>

  <p class="normal1">Michael ile Hürrem birinin kendilerini izlediğini düşme sesini duyunca fark ettiler. Hürrem bir çığlık attı. Michael mihaniki Hürrem’in ağzını kapadı. Belli ki, Ali Tepecikli onları basmıştı. İkisi de yataktan fırladılar. Bir yandan giyinirlerken Michael telefonla “911”i aradı. Adresi verip ve Ali Bey’in durumunu özetleyip ambulans istedi. Hürrem’e de merak etmemesini tembihledi. Korku içindeki Hürrem’in söyleneni anlayıp anlamadığı belli olmadı. Onun derdi Ali Tepecikli değil, Michael’dı. Bir an evvel daireyi terk etmesi lazımdı. Hürrem o kadar düşünebiliyordu.</p>

  <p class="normal1">“You go! You go!” diye Michael’a bağırdı.</p>

  <p class="normal1">Michael’ın da zaten evde durmaya hiç niyeti yoktu. Alelacele giyinip evden fırladı.</p>

  <p class="normal1">Ali Tepecikli hastaneye yetiştirildikten yarım saat sonra Muzaffer ve Zafer de hastaneye ulaştılar. Hastanın başında yarım yamalak İngilizcesiyle dert anlatmaya çalışan Hürrem vardı. Kimse ikizlerin olayı nasıl duyduklarını merak etmedi. Ambulansın geldiğini uzaktan seyreden ikizler hastanın en yakın hastaneye kaldırılacağını tahmin etmişler ve ateşböceğinin ışığa doğru uçması gibi hastaneye koşmuşlardı.</p>

  <p class="normal1">Ambulansa annelerinin sağ salim bindiğini görünce Zafer Muzaffer’e “Galiba bizim plan bu sefer ıskaladı” diye sitem etmiş, kime ne oldu merakı içinde hastaneye koşmuşlardı. Hürrem ikizleri görünce ağlamaya başladı:</p>

  <p class="normal1">“Vallahi ben yapmadım” diye dil döktü.</p>

  <p class="normal1">Hürrem’e göre Ali Tepecikli aniden eve gelmiş, eve girer girmez de fenalaşıp yere çakılmıştı. Hürrem öğretildiği üzere “911”i aramış ve çoktan ezberlediği adresi telefona çıkan kadına okumuştu.</p>

  <p class="normal1">“Help! Help!” diye avazı çıktığı kadar bağırarak durumun vahametini telefondaki kadına vurguladığını da anlattı.</p>

  <p class="normal1">Olayı duyar duymaz hastaneye gelen Steve, patronunun sadece taksi çağırdığından bahsetti. Hastane polisi sorarsa telefondan bahsetmeyecekti. Önce patronunun fikrini alması gerekirdi. Hastane polisi her şeyi kılı kırk yarardı. Steve bunu da biliyordu.</p>

  <p class="normal1">Akşamüzeri doktorlar Ali Tepecikli hakkında ilk raporu verdiler. Ani bir atakla beyin kanaması geçirmişti. Kanamanın beyne ne kadar zarar verdiği şimdilik tespit edilemiyordu, ancak kesinlikle beyin ile vücudun sol tarafı arasındaki sinirsel bağlantı dumura uğramıştı. Beyin artık vücudun sol tarafına hüküm edemeyecekti. Açıkçası, Ali Tepecikli’nin sol tarafına felç inmişti.</p>

  <p class="normal1">Durumu Muzaffer annesine “Sol tarafına inme inmiş” diyerek izah etti.</p>

  <p class="normal1">Ancak, bir kötü haber de yarım saat sonra geldi. Beyinde de hasar vardı. Ali Tepecikli’nin yer yer hafıza kayıpları olabilirdi. En beteri artık konuşamayacaktı. Doktor “Bir insanın aniden bu kadar hasar görmesi ancak çok büyük bir travmayla izah edilebilir” diyordu. Ama kimse Ali Tepecikili’nin yaşadığı bir travma hatırlamadı veya hatırlamak istemedi.</p>

  <p class="normal1">Üç gün sonra doktorları, hastane polisine Ali Tepecikli’nin ifadesinin artık alınabileceğini söylediler. Hürrem, kocasının ifadesinin alınacağını duyunca resmen fenalaştı. Kadını bir süre bir odada müşahede altında tuttular.</p>

  <p class="normal1">Hürrem, Muzaffer’i kocasının ne ifade verdiğini öğrenmesi için memur kıldı.</p>

  <p class="normal1">Muzaffer, ifade alındıktan bir süre sonra hastane polisiyle konuşmaya çalıştı. Babasına ne olduğunu çok merak ediyordu.</p>

  <p class="normal1">Polise sağ eliyle yazarak verdiği ifadede Ali Tepecikli, bir alacağı için işyerinde telefonla yaptığı konuşma üzerine canının çok sıkıldığını, bir türlü borcunu ödemeyen ve kendisini oyalayan borçluya çok kızdığını, canı sıkılınca eve gitmeye karar verdiğini, eve vardığında da birden başının sağ yanına bir ağrı saplandığını, ağrının aniden başının arkasına dolandığını, başını bir mengene gibi sıkmaya başladığını, giderek görme yetisini kaybettiğini, nihayetinde sol kolu ve sol bacağının uyuşmaya başladığını, vücudunun sol tarafına hâkimiyetini yitirdiğini anlatmıştı. Nasıl düştüğünü ve sonrasını hatırlamıyordu.</p>

  <p class="normal1">Muzaffer cici babasının yazılı olarak bu kadar detay anlatmasına şaşırmıştı, ama annesine de müjdeyi hemen verdi:</p>

  <p class="normal1">“Korkacak bir şey yok. ‘Her şey aniden bir telefon konuşmasına kızınca oldu’ diyor.”</p>

  <p class="normal1">Ali Tepecikli ifade vermeden önce hastanede geçirdiği üç günde hayatının en kritik değerlendirmesini yaptı.</p>

  <p class="normal1">Artık, o sol tarafına hükmü geçmeyen, ancak elektrikli-tekerlekli sandalye sayesinde hareket edebilecek, öldüm Allah bir daha konuşamayacak, doktorların ayrıca söylediğine göre zaman zaman hafıza kaybı yaşayacak ve düşünme yeteneğini kaybedecek yaşlı bir adamdı.</p>

  <p class="normal1">Ya olan biteni olduğu gibi anlatacak ve 1984 yılının Haziran’ında başlayan evliliğine son verecekti. Bu durumda ömrünün kışına girerken, üstelik bir de felçli, daha doğrusu yarı ölü, tekrar yalnız kalmaya razı olması gerekiyordu. Ya da her şeyi gizleyecek, daha doğrusu başına geleni olduğu gibi kabullenecekti.</p>

  <p class="normal1">Ali Tepecikli üç gün boyunca durumunu tarttı. Hürrem’e çok kızgındı ama bir kere daha yalnızlığı göze alamadı.</p>

  <p class="normal1">Düşündü de; genç bir kadınla evlenmekle belki de başına gelenleri çoktan hak etmişti. Bu yaşta, genç bir kadının cinsel ihtiyaçlarını karşılamakta eksik kalabileceğini kendisinin hesap etmesi lazımdı. Üstelik Hürrem’in aklı ancak bir çocuğunki kadardı. Doğru ile yanlışı ayırt etmekten âcizdi. Ali Bey bu durumu bile bile Hürrem’le evlenmişti.</p>

  <p class="normal1">Ali Tepecikli Hürrem’i affetti mi, bilinmez. Ancak, bu konu hakkında onunla ölene dek yüzleşmedi. Sadece, telefonun kimden geldiğini çok ama çok merak etti.</p>

  <p class="normal1">Kim onu yönlendirmişti? Neden onu yönlendirme ihtiyacı duymuştu? Daha doğrusu, kim onu uyarmıştı? Çözemedi. Bir ara aklına ikizler geldi, ama saçmaladığını düşündü. Sadece telefon eden kişi aileyi iyi tanıyan, dolayısıyla ikizlerin okul hayatını iyi bilen biriydi. Sonunda pes edip bu soruyu da zihninde “bilinmezler” hanesine kaydetti.</p>

  <p class="normal1">Hürrem büyük badireyi atlattıktan yirmi yedi gün sonra Ali Tepecikli hastaneden çıkıp eve gelince tekrar korkulara gark oldu. Acaba kocası ona evde nasıl davranacaktı?</p>

  <p class="normal1">Ancak, Ali Bey eve gelince de konuyu katiyen açmadı. İma dahi etmedi. Hiçbir şey yaşanmamış gibi davrandı. Fizyoterapistin yaptığı terapilere yoğunlaştı. Eve gelen elektrikli tekerlekli sandalyeye alışmaya çalıştı. Konuşamıyordu, bari kör topal hareket etmeliydi. Kendi işini mümkün olduğunca kendi görmeliydi. Tuvaletin klozetine en yakın duvara kendini tek elle çekebileceği bir demir tutacak yaptırttı. Terapilerle sağ kolunu ve sağ bacağını çok güçlendirmesi gerekiyordu. Kolay değil, günlük hayatta sık sık koca vücudu tek kolla ve tek ayakla taşımak zorunda kalacağı durumlarla karşılaşacaktı.</p>

  <p class="normal1">O günden sonra Ali Tepecikli Hürrem’le hiç konuşmadı. Sadece çocuklar evde yoksa Hürrem’in onu yatağa taşımasına, sabahleyin de yataktan sandalyeye almasına izin verdi. Aynı yatakta yattılar ama ona ne bir ağrısını ne bir derdini hissettirdi. Hürrem kötü yemekler yapmaya devam etti. Artık Türk filmlerinin video kasetlerini de Hürrem alıyordu.</p>

  <p class="normal1">Bundan böyle birbirlerine ruhen uzak durarak aynı evde yaşamı idame ettireceklerdi. İkisi için de daha iyi bir çözüm yoktu.</p>

  <p class="normal1">Ali Tepecikli Steve’i üç benzin istasyonunun da başına geçirdi. Okkalı da bir zam yapınca Steve, Ali Bey’in eli ayağı olmayı seve seve kabul etti. Hâsılatı ve kiraları Steve toplayacaktı. Gider çeklerini Ali Bey imzalamaya devam edecekti.</p>

  <p class="normal1">Ali Tepecikli, Muzaffer’i ise bir anlamda evin vekilharcı kıldı. Evin bütün masraflarından, daha doğrusu bütçesinden Muzaffer sorumlu olacaktı. Nereye ne harcanacağına o karar verecekti. Tabii, Ali Bey’e danışarak!</p>

  <p class="normal1">Ali Tepecikli’nin Hürrem’e para emanet etmesi imkânsızdı. Maazallah o parayı ne yapardı, kimlere kaptırırdı!</p>

  <p class="normal1">Hürrem’in cep harçlığını da Muzaffer verecekti. Hürrem buna çok bozuldu. Ama Muzaffer’in harçlığı bol tuttuğunu görünce sesini çıkarmadı. Zafer ise Muzaffer’den almaya dünden hazırdı.</p>

  <p class="normal1">Muzaffer evde komutayı ele alınca çok mutlu oldu. Şimdi harcamaların tek amiri kendisiydi. Muzaffer bir gece Zafer’e “Bu sefer hedefi tam tutturamadık, ama hedefe çok da yaklaştık. Zafer yine de bizim oldu” dedi.</p>

  <p class="normal1">1986 yılı ikizlere iyi gelmişti. Zira o yıl Ali Bey’in yaşadığı travma onlara özgürlük yolunu açmıştı.</p>

  <p class="normal1">Muzaffer kısa sürede parayı idare etmeyi öğrendi. Evin bütün masraflarını görüyor, ama kendisine ve Zafer’e büyük bir pay ayırmayı da unutmuyordu. Ali Tepecikli’ye hesap vermesine veriyordu ama adamın aklı çok kolay karışıyor, Muzaffer’in kelime oyunlarına kolayca kanıyordu. Bu sayede ikizlerin haftalığı epeyce artmıştı. Önce Zafer “Ya bizi başından atarsa” diye endişelendi, Muzaffer “Saçmalama, bu haliyle bize her zamankinden fazla muhtaç. Ölür de bizden vazgeçemez” diyerek onu sakinleştirdi.</p>

  <p class="normal1">Zafer, Ali Bey’de çok para olduğunu fark edince “Bunu öldürsek de bütün paralara konsak” demeye başladığında Muzaffer “Saçmalama, zaten çok yaşamaz. Şimdi istediğimiz kadar para süzüyoruz. Neden devletle başımızı derde sokalım?” diyerek yine Zafer’i dizginledi.</p>

  <p class="normal1">Muzaffer anneleri Hürrem’e de bahşişi bol veriyor, istediğini almasına göz yumuyor, onunla da hiç çatışmıyordu. Ali Tepecikli ile tek bağları anneleriydi. Annelerinin adama her halükârda katlanmasını sağlamak ikizlerin göreviydi.</p>

  <p class="normal1">Hürrem kocasının yaşananlara ses çıkarmadığını gördükten sonra çok rahatladı. Önce kocasına iyi baktı. Sonraları sıkılmaya başladı. Bütün gün hemen hiçbir işini kendi göremeyen birine bakmak zor, bir o kadar da yıpratıcıydı.</p>

  <p class="normal1">Nihayet, Muzaffer bir gün Ali Tepecikli’ye “Baba, annem sana bakarken harap oluyor. Gel sana bir gündüz bakıcısı tutalım” dedi.</p>

  <p class="normal1">Ali Tepeckili’ye bu teklif baştan çok garip geldi ama artık Hürrem ve ikizleri kaybetme korkusuyla yaşayan adam bu duruma da çaresiz razı oldu.</p>

  <p class="normal1">Allah’tan yeni bakıcı Margaret çok sevimli, çok neşeli, çok şişman bir zenciydi. Sabaları saat 08.30’da evde oluyor, akşam 18.00’e dek Ali Bey’le ilgileniyordu.</p>

  <p class="normal1">İşinin ehliydi. Epey maaş alıyordu ama kısa süre içinde Ali Bey de, Muzaffer de Margaret’in aldığı maaşı hak ettiğini kabul ettiler.</p>

  <p class="normal1">Margaret Ali Tepecikli’yi yıkıyor, tertemiz giydiriyor, tıraşını yapıyor, tuvalete çıkmasına yardımcı oluyor, ona her gün <span class="ideitalik">The New York Times</span> gazetesini okuyor, isterlerse beraber televizyon seyrediyorlardı. Margaret’in tarifine göre, eğer bir iş yapmazsa canı çok sıkılır, o zaman da şirret bir kadın olurdu. Onun için boş durmaması lazımdı. Eğer Ali Bey televizyona dalmışsa bir ara Margaret yok oluyor, bir süre sonra elinde dumanı üstünde çikolatalı bir kekle salona dönüyordu. Midesine çok düşkündü. Sonunda mutfağa da el koydu. Bir ara alışverişi yapıyor, sonra da öğlene “muhteşem Amerikan yemekleri” hazırlıyordu!</p>

  <p class="normal1">Ali Bey’in Margaret işe başladıktan sonra yanaklarına kan geldi, hastalığının ilk aylarında kaybettiği kiloları geri aldı.</p>

  <p class="normal1">En önemlisi Margaret ona kaybettiği ruhunu geri kazandırdı. “Hayat kısa, hiçbir şeyi dert etmeyeceksin. Bak, ben yirmi yaşında gencecik oğlumu toprağa verdim ama sapasağlam ayaktayım. Ben kendimi kaybetsem yüzüme bakan olmaz” diyerek Ali Tepecikli’ye hayat dersi de veriyordu.</p>

  <p class="normal1">Margaret’in oğlu genç yaşta kanserden ölmüş, kocası da zaten onu yıllar önce terk etmişti. Gülerek “Bu koca vücudun üstüne binmeye cesaret edecek başka bir Âdemoğlu çıkmadığı için hayatta yalnızlığı seçmekten başka çarem yok” diyor ve bu acı sözün ardından sanki çok komik bir şey söylemiş gibi koca bir kahkaha atıyordu.</p>

  <p class="normal1">Margaret, Ali Tepecikli’ye ama bilerek ama bilmeden yeni bir bakış açısı kazandırdı: “Beterin beteri var!”</p>

  <p class="normal1">Margaret evde çalışmaya başlayınca Hürrem de çok rahatladı.</p>

  <p class="normal1">Ne kadar kaprissiz olursa olsun, koca bir adamı evirip çevirmek çok zordu. Tamam, Ali Bey evde tekerlekli sandalyeyle her yere gidiyordu, ama tuvalette klozete oturmak amacıyla kendini kaldırmaya kalkınca iki kez düşmüştü. Gece neyse de gündüz uyumak isteyince yatağa taşımak yine Hürrem’e kalıyordu. Dahası, Ali Tepecikli Hürrem’e yokmuş gibi davranıyordu. Konuşamıyordu ama mimikleriyle, hafif bir gülümsemeyle yine de karısına bir şeyler anlatabilirdi. Ancak Ali Bey Hürrem’le hiçbir duygusal temas kurmuyordu. Dikdörtgen kartonlara çocuklar birer cümle yazmış, Ali Bey de bu kartonları sandalyesinin sağ yanındaki cebe koymuştu. İhtiyaç oldukça onlardan birisini kaldırıyor ve Hürrem’e gösteriyordu: “Acıktım” “tuvalete gitmem lazım” “susadım” “uykum geldi” gibi.</p>

  <p class="normal1">Hürrem mutfaktaysa uğultulu bir sesle onu yanına çağırıyordu. O garip ses ve kartonlar Hürrem için giderek birer işkenceye dönüştü. Arada bir Hatice ile Ayşe ziyaretine gelmeseler sinir krizleri geçirirdi.</p>

  <p class="normal1">İşte Margaret, Hürrem’i de bu sıkıntılardan kurtardı. Artık neredeyse bütün günü boştu. Yarım yamalak akşam yemeği hazırlamak, apartmanın bodrumundaki makinelerde çamaşır yıkamak, gömlekleri kuru temizleyiciye vermek dışında, haftada bir evi de silerse ev işlerini halletmiş oluyordu. Geri kalan zaman artık onundu.</p>

  <p class="normal1">Muzaffer’den kopardığı paralarla kendini sokağa atan Hürrem önce alışverişe kendini kaptırdı. Bir süre ne bulduysa aldı. Ne de olsa artık paranın haddini hesabını soran yoktu. Sonra alışverişten de sıkıldı.</p>

  <p class="normal1">Michael’a yine selam vermiyordu. Michael da sanki onu artık umursamıyordu. İkisi de büyük korku atlatmışlardı. Bir daha göz göze gelmek istemiyorlardı.</p>

  <p class="normal1">Hürrem, Michael’la yaşadıklarına doyduğuna kendisini ikna etti. Ancak, cinselliğe doymamıştı.</p>

  <p class="normal1">İmdadına bir gün tesadüfen Manhattan’da girdiği bir bar yetişti. O gün çarşıda çok susamış, önüne gelen ilk bara dalmıştı. Amacı bir kahve ve soğuk su içmekti.</p>

  <p class="normal1">Hürrem kahvesini ısmarladıktan sonra yanına hoş bir adam yaklaştı. Nazikçe “Oturabilir miyim?” diye sordu.</p>

  <p class="normal1">Hürrem şaşkın “Buyrun!” dedi ama bir mana veremedi.</p>

  <p class="normal1">Adam şaşkınlığını anlayınca “Galiba siz buraya ilk defa geliyorsunuz” dedi.</p>

  <p class="normal1">“Evet, ne olmuş?”</p>

  <p class="normal1">Adam bu barın “singles bar” yani insanların tek başına geldiği bir bar olduğunu, buraya erkek ve kadınların kısa süreli –çoğunlukla tek kerelik– ilişkiler yaşamak için geldiklerini anlattı. İsteyen istediğiyle arkadaşlık eder, isteyen etmezdi. Ama bardan içeri girmek “arkadaş arama” ilanı olarak algılanırdı. Ancak, kimse kimseyi ilişki için zorlayamazdı. Beğenmediğin bir kişiye duygularını açıkça söylerdin. Kimse kimseyle boşuna vakit kaybetmezdi.</p>

  <p class="normal1">Hürrem duyduklarına inanamadı. O istemişti bir göz, Allah vermişti iki göz!</p>

  <p class="normal1">Yanına oturan adam bir duble daha içki istedi. Yeni içkisini yudumlarken “Seni çok beğendim. Çok güzel bir kadınsın. İstersen, bu barda ilk macerana benimle atılabilirsin” dedi.</p>

  <p class="normal1">Hürrem ne diyeceğini bilemedi. Suratının yine kızardığını hissetti. Yarım İngilizcesiyle “Ben akşama kalamam” demeye çalıştı.</p>

  <p class="normal1">Adam yüzükparmağına baktı ve “Anladım, evlisin. İstersen şimdi benim eve gideriz” dedi.</p>

  <p class="normal1">“Bilmem ki!”</p>

  <p class="normal1">Ne zaman hesabı ödediler, ne zaman metroya bindiler, ne zaman adamın evine vardılar, Hürrem sonradan hatırlamadı. Vücut enzimleri onu teslim alınca o dünyadan kopuyordu.</p>

  <p class="normal1">Adam ona zevk vermesine verdi ama Michael’ın şiddetini yakalayamadı. Michael özeldi. Hürrem yine de kendisini teselli etti:</p>

  <p class="normal1">“Olsun varsın! Buna da şükür!”</p>

  <p class="normal1">Hürrem sanki kendisine bir oyuncakçı dükkânı bulmuştu. Barın gündüz müdavimlerinden oldu. Haftada en az iki kere bara uğramadan edemedi. Haftada iki üç gün de Hatice ve Ayşe ile buluşunca günler kolay geçmeye başladı.</p>

  <p class="normal1">Ali ve Hürrem Tepecikli çifti aynı minvalde çok uzun yıllar yaşadılar.</p>

  <p class="normal1">Hürrem, Muzaffer’in bazen okulu kırıp kendisini takip ettiğini, Michael’ın varlığını böyle öğrendiğini de asla anlamadı. Diğer yandan Muzaffer, annesinin takılmaya başladığı barlardan da haberdardı, ancak artık istediğini elde ettiği için aldırmıyordu.</p>

  <p class="normal1">Muzaffer para trafiğinde önemli rol aldığı için mutlu oldu. Yetkilerini bol bol iğfal etti. Zafer ve annesine bol bahşiş dağıtarak evin tek yöneticisi haline geldi. Ali Tepecikli’nin zihin karışıklığı sorunlarını istediği gibi kullandı. Tepecikli’yi sonunda parmağında oynatır hale getirdi ama derslerini hiç boşlamadı.</p>

  <p class="normal1">Muzaffer özellikle matematik derslerinde ama illa ki tüm fen derslerinde devamlı üstün başarılı öğrenci statüsünde kalmayı başardı. Üç yıl üst üste Queens’te matematik ödüllerini hep o aldı.</p>

  <p class="normal1">Para Muzaffer’i tuttuğu yoldan hiç alıkoymadı. Paranın sihri on dokuz yaşındaki genci hiçbir zaman yolundan çevirmedi. Zaten fazla ders çalışmasına da gerek yoktu. Okulda hocalarını çok dikkatli dinlediği için beyni verilen bilgileri sünger gibi emiyor, anında analiz ediyor ve problem çözmede hiç zorlanmıyordu.</p>

  <p class="normal1">Herkes Muzaffer’in üniversitede matematik türevi bir meslek edinmek üzere bölüm seçmesini beklerken o mezuniyetine bir yıl kala etrafına gönlünün tıpta olduğunu ilan etti.</p>

  <p class="normal1">1987’nin Şubat ayına varıldığında, mezuniyetten üç ay önce, Muzaffer’e Harvard, Princeton ve Columbia’dan burslu kabul mektupları geldi. Üç okul da kendisine tam burs veriyordu.</p>

  <p class="normal1">Muzaffer okul seçiminde de insanları şaşırttı. Herkes Harvard veya Princeton’u seçmesini beklerken o New York’un en önemli üniversitesi Columbia’yı seçti.</p>

  <p class="normal1">Çünkü New York’ta ailesinin yanında kalması gerektiğini düşünüyordu. Aksi halde, bütçeyi yönetemez, Ali Tepecikli’ye, Hürrem’e, Zafer’e sahip çıkamazdı. Üçü de himmete muhtaçtılar ve kendisinden başka kimse onlara himmet etmezdi.</p>

  <p class="normal1">Belki para musluğunun başında olmak da işine geliyor, musluğun başından ayrılmak istemiyordu, ama bu durumu hiçbir zaman itiraf etmedi.</p>

  <p class="normal1">Muzaffer Sağlam Columbia Üniversitesi’nde tıp öncesi dersleri üstün başarıyla tamamladı ve psikiyatr olmak üzere, Amerika’da tıp eğitimi yüksek lisans seviyesinde verildiği için, ancak dört yıllık lisans eğitiminin ardından tıp fakültelerine başvurdu.</p>

  <p class="normal1">1991 Eylülü’nde Zafer hakkında ilk tıbbi rapor verildi: “Psikopat eğilimi yüksek, şizofreni ihtimali var.” 2005 yılında kesin teşhis, daha doğrusu Zafer’in artık geri dönülmez bir yola girdiğine dair NYU’da konsültasyon teşhisi konana dek, Zafer birkaç kez hastaneye yattı, kendisine birkaç kez rapor verildi.</p>

  <p class="normal1">Zafer’e ilk tıbbi rapor verilmesinden bir yıl sonra, ABD’nin en önemli tıp okulları, Harvard, The Johns Hopkins ve New York üniversitelerine bağlı tıp fakülteleri yine tam bursla Muzaffer’i kabul ettiler.</p>

  <p class="normal1">O yine New York’taki fakülteyi seçti.</p>

  <p class="normal1">Yine aynı nedenlerle!</p>

  <p class="normal1">Zafer’in hikâyesi ise bir başarı hikâyesi değildi. Parayı Muzaffer kontrol etmeye başlayıp da harçlıkları artınca okuldan iyice koptu. Lise son sınıfı iki yılda ancak bitirdi. Sonra da okumadı. Üniversiteye hiç gitmedi. Zafer’in hiçbir zaman bir mesleği olmadı.</p>

  <p class="normal1">Araba tamirciliğinden benzin pompacılığına, kapıcılığa, güvenlik görevliliğine, garson ve bulaşıkçılığa kadar bir sürü iş yaptı. Ancak, hiçbir işte tutunamadı, hiçbir işin erbabı olamadı.</p>

  <p class="normal1">Girdiği her işte muhakkak ama muhakkak birisine takıyor, onunla uğraşıyor, sonra o kişiyle ağır bir kavgaya tutuşuyor, sonunda da ya yediği ağır bir dayağın ya da attığı ağır bir dayağın ardından işinden kovuluyordu.</p>

  <p class="normal1">Ancak, bir işte çalışsın çalışmasın Muzaffer’den haftalığını muntazam, hem de bol bol alıyordu. Yine Queens’te ailesiyle kalıyor ama bazen ortadan günlerce, hatta haftalarca kayboluyordu. Ortadan kaybolduğunda Muzaffer yine bir vurgun yaptığını anlıyor, parası bitene kadar ortaya çıkmayacağını biliyordu. Uzun kayboluşların ardından ortaya çıktığında ise Muzaffer, Zafer’in beş parasız kaldığını hemen anlıyordu. Bazen de başı derde girdiği için eve dönüyordu. Muzaffer, Ali Bey vasıtasıyla tanıdığı bir avukatı Zafer’in emrine vermişti.</p>

  <p class="normal1">Avukat bile iki üç yıl sonra Zafer’i kaç kavgadan, kaç gasptan, kaç baskından, kaç tehditten kurtardığını veya birkaç günlük hapislerin ardından kefaletle kaç kere dışarı çıkardığını hatırlamıyordu.</p>

  <p class="normal1">Zafer, Queens’te ne kadar çete varsa, hepsine girdi çıktı. Önce okuldan irtibat kurduğu Yunanlılarla dolaştı. Yunan çetesinde bir kişiye “taktığı” için –adamın annesinde gözü olduğunu iddia ediyordu, zira adam onu annesiyle birlikte bir kere görmüş ve “Ne güzel annen var!” demişti– kovuldu. Adam en sonunda “Bir daha önüme çıkmasın, gördüğüm yerde vuracağım” diye haber de yollayınca Zafer, Yunan çetesini terk etti.</p>

  <p class="normal1">Birkaç çete daha denedi. Hepsinden kovuldu. Çünkü kimseyle geçinemiyordu. Muhakkak ama muhakkak birine takıyor, sonunda da onunla çatışıyordu. Ağzını burnunu çok dağıttılar. Her seferinde Muzaffer’e “Sen olmadan yapamıyorum. Senle ben bir olsak bu New York’u birbirine katarız” diyordu.</p>

  <p class="normal1">Muzaffer de ona lisan-ı münasiple artık yollarının ayrıldığını, kendisinin üniversiteyi, onun ise sokağı seçtiğini anlatıyordu.</p>

  <p class="normal1">Zafer, Muzaffersiz kendisini hep yarım adam hissetti.</p>

  <p class="normal1">Muzaffer ile Zafer’in artık tek ortak noktası ikisinin de ergenlik çağını çoktan aştıkları halde bir türlü kız arkadaşlarının olmamasıydı. Sokak tabiriyle ikisinin de o tarakta bezi yoktu.</p>

  <p class="normal1">Muzaffer’e göre Zafer yine de kendini idare ederdi, ama 1988 yılının sonunda önce alkol, sonra da esrarla tanıştı. Her şeyi abartarak yapan Zafer “Muzaffersizliği” ancak alkol veya esrar yardımıyla yenebiliyor, bunu da Muzaffer’e açıkça söylüyordu. Zafer, hangi dönemde ise, o döneme ait “kafa buldurucuyu” sabahtan kullanmaya başlıyordu.</p>

  <p class="normal1">Muzaffer’e göre; beyin yapısında çocukluğundan beri zaten anormallik olan Zafer’in beynini “kafa buldurucular” iyice dumura uğrattılar ve giderek Zafer sanrılar ve sanrıların verdiği korkularla yaşamaya başladı.</p>

  <p class="normal1">Korkular Zafer’i sonunda teslim aldı!</p>

  <p class="normal1">1991’de yaşadığı odayı –o sırada nedense Connecticut’taydı– şeytandan korumak için ateşe verince –ki bu üçüncü kundakçılık teşebbüsüydü– olaya önce itfaiye, sonra da polis el koydu. Zafer’in davranışlarını anormal bulan polis hastaneye başvurdu ve Zafer’e “Psikopat eğilimi yüksek, şizofreni ihtimali var” yazan ilk rapor verildi.</p>

  <p class="normal1">Bir başka seferinde Zafer polis denetiminde bir ruh hastalıkları kliniğinde üç ay tedavi gördü. Taburcu olduğunda doktoru alkol ve benzeri maddelerden vücudunun temizlendiğini, tekrar onlara başlamanın tamamen kendi iradesinde olduğunu ama “psikopat eğilimi yüksek, şizofreni ihtimali var” diye yazan raporun artık hafif kaldığını söyledi.</p>

  <p class="normal1">Psikopatlık artık kronik bir araz olarak Zafer’le beraber yaşayacaktı.</p>

  <p class="normal1">Nitekim, ömrünün geri kalan bölümünde Zafer alkolden ve esrardan uzak, ama bir o kadar da psikopatik ve şizofrenik eğilimlerinin her daim yükseldiği bir hayat yaşayacaktı.</p>

  <p class="normal1">Muzaffersiz hayat Zafer için bir zuldü!</p>
</body>
</html>
