<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Elif Şafak - Aşk</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles1.css" rel="stylesheet" type="text/css" />
</head>

<body class="main">
  <p class="heading"><span class="calibre3">Cüzam bir azaptır. Her gün bir parça daha kemirir bedenini, ruhunu. Önce ten değişir, derinin rengi kararır morarır, meşin gibi kalınlaşır. Omuzlarda, dizlerde, kollarda, yüzde bozuk yumurta rengi boy bezeler oluşur. Bu safhadayken habire bir yanma, karıncalanma hissedersin. Sonra nedendir bilinmez, acı tavsar, ağrılar azalır, başlarsın uyuşmaya. Derken bezeler büyür, şişer, tombul kabarcıklara dönüşür. Eller pençeleşir, yüz öyle bozulur ki tanınmaz hâle gelir.</span></p>

  <p class="heading"><span class="calibre3">Artık bu geç safhadayım, göz kapaklarımı kapatamaz durumdayım. Gözüm benden habersiz ağlıyor, ağzımdan habire salyalar akıyor. Tutamıyorum. Ellerimden altı tırnak düştü, yedincisi yolda. Ne tuhaf, saçım hâlâ yerli yerinde. Herhalde kendimi şanslı saymalıyım.</span></p>

  <p class="heading"><span class="calibre3">İşittim ki, Frenkler cüzamlıları kale duvarları dışına atarmış. Şehrin kapılarını da sürgüyle kaparlarmış tekrar girmesinler diye. Hâlbuki Konya'da öyle değil. Burada bir çan taşıyoruz üstümüzde. Bu suretle ahaliyi uyardığımız sürece şehirde dolanmamıza müsaade var. Dilenmemize de izin veriyorlar neyse ki. Yoksa açlıktan ölürdük. Cüzâmlıysan hayatta kalmanın iki yolu var: Birincisi başkalarından dilenmek, ikincisi başkalarına dua etmek. İkisi de karın doyurur.</span></p>

  <p class="heading"><span class="calibre3">Nedense ahali biz cüzamlıların dualarının daha bir makbul olduğunu, Allah'ın bize ayrı bir ihtimam gösterdiğini sanıyor. Ne saçmalık! Öyle olsa bu hâlde olur muyuz? Ama inanmışlar bir kere. Bizden iğrenseler bile, illâ ki onlar için dua etmemi-zi isterler. Hastalarına, kötürümlerine, ihtiyarlarına, başı dertte olanlara dua edelim diye biz cüzamlıları çağırırlar. Karşılığında para verip karnımızı doyurur, sırtımızı sıvazlarlar. Şu insanları bir anlayabilsem! Sokaklarda cüzamlılara it muamelesi yapanlar, ne vakit ağır bir hastalıkla yahut ölüm korkusuyla karşılaşsalar, bizim dualarımızdan medet umarlar. Kamuda bir dirhem bile kıymetimiz yoktur ama ölümün kol gezdiği evler var ya, işte oralarda sultan biziz!</span></p>

  <p class="heading"><span class="calibre3">Ne zaman dua için tutulsam, başımı önüme eğer, Arapça anlamsız sesler çıkarır, huşu içinde yakarırmış gibi yaparım. Ne yapayım? Numara yapmaktan başka çarem yok. zira Allah'ın biz cüzamlıları duyduğuna bile inanmıyorum. Bana bunun aksini düşündürtecek bir şey yaşamadım ki.</span></p>

  <p class="heading"><span class="calibre3">Kârı daha düşük olsa da dilenciliği para karşılığı dua etmeye tercih ederim. En azından dilenirken kimseyi kandırmıyorum. Cuma günleri haftanın en ballı günüdür. Tabii şayet aylardan Ramazan değilse: Mübarek Ramazan geldi mi dilenci kısmının kazancı tümden tatlı olur. Hele Ramazan'ın son günü yok mu, şehirdeki her dilenci o gün cebini doldurur. O gün en iflah olmaz pintiler, cebinde akrep besleyen tipler bile sadaka vermek için yarışırlar. Ne kadar günah işlemişlerse affolunur umuduyla, Ramazan bitmeden muhakkak bir hayır yapmanın telaşıyla elimize ya yiyecek ya mangır tutuştururlar, üç beş kuruş da olsa. Senede bir kezcik olsun insanlar dilenciler-den kaçmaz. Tam aksine sokağa çıkıp köşe bucak dilenci ararlar. Hatta buldukları dilenci ne kadar sefil ve perişan olursa o kadar memnun olurlar. Vicdanları o denli rahatlar. Ne kadar eli açık, hayırsever olduklarını ispatlayabilmek hevesiyle bir günlüğüne de olsa bizden iğrenmeyi bile bırakırlar.</span></p>

  <p class="heading"><span class="calibre3">Doğrusu, bugün de gayet kârlı bir gün olacağa benzer. Zira Mevlâna, hem vaaz hem hutbe için minbere çıkacak. Cami çoktan doldu, saflar sıklaştı. İçeride yer bulamayanlar sıra avluya dizildi. Mevlâna nerede vaaz verse şehrin tüm dilencileri ve yankesicileri bala üşüşen arılar misali orada toplaşır. Nitekim hepsi buradalar. Tıpkı benim gibi hazır ve nazırlar.</span></p>

  <p class="heading"><span class="calibre3">Sırtımı bir akçaağaca verip cami girişinin tam karşısına oturdum. Yağmurun tertemiz kokusu uzaktaki bostanlardan gelen tatlı ekşi rayihaya karışıyordu. Keşkülümü önüme koydum. Diğer dilencilerin aksine bağıra çağıra, yalvar yakar dilenmem ben. Konuşmaya bile lüzum duymam. Koyarım önüme dilenci kâsemi, sabırla beklerim. Cüzamlı olmanın iyi bir yanı varsa, bu olsa gerek. İnim inim inlemene, yalvarıp gözyaşları dökmene, ne kadar bedbaht ya da perişan olduğunu anlatmana gerek yok. Yüzümü açıp bir kere göstermem, onlarca kelimeye bedel.</span></p>

  <p class="heading"><span class="calibre3">Bugün de öyle yaptım.</span></p>

  <p class="heading"><span class="calibre3">Çok geçmeden kâseme birkaç mangır düştü. Hepsi de çentikli bakırdan. Keşke bir altın sikke olaydı aralarında. Tuğrası güneş, aslan veya hilal fark etmez. Alâeddin Keykubad tedavüldeki kanunlarını gevşeteli beri Halep Beyleri'nin sikkeleri, Fatımi dinarı, Bağdat Halifesi'nin mangırı, hatta İtalyan florini dahi geçer akçe kılındı. Konya'nın yöneticileri bunları kabul eder de dilencileri kabul etmez olur mu?</span></p>

  <p class="heading"><span class="calibre3">Paralarla beraber birkaç kuru yaprak düştü kucağıma. Altında oturduğum akçaağaç kızıl-sarı yapraklarını döküyordu. Her rüzgârda ulam yaprak kâseme düştükçe düşündüm ki akçaağaçla pek çok ortak yanımız var! Sonbaharda yapraklarını döken bir ağaç, her gün bedeninden bir şeyler eksilen bir cüzamlıya benzemiyor mu?</span></p>

  <p class="heading"><span class="calibre3">Çırılçıplak bir ağacım ben de. Derim, uzuvlarım, yüzüm dağılıp dökülüyor. Her gün bedenimin bir başka parçası beni terk ediyor. Ne var ki ağacın aksine, ben kaybettiklerimi geri alamayacağım. Tomurcuklanacak bir ilkbahar yok benim için. Bugün yitirdiğim her şeyi sonsuza dek yitiriyorum.</span></p>

  <p class="heading"><span class="calibre3">Ne zaman birisi keşkülüme para atsa, hızla, telaşla, kaçarcasına; gözlerini gözlerime değdirmeden yapar bunu. Niçin insanlar para verirken dilencilerin yüzlerine bakmazlar? Sanki gözlerimize bakarlarsa nazarımızdan bir illet ya da uğursuzluk bulaşmasından korkarlar. Cemiyetin nezdinde bizler hırsızlardan, sabıkalılardan, hatta katillerden bile beteriz. Bu tür vahim yanlışlara sapan insanları tasvip etmeseler de, en azından onlara görünmez adam muamelesi yapmazlar. Hâlbuki sıra bana, benim gibilere geldi mi, bizleri görmezler bile. Bize bakınca tek gördükleri ölüm olur. Ve ölümün bu kadar yakın ve çirkin olabileceğine inanmak istemezler. Bu yüzden kaçırırlar gözlerini gözlerimizden. Bu yüzdendir ki yanımıza gelip para verirken bile yokmuşuz muamelesi yaparlar.</span></p>

  <p class="heading"><span class="calibre3">Ben böyle düşüncelere dalmış otururken bir anda arkalarda bir yerlerde şiddetli bir vaveyla koptu. Birisinin haykırdığını duydum: "Geliyor! Geliyor!"</span></p>

  <p class="heading"><span class="calibre3">Elbette gelen Rumi'ydi. Hem de ne geliş! Altında süt gibi apak bir at vardı. Kehribar renkli kaftanına altın varaklar, inci mercanlar işliydi. Ardında mürşidleri, hayranları, taraftarları izdiham oluştururken o önde mağrur, bilge ve asil ilerliyordu. Cazibe, özgüven ve feraset saça saça gelişine bakılırsa bir âlimden çok bir hükümdara benziyordu: Rüzgârın, ateşin, suyun ve toprağın sultanıydı! Atı dahi dimdik ve vakurdu, taşıdığı adamın saygınlığını bilir gibi.</span></p>

  <p class="heading"><span class="calibre3">Keşkülümdeki sikkeleri hemen cebime attım. Yüzümün yarısı açıkta kalacak şekilde serpuşumu sıkıca bağladım ve camiye daldım. İçerisi o kadar kalabalık, saflar öyle sıkışıktı, yer bulmak bir yana, nefes almaya bile imkân yoktu. Ama işte cüzâmlı olmanın bir iyi yanı daha varsa, en kalabalık mekânlarda dahi kolaylıkla yer bulabilmek! Ne de olsa kimse yanıma oturmak istemez, beni görenler şöyle bir geri adım atar, açılarak uzaklaşır. Bu sayede bir köşecik buldum kendime, yere çömdüm.</span></p>

  <p class="heading"><span class="calibre3">Az sonra vaaz başladı.</span></p>

  <p class="heading"><span class="calibre3">"Muhterem cemaat" dedi Rumi, sesi kâh tiz kâh pes perdelerde salınıyordu. "Zaman zaman hepimiz zanlara kapılırız, kendimizi küçük ve sıkışmış hissederiz. Ufacık bir noktayız Kâinat-ı Muazzama'nın karşısında. Etimiz budumuz belli; idrakimizin, irademizin ve aklımız sınırları ortada. Sırf buna bakıp kiminiz sual eder: Allah için ne mânâsı olacak bu fani canımın? Benim şu koskoca dünyada ne kıymetim olabilir ki? Bugünkü hutbemizde bu sualin cevabını göstermek isterim."</span></p>

  <p class="heading"><span class="calibre3">En ön safta Rumi'nin iki oğlu oturuyordu. Tıpatıp rahmetli annesine çektiği söylenen büyük oğlan Sultan Veled ile duru bir çehresi, iri kirpikleri, badem gözleri, geniş bir alnı olan, lâkin etrafını ters ters süzen kardeşi Alaaddin. Her ikisi de besbelli babalarıyla gurur duyuyordu.</span></p>

  <p class="heading"><span class="calibre3">Mevlâna bir es verdikten sonra sözlerine devam etti: "Âdemoğulları Havvakızları öyle bir ilimle şerefyap olmuştur ki, ne dağlar ne gökler sırtlanabilir. O yüzdendir ki Kuran'da şöyle der:</span> <span class="calibre3">'Biz o emaneti göklere, yere ve da</span> <span class="calibre4">ğ</span> <span class="calibre3">lara arz ettik, onlar, onu yüklenmeye yana</span> <span class="calibre4">ş</span> <span class="calibre3">madılar, ondan korktular da onu insan yüklendi.</span> <span class="calibre3">' İşte böylesi kıymetli bir makam ve mevki, bu kadar mühim bir paye verilen insan ne demeye Allah'ın kendisi için dilediğinden daha aşağısını hedeflesin? Neden kendini aşağı çeksin? Neden vezir iken kendini rezil etsin?"</span></p>

  <p class="heading"><span class="calibre3">Tane tane konuşuyordu Rumi. Çok mürekkep yalamış insanlara has bir eminlikle seçiyordu kelimeleri. Tökezlemeden konuşuyor, bir kullandığı benzetmeyi kolay kolay tekrar etmiyordu.</span></p>

  <p class="heading"><span class="calibre3">Dedi ki: Allah yedi kat göğün başında bir tahtta oturmuyor. Tek tek her birimize yakın ve dost. Dedi ki: Çektiğimiz tüm acılar, karşılaştığımız onca kahır ve zorluk aslında bizi Yaradan'a daha da yakınlaştıracak.</span></p>

  <p class="heading"><span class="calibre3">"Ellerimize dikkat edin. Sürekli açılıp kapanır parmaklarımız. Tutar ve bırakır, bırakır ve tutarız. Bir içe bir dışa. Yumruğumuzu sıktıktan sonra mutlaka açarız. Öyle olmasaydı felçli gibi olurduk. Varlığımız da böyledir. Bir an gelir açılır, bir an gelir kapanır. Kâh sıkışır yüreğimiz, kâh ferahlar. Bu tezat gibi görünen haller varlığın özüdür. Kanat çırpan kuşlara bakın. Kanatlarının nasıl hareket ettiğine dikkat buyurun, bir aşağı bir yukarı. Bir hüzün, bir saadet. Böyledir hayat. Hoş bir kararda, ahenk içinde, dengede."</span></p>

  <p class="heading"><span class="calibre3">İlk başta duyduklarım hoşuma gitti. Neşe ve keder bir kuşun kanatları gibi birbirine bağlı ve bağımlıydı demek. Yüreğim ısındı bunu düşününce. Ama hemen sonra başka bir soru zihnimi tırmaladı. Mevlâna mahrumiyetten, elemden, kahırdan ve evhamdan ne anlardı ki? Nüfuzlu bir adamın oğlu olarak gelmişti şu dünyaya. Ardında babası, yedi ceddi, muteber sülalesi olmuştu hep. Zengin ve müreffeh bir hayat sürmüştü, zorluk nedir bilmeden. Gerçi ilk zevcesinin ölümü onu üzmüş olmalıydı ama bunun dışında hiçbir sıkıntı yaşamamıştı kanaatimce. Ağzında gümüş kaşıkla doğmuş, saygın zümrelerde büyümüş, en iyi âlimlerce eğitilmiş, hep sevilmiş, hep şımartılmış, hep hürmet görmüştü. Benim gibi bir cüzamlının karşısına geçip de ne cüretle acı çekmenin erdemlerinden bahsediyordu? Kursağımda hınç birikti, ağzımda bir acı tat. Yutkunamadım.</span></p>

  <p class="heading"><span class="calibre3">Yüreğim burkularak Rumi ile aramdaki farkın ne kadar vahim olduğunu anladım. Sahi Allah niçin tezatları aynılıktan, ahenksizliği uyumdan, adaletsizliği adaletten çok seviyordu? Ya ifrat, ya tefrit. Ya bir uç, ya öteki uç. İşte benim payıma fakr u zaruret, açlık, sefalet, musibet bahşetmişti. Mevlâna'ya gelince refah, irfan, saadet, sıhhat ve muvaffakiyet. Ben insanların midesini bulandırmamak için yüzümü gizlerken, o orta yere çıkıp paha biçilmez bir mücevher gibi ışıl ışıl parlıyordu.</span></p>

  <p class="heading"><span class="calibre3">Merak ettim benim yerimde Mevlâna olsaydı, ne yapar nasıl yaşardı kim bilir? Acaba hiç aklına gelir miydi kendisi gibi imtiyazlı bir kanaat önderinin bile günün birinde takılıp tökezleyebileceği, devrilip düşebileceği? Dışlanmak, horlanmak, itilmek, ötelenmek, haksız yere kem laf işitmek nedir bilir miydi? Bir gün olsun başkalarının dillerinin zehrini tatmış mıydı acaba? Bana verilen şu hayat ona verilseydi gene böyle koskoca Mevlâna olabilir miydi? Aklıma takılan her yeni soruyla beraber hasedim arttı. Sonunda Mevlâna'ya duyduğum hınç, ona beslediğim hayranlığa galip geldi.</span></p>

  <p class="heading"><span class="calibre3">Yerimde duramadım, ayağa kalktım. Cemaati ite kaka dışarı çıktım. Etraftakilerden kimisi ters ters, kimisi şaşkınlıkla baktı bana. Bunca insan vaazı duymak için camiye girmeye can atarken, nasıl olup da seyirciler arasından birinin dışarı çıktığına anlam verememişti kimse.</span></p>

  <p class="heading"></p>

  <p class="heading"></p>

  <p class="heading"><span class="calibre5">Şems</span></p>

  <p class="heading"><span class="calibre5">Konya, 18 Ekim 1244</span></p>

  <p class="heading"><span class="calibre3">Başımın üstüne bir dam bulmalıyım bu şehirde.</span></p>

  <p class="heading"><span class="calibre3">Köylü beni şehir merkezinde atınca, ilk işim kalacak bir yer aramak oldu. Gezdiğim hanlar içinde Şekerci Han tam bana uygun bir yer gibiydi. Hancı dört oda gösterdi. Eşyası en az olanı seçtim: Bir hasır döşek, küflenmeye yüz tutmuş bir battaniye, fitili dipte bir kandil, yastık niyetine güneşte kurutulmuş tuğla ve bir de güzel manzarası vardı. Balkondan bakınca tüm şehir, çevresindeki tepelerin eteklerine varıncaya dek uzanan bir açıklıkla görülüyordu.</span></p>

  <p class="heading"><span class="calibre3">Böylece bir günde, senelerdir sürdürdüğüm gezgin hayatı bırakıp, yerleşik hayata geçtim. Plana yerleştikten sonra ilk iş Konya sokaklarını dolaşmaya çıktım. Her adımda bir başka dil, bir başka din, bir başka âdetle karşılaştım. Çingene çalgıcılara, Arap seyyahlara, Hıristiyan hacılara, Yahudi tacirlere, Budist rahiplere, Frenk ozanlara, Çin-i Maçin'den canbazlara, Hintli yılan oynatıcılarına, efsunperver Mecusilere ve Urum feylesoflarına denk geldim. Köle pazarlarında teni süt beyaz cariyeler gördüm ve bir de şahit oldukları onca zulümden dilleri tutulmuş irikıyım siyahı harem ağaları. Ellerinde hacamat zemberekleri ile bekleşen gezgin berberlere, billur küreli kâhinlere ve ateş yutan sihirbazlara rastladım. Kudüs'e gitmekte olan hacılar, son Haçlı Seferleri'nden kaçkın serseri askerler vardı yollarda. Ceneviz lisanı, Frenk lisanı, Yunanca, Fârisî, Türkçe, Kürtçe, Arapça, Ermenice, Süryanice, İbranice ve hangi lisana ait olduğunu bilemediğim envai çeşit lehçede konuşuyordu ahali. Bitmek bilmez farklılıklarına karşın bu insanların hepsinde ortak bir şey vardı: Aynı tamamlanmamışlık hâli. Her biri yapım süreci devam eden birer eserdi.</span></p>

  <p class="heading"><span class="calibre3">Konya şehri Babil Kulesi misaliydi. Her an her şey durmadan değişiyor, ayrışıyor, çözülüyor, bozuluyor, yenileniyor, yineleniyor, aydınlanıyor, aşkınlaşıyor, can bulup can veriyordu. Tam bir keşmekeşti gördüğüm. Bir telaş, bir koşturmaca... Herkesin bir derdi vardı. Kimsenin kimseye deva sunduğu yok! İnsanı insandan ayırmadan baktım herkese ve her yere. Dertlerine uzak ama yüreklerine yakın durdum.</span></p>

  <p class="heading"><span class="calibre5">On Altıncı Kural: Kusursuzdur ya Allah, O'nu sevmek kolaydır. Zor olan hatasıyla sevabıyla fani insanları sevmektir. Unutma ki kişi bir şeyi ancak sevdiği ölçüde bilebilir. Demek ki hakikaten kucaklamadan ötekini, Yaradan'dan ötürü yaratılanı sevmeden, ne lâyıkıyla bilebilir, ne lâyıkıyla sevebilirsin.</span></p>

  <p class="heading"><span class="calibre3">Genciyle yaşlısıyla çeşitli esnafın gün boyu alın teri döktüğü ufak tefek izbe dükkânların olduğu dar sokakları gezdim.</span></p>

  <p class="heading"><span class="calibre3">Her köşede birileri muhakkak Mevlâna'dan bahsediyordu. Merak ettim bu kadar sevilmek nasıl bir şeydi acaba? Bu kadar meşhur olmak, daima el üstünde tutulmak insanın nefsini nasıl etkilerdi? Zihnim bu sorularla meşgulken Rumi'nin vaaz verdiği camiye doğru değil, tam karşı istikamete doğru yürüdüğümü fark ettim. Etrafımdaki manzara değişmeye başladı. Şehrin kuzeyine doğru yürüdükçe evler harabeye, bağ bahçe viraneye dönüştü. Sokaklarda kavga patırtı içinde oynayan yoksul, başıboş çocuklara rastladım. Sadece evler ve insanlar değil, kokular da değişti, gitgide keskinleşti; baharat, yağ, sarımsak kokuları bollaştı. En sonunda dar bir sokağa girdim. Burada üç koku ağır basıyordu: Misk, ter ve şehvet. Konya şehrinin adı kötüye çıkmış mahallesine vasıl olmuştum demek.</span></p>

  <p class="heading"><span class="calibre3">Örme taştan kaldırımlı, yokuşu dik sokağın başında derme çatma bir ev vardı. Bataklı damı saz çubuklarla pekiştirilmişti. Evin önünde bir avuç kadın sohbet halindeydi. Yaklaştığımı görünce susup şüpheyle baktılar. Yarı tedirgin yarı muzip bir ifade sardı yüzlerini. Kadınların yanında bir bahçe vardı; akıllara durgunluk verecek güzellikte katmer açmış güllerle dolu bir gül bahçesi. Bu bağın bağbanı kim ola diye merak ettim.</span></p>

  <p class="heading"><span class="calibre3">Bahçeye vardığım sırada evin kapısı gümbürtüyle açıldı ve ızbandut gibi bir kadın dışarı fırladı. Uzun boylu, iri yapılı, asık suratlıydı. Kat kat gerdanı, değirmi bir göbeği vardı. Gözlerini kısınca, et katmanlarının arasında kayboluyordu ela gözleri; iki incecik çizgi kalıyordu geride. Dudakları sarkık ve kaim, çehresi ablaktı. Ve üst dudağının hemen yukarısında tüy kara bıyığı vardı. Anladım ki gördüğüm insan hem kadın hem erkek olarak gelmiştir dünyaya. Hünsadır.</span></p>

  <p class="heading"><span class="calibre3">"Sen de kimsin? Ne istersin?" diye sordu hünsa şüpheyle. Yüzü medcezir gibiydi. Kâh yükselen, kâh çekilen sular misali, bir erkek oluyordu, bir kadın.</span></p>

  <p class="heading"><span class="calibre3">Kendimi tanıttım. Bir şey demedi. Adını sordum ama duymazdan geldi. Bir eliyle sinek kovalar gibi kış yaparak, "Buralar sana göre değil" dedi</span></p>

  <p class="heading"><span class="calibre3">hünsa.</span></p>

  <p class="heading"><span class="calibre3">"Nedenmiş o?" diye sordum.</span></p>

  <p class="heading"><span class="calibre3">"Görmüyor musun ayol, burası kerhane? Siz dervişler habire hu çekip, karı kız görünce öcü görmüş gibi kaçmaz mısınız? Ne işin var burada? Bak seni uyarıyorum. Bir de sanırlar ki kerhane patronuyum diye bende ahlak yok. zevk-ü sefadan çıkmam. Hâlbuki her sene muhakkak zekâtımı veririm, Ramazan'da kapımı kaparım. Şimdi de seni günahtan kurtarıyorum. Bizden uzak dur. Burası şehrin en beter, en pis yeridir, gelme buralara!"</span></p>

  <p class="heading"><span class="calibre3">"Hâlbuki bana göre pislik içte olur, dışta değil" diye itiraz ettim. "Bu da kurallardan biridir."</span></p>

  <p class="heading"><span class="calibre3">"Ne kuralından bahsediyorsun be adam?"' diye tersledi.</span> <span class="calibre5">"On Yedinci Kural: Esas kirlilik, dışta değil içte, kisvede değil kalpte olur.</span></p>

  <p class="heading"><span class="calibre5">Onun dışındaki her leke ne kadar kötü görünürse görünsün, yıkandı mı temizlenir, suyla arınır. Yıkamakla çıkmayan tek pislik kalplerde yağ bağlamış haset ve art niyettir."</span></p>

  <p class="heading"><span class="calibre3">Ne var ki hünsa dediklerimi duymazdan geldi. "Siz dervişler yok musunuz, kafayı sıyırmışsınız. Bizim buraya her tür müşteri gelir. Ama derviş kısmı asla! Buralarda dolanıp duracak olursan, Allah burayı yakar kavurur. Bir din adamını yoldan çıkarttık diye bizi lanetler. Ocağımızı başımıza yıkar. O yüzden hadi tıpış tıpış yaylan!"</span></p>

  <p class="heading"><span class="calibre3">Güldüm. "Bu saçma sapan fikirleri nereden buluyorsun? Yani şimdi sana göre Allah gökten bakan öfkeli, ceberut bir baba mı? Sanır mısın ki her hatamızda başımıza taş ve kurbağa yağdırır? Böyle Hak anlayışı olur mu?"</span></p>

  <p class="heading"><span class="calibre3">Kerhane maması hünsa, ip gibi bıyığının ucunu burdu. Az kaldı dövecekmiş gibi öfkeyle baktı.</span></p>

  <p class="heading"><span class="calibre3">"Merak etme, kerhane görmeye gelmedim buraya" dedim. "Ben şu gül bağına hayran kaldım, ona bakmak için yaklaşmıştım."</span></p>

  <p class="heading"><span class="calibre3">"Ha, o mu?" diyerek omuz silkti hünsa. "Kızlardan birinin işidir. Haspa tutturdu gül yetiştirelim diye, ses etmedim. Çöl Gülü'nün marifetidir bu bahçe."</span></p>

  <p class="heading"><span class="calibre3">İlerideki sermayelerin arasında duran genç bir kadını işaret etti. İncecik çenesi, sedef gibi pürüzsüz teni, derin ama dertli bakan ceylan gözleri vardı. Görenin aklını başından alacak kadar güzeldi. Kadına bakınca büyük bir dönüşüm geçirmekte olduğunu sezinledim.</span></p>

  <p class="heading"><span class="calibre3">Eğilip, yalnız hünsanın duyabileceği şekilde kulağına fısıldadım: "Bu kızcağız temiz kalpli birine benzer. Gün gelecek manevi bir yolculuğa çıkacak. Bu batağı temelli terk edecek. O gün gelince, sakın ola ona engel olmaya kalkmayasın."</span></p>

  <p class="heading"><span class="calibre3">Hünsa geri çekilip, hiddetle süzdü beni. "Cehennemde odun olasıca! Zebaniler koparsın dilini! Sen kendini ne sanırsın? Bu kızlar benim sermayem. Hangisine nasıl davranacağıma ben karar veririm, anladın mı? Buranın ağası benim. Hadi defol buradan! Bi daha görmeyeyim seni! Yoksa Çakal Kafa'yı çağırırım ona göre!"</span></p>

  <p class="heading"><span class="calibre3">"O da kim?" diye sordum.</span></p>

  <p class="heading"><span class="calibre3">Hünsa parmağım sallaya sallaya "Beladır, hem de öyle böyle değil! İnan bana tanımak istemezsin" dedi.</span></p>

  <p class="heading"><span class="calibre3">"Kimse kim" dedim omuz silkerek. "Gidiyorum, ama gene gelebilirim. Beni buralarda bir daha görürsen şaşırma. Ömrünü seccade üzerinde tespih çekerek geçiren dervişlerden değilim. Öyleleri Kuran'ı sathi okur. Bense Kuran'ı her yerde okurum; her başakta, karıncada, bulutta. Nefes Alan Kuran'dır okuduğum."</span></p>

  <p class="heading"><span class="calibre3">"Nasıl yani? İnsanlarıkitap gibi okuyorsun öyle mi?"diye tısladı kerhane sahibi, bir kahkaha patlattı. "Amma saçmalarsın!"</span></p>

  <p class="heading"><span class="calibre3">"Her insan açık bir kitaptır özünde. Okunmayı bekler. Her birimiz yürüyen, nefes alan kitabız aslında, yeter ki özümüzü bilelim" dedim. "İster fahişe ol, ister bakire, ister düşmüş ol, ister itibarlı, Allah'ı bulma arzusu hepimizin kalplerinde, derinlerde saklıdır, sırlıdır. Doğduğumuz andan itibaren aşk cevherini içimizde taşırız. Orada durur, keşfedilmeyi bekler. Kurallardan biridir bu."</span></p>

  <p class="heading"><span class="calibre3">Bu kez hangi kurallardan bahsettiğimi sormadı. Ben de devam ettim:</span> <span class="calibre5">"On Sekizinci Kural: Tüm kâinat olanca katmanları ve karmaşasıyla insanın</span></p>

  <p class="heading"><span class="calibre5">içinde gizlenmiştir. Şeytan, dışımızda bizi ayartmayı bekleyen korkunç bir mahlûk değil, bizzat içimizde bir sestir. Şeytanı kendinde ara; dışında, başkalarında değil. Ve unutma ki nefsini bilen Rabbini bilir. Başkalarıyla değil, sadece kendiyle uğraşan insan, sonunda mükâfat olarak Yaradan'ı tanır."</span></p>

  <p class="heading"><span class="calibre3">Hünsa bu kez kollarını çattı, öne eğildi, gözlerini kısıp tehditkâr bir edayla beni tepeden tırnağa süzdü.</span></p>

  <p class="heading"><span class="calibre3">"Orospulara vaaz vermeye kalkan deli derviş!" dedi homurdana homurdana. "Kimsin nesin Konya'da ne ararsın bilmiyorum ama ayağını denk al! Bu civarda kimsenin aklını çelmene müsaade etmem, bilesin. Kerhanemden uzak dur. Durmazsan, and olsun, Çakal Kafa gelir, o sivri dilini keser, ben de tuzlayıp afiyetle yerim."</span></p>

  <p class="heading"></p>

  <p class="heading"></p>

  <p class="heading"><span class="calibre5">Ella</span></p>

  <p class="heading"><span class="calibre5">Boston, 28 Mayıs, 2008</span></p>

  <p class="heading"><span class="calibre3">Bu sabah her zamankinden durgun uyandı Ella. Ama öyle mutsuz bir durgunluk değildi bu. Daha ziyade isteksiz, hissiz, âdeta renksiz bir ruh halindeydi. Sanki varmaya hiç niyetlenmediği bir eşiğe yaklaşmıştı. Bir şeyler değişiyordu hayatında. Bunu seziyor ve bekliyordu. Mutfakta kahve hazırlarken, geçenlerde oturup yazdığı ve sonra bir çekmeceye kaldırdığı bir karar listesi buldu. Yazdıklarını merakla okudu. Uyguladığı kararların yanma kırmızı kalemle işaret koydu.</span></p>

  <p class="heading"><span class="calibre5">Kırk Yaşına Varmadan Muhakkak Yapmam Gereken On Şey:</span> <span class="calibre3">Bundan böyle daha düzenli ol, vaktini daha iyi kullan, kendine yeni bir ajanda</span></p>

  <p class="heading"><span class="calibre3">al. (Tamamdır!)</span></p>

  <p class="heading"><span class="calibre3">Rejime başla, yağı şekeri unu tuzu kes, mineral desteği ve antioksidan al. (Tamamdır!)</span></p>

  <p class="heading"><span class="calibre3">Kırışıklıklara savaş aç. Alfa hidroksil ürünler kullan, Loreal'ın yeni kremini ihmal etme. (Tamamdır!)</span></p>

  <p class="heading"><span class="calibre3">Koltukların yüzlerini değiştir, salona yeni süs bitkileri al, yastıkları yenile. (Tamamdır!)</span></p>

  <p class="heading"><span class="calibre3">Hayatını gözden geçir. (Eh, tamam sayılır!)</span></p>

  <p class="heading"><span class="calibre3">Et yemeyi bırak. Her hafta sağlıklı bir mönü oluştur, bedenine hak ettiği özeni göstermeye başla. (Tamam sayılır!)</span></p>

  <p class="heading"><span class="calibre3">Rumi'nin kitaplarını al, her gün en az iki şiirini oku. (Tamamdır!) Çocukları bir Broadway Müzikali'ne götür. (Tamamdır!) Yemek kitabı yazmaya başla. (Tamamdır!)</span></p>

  <p class="heading"><span class="calibre3">Kalbini aşka aç!!!</span></p>

  <p class="heading"><span class="calibre3">Ella bir süre kıpırdamadan durdu, gözleri listenin sonuncu maddesine takılmıştı. Bunu yazarken ne düşünmüştü acaba? Ne vardı aklında? "Aşk Şeriatı'nın etkisi olmalı" diye mırıldandı kendi kendine. Aziz Zahara'nın romanı yüzünden son zamanlarda sıkça düşünür olmuştu aşkı.</span></p>

  <p class="heading"><span class="calibre3">* * *</span></p>

  <p class="heading"><span class="calibre5">Sevgili Aziz,</span></p>

  <p class="heading"><span class="calibre5">Bugün benim doğum günüm! Bir dönüm noktasına varmış gibi hissediyorum. Kırkına varınca yaşlandığını anlıyorsun, olanca ağırlığıyla.</span></p>

  <p class="heading"><span class="calibre5">Özellikle biz kadınlar için geçerli bu. Gerçi Amerika'daki kadın dergileri ısrarla insan ömrünün epey uzadığını, eskiden otuz yaş ne ise şimdilerde kırkın o olduğunu söylüyorlar. (Ve eskiden kırk yaş ne ise şimdilerde altmış oymuş). Ama kimi kandırıyoruz? Kırk yaş kırk yaştır işte. Artık her şeyin daha fazlasına sahibim: Daha bilgili, daha olgun, daha sağduyuluyum. Ve yüzümde daha fazla kırışıklık var, sa-çımda daha fazla kır. Daha kırgınım ve daha yorgun...</span></p>

  <p class="heading"><span class="calibre5">Doğum günleri hep neşelendirirdi beni ama nedense bu sabah göğsümde bir ağırlıkla uyandım. Bir an hayatımın hep böyle geçip gideceğini düşündüm ve bu fikirle ürperdim.</span></p>

  <p class="heading"><span class="calibre5">Peki hayatımın değişmesini gerçekten istiyor muyum? Birden anladım ki bu soruya "evet" desen bir türlü, "hayır" desen bir türlü. Her iki sonuç da ürkütüyor beni.</span></p>

  <p class="heading"><span class="calibre5">Benden daha keyifli olman dileğiyle,</span></p>

  <p class="heading"><span class="calibre5">Arkadaşın Ella</span></p>

  <p class="heading"><span class="calibre5">Hamiş: Biraz kasvetli bir mesaj oldu galiba, kusuruma bakma. Bu sıralar kendimle çok uğraşıyorum, belki de romanının etkisidir. Ya da resmen orta yaş bunalımındayım...</span></p>

  <p class="heading"><span class="calibre3">* * *</span></p>

  <p class="heading"><span class="calibre3">Sevgili Ella,</span></p>

  <p class="heading"><span class="calibre3">Doğum günün kutlu olsun! Hem erkekler hem kadınlar için kırk en güzel yaştır. Bence kırk sayısı tılsımlıdır.</span></p>

  <p class="heading2"><span class="calibre3">Boşuna değil, Nuh Tufanı kırk gün sürdü. Sular her yeri kapladı ama aynı zamanda bu topyekûn yıkım, birikmiş tüm kirleri sildi ve hayata yeniden başlama fırsatı verdi. İslam tasavvufunda kırk sayısı bir mertebe aşmak için sarf edilen zamanı, manevi uyanışı temsil eder. Bilincin dört temel safhası vardır. Her birinde on derece mevcuttur ki toplamda kırk eder. Hazreti İsa kırk gün kırk gece çölde çile çekti. Hazreti Muhammed peygamberlik çağrısını kırk yaşında işitti. Buda ıhlamur ağacının altında kırk gün tefekküre daldı. Ve tabii bir de Şems'in kırk altın kuralını unutmamalı. Kırk yaşında insan yeni bir vazife üstlenir. Bence muhteşem bir yaşa vardın! Yaşlanmayı da sakın dert etme. Kırk öyle kudretli bir sayıdır ki, kırışıklıklar da</span></p>

  <p class="heading"><span class="calibre3">saçındaki aklar da yanında cılız kalır.</span></p>

  <p class="heading"><span class="calibre3">Kendine iyi bakman dileğiyle,</span></p>

  <p class="heading"><span class="calibre3">Aziz</span></p>

  <p class="heading"></p>

  <p class="heading"></p>

  <p class="heading"><span class="calibre5">Fahişe Çöl Gülü</span></p>

  <p class="heading"><span class="calibre5">Konya, 18 Ekim 1244</span></p>

  <p class="heading"><span class="calibre3">Bunca senedir bu beter yolun yokuşuyum, anlamadığım bir şey var. Nasıl olur da insanlar habire fuhuşa karşı olduklarını ve fahişelere acıdıklarını söyledikleri hâlde fuhuş yapan bir kadının tövbe edip hayata sil baştan başlamasına fırsat tanımazlar? "Mademki bir kere düştün batağa, hep orada kal" derler âdeta. Bilmem ki nedendir. Tek bildiğim şu: Bu dünyada pek çok insan başkalarının sefaletinden beslenir. Düşenin belini doğrultup toparlanmasını istemez, yeryüzünden bir sefil eksilse rahatsız olur. Ama kim ne derse desin, aklıma koydum bir kere. Yakında bu kerhaneden ayrılacağım. Gideceğim bu yerden.</span></p>

  <p class="heading"><span class="calibre3">Bu sabah uyandığımda içim içime sığmıyordu. Mevlâna'nın vaazını dinlemeyi o kadar çok istiyordum ki gözüm başka bir şey görmüyordu. Patrona gidip müsaade istesem benimle dalga geçecekti, biliyorum. "Orostopollar ne zamandan beri vaaz dinlemeye camiye gider oldu?" diyecekti. Ne zaman böyle alay etse öyle bir gülme krizine tutulur ki yüzü patlıcan moruna döner.</span></p>

  <p class="heading"><span class="calibre3">O yüzden yalan söylemeye karar verdim. Gül bahçesini kimin yaptığım soran o uzun boylu, saçsız derviş gittikten sonra baktım bizim hünsayı bir düşüncedir almış. Ne zaman böyle dalgınlaşsa daha anlayışlı olur. Tam zamanıdır deyip yanına vardım. "Pazarda halletmem gereken bir iki işim var, müsaadenle gideyim" dedim.</span></p>

  <p class="heading"><span class="calibre3">Bana inandı. Ne de olsa dokuz senedir yanında it gibi sadakatle çalıştığım için az da olsa güvenini kazanmış sayılırım. "Tek şartım var" dedi patron. "Susam da seninle gelecek."</span></p>

  <p class="heading"><span class="calibre3">Bu hiç mesele değildi. Susam'ı severdim. Yüreği tertemiz, aklı altı yaşında çocuk, kendi çam yarması gibi bir adamdı Susam. Hinlik nedir bilmediğinden son derece namuslu ve emindi. Kimse asıl adını bilmezdi, belki kendisi bile. Helvaya pek düşkün olduğun için ona Susam derdik. Ne vakit kerhaneden bir fahişe sokağa çıkacak olsa, Susam da sessiz bir gölge gibi peşinden giderdi. İstesem de ondan iyi muhafız bulamazdım.</span></p>

  <p class="heading"><span class="calibre3">Beraberce bostanların arasından dolanan tozlu yoldan ilerledik. İlk kavşağa vardığımızda Susam'a beklemesini söyledim. Bir çalının arkasına geçip daha evvelden oraya gizlediğim bir çuval dolusu erkek kıyafetini çıkarttım.</span></p>

  <p class="heading"><span class="calibre3">Ne var ki üstümü değiştirip erkek kılığına girmek düşündüğümden zor oldu. Göğsüme uzun eşarplar sarıp memelerimi düzlemem gerekti evvela. Sonra kahverengi şalvar, yün yelek, kestane renkli uzun bir cüppe geçirdim üstüme. Bir de sarık taktım kafama. En son olarak seyyah bir Arap sansınlar diye yüzümün yarısını Bedeviler gibi sarıp sarmaladım.</span></p>

  <p class="heading"><span class="calibre3">Tekrar Susam'ın yanına vardım. Gözlerini fal taşı gibi açıp irkilerek baktı. "Haydi, gidelim" diyerek yeninden çekiştirdim ama kıpırdamadı. Peçeyi</span></p>

  <p class="heading"><span class="calibre3">indirdim. "Benim ya, tanımadın mı beni?"</span></p>

  <p class="heading"><span class="calibre3">Susam bir elini ağzına götürüp, hayretle bağırdı:"Çöl Gülü, sen misin? Neden böyle giyindin?"</span></p>

  <p class="heading"><span class="calibre3">"Şışşşt. Sana bir sır versem, tutar mısın?"</span></p>

  <p class="heading"><span class="calibre3">Susam "tabii" manasında başını salladı.</span></p>

  <p class="heading"><span class="calibre3">"Tamam" diye fısıldadım. "Kimseye söyleme, bilhassa hünsaya tek kelime anlatmak yok! Şimdi biz pazara gitmiyoruz. Camiye gidiyoruz."</span></p>

  <p class="heading"><span class="calibre3">Susam'ın alt dudağı titredi. "Ama hani pazara gidiyorduk" diye çocuk gibi mızmızlandı.</span></p>

  <p class="heading"><span class="calibre3">"Tamam oraya da gideceğiz ama şimdi değil, sonra. Önce Mevlâna'yı dinlemeye camiye gidiyoruz."</span></p>

  <p class="heading"><span class="calibre3">Susam dehşet içinde yüzüme baktı.</span></p>

  <p class="heading"><span class="calibre3">"Lütfen, bu benim için çok önemli" diye yalvardım. "Eğer kabul edip kimseye söylemezsen sana koca bir helva alacağım." "Helvaaa" diye tekrarladı Susam, daha kelimeyi duyar duymaz ağzına hoş bir tat gelmiş gibi dilini şapırdattı. İşte böylesi tatlı umutlarla Mevlâna'nın vaaz vereceği camiye doğru yola koyulduk.</span></p>

  <p class="heading"><span class="calibre3">* * *</span></p>

  <p class="heading"><span class="calibre3">Nikea yakınlarında ufak bir köyde doğdum. Annem hep derdi ki, "doğru yerde dünyaya geldin ama yanlış zamanda."</span></p>

  <p class="heading"><span class="calibre3">Devir kötüydü, yarın ne olacağı belirsiz. Bir seneden diğerine her şey değişiyordu. Önce Haçlıların döneceği söylentileri daralttı içimizi. Konstantinopol'da yaptıkları mezalimi işittik. Malikâneleri yağmalamış, en küçüğünden en büyüğüne kiliselerdeki ikonaları kırmışlardı. Sonra Selçuklu saldırılarından bahsetmeye başladı herkes. Daha Selçuklu Ordusu'nun yarattığı korkunun izleri küllenmemişti ki, acımasız Moğol saldırıları başladı. Sanki düşmanın ismi ve cismi sürekli değişiyor ama başkalarınca yok edilme korkumuz Ida Dağı'nın başındaki kar kümeleri gibi sabit kalıyordu.</span></p>

  <p class="heading"><span class="calibre3">Annem babam fırıncıydı. İyi Hıristiyanlar, inançlı insanlardı. Çocukluğumdan hatırladığım en eski şey fırından taze çıkmış ekmek kokusudur. Zengin değildik. Çok küçükken dahi bunun farkındaydım. Ama fakir olmadığımızı da biliyordum. Dükkâna dilenmeye gelen fakir fukaranın gıpta dolu bakışından bilirdim hâlimizi. Her gece uyumadan evvel dizlerimin üstüne çöküp dua eder, bizi aç yatırmadığı için Tanrı'ya teşekkür ederdim. Bir dostla konuşur gibi konuşurdum O'nunla. Zira o sıralar Rab dostumdu benim.</span></p>

  <p class="heading"><span class="calibre3">Yedi yaşımdayken annem hamile kaldı. Şimdi düşünüyorum da, daha evvel kimbilir kaç kez düşük yapmış olmalıydı ama o sıralar aklım ermezdi bu işlere. Öyle masumdum ki bebekler nasıl dünyaya gelir diye sorsalar, Tanrı'nın onları yumuşak, taze hamurdan yoğurduğunu söylerdim herhalde.</span></p>

  <p class="heading"><span class="calibre3">Ne var ki annemin karnında yoğrulan hamur devasa bir şeye benziyordu. Çok geçmeden karnı burnuna vardı. O kadar irileşti ki yürüyemez hâle geldi. Köyün ebesi, annemin vücudunun su tuttuğunu söyledi ama ne demek istediğini anlamamıştım; "sus tutmak"ın nesi kötüydü ki.</span></p>

  <p class="heading"><span class="calibre3">Hâlbuki ne annemin ne de ebenin bildiği bir şey vardı: Meğer tek değil üç bebek varmış rahimde. Üçü de oğlan. Kardeşlerim annemin içinde savaşmaktaymış meğer. Doğuma yakın üçüzlerden biri diğerini göbek bağıyla boğmuş, boğulan bebek de öç almak istercesine çıkışı kapamış. Böylece bebeklerin hepsi sıkışmış, çıkamaz olmuş. Annem dört gün boyunca kardeşlerimi doğurmaya uğraştı. Gece gündüz feryatlarını işittik, tâ ki sesi soluğu kesilinceye değin.</span></p>

  <p class="heading"><span class="calibre3">Ebe annemi kurtaramayınca kardeşlerimi kurtarmaya soyundu. Eline bir çift makas alıp annemin karnını yardıysa da ancak bir bebeği kurtarabildi. Erkek kardeşim işte böyle doğdu. Babam bütün suçu ondan bilirmişçesine doğduğu günden beri kardeşime ters davrandı. Hatta vaftiz törenine dahi katılmadı. Annem ölüp, babam asık suratlı, haşin bir adama dönüşünce hayatın tadı tuzu kalmadı. Fırında işler çarçabuk kötüye gitti. Günün birinde fırına gelen dilenciler gibi olacağımızdan korkuyordum. Yatağımın altına ekmek somunları saklamaya başladım; orada kuruyup bayatlarlardı. Ama esas sıkıntıyı benden çok kardeşim çekti. En azından ben bir za-manlar sevgi, alâka görmüştüm. Kardeşim bunları hiç tatmadı. Bu kadar fena muamele görmesi beni kahrediyordu. Ama doğrusu, babamın gazabına uğrayan ben olmadığım için kendimi şanslı sayıyordum. Keşke kardeşimi kollasaymışım. O zaman her şey farklı olurdu. Ben de bugün Konya'da bir kerhanede olmazdım. Hayat ne tuhaf!</span></p>

  <p class="heading"><span class="calibre3">Bir sene sonra babam yeniden evlendi. Kardeşimin hayatında tek değişen şey şu oldu: Eskiden sırf babamdan kötü muamele görürken, şimdi hem babamdan hem üvey annemden kötü muamele görüyordu. Artık her fırsatta evden kaçıyordu. Geri döndüğünde beter arkadaşlar ve daha beter huylar edinmiş olarak geliyordu. Bir keresinde babam onu öyle feci dövdü ki, yaşaması mucizeydi. O günden sonra kardeşim hızla değişti. Gözbebeklerine zalim bir bakış oturdu. Aklından bir şeyler geçirdiğini seziyordum ama ne fena ameller beslediğinden haberim yoktu. Keşke bilseydim. Keşke bu trajediyi önleyebilseydim.</span></p>

  <p class="heading"><span class="calibre3">Çok geçmedi, babamla üvey annemi ölü bulduk. Birisi yedikleri ekmeğin ununa fare zehiri karıştırmıştı. Haber duyulur duyulmaz herkes kardeşimden şüphelendi. Muhafızlar sorguya başlayınca, o da korkup kaçtı. Kardeşimi bir daha görmedim. Birdenbire bu dünyada yapayalnız kalmıştım. Anamın kokusu sinmiş evde duramadım. Fırında hiç kalamadım. Sonunda hayatta kalan tek yakın akrabam olan halama gitmeye karar verdim. Evlenmemiş kız kurusuydu. Konstantinopol'da yaşardı. Evi ve fırını öylece bırakıp onun yanına gitmek için yola çıktım. On üç yaşındaydım. Konstantinopol'a giden bir yolcu arabasına atladım. At arabasındaki en genç yolcu bendim. Yola çıkalı birkaç saat olmuştu ki eşkıyalar önümüzü kesti. Her şeyimizi aldılar; çantalar, bavullar, şapkalar, çizmeler, kemerler, mücevherler, hatta arabacının sosislerini bile. Verecek bir şeyim olmadığından sessiz sedasız bir köşede durdum; bana zarar vereceklerini sanmıyordum.</span></p>

  <p class="heading"><span class="calibre3">Ama tam gitmek üzereyken çetenin başı bana dönüp seslendi: "Güzel kız, bana bak kızoğlankız mısın?"</span></p>

  <p class="heading"><span class="calibre3">Utançtan kızardım. Böyle münasebetsiz bir suale cevap vermeyi reddettim. Meğer benim kızarmam adamın beklediği cevap imiş.</span></p>

  <p class="heading"><span class="calibre3">Çete reisi, "Haydi gidelim" diye gürledi. "Bütün atları alın. Şu kızı da alın!" Ben ağlaya sızlaya direnirken diğer yolcuların hiçbiri yardımıma koşmadı.</span></p>

  <p class="heading"><span class="calibre3">Haydutlar beni büyük bir ormana götürdüler. Meğer ormanın ortasında kendilerine ait bir köy varmış. Bir sürü kadın vardı ortalıkta ve bir o kadar çocuk. Her yerde ördekler, kazlar, keçiler, domuzlar tembel eşiniyor, dolaşıyordu. İçinde haydutlar yaşıyor olmasa sanırsın ki dünyanın en şirin köyü burası.</span></p>

  <p class="heading"><span class="calibre3">Çok geçmeden çete reisinin bana neden bakire olup olmadığımı sorduğunu anlayacaktım. Meğer haydutların bir lideri varmış. Adam tifoya tutulmuş, durumu ağırmış. Uzunca bir süredir yataktaymış, türlü ilaç denemişler ama faydası olmamış. Nasıl olduysa birisi kulağına sihirli bir deva fısıldamış: "Bir bakireyle yatarsan hastalığın ona geçer, sen pirüpak olur, şifa bulursun."</span></p>

  <p class="heading"><span class="calibre3">Hayatımda hatırlamak istemediğim nice şey var. Ormanda geçen günlerim bunların arasında. Bugün bile ne vakit ormanı ansam, bir tek çam ağaçlarını düşünürüm. Köydeki kadınların yanında duracağıma, gider ağaçların arasında bir başıma oturur, ağlardım. Buradaki kadınlar haydutların karıları ya da kızlarıydı. Bir de kendi istekleriyle gelmiş fahişeler vardı. Bir türlü aklım almazdı neden buralara geldiklerini. Bense kararlıydım, ilk fırsatta kaçacaktım.</span></p>

  <p class="heading"><span class="calibre3">Zaman zaman ormandan geçen at arabaları görürdüm, çoğu da asilzadelere aitti. Bu arabaların neden soyulmadıklarını bir türlü çözemezdim. Sonradan anladım ki arabacılar ormandan geçmeden önce haydutlara rüşvet verir, karşılığında güvenle geçer giderler. İşlerin nasıl yürüdüğünü anladıktan sonra bir plan yaptım ve büyük şehre giden bir arabayı durdurup arabacıya beni alması için yalvardım. Param olmadığını bildiği hâlde yüksek bir ücret talep etti. Bedelini başka şekilde ödedim. Konstantinopol'e varıp da birkaç gün geçirince ormandaki fahişelerin neden orada olmayı seçtiklerini anlayacaktım. Şehir ormandan beterdi. Halamı aramaya gerek bile görmedim. Benim gibi düşmüş birini evinde istemezdi ki. Bir başımaydım. Şehrin ruhumu ezmesi çok sürmedi. Bambaşka bir âlemin içindeydim artık; şiddetin, şerrin, tecavüzün, zulmün, hastalıkların dünyasında. Peş peşe defalarca hamile kaldım. Şişleye şişleye nice çocuk aldırdım. Öyle harap oldu ki bedenim, âdet görmeyi kestim; genç yaşta gebe kalamaz oldum.</span></p>

  <p class="heading"><span class="calibre3">O sokaklarda öyle şeylere şahit oldum ki kelimeler kifayetsiz kalır. Şehirden ayrıldıktan sonra askerlerle, canbazlarla, oyuncularla, kâhinlerle, Çingenelerle gezdim; hepsinin keyfine köle oldum. Sonra Çakal Kafa adında bir zorba beni buldu; tuttu Konya'daki bu kerhaneye getirdi.</span></p>

  <p class="heading"><span class="calibre3">Hünsa patron işine yaradığım müddetçe nereden geldiğimi önemsemedi. Bebek doğuramadığımı duyunca pek sevindi, gebelik sorunu olmayacaktı. Kısırlığıma atıfta bulunmak için bana "Çöl" lakabını taktı. Ama bu ismi fazla kuru bulmuş olacak ki yanına bir de süsleme ekledi: "Gül". Böylece Çöl Gülü oluverdim.</span></p>

  <p class="heading"><span class="calibre3">Aldırmadım. Alınmadım. Gülleri severdim. Kaybedecek neyim kalmıştı ki? Düşünüyorum da iman da gizli bir gül bahçesi gibi. Vaktiyle o bahçe içinde</span></p>

  <p class="heading"><span class="calibre3">dolaşıp baygın kokularını içime çekerdim ama bir gün pat diye kendimi dışarıda, cennetten kovulmuş buldum. Tanrı'nın bana tekrar kucak açmasını ne çok isterim; tıpkı çocukluğumda olduğu gibi ona yönelebilsem keşke. Bu arzuyla iman bahçesinin etrafını dolaşıyor, açık bir kapı arıyorum. Bulamıyorum.</span></p>

  <p class="heading"><span class="calibre3">* * *</span></p>

  <p class="heading"><span class="calibre3">Nihayet Susamla camiye vardık. Gözlerime inanamadım. Her meşrepten, her meslekten ahali köşe bucağı doldurmuştu. Kadınlara ait</span></p>

  <p class="heading"><span class="calibre3">haremlik kısmını bile erkekler kaplamıştı. İğne atsan düşmez kalabalıkta nasıl yer bulacaktım? Tam umudumu yitirip geri dönecektim ki, önüm sıra bir dilencinin hızla kalktığını, kalabalığı yararak caminin çıkışma ilerlediğini gördüm. Çabucak onun yerine oturdum. Susam ise dışarıda kaldı.</span></p>

  <p class="heading"><span class="calibre3">İşte böylece, ben Çöl Gülü tepeden tırnağa erkek dolu bir camide buldum kendimi. Tedirgindim. Aralarında erkek kılığına girmiş bir kadının oturduğunu bilseler ne yaparlardı acaba? Daha bunu tahayyül edemezken, bir de o kadının fahişe olduğunu öğrenmeleri hâlinde olacakları aklımdan geçirmek dahi istemiyordum. Ne var ki Mevlâna'yı dinlemeye gelmiştim. Bana yol gösterecek bir sese ihtiyacım vardı. Tüm vehimleri vesveseleri savuşturup, dikkatimi vaaza verdim.</span></p>

  <p class="heading"><span class="calibre3">Rumi tane tane konuşuyordu: "Yüce Allah kederi yaratmış ki, tezatından saadet doğsun" dedi. "Bu dünyaya boşuna Âlem-i Kevn-ü Fesad, yani Oluş ve Varoluş Alemi denmemiştir. Burada her şey tezatından tezahür eder. Bir tek Rabb'ın zıttı yoktur. O yüzden O hep sır kalır."</span></p>

  <p class="heading"><span class="calibre3">Vaiz konuşurken sesi dağ pınarları gibi coşup kabarıyordu. "Aşağıda toprak, yücede sema... Dünyanın her hâli böyledir. Bolluk ve kıtlık, barış ve savaş... Her nesnenin muhakkak karşıtı var. Unutmayın, Allah hiçbir şeyi boşa yaratmamıştır. Tek bir tanenin bile bu ilahi nizamda yeri var."</span></p>

  <p class="heading"><span class="calibre3">Anladım ki şu âlemde tesadüfi veya fuzuli olan bir şey yok. Her şey bir amaca hizmet eder. Anamın hamileliği, üç kardeşimin ana rahminde tutuştukları amansız savaş, kardeşimin yalnızlığı, hatta babamın ve üvey anamın katli, ormanda yaşadığım o korkunç günler, Konstantinopol sokaklarında maruz kaldıklarım... hepsi ve her biri hikâyeme katkıda bulunmuştu. Her zorluğun ardında ve ötesinde bir başka sır, bir başka sebep vardı. Anlatamıyor ama yüreğimde hissediyordum.</span></p>

  <p class="heading"><span class="calibre3">Bu öğleden sonra hıncahınç kalabalık bir camide Rumi'yi dinlerken bir dinginlik, bir huzur geldi üstüme. Öyle bir teslimiyet ki anamın pişirdiği ekmekler kadar sıcak ve yumuşak...</span></p>

  <p class="heading"></p>

  <p class="heading"></p>

  <p class="heading"><span class="calibre5">Dilenci Hasan</span></p>

  <p class="heading"><span class="calibre5">Konya, 18 Ekim 1244</span></p>

  <p class="heading"><span class="calibre3">Başı pek, karnı tok Mevlâna nasıl da rahat anlatıyor sıkıntı çekmenin erdemini. İnsan bildiği şeyden bahsetmeli, bilmediğinden değil. Baktım dayanamıyorum, kendi kendime söylene söylene camiden ayrıldım. Gidip tekrar akçaağacın dibine oturdum. Camideki cemaat dağılıncaya kadar kimsenin keşkülüme para bırakmasını beklemediğim için miskin etrafı gözetlemeye başladım. Neredeyse uykuya dalacaktım ki daha evvel hiç görmediğim bir adam ilişti gözüme. Tepeden tırnağa karalar giyinmişti, yüzünde ise hiç kıl yoktu; elinde uzunca bir asası vardı, tek kulağında da gümüş bir küpe. Öyle sıra dışı bir edası vardı ki gözlerimi ondan alamadım.</span></p>

  <p class="heading"><span class="calibre3">Derviş sağa sola bakındı. Derken beni fark etti. Görmezden gelinmeye o kadar alışkındım ki, adamın hemen başını çevirmesini bekledim. Ama derviş sağ elini yüreğine götürürerek ezelden beri dostmuşuz gibi bana selâm verdi. Şaşırdım. Acaba başkasına mı selâm verdi diye gayriihtiyarî etrafıma bakındım. Ama bir ben, bir de akçaağaç vardık işte. Nihayet selâmın muhatabı olduğumu anlayıp, ben de elimi yüreğime götürmek suretiyle karşılık verdim.</span></p>

  <p class="heading"><span class="calibre3">Ağır ağır yanıma yaklaştı. Başımı eğdim, herhalde keşkülüme bakır para atacak yahut kuru ekmek verecekti. Hâlbuki derviş yanı başımda diz çöktü, benimle aynı hizaya gelip, gözünü gözüme dikti.</span></p>

  <p class="heading"><span class="calibre3">"Selamünaleyküm kardeş" dedi.</span></p>

  <p class="heading"><span class="calibre3">"Aleykümselâm derviş" dedim. Kendi sesim bana yabancı geldi, çatal çatal. Birden anladım ki birileriyle konuşmayalı uzun zaman olmuş. Neredeyse kendi sesimin neye benzediğini unutmuştum.</span></p>

  <p class="heading"><span class="calibre3">Kendini tanıttı, ismi Tebrizli Şems imiş. Adımı sordu.</span></p>

  <p class="heading"><span class="calibre3">Güldüm. "Benim adım olsa ne olur, olmasa ne olur?" Derviş itiraz etti. "Her insanın bir ismi vardır. Allah'ın ise sayısız ismi var. Biz</span></p>

  <p class="heading"><span class="calibre3">bunlardan ancak doksan dokuzunu biliyoruz. Düşün hele, Allah'ın bunca adı varsa O'nun ruhundan üflediği bir insan nasıl adsız yaşar?</span></p>

  <p class="heading"><span class="calibre3">Bu soruya ne cevap vereceğimi bilemedim. Denemedim bile. İkrara vurdum işi: "Vaktiyle bir anam, bir de karım vardı. Bana Hasan derlerdi."</span></p>

  <p class="heading"><span class="calibre3">Şems başını sallayarak, "Öyleyse ben de Hasan diyeyim" dedi. Sonra hiç beklemediğim bir şey yaptı, koynundan gümüş bir ayna çıkarıp bana</span></p>

  <p class="heading"><span class="calibre3">uzattı. "Al bunu" dedi. "Bağdat'ta mübarek bir zat vermişti. Lâkin sana nasipmiş. Olur da özünü unutursan, sana içindeki İlahi Güzellik'i gösterir."</span></p>

  <p class="heading"><span class="calibre3">"Cüzamlı bir adama ayna mı verirsin?" dedim hayretle. "Bunca çirkinliğime rağmen... "</span></p>

  <p class="heading"><span class="calibre3">Devam etmeye fırsat kalmadı, arkamızda bir patırtı koptu. Önce sandım ki camide bir yankesici yakaladılar. Ama bağırtı çağırtı katlanarak arttı. Belli ki daha vahim bir mesele vardı ortalıkta. Bir yankesici için bu kadar şamata kopartmazlardı. Çok geçmeden ne olduğunu öğrendik. Meğer kadının teki erkek kılığında camiye girmeye kalkmış. Üstelik namuslu bir kadın değil, düpedüz fahişeymiş. Yakalamışlar. Baktık bir takım adamlar kadını ite kaka dışarı çıkarıyorlar. Arkalarında bir güruh hiddetle bağırıyor:</span></p>

  <p class="heading"><span class="calibre3">"Kırbaçlayın şu sahtekârı! Kırbaçlayın orospuyu!"</span></p>

  <p class="heading"><span class="calibre3">Öfkeli ayaktakımı sokağa vardı. Ortalarında erkek kıyafetli genç bir kadın gördüm. Korkudan ölecekmiş gibi kanı çekilmiş, bembeyaz kesilmişti. Badem gözlerinden dehşet fışkırıyordu. Bu güne dek sayısız linç hadisesine tanık olmuştum. Her defasında hayret ederdim. Nasıl oluyor da tek başlarınayken gayet mütevazi, mazbut ve hatta munis olan insanlar, kalabalık içine girer girmez değişiyor, kabalaşıyor, acımasızlaşıyordu. Kimi zanaatkar, kimi tezgâhtar, kimi çerçi, kimi dülger olan, belki karınca dahi incitmeyen şahıslar bir güruh hâlinde hareket edince gaddarlaşıyordu. Meydan dayakları vaka-ı âdiyyedendi. Çoğunlukla sonları kanlı biterdi. Cesetler ibret olsun diye meydana asılırdı.</span></p>

  <p class="heading"><span class="calibre3">"Zavallı kadın" dedim dervişe. Ama dönüp baktığımda Şems'in yerinde yeller esiyordu.</span></p>

  <p class="heading"><span class="calibre3">Bir de baktım ki derviş rüzgâr olmuş gidiyor. Mübarek sanki yaydan fırlamış ok! İnanılmaz bir hızla ve kararlılıkla güruha doğru rap yürüyor! Ben de derhal peşinden seyirttim. Yetişmek ne mümkün!</span></p>

  <p class="heading"><span class="calibre3">Ayaktakımı alayının başına varınca Şems asasını bayrak gibi havaya kaldırdı ve avazı çıktığı kadar bağırdı: "Durun!"</span></p>

  <p class="heading"><span class="calibre3">Kalabalık şöyle bir dalgalandı. Adamlar kadını itip kakmayı bırakıp, yollarını kesen bu siyahlar içindeki çılgına baktılar.</span></p>

  <p class="heading"><span class="calibre3">"Utanın, bu ne hâl?" diye bağırdı Şems ve asasının demir ökçesini yere vurdu. "Otuz adam bir kadına karşı, öyle mi? Adil midir bu yaptığınız?"</span></p>

  <p class="heading"><span class="calibre3">Ablak suratlı, iriyarı, bir gözü tembel bir adam derhal öne çıktı. "Bu kadın adil davranılmayı hak etmiyor ki" dedi. "Adalet hak edene verilir."</span></p>

  <p class="heading"><span class="calibre3">Tavrına bakılırsa kendini bu güruhun lideri ilan etmişti. Yaklaşınca adamı tanıdım. Baybars adında bir muhafızdı. Konya şehrinin tüm dilencileri yaka silkerdi ondan.</span></p>

  <p class="heading"><span class="calibre3">"Bu kadın cemaati kandırmak için erkek gibi giyinip camiye sızdı ve utanmadan Müslümanların arasına karıştı" diye devam etti Baybars.</span></p>

  <p class="heading"><span class="calibre3">'Yani sen şimdi diyorsun ki bu insan evladı camiye vaaz dinlemeye gelmiş, buna ne ceza verelim, öyle mi? diye sordu Şems. "Ne zamandan beri Cumaya gelmek suçtur, sorarım size?"</span></p>

  <p class="heading"><span class="calibre3">Kalabalıktan çıt çıkmadı bir an.</span></p>

  <p class="heading"><span class="calibre3">Öfkeden yüzü kıpkırmızı bir başka adam, "Kadınlara Cuma zaten farz değil, gelmesinler!" diye haykırdı geriden. "Üstelik bu kadın iffetli bir avrat değil. Orospudur! Mübarek camide ne işi varmış?"</span></p>

  <p class="heading"><span class="calibre3">Bunun üzerine arka sıralarda birkaç kişi gemi azıya aldı. Hem-avaz bağırdılar: "Kaltak! Soysuz!"</span></p>

  <p class="heading"><span class="calibre3">Galeyana gelen bir delikanlı öne atıldı, kadının sarığına yapıştığı gibi var gücüyle asıldı. Sarık çözülünce kadının parlak, uzun, buğday sarısı saçları dalga saçıldı. Herkes nefesini tuttu. Fahişenin gençliği, güzelliği insanın aklını alıyordu.</span></p>

  <p class="heading"><span class="calibre3">Şems ahalinin içindeki karışık hisleri bilmiş olacak, herkese seslendi: "Karar verin kardeşlerim. Bu kadını hor mu görüyorsunuz, yoksa hoş mu görüyorsunuz?"</span></p>

  <p class="heading"><span class="calibre3">Bunu demesiyle Şems'in fahişenin elini tutup kendine doğru çekmesi bir oldu; böylece kadını bir hamlede ayaktakımından uzaklaştırdı. Genç kadın dervişin arkasına sığınıp, anasının eteklerine gizlenen küçük bir kız çocuğu gibi olduğu yerde sindi.</span></p>

  <p class="heading"><span class="calibre3">Baybars Şems'in üstüne yürüyerek sesini yükseltti:"Büyük bir hata yapmaktasın derviş. Bu şehrin yabancısısın, bizim âdetlerimizi bilmezsin. Sen bu meseleye burnunu sokma."</span></p>

  <p class="heading"><span class="calibre3">Bir başkası lafa girdi: "Hem sen ne mene dervişsin? Fahişe korumaktan önemli işlerin yok mu?"</span></p>

  <p class="heading"><span class="calibre3">Şems-i Tebrizi bir süre itirazları değerlendirir gibi sessizce durdu. Yüzünde öfkeden eser yoktu. Sakin ve kararlıydı: "Peki siz en başta bu kadını nasıl fark ettiniz? Demek camiye gidip, sağdakine soldakine bakıyorsunuz. Hakiki mümin, yanındaki çıplak dahi olsa haramı fark etmez. Her kim gerçekten Allah'ı zikrederse, O'ndan başka her şeyi unutur. Siz bugün aslında bu kadını enselemediniz, kendinizi ele verdiniz! Onu yakalayarak aklınızın fikrinizin başka yerde olduğunu gösterdiniz! Şimdi camiye geri dönün, inşallah bu sefer doğru dürüst iman edersiniz."</span></p>

  <p class="heading"><span class="calibre3">Koca sokağa tuhaf ve kesif bir sessizlik çöktü! Kaldırımlarda uçuşan toz topakları dışında hiçbir şey ve hiç kimse kıpırdayamadı.</span></p>

  <p class="heading"><span class="calibre3">Nihayet Şems-i Tebrizî asasını sallayarak, "Haydi, hepiniz! Geri dönün, doğruca Mevlâna'yı dinlemeye" diye kalabalığı kışkışladı.</span></p>

  <p class="heading"><span class="calibre3">Gözlerime inanamıyordum. Herkes afallamıştı. Kimse dönüp gitmedi ama kalabalıktakilerin çoğu birkaç adım gerilemişti. Ne yapacaklarını bilemeden etrafa boş bakınanlar çoğunluktaydı. Tam o sırada fahişe, dervişin arkasında saklandığı yerden çıktı. Ürkek dağ tavşanı gibi sıçrayarak, uzun saçları savrula başladı koşmaya. Göz açıp kapayıncaya kadar en yakın ara sokakta gözden kayboldu.</span></p>

  <p class="heading"><span class="calibre3">İki kişi onu kovalayacak oldu. Ama Şems-i Tebrizî asasını adamların ayaklarına doğru öyle ani savurdu ki, ikisi de takılıp yere kapaklandılar. Etraftakiler gülmeye başladı. Ben de katıldım.</span></p>

  <p class="heading"><span class="calibre3">Şaşkınlıktan serseme dönen iki adam ayağa kalkmayı becerdiğinde, fahişe çoktan gözden yitmiş, dervişse orada işi bittiğine kanaat getirmiş olacak ki yürüyüp gitmişti.</span></p>

  <p class="heading"><span class="calibre5">Sarhoş Süleyman</span></p>

  <p class="heading"><span class="calibre5">Konya, 18 Ekim 1244</span></p>

  <p class="heading"><span class="calibre3">Başımda bir ağırlık, kollarımda bir tatlı uyuşukluk, gözlerimi kapadım. Tam sızmak üzereydim ki dışarıda kopan patırtıyla sıçradım. Ödüm patladı.</span></p>

  <p class="heading"><span class="calibre3">"Ne oluyor yahu?" diye haykırdım. "Yoksa Moğollar mı saldırdı?" Kıkır kıkır gülme sesleri yükseldi. Etrafa bakınca diğer müşterilerin benimle</span></p>

  <p class="heading"><span class="calibre3">dalga geçtiğini gördüm. Bak şu zibidilere! "Meraklanma ayyaş Süleyman!" diye bağırdı meyhane sahibi Hristos. "Sokaktan geliyor bu patırtı. Mevlâna vaazdan dönüyor. Peşinde de hayranları."</span></p>

  <p class="heading"><span class="calibre3">Pencereye gidip baktım. Hakikaten dediği gibiydi. Mevlâna'nın talebe, hayran ve müritleri uzun bir yürüyüş alayı olmuş, sokaktan geçiyordu. Kalabalığın ortasında, atının üstünde dimdik duruyordu Rumi.</span></p>

  <p class="heading"><span class="calibre3">Pencereyi açtım, yarı belime kadar eğilerek cümbüşü seyretmeye başladım. Salyangoz hızıyla ilerliyordu kalabalık. O kadar yakınımdaydılar ki elimi uzatsam birilerinin kafasına değebilirdim. Birden muzipçe bir fikir geldi aklıma. Kimseye çaktırmadan birkaç kişinin sarıklarını değiştirecektim!</span></p>

  <p class="heading"><span class="calibre3">Bi koşu gidip Hıristos'un tahta sırt kaşıyıcısını kaptım. Bir elimle pencereye tutundum, diğer elimle kaşıyıcıyı sarkıttım. İyice öne eğildim, tam adamın tekinin külahını çekecektim ki kalabalıktan biri tesadüfen yukarı baktı, beni gördü.</span></p>

  <p class="heading"><span class="calibre3">"Selamünâleyküm" dedim işi pişkinliğe vurarak.</span></p>

  <p class="heading"><span class="calibre3">"Tavernadan selâm mı yolluyorsun, tüh ahlaksız! Üstelik Müslümansın! Utan yahu, utan" diye kükredi adam. "Şarap şeytan işidir, bilmez misin?"</span></p>

  <p class="heading"><span class="calibre3">Ağzımı açıp bir şey söylemek üzereydim ki kafamın üstünden sert bir şey vın diye geçip arkaya düştü. Neler olup bittiğini anladığımda dehşete düştüm. Birisi taş atmıştı. Son anda eğilmesem kafamı yaracaktı. Açık pencereden içeri giren taş beni teğet geçerek tam arkamda oturan İranlı halı tüccarının masasına güm diye inmişti. Ne olduğunu anlayamayacak kadar çakırkeyf olan tacir şimdi taşı eline almış, inceliyordu.</span></p>

  <p class="heading"><span class="calibre3">Hıristos endişeyle seslendi:"Süleyman! Çabuk kapa şu camı, masana geç!" "Ne oldu gördün mü?" diye sordum heyecandan zangır titreyerek.</span></p>

  <p class="heading"><span class="calibre3">Masama döndüm. "Adamın teki bana taş attı. Ölebilirdim yahu!" Hıristos tek kaşını baldırdı. "Kusura bakma ama ne bekliyordun? Bilmez misin</span></p>

  <p class="heading"><span class="calibre3">meyhanede Müslüman görmekten hoşlanmaz bazıları. Sen de tutmuş, ağzın içki koka koka, burnun olmuş kandil kendini sergiliyorsun. Ya ne olacaktı?"</span></p>

  <p class="heading"><span class="calibre3">"Olsun, günah benim, kime ne" diye mırıldandım. "Ben insan değil miyim?" Hıristos sırtımı sıvazladı. "Bu kadar alıngan olma be Süleyman!" "Olurum. Zaten bu yüzden bağnazlardan bıktım usandım! Tanrı'yı yanlarına</span></p>

  <p class="heading"><span class="calibre3">aldıklarından o kadar eminler ki, geri kalan herkese tepeden bakıyorlar. " Hıristos yanıt vermedi. O da dindar bir adamdı ama sarhoş müşterilerini</span></p>

  <p class="heading"><span class="calibre3">yatıştırmayı bilecek kadar da mahir bir meyhaneciydi. Az sonra bir testi kırmızı şarap koydu önüme. Ben kafama dikip içerken o da bir kenardan izledi. Dışarıda uğultulu bir rüzgâr esti. Bir an için durup beraberce kulak kabarttık, dilini çözmeye çalışırcasına.</span></p>

  <p class="heading"><span class="calibre3">"Şu şarap niye günahtır, anlamam" diye mırıldandım. "Madem fenadır cennette niye serbest? Madem cennette serbesttir burada neden yasak?"</span></p>

  <p class="heading"><span class="calibre3">Hıristos gözlerini devirdi. "Aman gene başlama" diye söylendi. "Bu kadar çok soru sorman şart mı?"</span></p>

  <p class="heading"><span class="calibre3">"Elbette şart. Eğer düşünüp soru sormazsak, hıyardan, lahanadan ne farkımız kalır? Düşünelim diye vermiş Çalap bize bu aklı."</span></p>

  <p class="heading"><span class="calibre3">"Süleyman, dostum, bazen senin için endişeleniyorum." "Beni merak etme sen" diye geçiştirdim.</span></p>

  <p class="heading"><span class="calibre3">Ama Hıristos konuyu kapamadı. "Bunca zamandır birbirimizi tanırız. Müşteriden saymam seni. Arkadaşımsın. Harbi adamsın, kimseye bir fenalık yaptığını görmedim ama dilin pek sivri. Bu yüzden kaygılanıyorum. Konya'da her türlü insan var. Bazısı bir Müslümanın içki içmesinden hazzetmiyor. Umuma karışınca dikkat et. Dilini tut, kendini sakın."</span></p>

  <p class="heading"><span class="calibre3">Gayriihtiyarî sırıttım. "Gel Hayyam'dan bir rubaiyle taçlandıralım şu lafları." Hristos'un bir şey demesine fırsat kalmadan konuşmamıza kulak misafiri olan</span></p>

  <p class="heading"><span class="calibre3">İranlı tacir yan masadan seslendi:</span></p>

  <p class="heading"><span class="calibre3">"Hay yaşa! Hayyam'dan rubai isteriz!"</span></p>

  <p class="heading"><span class="calibre3">Diğer müşteriler de aşka gelip alkış tutmasın mı? Dayanamayıp masanın üstüne çıktım ve başladım okumaya:</span></p>

  <p class="heading"><span class="calibre3">Bizim</span> <span class="calibre4">ş</span> <span class="calibre3">arap içmemiz ne keyfimizden,</span></p>

  <p class="heading"><span class="calibre3">Ne dine, edebe aykırı gitmemizden</span></p>

  <p class="heading"><span class="calibre4">İ</span> <span class="calibre3">ranlı tacir ne</span> <span class="calibre4">ş</span> <span class="calibre3">eyle ba</span> <span class="calibre4">ğ</span> <span class="calibre3">ırdı:"Elbette ya, ha</span> <span class="calibre4">ş</span> <span class="calibre3">unu bi anlatamadık!" Bir an geçmek istiyoruz kendimizden</span></p>

  <p class="heading"><span class="calibre4">İ</span> <span class="calibre3">çip içip sarho</span> <span class="calibre4">ş olmamız bu yüzden.</span></p>

  <p class="heading"><span class="calibre3">Bunca senedir içki içerim. Me</span> <span class="calibre4">ş</span> <span class="calibre3">rebim böyle, ne yapayım? Bildi</span> <span class="calibre4">ğ</span> <span class="calibre3">im bir</span> <span class="calibre4">ş</span> <span class="calibre3">ey varsa herkesin kuma</span> <span class="calibre4">ş</span> <span class="calibre3">ına göre içti</span> <span class="calibre4">ğ</span> <span class="calibre3">idir. Kimi var, her ak</span> <span class="calibre4">ş</span> <span class="calibre3">am küp gibi içer, gene de kimseye zarar vermez. Sadece çakırkeyif türkü çı</span> <span class="calibre4">ğ</span> <span class="calibre3">ırır, sonunda sızar kalır. Kimi var, bir damla bade koysa a</span> <span class="calibre4">ğ</span> <span class="calibre3">zına, canavara dönü</span> <span class="calibre4">ş</span> <span class="calibre3">ür, ona buna dayılanır, saldırır. Demek ki mesele badede de</span> <span class="calibre4">ğ</span> <span class="calibre3">il, bizde.</span></p>

  <p class="heading"><span class="calibre3">Çok içtim mi aklım azalır.</span> <span class="calibre4">İ</span> <span class="calibre3">çmedim mi ne</span> <span class="calibre4">ş</span> <span class="calibre3">em da</span> <span class="calibre4">ğ</span> <span class="calibre3">ılır</span></p>

  <p class="heading"><span class="calibre3">Ne sarho</span> <span class="calibre4">ş ne ayık bir hâl var ya, en iyisi o hâlde ya ş</span> <span class="calibre3">amaktır.</span> <span class="calibre3">Bir alkıştır koptu. Hıristos bile kendini tutamadı alkışladı. Konya'nın Yahudi mahallesinde, bir Hıristiyan'ın meyhanesinde, her inançtan</span></p>

  <p class="heading"><span class="calibre3">her mizaçtan biz cümle demkeşler neşeyle kadehlerimizi kaldırdık. Ve kim bilir belki bir an için de olsa ayrı gayrı kalmadı aramızda. Ve hepimiz, tüm kusurlarımız ve noksanlarımıza rağmen Allah'ın bizleri affettiğini, hatta bizi bizden çok sevdiğini öyle lafta değil, ta yüreğimizde hissettik.</span></p>

  <p class="heading"></p>

  <p class="heading"></p>

  <p class="heading"><span class="calibre5">Ella</span></p>

  <p class="heading"><span class="calibre5">Boston, 30 Mayıs 2008</span></p>

  <p class="heading"><span class="calibre3">"Bu ipuçlarına dikkat: Kocanız eve geldiğinde ceketini, gömleğini kontrol edin. Yabancı bir parfüme ya da makyaj lekesine rastlarsanız şüphelenmekte haklısınız" diye yazıyordu</span> <span class="calibre5">Evli Kadınların Muhakkak Bilmesi Gereken Bilgiler</span> <span class="calibre3">isimli bir internet sitesinde. "Bilhassa ruj lekesine dikkat!"</span></p>

  <p class="heading"><span class="calibre3">Mayısın son günü, Ella Rubinstein evinde Aşk Şeriatı'nı okumaya ara verdiği bir sırada, tesadüfen ziyaret ettiği bir internet sitesinde rastladığı testi cevaplandırıyordu:</span> <span class="calibre3">"Kocanızın Sizi Aldatıp Aldatmadı</span> <span class="calibre4">ğ</span> <span class="calibre3">ını On Soruda Nasıl Anlarsı-nız?"</span> <span class="calibre3">Sorular alabildiğine basit ve bayattı. Ama gene de cevaplamaktan kendini alıkoyamamıştı. Kadın erkek ilişkilerine dair testler son derece vasat ve entipüften şeyler olsa da. Ella artık biliyordu ki hayatın kendisi de bazen en az o kadar bayağı olabiliyordu. Tecrübeyle sabitti.</span></p>

  <p class="heading"><span class="calibre3">Testi bitirdiğinde puanlarını toplayıp sonuçlara bakması gerekiyordu ama yapmadı, bıraktı. Soruları hevesle cevaplasa bile, kocasının kendisini aldattığını bir başkasının ağzından, hele bir web sitesinden duymak istemiyordu ki! Tıpkı bu meseleyi David'le konuşmak istememesi gibi. Eve gelmediği o gece nerede kaldığını bile sormamıştı henüz. Bu günlerde vaktinin çoğunu</span> <span class="calibre3">A</span> <span class="calibre4">ş</span> <span class="calibre3">k</span> <span class="calibre4">Ş</span> <span class="calibre3">eriatı</span> <span class="calibre3">hakkında raporunu yazarak geçiriyordu. Kendi hayatıyla en ufak bir bağlantısı olmayan bu hayali kurgu garip bir şekilde sarmıştı onu. Zahara'nın yazdığı romanı okurken tek başına bir köşeye çekiliyor; kafasını kurcalayan meseleleri düşünmeden, sessiz, sakin ve doygun bir şekilde hikâyenin akışında huzur buluyordu.</span></p>

  <p class="heading"><span class="calibre3">Onun dışında gündelik hayatı bir tekrardan ibaretti. Çocuklar etraftayken karı koca her şey yolundaymış gibi davranıyor, gayriihtiyarî rol yapıyordu. Gel gelelim yalnız kaldıklarında aralarındaki kopukluk hızla su yüzüne çıkıyordu. Ella bazen David'i dikkatle, âdeta hayretle kendisine bakarken yakalıyordu. Nasıl olur da bir kadın kocasına geceyi nerede geçirdiğini sormaz, bunu anlamaya çalışıyordu sanki.</span></p>

  <p class="heading"><span class="calibre3">Oysa Ella'nın David'e soru sormamasının bir sebebi vardı: Cevaplarla nasıl baş edeceğini bilmiyordu! Ne yapacağını bilmediği bir bilgi ne işine yarayacaktı? Ne kadar az bilirsen bilmek istemediğin şeyleri, o kadar az incelir derin, incinir kalbin. O kadar az kanarsın. Böyle bakınca aslında, cehalet o kadar da kötü bir şey değildi.</span></p>

  <p class="heading"><span class="calibre3">Bu yapay saadeti bozabilecek tek hadise geçen yılbaşında yaşanmıştı. Ella bir sabah tesadüfen eve gelen mektupların arasında bir otelin damgasını taşıyan bir zarf görmüştü. Açtığında beklemediği bir bilgiyle karşılaşmıştı. Civardaki otellerden birinin Müşteri Hizmetleri Müdürü, David Rubinstein'a konaklamalarından memnun kalıp kalmadığını soruyor, doldurması için bir memnuniyet anketi yolluyordu. Ella hiçbir şey olmamış gibi zarfı masanın üstüne bırakmıştı. Akşam David mektubu açıp okuduğunda, o da bir kenardan izlemişti. Tek soru sormadan. Yorum yapmadan.</span></p>

  <p class="heading"><span class="calibre3">"Bir bu eksikti! Sanki başka işim yok" diyerek mektubu kenara kaldırmıştı David. Ardından bir açıklama yapma gereği duymuş olmalı ki, hızlıca eklemişti: "Geçen sene bu otelde diş hekimleri konferans düzenlemiştik. Katılımcıları müşteri listesine almışlar demek."</span></p>

  <p class="heading"><span class="calibre3">İnanmıştı Ella. İnanmak istediği için. Durgun suları bulandırmaktan korkan yanı derhal kabul etmişti bu açıklamayı. Ama bir yanı tatmin olmamış, şüphe içinde kalmıştı. En sonunda merakına yenik düşerek, rehberden otelin telefonunu bulmuş, resepsiyonu aramış ve zaten tahmin ettiği şeyi onlardan duymuştu. Ne bu sene, ne de daha evvelki sene, o otelde herhangi bir diş hekimliği konferansı yapılmamıştı.</span></p>

  <p class="heading"><span class="calibre3">Aldatılmak, Ella'da hem aşağılık kompleksi hem suçluluk duygusu yaratıyordu. İçten içe kendine kızıyordu. Artık ne gençti, ne alımlı. Şu son altı sene içinde çok kilo almış, kendini salmıştı. Geçen her ay cazibesi biraz daha eksilmiş, pırıltısı tavsamıştı. Haftada bir katıldığı aşçılık dersleri fazla kilolarını vermeyi iyice zorlaştırmıştı. Gerçi kursta ondan çok daha iyi yemek pişiren ve sık yiyen ama hiç de kilolu olmayan bir sürü kadın vardı, o başka.</span></p>

  <p class="heading"><span class="calibre3">Ne zaman çocukluğunu ve gençliğini hatırlasa, hiç isyan etmemiş olduğunu görüyordu. Mizacı böyleydi: yumuşak, munis, pelte gibi. Genç kızlığının en delişmen günlerinde bile arkadaşlarıyla gizli saklı buluşup sigara içmemiş; zil zurna sarhoş olup barlardan atılmamıştı. Hiç yanlış adamlara âşık olmamış, pişman olacağı ilişkiler yaşamamış, tutkulu sevişmelerin ardından panik içinde uyanıp "ertesi gün hapı" kullanmak durumunda kalmamıştı. Hemen hemen tüm yaşıtlarının başına gelen kaza ve sarsıntılar ona uğramamıştı bile. Hiç panik atak yaşamamış, öfke nöbetlerine yakalanmamış, depresyon ilacı kullanmamıştı. Oldum olası itaatkârdı. Annesine ya da öğretmenlerine hiç yalan söylememiş, bir kez olsun derslerini asmamıştı. Lise son sınıfta pek çok arkadaşı hamile kalıp kürtaj kliniklerini ziyaret eder ya da bebeklerini evlatlık verirken o bütün bu trajedileri uzaktan izlemişti. Bir belgesel izler gibi. Televizyondan Etiyopya'daki açlığı izlemek gibi bir şeydi yaşıtlarının bunalımlarına tanıklık etmek. Başlarına gelenlere üzülüyor, hatta zaman kendisi de maceralar tatmak istiyor ama son tahlilde yaşıtlarından apayrı bir evrende yaşadığına inanıyordu.</span></p>

  <p class="heading"><span class="calibre3">Hiç çılgın partilere gitmemişti. Genç kızlığından beri cuma akşamları dışarı çıkıp insanlara karışmak yerine koltuğa uzanıp güzel bir kitap okumayı tercih ederdi.</span></p>

  <p class="heading"><span class="calibre3">Mahalledeki anneler kızlarına "Neden Ella gibi olamıyorsun?" diye sorardı hep. "Bak, o ne kadar mazbut ve mütevazı. Hiç başını derde sokuyor mu?"</span></p>

  <p class="heading"><span class="calibre3">Anneler Ella'ya tapadursun, yaşıtları ona uyuz oluyordu. Eğlenmeyi bilmeyen, habire okuyan ineğin tekiydi! Haliyle hiçbir zaman popüler bir öğrenci olmamıştı. Hatta bir keresinde bir sınıf arkadaşı karşısına geçip, "Senin derdin ne biliyor musun?" diye diklenmişti. "Hayatı o kadar ciddiye alıyorsun ki, ruhun yaşlanmış senin."</span></p>

  <p class="heading"><span class="calibre3">Seneler var ki saç kesimini değiştirmemişti: Uzun, düz, bal sarısıydı saçları. Ekseriya ya sımsıkı bir topuzla toplar ya da arkadan örerdi. Makyajı hep belli belirsizdi. İddialı olmayı sevmezdi. Tek sürdüğü hafif kırmızı-kahverengi bir ruj ile açık yeşil göz kalemiydi (ki büyük kızına bakılırsa gözlerini ortaya çıkarmak yerine tam tersine kapatıp saklıyormuş!). Zaten Ella bugüne kadar göz kalemiyle simetrik iki çizgi çekebilmiş değildi. Yanlışlıkla bir gözünü diğerinden kalın boyardı hep.</span></p>

  <p class="heading"><span class="calibre3">Bir yerlerde bir şeyleri hep yanlış yaptığına inanıyordu. Ya etrafındaki insanlara aşırı müdahale ediyordu, (Jeannette'in evlilik planlarını duyunca yaptığı gibi) yahut fazlasıyla edilgen ve uysal oluyordu (kocasının kaçamakları karşısında yaptığı gibi). Bir yanda deli gibi başkalarının üstüne düşen, onları denetleyen bir Ella vardı; diğer yanda ise hâlim selim, pasif Ella. Ne zaman, hangisinin ortaya çıkacağını o bile bil-miyordu sanki.</span></p>

  <p class="heading"><span class="calibre3">Bir de üçüncü Ella vardı. Her şeyi sessizce bir kenardan izleyen, vaktinin dolmasını bekleyen Ella. İşte şimdi saklandığı yerde kıpırdamaya başlayan, yüzeye çıkmaya hazırlanan Ella buydu. Ve uyarıyordu: "Böyle devam edecek olursan bir gün çökecek kurduğun sistem." An meselesiydi. Biliyordu.</span></p>

  <p class="heading"><span class="calibre3">Mayısın son gününde bunları düşünürken Ella uzunca bir süredir yapmadığı bir şey yaptı: Dua etti.</span></p>

  <p class="heading"><span class="calibre3">"Tanrım, uzun zamandır kapını çalmadım, biliyorum. Açıkçası beni hâlâ dinler misin, emin değilim. Ama hâlimi görüyorsun. Bunalıyorum. Bana ya hakiki bir aşk ver -ver ki kurtulayım bu sıkıntıdan, sıkışmışlıktan- ya da beni öyle duyarsız yap ki hayatımda aşk olmayışını umursamayayım."</span></p>

  <p class="heading"><span class="calibre3">Durdu. Hafifçe yutkunup, kısık bir sesle ekledi: 'Yalnız hangisini seçersen seç, lütfen elini çabuk tut. Biliyorsun, artık kırk yaşıma bastım, genç sayılmam. Bu benim son fırsatım."</span></p>

  <p class="heading"><span class="calibre3">'Ya aşkı öğret bana, ya da aşkın yokluğuna üzülmemeyi."</span></p>

  <p class="heading"></p>

  <p class="heading"><span class="calibre5">Fahişe Çöl Gülü</span></p>

  <p class="heading"><span class="calibre5">Konya, 18 Ekim 1244</span></p>

  <p class="heading"><span class="calibre3">Bir hayvan gibi yaka paça camiden dışarı attılar beni. Ellerinden kurtulur kurtulmaz dar sokaklar boyunca koştum, arkama bakmaya korkarak. En sonunda kalabalık pazar yerine varınca bir duvarın arkasına düşercesine çöktüm ve nefes nefese oracığa saklandım. Ancak o zaman arkaya batmaya cesaret edebildim. Hayretle ve ferahlayarak gördüm ki kimsenin beni takip ettiği yok. Meğer arkamdan gelen ayak sesleri zavallı Susam'a aitmiş. Nihayet yanıma varınca göğsü körük gibi ine kalka dizlerinin üstüne çöktü. Suratında şaşkın bir ifade. Neler olup bittiğini, neden böyle çıldırmış gibi sokak sokak koşmaya başladığımı anlayamamıştı belli ki!</span></p>

  <p class="heading"><span class="calibre3">Her şey o kadar çabuk cereyan etti ki olan biteni ancak şimdi birleştirebiliyorum. Camideydim. Tüm dikkatimi vaaza vermiş oturuyordum. Mevlâna'nın her kelimesi yakut gibi kıymetliydi. O kadar dalmışım ki yanımdaki delikanlının, yüzümü örten poşunun ucuna bastığım fark etmemişim. Daha ne olduğunu anlamadan poşu açıldı, sarığım kaydı, yüzüm gözüm meydana çıktı. Derhal toparlandım, kimsenin durumun farkına varmadığını umarak. Ama başımı kaldırdığımda ön saflardan birinin bana dik bakmakta olduğunu gördüm. Buz mavisi gözler, soğuk bir ifade, sert bir çehre. Tanıdım hemen. Tanımamak ne mümkün? Baybars'tı bu.</span></p>

  <p class="heading"><span class="calibre3">Baybars kerhanedeki hiçbir kızın bulaşmak istemediği başa bela müşterilerdendi. Nedendir bilmem, bazı erkekler hem fahişelerle yatmadan duramaz, hem de bizim gibilerden nefret eder. Baybars da böyleydi. Sürekli açık saçık şakalar yapar, küfürlü konuşur, hakaretler yağdırır, çatacak yer arar, hemencecik parlardı. Bir keresinde kızın birini öyle kötü dövdü ki, paraya putmuş gibi tapan hünsa patron bile dayanamadı, "çek git, bir daha da gelme" diyerek defetti onu. Ama Baybars gene geldi. En azından birkaç ay boyunca. Sonra bilmediğim bir sebepten ötürü uğramaz oldu. Bir daha da rastlamadım ona. Ama şimdi baktım, camide oturuyordu. Sofu gibi çember sakal bırakmıştı ama bakışları aynıydı. Yine o vahşi parıltı vardı gözbebeklerinde. Bakışlarımı kaçırdım. Ama geç kalmıştım. Beni tanımıştı.</span></p>

  <p class="heading"><span class="calibre3">Baybars yanındaki adama bir şeyler fısıldadı. Sonra ikisi birden arkalarını dönüp, buz gibi bakışlarla süzdüler beni. Derken bir üçüncü adama işaret ettiler, sonra bir başkasına... Böyle böyle o saftaki tüm adamlar bir bir dönüp bana bakmaya başladı. Yüzümü ateş bastı, kalbim yerinden oynayacak gibi oldu ama kımıldayamadım. Çocuksu bir umutla olduğum yerde durur, gözlerimi kaparsam, olay kendiliğinden kapanır sandım.</span></p>

  <p class="heading"><span class="calibre3">Hâlbuki tekrar gözlerimi açtığımda, bir de baktım Baybars kalabalığı yara yara bana doğru geliyor! Kapıya yönelmek istediysem de insan denizinden kurtulmak imkânsızdı. Baybars bir hamlede bana yetişti. O kadar yakınımda bitiverdi ki nefesinin kokusunu alabiliyordum. Kolumdan tuttu.</span></p>

  <p class="heading"><span class="calibre3">"Ulan o...u, senin gibi yollu karının burda ne işi var?" dedi. "Hiç mi utanman arlanman yok?</span></p>

  <p class="heading"><span class="calibre3">"Bırak da gideyim" dedim kekeleyerek ama beni duymadı bile. Derken arkadaşları yetişti. Her biri birbirinden hırslı, hırçın ve haşin adamlardı</span></p>

  <p class="heading"><span class="calibre3">bunlar. Öfke kokuyor, öfke soluyorlardı. Camide olduğumuzu unutmuş gibi etrafımı sarıp, hakaret yağdırmaya başladılar. Herkes dönüp merakla bizden yana baktı, hatta birkaç kişi cık edip ayıpladıysa da kimse müdahale etmedi. Yufka gibi oldu bedenim, dizlerimin bağı çözüldü. İte kaka dışarı çıkardılar beni. Sokağa varınca Susam imdadıma yetişir diye umuyordum. Bir yolunu bulup kaçarım sanıyordum. Ama öyle olmadı. Sokağa adım atar atmaz adamlar daha cüretkâr, daha atılgan ve saldırgan oldular.</span></p>

  <p class="heading"><span class="calibre3">Dehşet içinde anladım ki camide imama ve cemaate hürmeten seslerini fazla yükseltmemişlerdi. Ama sokakta onları durduracak hiçbir şey yoktu.</span></p>

  <p class="heading"><span class="calibre3">Şu hayatta çok daha hazin anlarım oldu ama galiba hiçbir şey bu kadar sarsmamıştı beni. Seneler sonra nihayet bu yollara tövbe etmeyi düşünür olmuş, Tanrı'ya yaklaşmak için kendimce ve kadrimce bir adım atmıştım. Peki ama O nasıl karşılık vermişti? Beni evinden yaka paça kovarak!</span></p>

  <p class="heading"><span class="calibre3">"Keşke hiç gitmeseydim camiye" diye kendi kendime yüksek sesle söylendim. "Adamlar haklı. Benim gibisinin ne işi var kutsal mekânda? Ne camide yerim var, ne kilisede!"</span></p>

  <p class="heading"><span class="calibre3">"Böyle konuşma" dedi bir ses.</span></p>

  <p class="heading"><span class="calibre3">Dönüp bakınca gözlerime inanamadım. Oydu. O saçsız sakalsız derviş! Hemen ayağa fırlayıp elini öpmeye davrandım ama bana mâni oldu.</span></p>

  <p class="heading"><span class="calibre3">"Aman estağfurullah, el öptürmem ben" dedi kati ama sakin bir sesle. "Hayatımı borçluyum size" diye fısıldadım.</span></p>

  <p class="heading"><span class="calibre3">"Bana bir borcun yok" dedi omuz silkerek. "Tek borcumuz Allah'a. Hâlbuki O Kuran'da ne der bilir misin? 'Bana güzel bir borç verin!' Hiç düşündün mü koskoca Rab kullarından neden borç ister?"</span></p>

  <p class="heading"><span class="calibre3">Boş boş baktım.</span></p>

  <p class="heading"><span class="calibre3">"İman etmek, O'na güzel bir borç vermek demektir. Eğer kalpten verirsen, O da sana katbekat geri öder."</span></p>

  <p class="heading"><span class="calibre3">Bunları söyledikten sonra derviş kendini tanıttı. Tebrizli Şems imiş adı. O kara gözlerini yüzüme dikip, hayatımda duyduğum en acayip lafı etti.</span></p>

  <p class="heading"><span class="calibre3">"Kimi insan vardır, hayata muhteşem bir hâleyle başlar. Etrafında hareler ışıl ışıl parlar. Ama zamanla renkleri solar, kararır. Sen de onlardansın. Bir zamanlar hâlen simli sihirli bir beyazmış. Aralarda sarılar ve pembeler benek benekmiş. Oysa şimdi soluk kahverengi bir şerit var vücudunun etrafında, o kadar. Yazık değil mi? Özlemedin mi hakiki renklerini? Özünle birleşmek istemez misin?"</span></p>

  <p class="heading"><span class="calibre3">Ağzım açık bakakaldım. Söylediklerinde kaybolmuştum. "Hâlen parıltısını yitirmiş, çünkü kendini kötü ve kirli olduğuna inandırmışsın." Dudaklarımı ısırdım. "Ama öyleyim... kirliyim..." dedim usulca. "Yoksa</span></p>

  <p class="heading"><span class="calibre3">söylemediler mi kim olduğumu? Neyle geçinirim bilmez misin?" Şems cevap vermek yerine, uzaklara dikti gözlerini. "Müsaadenle sana bir</span></p>

  <p class="heading"><span class="calibre3">hikâye anlatmak isterim" dedi.</span></p>

  <p class="heading"><span class="calibre3">Ve işte şu hikâyeyi anlattı:</span></p>

  <p class="heading"><span class="calibre3">Vaktiyle bir fahi</span> <span class="calibre4">ş</span> <span class="calibre3">e yolda yürürken bir sokak köpe</span> <span class="calibre4">ğ</span> <span class="calibre3">ine rastlamı</span> <span class="calibre4">ş</span> <span class="calibre3">. Hayvanca</span> <span class="calibre4">ğ</span> <span class="calibre3">ız güne</span> <span class="calibre4">ş</span> <span class="calibre3">in altında o kadar susuz kalmı</span> <span class="calibre4">ş</span> <span class="calibre3">ki dili dama</span> <span class="calibre4">ğ</span> <span class="calibre3">ına yapı</span> <span class="calibre4">ş</span> <span class="calibre3">mı</span> <span class="calibre4">ş</span> <span class="calibre3">. Fahi</span> <span class="calibre4">ş</span> <span class="calibre3">e anında ayakkabısını çıkartmı</span> <span class="calibre4">ş</span> <span class="calibre3">, bir e</span> <span class="calibre4">ş</span> <span class="calibre3">arba ba</span> <span class="calibre4">ğ</span> <span class="calibre3">layıp en yakındaki kuyudan köpe</span> <span class="calibre4">ğ</span> <span class="calibre3">e su çekmi</span> <span class="calibre4">ş</span> <span class="calibre3">. Sonra yoluna devam etmi</span> <span class="calibre4">ş</span> <span class="calibre3">.</span></p>

  <p class="heading"><span class="calibre3">Ertesi gün ilmi derin bir Sufi'ye denk gelmi</span> <span class="calibre4">ş</span> <span class="calibre3">. Sufi kadını görür görmez eline yapı</span> <span class="calibre4">ş</span> <span class="calibre3">ıp, hürmetle öpmü</span> <span class="calibre4">ş</span> <span class="calibre3">. Fahi</span> <span class="calibre4">ş</span> <span class="calibre3">e</span> <span class="calibre4">ş</span> <span class="calibre3">a</span> <span class="calibre4">ş</span> <span class="calibre3">ırmı</span> <span class="calibre4">ş</span> <span class="calibre3">, utanmı</span> <span class="calibre4">ş</span> <span class="calibre3">. Hayatında kimse elini öpmemi</span> <span class="calibre4">ş</span> <span class="calibre3">ki! Neden böyle yaptı</span> <span class="calibre4">ğ</span> <span class="calibre3">ını sorunca Sufi demi</span> <span class="calibre4">ş</span> <span class="calibre3">ki, 'dün sen o susuz köpekçi</span> <span class="calibre4">ğ</span> <span class="calibre3">e samimiyetle</span> <span class="calibre4">ş</span> <span class="calibre3">efkat gösterdin ya, Rab tüm günahlarını oracıkta affetti. Kardan paksın</span> <span class="calibre4">ş</span> <span class="calibre3">imdi...'</span></p>

  <p class="heading"><span class="calibre3">Derin bir iç çektim. Şems-i Tebrizî'nin ne demek istediğini anlamıştım anlamasına ama bir türlü inanasım gelmiyordu. "Hikâyen güzelmiş ama seni temin ederim ki Konya'daki tüm sokak köpeklerini doyursam gene de yetmez kefaretime."</span></p>

  <p class="heading"><span class="calibre3">"Onu sen bilemezsin" dedi Şems. "Orasını ancak Allah bilir. Dahası, bugün seni camiden atan adamların O'na senden daha yakın olduğunu nereden biliyorsun?"</span></p>

  <p class="heading"><span class="calibre3">"Öyle olsa bile gel de bunu o adamlara anlat" dedim bıkkınlıkla. Ama derviş kafasını salladı. "Hayır, öyle dönmez bu dünyanın çarkı. Onlara</span></p>

  <p class="heading"><span class="calibre3">bunu anlatacak biri varsa, o da sensin." "Nasıl yani? Sanki beni dinlerler! Adamlar benden nefret ediyor. Az kalsın öldürüyorlardı görmedin mi?"</span></p>

  <p class="heading"><span class="calibre3">"Dinlerler!" dedi Şems kararlılıkla. "Zira 'onlar diye ayrı bir varlık yok, tıpkı 'ben' diye bir şey olmadığı gibi. Aklından şunu çıkarma: Kâinatta ne varsa birbirine bağlı. İnsan, hayvan, nebat, cemad... Yüzlerce, binlerce farklı ve ayrı mahlûk değiliz. Hepimiz Tek'iz."</span></p>

  <p class="heading"><span class="calibre3">Ne demek istediğini anlamamıştım. Açıklamasını bekledim. Ama o coşkuyla konuşmaya devam etti.</span></p>

  <p class="heading"><span class="calibre3">"Bu da kurallardan biri.</span> <span class="calibre5">On Dokuzuncu Kural: Başkalarından saygı, ilgi ya da sevgi bekliyorsan, önce sırasıyla kendine borçlusun bunları. Kendini sevmeyen bi-rinin sevilmesi mümkün değildir. Sen kendini sevdiğin hâlde dünya sana diken yolladı mı, sevin. Yakında gül yollayacak demektir."</span></p>

  <p class="heading"><span class="calibre3">Hiçbir şey diyemeden öylece durdum. Bir yanım bu lafları anlamakta güçlük çekedursun, bir yanım dinledikçe rahatlıyor, âdeta bu maddi âlemden kayıp gidiyordu.</span></p>

  <p class="heading"><span class="calibre3">"Sen kendini güzel muameleye lâyık görmezsen, sana iyi muamele etmediler diye başkalarına kızabilir misin?" dedi Şems.</span></p>

  <p class="heading"><span class="calibre3">Bugüne değin beraber olduğum erkekleri düşündüm: Kokuları, nefesleri, nasırlı elleri, boşalırken haykırışları... Öyle tuhaf dönüşümlere şahitlik etmiştim ki hayatta: Temiz aile çocuklarının yatakta canavarlaştığını da görmüştüm, canavar gibi görünen adamların içlerinin meğer ne kadar yumuşak ve şefkatli olduğunu da!</span></p>

  <p class="heading"><span class="calibre3">Vaktiyle kabadayı, kavgacı bir müşterim vardı. Sevişirken suratıma tükürmeyi huy edinmişti: "Pislik" diye bağırırdı her seferinde. "Seni pis kaltak!"</span></p>

  <p class="heading"><span class="calibre3">Oysa şimdi karalar giymiş dervişin teki karşıma dikilmiş, dağ pınarları gibi tertemiz olduğumu söylüyordu. Şaka gibiydi. Ama gülmeye kalktığımda bir yumru oturdu boğazıma; değil gülmek, yutkunamadım bile.</span></p>

  <p class="heading"><span class="calibre3">Şems aklımdan geçenleri okumuş gibi usulca tebessüm etti. "Mazi bir girdaptır. Fark ettirmeden içine çeker" dedi. "Hâlbuki sana lâzım olan bir tek şu andır. Şu anın hakikatini yaşamaktır aslolan."</span></p>

  <p class="heading"><span class="calibre3">Bunu dedikten sonra cüppesinin iç cebinden ipek bir mendil çekti, bana uzattı. "Al bunu" dedi. "Bağdat'ta mübarek bir zat vermişti,meğer sana nasipmiş.</span></p>

  <p class="heading"><span class="calibre3">Temiz tut bu mendili. Ne zaman şüpheye düşsen, sana kendi içinin temizliğini hatırlatır."</span></p>

  <p class="heading"><span class="calibre3">Bunları söyledikten sonra Şems asasını kaptı, gitmeye hazırlandı. "Bir an evvel o kerhaneden çık. Bir daha da oraya dönme! Sen Anka'sın, mezbelede işin ne? Yürü git. Ardına bakma sakın."</span></p>

  <p class="heading"><span class="calibre3">"Ama nereye gidebilirim ki? Kalacak yerim yok.Zaten beni hemen bulurlar. Kerhaneden kaçan kızların sonu vahim olur."</span></p>

  <p class="heading"><span class="calibre3">"Sonumuzu biz bilemeyiz" dedi Şems.</span> <span class="calibre5">“Yolun ucunun nereye varacağını düşünmek beyhude bir çabadan ibarettir. Sen sadece atacağın ilk adımı düşünmekle yükümlüsün. Gerisi zaten kendiliğinden gelir."</span></p>

  <p class="heading"><span class="calibre3">Başımı salladım. Sormama gerek yoktu, belli ki bu da Şems'in kurallarından biriydi.</span></p>

  <p class="heading"></p>

  <p class="heading"></p>

  <p class="heading"><span class="calibre5">Sarhoş Süleyman</span></p>

  <p class="heading"><span class="calibre5">Konya, 18 Ekim 1244</span></p>

  <p class="heading"><span class="calibre3">Badeden kalan ne varsa bir dikişte kafama dikip, gece yarısına doğru meyhaneden ayrıldım. Hıristos kapıya kadar geçirdi beni. Uğurlarken de sıkı tembihledi: "Aman Süleyman. Sakın dediklerimi unutmayasın. Dilini tut."</span></p>

  <p class="heading"><span class="calibre3">Başımı salladım. Bir yandan da içten içe sevindim. İnsanın kendisi için kaygılanan bir dostunun olması güzeldi. Kendimi talihli saydım. Ama karanlık sokağa adım atar atmaz daha evvel hissetmediğim bir bitkinlik çöktü üzerime. Keşke yanımda bir şarap testisi olsaydı. Bir yudumcuk içsem canlanırdım. Çarıklarım kaldırımda takır sesler çıkartarak yürürken, aklıma Mevlâna'nın alâ u vâlâ ile sokaktan geçişi geldi. Koca vaizin hayranlarının beni kınaması canımı sıkmış, ağrıma gitmişti. Tanımaz etmezlerdi beni. Sırf meyhanede içiyorum diye nifak bellemişlerdi. Bu dünyada canımı en çok sıkan şey büyüklük taslayan insanlardı. Herkesin günahı kendineyken ve herkes kendinden mesulken, onlara ne oluyordu, bir anlayabilsem yahu! Bu yaşıma kadar ne çektiysem iffetli geçinen insanlardan çekmiştim. Bu tipler tarafından öyle çok itilip kakılmıştım ki sırf onları aklımdan geçirmek bile tüylerimi diken diken etmeye yetiyordu.</span></p>

  <p class="heading"><span class="calibre3">İşte bu düşüncelerle boğuşarak köşeyi döndüm, yan sokağa daldım. Sağlı sollu dizilen heyula gibi ağaçlar yüzünden burası daha karanlıktı. Yetmezmiş gibi birden ay bir bulutun ardına saklanınca ortalık zifiri karanlığa büründü. Hâl böyle olmasa idi yaklaşan iki bekçiyi daha evvel fark ederdim. "Selâmünaleyküm" dedim adamları görünce.</span></p>

  <p class="heading"><span class="calibre3">Ama bekçiler selâmıma karşılık vermediler. Onun yerine gecenin bu vaktinde sokakta ne işim olduğunu sordular.</span></p>

  <p class="heading"><span class="calibre3">"Hiiç, evime yürüyordum" dedim kekeleyerek.</span></p>

  <p class="heading"><span class="calibre3">Karşılıklı durduk. Aramızda buz gibi bir sessizlik oldu; uzaktan uluyan köpeklerin sesi olmasa ortalıkta çıt çıkamayacaktı. Derken adamlardan biri bana doğru bir adım atıp, havayı kokladı:</span></p>

  <p class="heading"><span class="calibre3">"Pöf, ne berbat kokuyor ortalık" dedi abartılı bir eda, müstehzi bir bakışla. Diğeri anında lafa karıştı:"Evet yahu, leş gibi şarap kokuyor!" İşi makaraya vurmaya karar verdim. "Hiç merak etmeyin. Gerçek değil bu koku.</span></p>

  <p class="heading"><span class="calibre3">Madem hakiki mey murdardır ve yalnız mecazi meydir mubah kılman, şu kokladığınız koku da mecazi olsa gerek."</span></p>

  <p class="heading"><span class="calibre3">Bekçilerden daha genç olanın hiç hoşuna gitmedi bu cevap. "Cehenneme direk olasıca, ne saçmalıyorsun?" diye homurdandı.</span></p>

  <p class="heading"><span class="calibre3">Tam o sırada ay bulutların arasından peyda oldu, ışığıyla hepimizi yıkadı. Artık karşımdaki bekçiyi daha rahat görebiliyordum. Ablak suratı, sivri çenesi, buz mavi gözleri, şahin gagası misali bir burnu vardı. Bir gözü kaymasa ve tabii suratındaki sabit somurtma olmasa, yakışıklı denebilecek bir adamdı.</span></p>

  <p class="heading"><span class="calibre3">Bekçi tekrar sordu: "Gecenin bu vakti sokaklarda ne sürtersin? Nereden gelir, nereye gidersin?"</span></p>

  <p class="heading"><span class="calibre3">"Nereden gelir, nereye mi gideriz?" diye papağan gibi tekrar ettim. "Evlat, bunlar derin mevzular. Şayet cevabını bilseydim, ulemadan olurdum."</span></p>

  <p class="heading"><span class="calibre3">Bekçi kaşlarını çattı. "Benle dalga mı geçiyorsun, seni aşağılık herif!" Ben daha ne olduğunu anlamadan bir kırbaç aldı eline, havada şaklattı. Gayriihtiyarî güldüm. Dayılanacak yer arıyordu delikanlı! Sanki orta</span></p>

  <p class="heading"><span class="calibre3">oyunundaydı mübarek, hareketleri öyle abartılı. Ama aniden göğsüme inen kırbaçla sarsıldım. Öyle ani olmuştu ki bu darbe, dengemi kaybedip yere düştüm.</span></p>

  <p class="heading"><span class="calibre3">"Eh, tekdir ile uslanmayanın hakkı... " dedi genç muhafız ve kırbacı bir elinden diğerine geçirdi. "İçki içmek günahtır bilmez misin?"</span></p>

  <p class="heading"><span class="calibre3">Ağzımda ılık, tuzlu bir tat hissettim. Anladım ki kendi kanımı tadıyorum. Hadisenin daha fazla büyümemesi için çenemi kapatmalıydım ama oğlum yaşında bir delikanlıdan dayak yemeyi gururuma yediremedim. Dilimi tutamadım.</span></p>

  <p class="heading"><span class="calibre3">"Şayet cennete senin gibiler gidecekse, ben gelmesem de olur zaten" dedim, "içkimi içer, günahımı sırtlanırım, daha iyi."</span></p>

  <p class="heading"><span class="calibre3">"Ulan deyyus!" diye gürledi genç muhafız. Ve ardından başladı kırbaçlamaya. Elimi yüzüme siper ettiysem de faydası olmadı. İnen her darbede boğuk bir çığlık çıktı ağzımdan. Fakat birden aklıma eski, oynak bir türkü geldi. Başladım mırıldanmaya.</span></p>

  <p class="heading"><span class="calibre3">Aman yârim, can yârim, bu can sana kurban,</span></p>

  <p class="heading"><span class="calibre3">Sen meysin, ben kadeh, doldur yandan yandan</span></p>

  <p class="heading"><span class="calibre3">Ben türkü çığırdıkça bekçinin hiddeti katlandı; kırbaçlar daha şiddetli inmeye başladı. Can havliyle ben de gitgide daha yüksek sesle söylüyordum. Karşılıklı bir kısır döngüdeydik. Ben bağırdıkça, o küfrediyor. O küfrettikçe, ben bağırıyordum. Kolu yorulur sandım ama yorulmadı. Hayret, insanda bu kadar hınç olurmuş demek!</span></p>

  <p class="heading"><span class="calibre3">Sonunda sesim kısıldı. Bir ışık huzmesi gözümün önünden kaydı ve aniden her şey karardı. Belli belirsiz diğer muhafızın sesini duydum: "Baybars, yeter! Dur be adam!"</span></p>

  <p class="heading"><span class="calibre3">Kırbaç darbeleri aniden kesildi. Bir şeyler söylemek istedim. Son lafı ben ederim sandım ama ağzıma dolan kanla konuşamadım. Midem bulandı, kendi üstüme kustum.</span></p>

  <p class="heading"><span class="calibre3">"Şu hâline bak! Yazıklar olsun senin gibi adama, resmen acınacak vaziyettesin" dedi Baybars. "Ama kendin kaşındın!" Benimle işleri bitmişti. Sırtlarını döndüler; uzaklaşan ayak seslerini duydum.</span></p>

  <p class="heading"><span class="calibre3">Orada öylece ne kadar yattım bilemiyorum. On dakika da olabilir, saatler boyu da. Zaman bir sis perdesi gibi inceldi. Gök kubbede ay bu hâlimi görmek istemez gibi gene bulutların arasına saklandı. Yaşamla ölüm arasında berzahta yüzüyordu bilincim, bedenim. Derken her tarafımı kaplayan uyuşukluk silindi; vücudumdaki her bir kesik zonklamaya başladı. Yaralı bir hayvan olmuştum. Orada öylece inledim durdum.</span></p>

  <p class="heading"><span class="calibre3">Nice sonra birinin yaklaştığını işittim. Önce korkudan taş kesildim. Ya hırsızın, belalının tekiyse? Sonra gülesim geldi. Muhafızlardan meydan dayağı yemişken, haydutlardan mı korkacaktım?</span></p>

  <p class="heading"><span class="calibre3">Gölgeler arasından uzun boylu, ince yapılı bir derviş çıkageldi. Yaklaştı, selâm verdi, kalkmama yardım etti. Kendini tanıttı, Tebrizli Şems'miş. Adımı sordu.</span></p>

  <p class="heading"><span class="calibre3">"Konyalı sarhoş Süleyman emrinize amadedir. Şerefyap oldum" dedim. Şems yüzümdeki kanları silmeye koyuldu. "Yaralısın" diye fısıldadı. "Hem</span></p>

  <p class="heading"><span class="calibre3">bâtınen, hem zahiren. İçte ve dışta."</span></p>

  <p class="heading"><span class="calibre3">Cüppesinin cebinden billur bir şişe çıkarttı. "Bu merhemi yaralarına sür" dedi. "Bağdat'ta mübarek bir zatın hediyesidir, demek sana nasipmiş. İçteki yaran, dıştakinden derin."</span></p>

  <p class="heading"><span class="calibre3">"Sa-ğo-la-sın" diye kekeledim, şefkatinden müteessir olmuştum. "Beni kırbaçlayan adam dedi ki benim gibiler yeryüzünde fazlalıkmış."</span></p>

  <p class="heading"><span class="calibre3">Bunları söylerken sesim titredi, ağlamaklı oldum. Zayıflığımdan utandım. "Yanlış laf etmiş" dedi Şems. "Hâlbuki tek herkes elzem ve vazgeçilmezdir.</span></p>

  <p class="heading"><span class="calibre3">Tesadüfi olan ya da fazladan olan bir şey yoktur. Kurallardan biridir bu." Ne kuralından bahsettiğini sorunca şöyle dedi:</span></p>

  <p class="heading"><span class="calibre5">"Yirmi Birinci Kural: Hepimiz farklı sıfatlarla sıfatlandırıldık. Şayet Allah herkesin tıpatıp aynı olmasını isteseydi, hiç şüphesiz öyle yapardı. Farklılıklara saygı göstermemek, kendi doğrularını başkalarına dayatmaya kalkmak, Hak'ın mukaddes nizamına saygısızlık etmektir."</span></p>

  <p class="heading"><span class="calibre3">"Dediklerin iyi hoş ama" dedim zorlukla. "Ben her şeyden şüphe ediyorum. Tanrı'dan da."</span></p>

  <p class="heading"><span class="calibre3">Şems-i Tebrizî yorgun gülümsedi. "Şüphe fena bir şey değil ki. Şüphedeysen, hayattasın demektir. Arayıştasın."</span></p>

  <p class="heading"><span class="calibre3">Bir kitaptan okur gibi canlı bir ezgiyle konuşmaya devam etti: "İnsan bir gecede iman sahibi olmaz Süleyman. Kişi kendini inançlı zanneder</span></p>

  <p class="heading"><span class="calibre3">ama sonra beklenmedik bir iş gelir başına, tereddüte düşer, yalpalar. Tekrar toparlanır, imanı kuvvetlenir, ardından yine yuvarlanır şüphe çukuruna... Bu böyle devam eder. Belli bir safhaya ulaşıncaya dek bir o yana bir bu yana sallanırız. Kâh mümin, kâh münkir, kâh mütereddit. Kâh cennetlik, kâh cehennemlik. Ancak böyle ilerleyebiliriz. Her adımla Hakk'a biraz daha yaklaşırız. Şüphe duymadan iman olmaz."</span></p>

  <p class="heading"><span class="calibre3">"Hıristos böyle konuştuğunu duysa, telaşlanır yalla. Ağzından çıkanı sakın diye tembih yağdırır" dedim. "Bana hep nasihat eder: Her kelam her kulağa uymazmış."</span></p>

  <p class="heading"><span class="calibre3">Şems-i Tebrizî güldü. "Eh, o da haklı" dedi. Sonra birden ayaklandı. "Haydi, seni evine götüreyim. Yaralarını saralım, sonra da uyuman gerek."</span></p>

  <p class="heading"><span class="calibre3">Kolumun altına girip doğrulmama yardım etti. Ama yürüyemeyecek hâldeydim. O zaman derviş hiç düşünmeden beni kaldırdığı gibi sırtına aldı. Kendi kokum burnuma çalındı. Utandım.</span></p>

  <p class="heading"><span class="calibre3">"Taşıma beni, leş gibi kokuyorum" dedim.</span></p>

  <p class="heading"><span class="calibre3">"Dert etme, sen evinin yolunu tarif et yeter."</span></p>

  <p class="heading"><span class="calibre3">Ve işte böylece, Tebrizli Şems üstümdeki kanı, sidiği ve kusmuğu umursamadan Konya'nın dar sokakları boyunca taşıdı beni. Derin uykuda evlerin, dükkânların, kulübelerin yanından geçtik. Bahçe duvarlarının ardında köpekler havladı.</span></p>

  <p class="heading"><span class="calibre3">"Hep merak ettiğim bir şey var" dedim. "Sufilerin methettiği mey hakiki midir yoksa mecazi mi?"</span></p>

  <p class="heading"><span class="calibre3">Şems çocukla konuşur gibi şefkatle gülümsedi. "İlahi Süleyman! Bunu mu merak edersin? Ne fark eder?" dedi. Nihayet evimin önüne varmıştık. Dikkatlice sırtından indirdi beni. Ve ardından şöyle dedi:</span> <span class="calibre5">“Yirmi İkinci kural: Hakiki Allah Aşığı bir meyhaneye girdi mi orası ona namazgah olur. Ama bekri aynı namazgaha girdi mi orası ona meyhane olur. Şu hayatta ne yaparsak yapalım, niyetimizdir farkı yaratan, suret ile yaftalar değil."</span></p>

  <p class="heading"><span class="calibre3">Şems beni evime bıraktıktan sonra, uzun ve yorucu bir gecenin sabahında döşeğime yüzüstü uzandım. Yaralarımın ağrısından uyumak mümkün olmasa da, içimde bir yerlerde bilmediğim türden bir huzur, bir teslimiyet vardı.</span></p>

  <p class="heading"><span class="calibre3">Her yanım ağrıyordu ağrımasına ama ne tuhaf, artık o kadar yanmıyordu canım.</span></p>

  <p class="heading"></p>

  <p class="heading"></p>

  <p class="heading"><span class="calibre5">Ella</span></p>

  <p class="heading"><span class="calibre5">Boston, 3 Haziran 2008</span></p>

  <p class="heading"><span class="calibre3">Beklemiyordu, haziranın ilk günlerinde başına öyle şeyler geldi ki hiçbirine hazır değildi. Özellikle de Gölgeyi mutfakta ölü bulmaya. Köpeğinin yaşlandığını, vadesinin dolduğunu içten içe bilse de bunca zamandır evdeki en yakın arkadaşı olan varlığı kaybetmek Ella'yı derinden sarstı. Ardından Orly'nin okul müdüründen bir mektup aldı. Mektupta kızının gençlik buhranı geçirdiği ve bir psikolog görmesinde fayda olabileceği yazılıydı. Meğer sınıfındaki herkes durumun farkındaymış. Ella derin bir suçluluk duygusuyla karşıladı bu haberi. Nasıl olmuş da öz evladının bunalımda olduğunu anlayamamıştı? Neden burnunun dibindeki hakikatleri fark etmekte geç kalıyordu? Belki suçluluk duygusu Ella için yeni bir unsur değildi ama anneliğinden şüphe etmek var ya, işte o yeniydi.</span></p>

  <p class="heading"><span class="calibre3">Bu zaman zarfında Ella her gün Aziz Z. Zahara ile yazışmaya başladı. Günde iki, üç, hatta bazen beş altı mesaj yazdıkları oluyordu. Aklına gelen, canını sıkan her konuyu Aziz'e anlatıyordu. O da gecikmeden cevaplıyordu. Bu kadar seyahat etmesine ve dünyanın en ücra yerlerine gidip gelmesine rağmen nasıl olup da internet bağlantısını yitirmediği bir muammaydı Ella için. Farkında bile olmadan Aziz'in kelimelerinin müptelası olmuştu.</span></p>
</body>
</html>
