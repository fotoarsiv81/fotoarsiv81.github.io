<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Elif Şafak - Aşk</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles1.css" rel="stylesheet" type="text/css" />
</head>

<body class="main">
  <p class="heading"><span class="calibre3">Bu öğlen Çöl Gülü'nü görmeye gittim. İçimdeki sıkıntıyı ona belli etmek istemiyordum ama yüzüme bakar bakmaz ters giden bir şeyler olduğunu anladı.</span></p>

  <p class="heading"><span class="calibre3">"Kimyacım iyi misin? Solgun görünüyorsun."</span></p>

  <p class="heading"><span class="calibre3">Geçiştirmeye çalıştıysam da ısrarlı soruları karşısında dilim çabuk çözüldü. "İyi değilim. Ne olur bana yardım et."</span></p>

  <p class="heading"><span class="calibre3">"Elbette" dedi Çöl Gülü. "Ne yapayım, söyle."</span></p>

  <p class="heading"><span class="calibre3">"Mesele Şems... hiç yanıma gelmiyor, yani geliyor da öyle gelmiyor. İstiyorum ki beni sevsin. Abi gibi, arkadaş gibi değil... kocam gibi. Ne olur bana öğret."</span></p>

  <p class="heading"><span class="calibre3">"Neyi öğreteyim?"</span></p>

  <p class="heading"><span class="calibre3">"Anladın işte... Kocamı baştan çıkarmam lâzım."</span></p>

  <p class="heading"><span class="calibre3">"Ah Kimyacım ben bir yemin ettim" diye mırıldandı Çöl Gülü. "Şu ten meselelerinden uzak durmaya ahdettim. Kadın adama yahut adam kadına nasıl zevk verir, bunu düşünmek bile istemem."</span></p>

  <p class="heading"><span class="calibre3">"Sen yeminini bozmayacaksın ki. Yalnızca bana yardım edeceksin" diye yalvardım. "Çok çaresizim. Kimseye derdimi açamam, utanırım. Şems'i nasıl mutlu edeceğimi bilmiyorum."</span></p>

  <p class="heading"><span class="calibre3">"Ama Şems bir derviş" dedi Çöl Gülü. "Ona böyle yaklaşmak doğru olmaz." "Derviş de olsa insan değil mi? Eninde sonunda o da bir erkek! Adem Baba'nın</span></p>

  <p class="heading"><span class="calibre3">tüm oğulları ete kemiğe mahkûm. Herkese bir beden bahşedilmiş. Şems'in de bir bedeni var, öyle değil mi?"</span></p>

  <p class="heading"><span class="calibre3">"Var ama..." Cümlesini tamamlayamadı Çöl Gülü. Geri çekildi. Yalvardım. "Derdimi bir tek sana açabilirim. Altı ay oldu. Her sabah kederden</span></p>

  <p class="heading"><span class="calibre3">yüreğim sıkışıyor, her gece ağlayarak uyuyorum. Böyle devam edemem. Kocamı kendime çekmem gerek!"</span></p>

  <p class="heading"><span class="calibre3">Çöl Gülü bana kaygıyla baktı ama bir şey demedi. Örtümü açıp saçlarımı çözdüm. "Söyle" dedim "çekinme söyle, ne olur. Çok mu çirkinim?"</span></p>

  <p class="heading"><span class="calibre3">"Elbette hayır, Kimyacım. Ayın on dördü gibi güzelsin." "O hâlde bana yardım et. Erkeğin kalbine giden yolu tarif et!" "O öyle sandığın gibi masum bir yol değil" dedi Çöl Gülü aniden gerginleşerek.</span></p>

  <p class="heading"><span class="calibre3">"Dikkat et, erkeğin kalbine giden yol, kadını kendinden uzaklaştıran yol olmasın. Onu kendime çekeyim derken, sen kendine yabancılaşma."</span></p>

  <p class="heading"><span class="calibre3">Ne dediğini anlamadım ve anlamaya çalışmadım.</span></p>

  <p class="heading"><span class="calibre3">"Umurumda değil" dedim. "Ne olursa olsun artık. Ben her şeyi göze aldım."</span></p>

  <p class="heading"><span class="calibre5">Çöl Gülü</span></p>

  <p class="heading"><span class="calibre5">Konya, Kasım 1247</span></p>

  <p class="heading"><span class="calibre3">Bu aptallığı nasıl yaptım? Göz göre göre, bile bile. Onu hiç dinlememeliydim. Sonucun böyle olacağını nasıl anlayamadım? Kimya'yı durdurmalıydım. Ona engel olmadığım için kendimi hiç affetmeyeceğim.</span></p>

  <p class="heading"><span class="calibre3">Ama ağlayarak benden yardım istediği gün içim sızladı. "Ne sakıncası olabilir ki?" diye düşündüm. Baştan çıkarmak istediği adam nikâhlı kocasıydı, bir yabancı değil ki. Üstelik tek sebebi aşktı, içinde zerre kötülük yoktu. Ne bir kumpas, ne dalavere. Bir kadının kendi kocasının aşkını istemesi haram olabilir miydi? Günlerce düşündüm. İçimdeki sufi "zorla aşk olmaz, karışma bu işe" diye tembihledi. İçimdeki kadın ise "aşık bir kıza yardım et" diye niyaz etti. Sonunda ikinci ses ağır bastı.</span></p>

  <p class="heading"><span class="calibre3">Ve ben böylece, tek güzellik ölçütü avuçlarına kına sürmek olan bu saf köylü kızcağıza bir erkeği baştan çıkarmanın yollarını gösterdim. Hevesli bir talebeydi, öğrenmeye aç. Ona mis kokular karışmış sularda yıkanmayı, yumuşatıcı yağlarla tenini kaymak gibi yapmayı, yüzünü ballı maskelerle gençleştirmeyi ve bir erkekle konuşurken hangi kelimeleri nasıl kullanması gerektiğini öğrettim. Daima hoş koksun diye yasemin dallarıyla ördük saçlarını. Lavanta, papatya, biberiye, kekik, leylak, mercanköşk, zeytinyağı... Her biri nerede kullanılır, hangi amaçla hangi tütsü yakılır uzun anlattım. Sonra dişleri beyazlatmayı, tırnak boyamayı, gözlere ve kaşlara sürme çekmeyi, dudakları parlatmayı, yanakları allamayı ve memeleri dolgun göstermeyi bir bir izah ettim. Beraber çarşıya gittik, eskiden sadık müşterisi olduğum bir dükkâna girdik. Oradan ona ipek elbiselerle iç çamaşırları aldık. Kıpkırmızı oldu utancından. Ama hepsini aldı.</span></p>

  <p class="heading"><span class="calibre3">Ardından Kimya'ya raks etmeyi öğrettim; Kıvırtmayı, çalkalamayı, şuh bakmayı ve vücudunu havada kıvrılan bir duman gibi kullanmayı da. Beline püsküllü kuşaklar bağlayıp içine de şıngır şıngır kaşıklı bardaklar yerleştirip iki hafta durmadan karşılıklı göbek attık. Dersimize çalıştık.</span></p>

  <p class="heading"><span class="calibre3">Nihayet o gün öğleden sonra, kurbanlık kuzuyu kasaba teslim eden çoban gibi, Kimya'yı Şems-i Tebrizî için hazırladım. Önce hamamda sıcak suyla yuğundu; iyi bir kese attı, saçlarını yağladı. Hamam sonrası bir kadının ömründe ancak sayılı kez giyebileceği, türden incecik ipekten kıyafetleri giydirdim. Sümbüllerle süslü pembe bir gecelik seçmiştim, içinde göğüslerinin çatalı, kalçalarının kıvrımı belli olacaktı. Son olarak yüzüne bolca boya sürdüm. Cazibesi katlansın diye alnına bir inci kolye kondurdum. İşim bittiğinde Kimya öyle güzel olmuştu ki, gözlerimi ondan alamadım.</span></p>

  <p class="heading"><span class="calibre3">Artık o toy genç kız değil, aşk ve ihtirasla yanan evli bir kadındı. Sevdiği erkek için kendini ortaya koymaya, gerekirse bedelini ödemeye hazır bir kadın. Onu süzerken Kuran-ı Kerim'de Yusuf ile Züleyha'ya dair ayetleri hatırladım.</span></p>

  <p class="heading"><span class="calibre3">Züleyha kendisine yüz vermeyen bir erkek için tutkuyla yanmıştı. Şehirdeki kadınlar onun hakkında fena sözler edince, hepsini sofrasına davet etmiş, Yusufa da çağrıldığında odaya girmesini tembihlemişti. "</span> <span class="calibre3">Her birine bir bıçak verdi ve 'Çık kar</span> <span class="calibre4">ş</span> <span class="calibre3">ılarına!' dedi. Kadınlar onu görür görmez kendi ellerini do</span> <span class="calibre4">ğ</span> <span class="calibre3">radılar ve 'Allah için bu bir insan de</span> <span class="calibre4">ğ</span> <span class="calibre3">il, ancak de</span> <span class="calibre4">ğ</span> <span class="calibre3">erli bir melektir!' dediler."</span></p>

  <p class="heading"><span class="calibre3">Bir meleğe âşık oldu diye kim Züleyha'yı suçlayabilir ki? * * *</span></p>

  <p class="heading"><span class="calibre3">Akşama doğru Kimya yüzüne peçeyi çekip sokağa çıkmadan önce yarı umut yarı endişeyle baktı bana. "Nasıl görünüyorum abla?" diye sordu.</span></p>

  <p class="heading"><span class="calibre3">"Peri padişahının kızı gibi" dedim. "Bu gece kocan seninle sabahlamakla kalmayacak, ertesi gece de kapını tıklatacak, eminim."</span></p>

  <p class="heading"><span class="calibre3">Kulaklarına kadar kızardı, yanakları al al oldu. Güldüm ve sarıldım ona. Bir süre sustu, sonra bir kahkaha attı. Gülüşü gün ışığı gibi içimi ısıttı.</span></p>

  <p class="heading"><span class="calibre3">İnanıyordum söylediklerime. Tıpkı arının çiçek nektarına üşüşmesi gibi, Şems de ona gelir sanıyordum. Yine de kızcağızı uğurlarken içimde kötü bir his, karanlık bir sezgi belirdi. Sanki bir cin kulağıma tatsız bir şeyler fısıldadı. Ama gene de durdurmadım Kimya'yı. Yapmadım.</span></p>

  <p class="heading"><span class="calibre3">Hayatım boyunca kendimi affetmeyeceğim...</span></p>

  <p class="heading"></p>

  <p class="heading"></p>

  <p class="heading"></p>

  <p class="heading"><span class="calibre5">Kimya</span></p>

  <p class="heading"><span class="calibre5">Konya, Aralık 1247</span></p>

  <p class="heading"><span class="calibre3">Bilir bilmesine kimsenin bilmediklerini Tebrizli Şems. Yoksulların çektiklerini, kâhinlerin gördüklerini, velilerin kerametlerini, şu âlemin envai çeşit bilmecelerini, hepsini bilir. Ama hakkında hiçbir şey bilmediği bir konu var: Karşılıksız sevmek! İşte bunu bilmez Şems. Bilmez nasıl acıtır insanın canını, sevdiğinden karşılık görememek!</span></p>

  <p class="heading"><span class="calibre3">Çöl Gülü'nün beni giydirip kuşandırdığı akşam öyle heyecanlıydım ki yerimde duramıyordum. Daha önce hiç bilmediğim bir hâl gelmişti üstüme. Cesaret mi yoksa pervasızlık mı? Tenime değen ipek elbisenin hışırtısı, saçtığım ıtır kokuları, dilimde gül yapraklarının tadı... hiç bu kadar allanıp pullanmamış, kendimi böyle kadın hissetmemiştim. Gerçi bedenim, istediğim kadar yuvarlak ve dolgun, memelerim arzuladığım kadar iri değildi ama yine de alımlı buldum kendimi.</span></p>

  <p class="heading"><span class="calibre3">Evdeki herkes uykuya dalana kadar bekledim. Sonra uzunca bir şala sarınarak parmak uçlarımda Şems'in odasına gittim.</span></p>

  <p class="heading"><span class="calibre3">"Kimya! Seni beklemiyordum" dedi Şems kapıyı açar açmaz. "Affedersin. Ama seni görmem gerekliydi" dedim ve içeri buyur edilmeyi beklemeden odaya süzüldüm. "Kapıyı örter misin lütfen?"</span></p>

  <p class="heading"><span class="calibre3">Şems'in kafası karışmış gibiydi ama denileni yaptı.</span></p>

  <p class="heading"><span class="calibre3">Odada baş başa kaldığımızda davetkâr bir şekilde gülümseyerek karşısına yürüdüm. Sırtımı döndüm, derin bir nefes aldım. Sonra tek hamlede şalımı, cüppemi sıyırıp atarak çırılçıplak kaldım. Kocamın şaşkın bakışlarının sırtımdan aşağı gezindiğini hissettim, ürperdim. Bakışları değdiği yeri yakıyordu. O kadar heyecanlıydım ki göğsüm körük gibi inip kalkıyordu. Nihayet cesaretimi toplayıp ona doğru döndüm. Ve böylece Şems'in karşısında cennetteki huriler kadar davetkâr öylece durdum.</span></p>

  <p class="heading"><span class="calibre3">"Sen ne yaptığını sanıyorsun?" diye sordu Şems soğuk bir ifadeyle. Güçbela konuşabildim. "Bu gece buraya senin olmaya geldim... " Şems-i Tebrizî etrafımda tam bir daire çizdikten sonra karşıma geçti ve beni</span></p>

  <p class="heading"><span class="calibre3">gözlerine bakmaya zorladı. Dizlerim boşalacak gibi oldu ama kendimi tuttum. Hafif hafif kıvrılarak bedenimi ona sürtmeye başladım. Çöl Gülü'nün bana öğrettiği tüm numaraları oracıkta peş peşe sıralayacaktım. Ama Şems yanan bir ocağa değmiş gibi geri çekildi.</span></p>

  <p class="heading"><span class="calibre3">"Beni arzuladığını sanıyorsun. Hâlbuki tek istediğin incinen nefsini onarmak" dedi.</span></p>

  <p class="heading"><span class="calibre3">Aldırmadım. Kollarımı boynuna doladım. Dudaklarında karadut tadı vardı, hem tatlı hem ekşimtrak. Nefesinin girdabında kaybolmak isterken Şems beni tuttu ve itti.</span></p>

  <p class="heading"><span class="calibre3">"Beni hüsrana uğratıyorsun Kimyacım" dedi. "Şu hâl sana yakışmıyor. Şimdi lütfen odamı terk et ve ben seni çağırana kadar bir daha gelme, oldu mu?"</span></p>

  <p class="heading"><span class="calibre3">Hayatımda böyle küçük düşmemiştim. Eğilip şalımı almak istediysem de ellerim o kadar çok titriyordu ki kaygan ve narin kumaşı kavrayamadım. Şems geceliğimi ve şalımı yerden aldı, yarım yamalak omuzlarımı örttü. Ve ben gecenin bir vakti yarı çıplak bir hâlde hıçkıra hıçkıra ağlayarak kocamın odasından çıktım.</span></p>

  <p class="heading"><span class="calibre3">Ne denli büyük bir günah olduğunu bilmesem canıma kıyardım. * * *</span></p>

  <p class="heading"><span class="calibre3">Şems'i bir daha görmedim. O günden sonra bir daha odamdan dışarı çıkmadım. Yatakta yatıp tavana bakarak geçirdim tüm vaktimi. Gücüm kuvvetim, yaşama şevkim hızla eridi. Bir hafta böyle geçti, sonra bir hafta daha, derken günleri saymayı bıraktım.</span></p>

  <p class="heading"><span class="calibre3">Nice sonra odama bilmediğim bir koku yayıldı. Keskin bir rayihaydı; hani zencefil çayı ya da ezilmiş çam dikenleri gibi yakıcı ve acı ama kötü değil. Demek ölümün kokusu böyleydi. Ateşim yükseliyordu, havale geçirmeye, sayıklamaya başladım. Beni görmeye hekimler getirildi. Komşular ve arkadaşlarım ziyaretime geldi. Kerra yatağımın başında gecelerce bekledi; gözleri ağlamaktan şiş, yüzü külrengi. Gevher Hatun da diğer yanıma oturup o gamzeli tebessümüyle bana şarkılar söyledi.</span></p>

  <p class="heading"><span class="calibre3">Bir ara uykudan uyandım. Komşu kadın Safiye'nin söylendiğini işittim. "Allah o mendebur herifin cezasını versin. Zavallı kız karasevdadan gidiyor. Hep onun kabahati!"</span></p>

  <p class="heading"><span class="calibre3">Ağzımı açıp bir şey diyecek oldum ama kelimeler kursağıma takıldı. Neyse ki Kerra imdadıma yetişti: "Nasıl böyle konuşursun Safiye? Şems'i nasıl</span></p>

  <p class="heading"><span class="calibre3">suçlayabiliriz? O mu yaptı bunu? Allah'ın takdiri işte." Ne var ki Kerra'yı dinlemediler. Benimse kimseyi ikna edecek hâlim yoktu. Çok</span></p>

  <p class="heading"><span class="calibre3">geçmeden anladım ki, zaten sonuç değişmeyecek. Şems'i sevmeyenler benim hastalığımı bahane edip ondan daha fazla nefret edecek. Oysa ben istesem bile onu sevmemezlik edemezdim.</span></p>

  <p class="heading"><span class="calibre3">Kısa süre sonra baygın düştüm; tüm renkler beyaza döndü, seslerse yeknesak bir vızıltıya. Artık insanların yüzlerini seçemiyordum; söylenen hiçbir şeyi duyamıyordum.</span></p>

  <p class="heading"><span class="calibre3">Şems beni görmeye gelmiş miydi? Belki evet, belki hayır. Belki de odadaki kadınlar içeri girmesine izin vermemişti? Ya da defalarca gelip yanıma oturmuş, ellerimi ellerinin arasına alıp benim için dua etmişti.</span></p>

  <p class="heading"><span class="calibre3">Evet, aynen böyle olmuş olmalı. Buna inanmak istiyorum. Her halükârda, öyle ya da böyle, artık mühim değil. Ne kızgınım ne kırgınım.</span></p>

  <p class="heading"><span class="calibre3">Sonsuzluğa akıp giderken kime, nasıl sitem edebilirim? Allah müşfik, merhametli, rahman ve rahim. Her ayrıntının arkasında bir düzen var. Mükemmel bir aşk nizamı! Şems'in odasını ipekler, tüller kuşanarak ziyaret edişimden on altı gün sonra ben Mevlâna'nın evlatlığı Kimya, çağıl bir hiçlik ırmağına daldım. Orada gönlümden geçtiği gibi yüzdüm, yüzdüm, aktım.</span></p>

  <p class="heading"><span class="calibre3">Ve o zaman anladım ki Kuran'ın dördüncü okuması böyle bir şey olmalı: Sonsuzluk, sınırsızlık, kapsayıcılık ve açıklık...</span></p>

  <p class="heading"><span class="calibre3">Hiç olmak suretiyle her şey olmak... Hafiflemek suretiyle derinleşmek... İşte böyle, yaşamdan ölüme geçişim akarsularla oldu.</span></p>

  <p class="heading"><span class="calibre5">Boston, 29 Haziran 2008</span></p>

  <p class="heading"><span class="calibre3">Boston'da dört gün kaldı Aziz. Dört gün boyunca her sabah Ella onu görmek için Northampton'dan Boston'a direksiyon salladı. Beraber şehri karış karış dolaştılar. Küçük italya Mahallesi'nde leziz ama mütevazı yemekler yediler, Güzel Sanatlar Müzesi'ni gezdiler, Common Parkı ve Rıhtım'ı arşınladılar, Su Parkı'nda yunusların gösterisini alkışladılar, Harvard Meydanı'nda hıncahınç kafelerde kahve içtiler. Ve tüm bunları yaparken hiç durmadan sohbet ettiler. Çeşitli ülkelerin mutfakları, meditasyon teknikleri, aborjin sanatı, gotik romanlar, bahçe bakımı, organik domates yetiştirme teknikleri, rüya tabirleri gibi akla hayale gelmedik bilumum konuda daldan dala atlayıp birbirlerinin cümlesini tamamlayarak konuştular. Ella hiç bu kadar çok konuştuğunu hatırlamıyordu. Akşamları evine dönerken çenesi ağrıyordu.</span></p>

  <p class="heading"><span class="calibre3">Sokakta insanlar arasında birbirlerine dokunmamaya azami gayret gösterdilerse de buna riayet etmek giderek zorlaştı. Ufak kaçamaklar, kazara birbirine değen eller, kolkola girmeler... "Ne zaman elimi tutacak?" diye bekledi Ella. Baktı ilk hamle Aziz'den gelmeyecek, ilk o tuttu Aziz'in elini; önce ürkek, çekinerek, sonra özgürce ve her türlü vesveseyi boşvererek. Tanıdık birilerine yakalanmayı umursamadığı gibi içten içe "görülmek" istiyordu sanki. Gene de hep bir mesafe oldu aralarında. Ruhları birbirine yakınken, bedenleri uzak kaldı. Birkaç kez beraber Aziz'in oteline döndüler ama hiç sevişmediler. Aziz istemedi.</span></p>

  <p class="heading"><span class="calibre3">Aziz'in Amsterdam'a uçacağı günün sabahı gene otel odasındaydılar. Biri bir koltukta oturuyordu, diğeri öbür koltukta. Aralarında bir bavul duruyordu.</span></p>

  <p class="heading"><span class="calibre3">"Sana söylemem gereken bir şey var" dedi Ella usulca. "Uzun zamandır bunu nasıl açacağımı düşünüyordum."</span></p>

  <p class="heading"><span class="calibre3">Aziz, Ella'nın ses tonundaki ani değişimi yakaladı, kaşlarını merakla kaldırdı. "Bak bu ilginç işte. Çünkü benim de sana söylemem gereken bir şey var" dedi.</span></p>

  <p class="heading"><span class="calibre3">"Tamam, önce sen söyle" diye atıldı Ella, oyun oynar gibi. 'Yok, madem sen açtın, önce sen... "</span></p>

  <p class="heading"><span class="calibre3">Ella tebessümünü bozmadan başını eğdi, neyi nasıl söyleyeceğini iyice düşündü. Sonra lafa girdi. "Sen Boston'a gelmeden önce bir akşam David'le dışarı çıktık ve uzun zamandır ilk defa rol yapmadan dürüstçe konuştuk. Bana seni sordu. Meğer gizli yazışmalarımızı okumuş. Tabii böyle olmasına üzüldüm ama hakikati inkâr etmedim. Yani, ikimizin arasında olanları kastediyorum."</span></p>

  <p class="heading"><span class="calibre3">Devam etmeden önce hafifçe öksürdü. Şimdi itiraf edeceği şeye Aziz'in nasıl tepki vereceğini bilemiyordu: "Kocama başka bir erkeği sevdiğimi söyledim."</span></p>

  <p class="heading"><span class="calibre3">Pencerenin dışında şehir olağan gürültülerini üretiyordu. Sokaktan peş peşe üç itfaiye aracı hızla geçti. Bir dakika boyunca siren sesleri bütün mahalleyi esir aldı. Ella'nın dikkati dağılır gibi olduysa da lafını tamamlamayı başardı. "Bu sana delice gelecek belki ama seninle Amsterdam'a gelmek istiyorum."</span></p>

  <p class="heading"><span class="calibre3">Aziz pencereye doğru yürüdü; aşağıdaki vaveylayı dikkatle süzdü. Az ileride bir binadan dumanlar tütüyor, kalın ve kara bir bulut havada topaklanıyordu. Orada yaşayan insanlar için sessiz bir dua okudu. Tekrar konuşmaya başladığında yüzünü hemen Ella'ya dönmediğinden sanki tüm şehre hitap ediyordu.</span></p>

  <p class="heading"><span class="calibre3">"Benimle Amsterdam'a gelmeni ben de isterim... hem de çok ama sana orada bir gelecek vaat edemem."</span></p>

  <p class="heading"><span class="calibre3">“Ne demek istiyorsun?” diye sordu Ella. İçinde bir kırgınlık kabardı. Bu erkekler neden böyleydi? Hepsi de bağlanmaktan korkuyordu işte. Bu kadar gez toz, sır ve söz paylaş, özel anlar yaşa, hayaller besle! Sonra pat diye büyü bozulsun. Ne demek sana gelecek vaat edemem? Ne kadar duygusuz bir ifadeydi bu? Ancak bir erkek bu kadar ruhsuz bir cümle kurabilirdi!</span></p>

  <p class="heading"><span class="calibre3">Aziz, Ella’nın aklından geçenleri anlamışçasına hınzır bir tebessümle yanına oturup elini okşadı: “Sandığın gibi değil.”</span></p>

  <p class="heading"><span class="calibre3">“Ya nasıl?"</span></p>

  <p class="heading"><span class="calibre3">“Bir gün beklenmedik bir mesaj aldım hiç tanımadığım bir kadından” dedi Aziz. “Romanımı okuduğunu söyledi. Dedi ki kitabım hayatının tuhaf bir dönemine denk gelmiş. Bir yol ayrımındaymış…” Dalgın gülümsedi Aziz. “Aslında senin mesajını aldığım sırada benim hayatımın da tuhaf bir dönemiydi, biliyor musun?”</span></p>

  <p class="heading"><span class="calibre3">“Yani… Başka biri mi var?” diye sordu Ella.</span></p>

  <p class="heading"><span class="calibre3">“Hayır, canım, öyle bir şey değil.” Aziz durgunlaştı birden. “Sana bugüne değin hayatımın üç safhasını yazdım. Sufi kelimesinin ilk üç harfiyle tanışmamı anlattım. Sen bana dördüncü harfi sormadın, belki de araya kaynadı gitti. Ben de anlatacak cesareti bulamadım. Halbuki “i” harfiyle tanışmamın da bir hikâyesi var, dinlemek ister misin?”</span></p>

  <p class="heading"><span class="calibre3">Ella şu anın tılsımını bozabilecek her şeyden korksa da uysalca başını salladı. “Evet” dedi “evet, anlatsana.”</span></p>

  <p class="heading"><span class="calibre3">* * *</span></p>

  <p class="heading"><span class="calibre3">O haziran günü, otel odasında, Amsterdam’a uçuşuna birkaç saat kala Aziz Zahara, Ella Rubinstein’a 1976 yılında Sufi olup adını değiştirdikten sonra yaşadığı hayatı anlattı. O tarihten itibaren dışı fotoğrafçı, içi derviş dünyayı dolaşmıştı. Altı kıtada dostlar, arkadaşlar edinmişti. Aile kavramını kan bağında değil ruh bağında bulmuş; Romanya'da evlat edindiği iki kimsesiz çocuğu büyütüp okutmuştu. Bir daha</span></p>

  <p class="heading"><span class="calibre3">evlenmemiş, birkaç kez aşkın kıyısından dönmüştü. Ve tüm bu zaman zarfında, Fas'taki zaviyede taktığı gümüş küpeyi kulağından, güneş şeklinde kolyeyi de boynundan çıkarmamıştı. Mizacındaki ve hayatındaki ana mihver tasavvuf olmuş; ömrünü aşk inancına ve başka insanlara faydalı olmaya adamış, gittiği her yerde, baktığı her ayrıntıda Tanrı'nın alametlerini aramıştı.</span></p>

  <p class="heading"><span class="calibre3">Ve sonra, bundan iki sene evvel, sağlığı teklemeye başlamıştı. Durup dururken üzerine ağır bir halsizlik çökmeye başlamıştı. Koltuk altında beliren bir şişlikle her şey bir anda değişmişti. Ne yazık ki fark etmekte geç kalmıştı. O ufacık kütle malin melanom çıkmıştı, bir tür deri kanseri. Doktorlar uzun süre teşhis koymamış, boyutlarını anlamak için test üstüne test yapmışlardı. En nihayetinde bir açıklama yaptıklarında haberler iyi değildi: Melanom iç organlara yayılmış, karaciğeri sarmıştı.</span></p>

  <p class="heading"><span class="calibre3">O sırada Aziz elli iki yaşındaydı. "Elli beşi görmeyebilirsin" demişlerdi. "Ona göre hazırlıklarını yap."</span></p>

  <p class="heading"><span class="calibre3">Böylece ömründe yeni ve bazı açılardan daha üretken bir safha başlamıştı. Hâlâ görmek istediği yerler vardı; seyahatlerine ara vermek şöyle dursun, her zamankinden çok yolculuk yapmıştı. Dünyanın her yerindeki bağlantılarını kullanarak Amsterdam'da bir Sufizm vakfı kurmuştu. Endonezya'da, Pakistan'da, Mısır'da sufi müzisyenlerle konserler vermiş, hatta İspanya'da, Cordoba'da bir grup Yahudi ve Müslüman mistikle ortak bir albüm çıkartmıştı. Fas'a geri dönmüş, hayatında ilk kez Sufilerle tanıştığı zaviyeyi ziyaret etmişti. Baba Samed'in mezarı başında dua edip tefekküre dalmış, hayatın onun için çizdiği patikaları minnetle anmıştı.</span></p>

  <p class="heading"><span class="calibre3">"Sonra hep yazmak istediğim ama ertelediğim romanı yazmaya koyuldum" dedi Aziz göz kırparak. "Uzun zamandır yapmak istediğim bir şeydi. Romana Aşk Şeriatı adını verdim. Bir zarfın içine koyup Amerika'da ünlü bir yayınevine yolladım. Fazla bir şey beklemiyordum ama her ihtimale açıktım. Bir hafta sonra Boston'da gizemli bir kadından ilginç bir e-posta aldım."</span></p>

  <p class="heading"><span class="calibre3">Ella gülümsemeden edemedi.</span></p>

  <p class="heading"><span class="calibre3">"O andan sonra hiçbir şey aynı olmadı" dedi Aziz.</span></p>

  <p class="heading"><span class="calibre3">Ölüme hazırlanan bir insandan, beklenmedik anda aşka yuvarlanan birine dönüvermişti. Yerli yerine oturttuğunu sandığı tüm parçaları tekrar gözden geçirmesi gerekmişti. İnanç, aşk, arzu, ölüm korkusu, ölümsüzlük arzusu, aile, yuva, hasret, saadet... bütün bu kavramları yeniden düşünmesi gerekmişti. Bugün kendini ölüme hazır hissediyordu, ama henüz ölmek istemiyordu.</span></p>

  <p class="heading"><span class="calibre3">Ömrünün bu son safhasına Sufi kelimesinin "İ" harfiyle tanışma mevsimi demişti. Belki de bu en zoruydu çünkü iç hesaplaşmalarının hepsini değilse bile çoğunu bitirdiğini, manen olgunlaştığını sandığı bir aşamada şimdi ilk defa yalpalıyordu.</span></p>

  <p class="heading"><span class="calibre3">"Sufilikte ölmeden evvel ölmeyi öğrendim. Makamlardan adım adım geçtim. Bu yolu anlayabildiğimce yaşamaya çalıştım. Tam her şeyi hallettim derken, gökten zembille sen indin. O ilk mesajın ardından her şey o kadar hızlı gelişti ki. Her gün nefesimi tutup acaba Ella yazmış mı diye bekledim. Derken tüm hayatım sana anlatılmayı bekleyen bir hikâye oldu. Ve seni daha fazla tanımak istediğimi fark ettim. Senle daha çok zaman geçirmeliydim. Bana verilen vâde aniden kısacık göründü gözüme, yetmedi. Kendimi teslim ettiğim Allah'a isyan noktasındayım."</span></p>

  <p class="heading"><span class="calibre3">"Hastalığın... beraber atlatabiliriz... " dedi Ella korkulu bir fısıltıyla. "On altı ay daha var" dedi Aziz. "Doktorlar öyle diyor. Yanılmış olabilirler.</span></p>

  <p class="heading"><span class="calibre3">Bilemem. Gördüğün gibi sana verebileceğim tek şey şu içinde bulunduğumuz an! Tabii işin aslı, kimse kimseye bundan ötesini vaat edemez. Ama bunu hep unuturuz. Geleceğe dair planlar duymak isteriz."</span></p>

  <p class="heading"><span class="calibre3">Ella başını eğdi, ayakuçlarına takıldı bakışları. Bir yana verdi ağırlığını. Sanki bir tarafı düşüverecekti de diğer yanı direniyordu. Ağlamaya başladı.</span></p>

  <p class="heading"><span class="calibre3">"Yapma ne olur. En çok istediğim şey benimle Amsterdam'a gelmen. Sana şehrimi gösteririm. Beraber dünyayı gezeriz. Yapabildiğimiz yere kadar. Yeni insanlarla tanışmak ve Tanrı'nın yarattığı muazzam eseri beraber seyretmek istiyorum."</span></p>

  <p class="heading"><span class="calibre3">Ella, önüne parlak, renkli bir oyuncak konmuş nahif bir çocuk gibi ağlamayı kesip burnunu çekti. "Ben de... ben de çok isterim... "</span></p>

  <p class="heading"><span class="calibre3">"Sana bunları anlatmaya çekindim" dedi Aziz. "Değil sevişmek, sana dokunmak bile zor geldi. Sen hep gelecek fikri üstüne kurmuşsun hayatını. Planlar, programlar... Senin gibi bir insana 'hadi her şeyi bırak ve benimle gel ama yarın ben yanında olmayacağım' demek imkânsız geldi... "</span></p>

  <p class="heading"><span class="calibre3">Ella bu lafları duyunca bir gerçeği yeni görmüş gibi paniğe kapıldı. "Tamam da neden böyle kendini bıraktığını anlamıyorum. Kanserle savaşabilirsin. Bunu benim için yapabilirsin. Bizim için..."</span></p>

  <p class="heading"><span class="calibre3">"Daha sağlıklı ve daha uzun yaşamak için elimden geleni yaparım ama kanserimle kavga etmeyeceğim" dedi Aziz. "Anlamıyorum. Yaşamak istemiyor musun?" diye mırıldandı Ella.</span></p>

  <p class="heading"><span class="calibre3">"Tabii ki istiyorum. Ama başka türlü" dedi Aziz. "Her şeyle savaş halindeyiz. Terörizmle savaş, yoksullukla savaş, enflasyonla savaş, AİDS'le savaş, kanserle savaş, rüşvetle savaş, hatta fazla kilolarla savaş... Savaşmaktan başka bir yaklaşım yok mu?"</span></p>

  <p class="heading"><span class="calibre3">Ella sabırsızlıkla çıkıştı: "Ben senin gibi sufi değilim!"</span></p>

  <p class="heading"><span class="calibre3">O an zihninden onlarca düşünce geçti: Babasının intiharıyla baş edemeyişi, kırık dökük çocukluğu, vicdan azabı, suçluluk duygusu, mutlu bir evlilik yapma takıntısı ve senelerdir içine attığı tüm hayal kırıklıkları bir anda karşısına dikildi.</span></p>

  <p class="heading"><span class="calibre3">Aziz gülümseyerek "Sufi değilsin, biliyorum" dedi. "Olman da gerekmiyor. Sen sadece Rumi ol, yeter."</span></p>

  <p class="heading"><span class="calibre3">"Ne demek istiyorsun?" diye sordu Ella gözlerini kırpıştırarak. "Bana bir ara sen Şems misin diye sormuştun. Kulağa hoş geliyor ama ben</span></p>

  <p class="heading"><span class="calibre3">Şems olamam, haddim değil. Ama sen Rumi olabilirsin. Aşk kullanıla kullanıla içi boşaltılmış bir kelimeye döndü ama sen varlığınla aşkı yüceltebilirsin."</span></p>

  <p class="heading"><span class="calibre3">"Ben şair değilim" dedi Ella bozuk bir sesle.</span></p>

  <p class="heading"><span class="calibre3">"Rumi de şair değildi. Ama oldu."</span></p>

  <p class="heading"><span class="calibre3">"Anlamıyor musun Aziz? Ben bir ev kadınıyım, üç çocuk annesi! Beni gözünde fazla büyütme."</span></p>

  <p class="heading"><span class="calibre3">"Kendine haksızlık ediyorsun" dedi Aziz, sesini alçalttı. "Hepimiz neysek oyuz. Önemli olan kendimizi değiştirmeye, dönüştürmeye cesaretimiz var mı? Eğer bu aşktan yeterince eminsek yolculuğun kalan kısmını beraber yapabiliriz. Sonunda beraber Konya'ya gideriz. Oraya gömülmek istiyorum."</span></p>

  <p class="heading"><span class="calibre3">"Böyle konuşma" dedi Ella.</span></p>

  <p class="heading"><span class="calibre3">Aziz başını eğdi. Yüzünde başka bir hâl vardı şimdi. Kelimeleri seçerek konuşmasını bitirdi: “Ya da şimdi buradan çıkıp evine gider ve bu teklifi unutabilirsin. Yuvana, çocuklarına dönersin. Ben her halükârda seni sevmeye devam edeceğim."</span></p>

  <p class="heading"></p>

  <p class="heading"></p>

  <p class="heading"><span class="calibre5">Sarhoş Süleyman</span></p>

  <p class="heading"><span class="calibre5">Konya, Aralık 1247</span></p>

  <p class="heading"><span class="calibre3">Başım masaya dayalı sızmış kalmışım. Karabasanı aratmayan bir rüya görüyordum. Kocaman, öfkeli bir boğa beni sokaklarda kovalıyordu. Bu melun hayvanı kızdıracak ne yaptığımı bilmeden tabana kuvvet kaçıyordum. Tezgâhları devire devire, meyve sebzeyi eze eze, can havliyle bir ara yola girdim. Meğer çıkmaz bir sokakmış. Orada devasa bir yumurta buldum. Derken kabukları çatladı, içinden çirkin bir kuş yavrusu fırladı. Uzaklaşmaya çalıştım ama aniden gökyüzünde anne kuş belirdi; bu bebenin çirkinliğinden sen mesulsün dercesine bana dikti keskin gözlerini. Tam hançer gibi pençelerini açmış saldıracaktı ki ter içinde uyandım.</span></p>

  <p class="heading"><span class="calibre3">Bir de baktım meyhanede, pencerenin yanındaki masada uyuyakalmışım. Ağzımda paslı çivi yalamış gibi nahoş bir tat, susuzluktan dilim damağıma yapışmış vaziyetteydim. Kalkmak istesem de kolumu kıpırdatamadım. Ağırlaşan başımı masadan kaldıramadım. Orada öylece durup meyhanenin bildik seslerini dinlemeye başladım.</span></p>

  <p class="heading"><span class="calibre3">İşte o zaman yan masadan gelen fısıldaşmalara kulak kabarttım. Belli ki ateşli bir tartışma devam ediyordu orada. Ve birden o korkunç kelimeyi işittim: Cinayet.</span></p>

  <p class="heading"><span class="calibre3">Önce sarhoş zırvalıkları bunlar diye aldırmadım. Meyhanede türlü muhabbet döner, herkes her ağzına geleni söyler. Ama bu adamların konuşmasında bir başka hâl vardı. Nihayet anladım ki sözlerinde ciddiler. Tüylerim diken diken oldu. Ama esas kimi öldürmek istediklerini anlayınca dehşete düştüm: Tebrizli Şems!</span></p>

  <p class="heading"><span class="calibre3">Adamlar kalkıncaya kadar başım masada uyuma numarası yaptım. Ne zaman ki gittiklerinden emin oldum ayağa fırladım. "Hıristos, gel buraya! Çabuk!" diye bağırdım.</span></p>

  <p class="heading"><span class="calibre3">"Gene ne var Süleyman?" diyerek koşa koşa geldi Hristos. "Bir şey mi oldu?" Ama kelimeler boğazıma dizildi; bir şey söyleyemedim. Birden herkesten şüphe</span></p>

  <p class="heading"><span class="calibre3">etmeye başladım. Ya Şems'e kurulan tuzağa başkaları da dahil olmuşsa? Herkes kumpasın içinde olabilirdi pekâlâ. Çenemi kapatıp gözümü dört açmam gerekliydi.</span></p>

  <p class="heading"><span class="calibre3">"Hiiiç! Açım" dedim. "Haydi, bana bir işkembe çorbası çek. Sarımsağı bol olsun. Ayılmam gerek!"</span></p>

  <p class="heading"><span class="calibre3">Hıristos bana tuhaf tuhaf baktı ama kaçıklıklarıma alışkın sayıldığından bir şey sormadı. Birkaç dakika sonra önüme dumanı tüten bir kâse çorba koydu. Ben de ağzım dilim yana yana içtim. Kendime gelince Şems'i uyarmak için sokağa fırladım.</span></p>

  <p class="heading"><span class="calibre3">Önce Rumi'nin evine uğradım. Orada yoktu. Sonra camiye, medreseye, çayhaneye, fırınlara, hamama baktım. Zanaatkarlar mahallesindeki her dükkân, ambar ve kileri yokladım. Hatta harabelerde yaşayan yüz elli yaşındaki Çingene kocakarıya dahi gittim, olur da Şems'in büyü yaptırası yahut falına baktırası gelmiştir diye. Her taşın altını aradım. Herkese danıştım. İçimi bir korku kemirmeye başladı. Ya geç kaldıysam? Ya onu öldürdülerse?</span></p>

  <p class="heading"><span class="calibre3">Saatler sonra yorgunluktan perperîşan gene meyhanenin yolunu tuttum. Ve işte tam bir köşeyi dönmüştüm ki Şems ile burun buruna geldim.</span></p>

  <p class="heading"><span class="calibre3">"Ooo, kimleri görüyorum? Merhaba Süleyman. Bu ne telaş? Nereye böyle?" dedi Şems muzipçe.</span></p>

  <p class="heading"><span class="calibre3">"Aman! Oh nihayet buldum seni! Çok şükür hayattasın!" dedim ve kendimi tutamayıp onu kucakladım.</span></p>

  <p class="heading"><span class="calibre3">Şems kollanmadan kurtulunca bir kahkaha attı. Neşesi yerinde gibiydi. "Elbette hayattayım ya! Hayalete benzer bir hâl mi var bende?"</span></p>

  <p class="heading"><span class="calibre3">Zar zor gülümsedim.</span></p>

  <p class="heading"><span class="calibre3">Şems'in gözlerine bir şüphe çöreklendi:"Dostum ne'n var? Her şey yolunda mı?"</span></p>

  <p class="heading"><span class="calibre3">Yutkundum. Ya bana inanmazsa? Ya şarabın etkisiyle abuk sabuk hayaller gördüğümü düşünürse? Belki de öyleydi. Ben bile duyduklarımın doğruluğundan emin olamıyordum. Gene de anlatmaya karar verdim.</span></p>

  <p class="heading"><span class="calibre3">"Seni öldürecekler" dedim. "Kim olduklarını bilmiyorum. Yüzlerini göremedim. Uyuyordum. Ama rüya görmüyordum. Yani görüyordum</span></p>

  <p class="heading"><span class="calibre3">da o rüyanın bununla ilgisi yok. Sarhoş da değildim. Yani birkaç kadeh yuvarlamıştım ama... "</span></p>

  <p class="heading"><span class="calibre3">Şems elini omzuma koydu. "Sakin ol Süleyman. Ben anladım seni, merak etme."</span></p>

  <p class="heading"><span class="calibre3">"Anladın mı sahi?" diye sordum hayretle. Ben bile kendimi anlamamışken o ne anlamıştı acaba?</span></p>

  <p class="heading"><span class="calibre3">"Evet. Şimdi meyhaneye dön, beni de dert etme."</span></p>

  <p class="heading"><span class="calibre3">'Yok, yok! Hiçbir yere gitmiyorum. Sen de gitmiyorsun" diye itiraz ettim. "Bana bak bu adamlar çok ciddi. Kendini kollamalısın. Rumi'nin evine dönemezsin. İlk bakacakları yer orası olur."</span></p>

  <p class="heading"><span class="calibre3">Şems sustu.</span></p>

  <p class="heading"><span class="calibre3">"Benim evime gel. Ufaktır, biraz da sıkış tepiştir ama senin için mahzuru yoksa, gel, istediğin kadar kal."</span></p>

  <p class="heading"><span class="calibre3">"Eksik olma, beni mahcup ediyorsun" dedi Şems. "Ama her şey Allah'ın inayeti ile olur. Bu da kurallardan biri."</span></p>

  <p class="heading"><span class="calibre5">Otuz Altıncı Kural: Hileden, desiseden endişe etme. Eğer birileri sana tuzak kuruyor, zarar vermek istiyorsa, Tanrı da onlara tuzak kuruyordur. Çukur kazanlar o çukura kendileri düşer. Bu sistem karşılıklar esasına göre işler. Ne bir katre hayır karşılıksız kalır, ne bir katre şer.</span></p>

  <p class="heading"><span class="calibre5">O'nun bilgisi dışında yaprak bile kıpırdamaz. Sen sadece buna inan!</span> <span class="calibre3">Şems bunu dedikten sonra bana göz kırptı ve sarıldı. Veda eder gibi bir hâli</span></p>

  <p class="heading"><span class="calibre3">vardı; gidişine mâni olamadım.</span></p>

  <p class="heading"><span class="calibre3">Geri dönüp Rumi'nin evine giden çamurlu sokağa saptı. Ardından uzun uzun baktım. Garip bir ürperti geldi üzerime. Ve ben, Konyalı Sarhoş Süleyman, günlerdir ağzıma damla içki koymamış da komaya girmişim gibi tir tir titremeye başladım...</span></p>

  <p class="heading"></p>

  <p class="heading"><span class="calibre5">Katil</span></p>

  <p class="heading"><span class="calibre5">Konya, 8 Aralık 1247, perşembe</span></p>

  <p class="heading"><span class="calibre3">Benimle gelmemelerini söyledim. "Müşteriler işime karışırsa sinirime dokunur" diye gözdağı verdim. Ama ısrar üstüne ısrar ettiler. "Bu derviş senin bildiğin gibi değil. Olağanüstü yeteneklere sahip. Kendi gözlerimizle öldüğünü görmemiz şart, yoksa bu iş yatar" dediler.</span></p>

  <p class="heading"><span class="calibre3">Sonunda pes ettim. "Pekâlâ" dedim. "Ama ben işimi bitirmeden sakın ha ortalıkta görünmeyin."</span></p>

  <p class="heading"><span class="calibre3">Başlarını salladılar. Üç kişilerdi. İkisini ilk buluşmadan hatırlıyordum; üçüncüsü ise sesinden anladığım kadarıyla en az diğerleri kadar genç ve gergindi. Hepsi yüzlerine kara peçeler bağlamıştı. Sanki kim oldukları umurumdaydı!</span></p>

  <p class="heading"><span class="calibre3">Gece yarısı çöktükten sonra Rumi'nin evine vardım. Kerpiç duvarın üstünden avluya atladım, bir çalının ardına saklandım. Müşteriler önceden tembihlemişti: Şems'in âdetiymiş, her gece aptes almadan önce muhakkak avluya iner, burada tefekküre dalarmış. Tek yapmam gereken beklemekti.</span></p>

  <p class="heading"><span class="calibre3">Bir deli rüzgâr esti. Hayret! Senenin bu vakti böyle ayaz kesmezdi. Elimde tuttuğum kılıç ağırlaşmaya başladı, sapındaki mercanlar buz gibi soğudu. Her ihtimale karşı kuşağıma bir de kınında uyuyan bir hançer yerleştirmiştim.</span></p>

  <p class="heading"><span class="calibre3">Gökteki ay soluk bir hâle ile sarmalanmıştı. Uzaktan gececil hayvanların uluması duyuldu. Ne tekinsiz, esrarengiz bir sesti. Huzurumu kaçırdı. Bir an tuhaf bir hisse kapıldım. Belki de hemen şimdi her şeyi bırakıp bu uğursuz mekândan uzaklaşmalıydım.</span></p>

  <p class="heading"><span class="calibre3">Ama yapmadım. Epey bir zaman geçti. Göz kapaklarım ağırlaştı. Üst üste istemsizce esnemeye başladım. Rüzgârın hiddeti arttıkça birbirinden nahoş fikirler üşüştü zihnime. Öldürdüğüm insanların yüzleri çemberler hâlinde başımın üstünde dönmeye başladı, leşe üşüşen akbabalar gibi. Bana neler olduğunu anlayamadım. Soğukkanlılığıyla nam salmış bir adamdım; kolay paniğe kapılmazdım. Üstelik maziyi düşünmeye meyyal biri sayılmazdım. Keyfim yerine gelsin diye biraz ıslık çaldım ama bu da kâr etmeyince gözlerimi evin arka kapısına dikip fısıldadım:</span></p>

  <p class="heading"><span class="calibre3">"Haydi be Şems. Amma beklettin beni. Çık artık avluya!" Ricam buymuş gibi o anda birden yağmur yağmaya başladı. Hem de ne</span></p>

  <p class="heading"><span class="calibre3">yağmur! Bardaktan boşanırcasına. Öyle ki göz açıp kapayıncaya kadar sokaklar ırmak yatağına döndü, dizlerime kadar balçığa battım. Tepeden tırnağa ıslanmıştım.</span></p>

  <p class="heading"><span class="calibre3">"Kahretsin" dedim. "Kahretsin!"</span></p>

  <p class="heading"><span class="calibre3">Dakikalar geçmek bilmedi. Sağanak bir türlü durmadı, artık vazgeçmek üzereydim ki bir çıtırtı işittim. Avluda biri vardı. Bir duvar dibine saklanıp baktım. Oydu. Elinde bir kandil tutuyordu. Bana doğru dümdüz yürüdü, birkaç adım kala durdu.</span></p>

  <p class="heading"><span class="calibre3">"Ne güzel bir gece, değil mi?" diye sordu Şems.</span></p>

  <p class="heading"><span class="calibre3">Kendi kendine mi konuşuyordu bu adam yoksa yanında biri mi vardı? Aklım karıştı. Yoksa benimle mi konuşuyordu? Burada olduğumu biliyor olabilir miydi? Derken beni hayrete düşüren bir şey fark ettim: Bu kuvvetli rüzgârda, bu sağanak yağmurda nasıl oluyordu da elindeki mum sönmeden kalabiliyordu? Sırtımdan aşağı ürperdim.</span></p>

  <p class="heading"><span class="calibre3">Şems ile ilgili rivayetleri hatırladım. Kara büyü ve sihirbazlıkta mahir olduğunu söylüyorlardı. Böylesi zırvalara inanmazdım gerçi, şimdi de kanacağım yoktu ama Şems'in bu yağmurda elinde sönmeyen bir mumla durduğunu görünce dizlerim boşaldı.</span></p>

  <p class="heading"><span class="calibre3">"Seneler evvel Tebriz'de Ebubekr isminde bir üstadım vardı" dedi Şems. "Kıymetli bir zattı. Bana her şeyin bir vakti olduğunu öğretti. Bu da sonuncu kurallardan biri."</span></p>

  <p class="heading"><span class="calibre3">Ne kuralından bahsediyordu? Yoksa anlaşılmaz laflarla aklınca beni korkutmaya mı çalışıyordu? Bir karar vermeliydim. Ya hemen duvar dibinden fırlayıp saldıracaktım ya da burada saklanıp en uygun anı kollayacaktım. Ama Şems bir türlü sırtını dönmüyordu. Öte yandan şayet burada olduğumu biliyorsa neden gizlenecektim ki?</span></p>

  <p class="heading"><span class="calibre3">Ben daha bir karara varamadan bahçe duvarının dibinde karaltılar belirdi. Saydım, altı kişiydiler. Herhalde delikanlılar neden hâlâ dervişi öldürmediğimi merak etmiş ve gidip takviye kuvvet getirmişlerdi. Bu arada Şems hiçbir şey fark etmemiş gibi konuşmaya devam etti:</span></p>

  <p class="heading"><span class="calibre5">"Otuz Yedinci Kural: Tanrı kılı kırk yararak titizlikle çalışan bir saat ustasıdır. O kadar dakiktir ki sayesinde her şey tam zamanında olur. Ne bir saniye erken, ne bir saniye geç. Her insan için bir âşık olma zamanı vardır, bir de ölmek zamanı."</span></p>

  <p class="heading"><span class="calibre3">İşte o an dervişin başından beri benimle konuştuğunu anladım. Burada olduğumu biliyordu. Hem de avluya çıkmadan evvel biliyordu. Yüreğim küt atmaya başladı. Daha fazla saklanmanın anlamı kalmamıştı. Doğruldum, ortaya çıktım. Yüz yüze durduk, katil ile maktul. Durumun korkunçluğuna karşın tarifsiz bir huzur vardı havada. Yağmur başladığı gibi birden kesildi, her şey sessizliğe boğuldu.</span></p>

  <p class="heading"><span class="calibre3">Kılıcımı çektim, var gücümle savurdum. Derviş bu hamleyi o kadar çevik ve dinç bir şekilde savuşturdu ki afalladım. Birkaç kez daha kılıç salladım ama aynı sahne tekrar etti. Aniden karanlıkta bir koşturmaca oldu; ben daha ne olduğunu anlayamadan duvar dibindeki altı adam ellerinde sopalar, kargılarla kavgaya daldılar. Tam bir kargaşa zuhur etti, herkes birbirine girdi. Kim kime vuruyor anlayamadım; Havada sopalar kırıldı.</span></p>

  <p class="heading"><span class="calibre3">Kenarda kalakaldım. İşleyeceğim bir cinayette seyirci konumuna düşmemiştim hiç. Delikanlılara o kadar kızgındım ki az kalsın Şems'i bırakıp onlara saldıracaktım.</span></p>

  <p class="heading"><span class="calibre3">Fakat az sonra delikanlılardan biri bağırmaya başladı: "İmdat! Çakal Kafa yardım et! Hepimizi öldürecek."</span></p>

  <p class="heading"><span class="calibre3">O zaman bir seçim yaptım. Önce dervişi haklayıp, sonra delikanlıların hesabını görecektim. Öne atıldım. Benden cesaret alan delikanlılar atağa geçti. Altı kişi bir olup Şems'i yere çaldık, hançeri çıkardım ve tek hamlede Şems'in kalbine sapladım. Ağzından tek bir çığlık çıktı, tiz ve vahşi. Belki de her şehrin her yerinden duyuldu feryadı. Son bir dem çekti dudakları ve bir daha kıpırdamadı.</span></p>

  <p class="heading"><span class="calibre3">Hep beraber bedenini kaldırdık. Tuhaf şey, o kadar hafifti ki! Kuru bir dal gibi, suyu çekilmiş bir meyve gibi hafif. Sonra onu kuyuya attık. Nefes nefese bir adım geri çekilip suya düşme sesini bekledik.</span></p>

  <p class="heading"><span class="calibre3">Ama o ses gelmedi.</span></p>

  <p class="heading"><span class="calibre3">"Neler oluyor?" dedi delikanlılardan biri. "Yoksa suya düşmedi mi bu herif?" "Olur mu öyle şey" dedi diğeri. "Nasıl düşmemiş olabilir ki?" Gözlerimizi</span></p>

  <p class="heading"><span class="calibre3">birbirimizden kaçırdık. Herkesin asabı bozulmuştu.</span></p>

  <p class="heading"><span class="calibre3">"Belki kuyu duvarında bir kanca vardı, oraya takıldı" diye birisi tahmin yürüttü. En makul açıklama buydu. İnanmış gibi yaptık. Oysa hepimiz gayet iyi</span></p>

  <p class="heading"><span class="calibre3">biliyorduk ki öyle kancayla mancayla açıklanamazdı bu sessizlik. Orada konuşmadan ne kadar bekledik bilemiyorum. Gökyüzü eflatun çizgiler hâlinde ağarmaya başladı. Az sonra pat diye evin arka kapısı açıldı, dışarı bir adam çıktı. Hemen tanıdım. Mevlâna'ydı.</span></p>

  <p class="heading"><span class="calibre3">"Neredesin can?" diye seslendi endişeyle. "Şems, cancağızım, orada mısın?" Delikanlılar panik hâlinde topukladılar. Tek tek her biri bahçe duvarını aşıp</span></p>

  <p class="heading"><span class="calibre3">öbür taraf atladı. Orada bir saniye daha oyalanmamam gerektiğini biliyordum ama durup geriye bakmaktan kendimi alıkoyamadım.</span></p>

  <p class="heading"><span class="calibre3">Ve işte o zaman Mevlâna'nın dosdoğru kuyuya yöneldiğini gördüm. Eğildi, bir süre öylece durdu; herhalde gözleri loşluğa alışıyordu. Derken orada ne gördüyse geri çekildi, dizlerinin üstüne çöktü ve bir feryat kopardı.</span></p>

  <p class="heading"><span class="calibre3">"Öldürdüler! Şems'i öldürdüler!"</span></p>

  <p class="heading"><span class="calibre3">Duvardan atladım. Üstünde dervişin kanı olan hançeri alamadan hızla koşmaya başladım. Nerden bilebilirdim ki seneler sonra bile duramayacak, durulamayacak, o gecenin hatırasından hep kaçmak zorunda kalacaktım.</span></p>

  <p class="heading"></p>

  <p class="heading"><span class="calibre5">Boston, 3 Ağustos 2008</span></p>

  <p class="heading"></p>

  <p class="heading"><span class="calibre3">Basbayağı, alelade bir gündü. Ağustos ayının rehavetine bulanmış sıradan bir sabah işte. Ella erken kalktı; kahvaltı sofrasını hazırladı; kahvaltı sonrası kocasını işe, çocukları okula uğurladı; mutfağa dönüp yemek kitabını açtı; o günün mönüsünü seçti.</span></p>

  <p class="heading"><span class="calibre3">Kremalı Mantar Çorbası</span></p>

  <p class="heading"><span class="calibre3">Hardallı Deniz Mahsulleri Salatası</span></p>

  <p class="heading"><span class="calibre3">Rezeneli, Kurutulmu</span> <span class="calibre4">ş Domatesli Levrek</span></p>

  <p class="heading"><span class="calibre3">Dereotlu Pirinç Graten</span></p>

  <p class="heading"><span class="calibre3">Vanilyalı Turta</span></p>

  <p class="heading"><span class="calibre3">Yemekleri pişirmek epey vaktini aldı. İşi bittiğinde kıymetli misafirlere sakladığı narin porselen takımı çıkardı. Masayı kurdu, peçeteleri katladı, çiçekleri düzenledi. Fırının saatini kırk beş dakikaya ayarladı ki graten saat yediden evvel gerektiği gibi ılınmış olsun. Kıtır ekmekleri kızarttı, salatanın sosunu hazırladı - Avi'nin istediği gibi bol kremalı. Mumları yakmayı düşündüyse de vazgeçti. En iyisi masayı böyle bırakmaktı, kusursuz bir tablo gibi. El değmemiş. Hareketsiz.</span></p>

  <p class="heading"><span class="calibre3">Son bir defa baktı donattığı sofraya. Ve sonra sakince geceden hazırladığı iki bavulu kavradı. Ve Ella Rubinstein, böylece evini terk etti.</span></p>

  <p class="heading"><span class="calibre5">Otuz Sekizinci Kural: "Yaşadığım hayatı değiştirmeye, kendimi dönüştürmeye hazır mıyım?" diye sormak için hiçbir zaman geç değil. Kaç yaşında olursak olalım, başımızdan ne geçmiş olursa olsun, tamamen yenilenmek mümkün.</span></p>

  <p class="heading"><span class="calibre5">Tek bir gün bile öncekinin tıpatıp tekrarıysa, yazık. Her an her nefeste yenilenmeli. Yepyeni bir yaşama doğmak için ölmeden önce ölmeli.</span></p>

  <p class="heading"></p>

  <p class="heading"></p>

  <p class="heading"><span class="calibre5">Alaaddin</span></p>

  <p class="heading"><span class="calibre5">Konya, Aralık 1247</span></p>

  <p class="heading"><span class="calibre3">Babamla konuşmaya uzun zaman cesaret edemedim. Bir odaya kapandım, haftalarca fare gibi, hırsız gibi saklanarak yaşadım. En nihayet bir gün cesaretimi toplayıp babamın yanına vardım. Kütüphanede bir başına, mum ışığında oturuyordu.</span></p>

  <p class="heading"><span class="calibre3">"Müsaadenle konuşabilir miyiz?" diye sordum.</span></p>

  <p class="heading"><span class="calibre3">Ağır ağır, bir hülya denizinden sahile yüzercesine başını kaldırıp bana baktı ama bir şey demedi.</span></p>

  <p class="heading"><span class="calibre3">"Biliyorum, Şems'in kaybolmasında parmağım var zannediyorsun ama seni temin ederim ki... "</span></p>

  <p class="heading"><span class="calibre3">Babam parmağını kaldırıp lafımı kesti. "Sus evlat! Senden duymak istediğim bir şey yok. Sana söyleyecek sözüm de yok.</span></p>

  <p class="heading"><span class="calibre3">Bundan böyle aramızda kelimeler kurudu."</span></p>

  <p class="heading"><span class="calibre3">"Ama babacım, hakkımı yiyorsunuz. Müsaadenizle izah edeyim" dedim sesim titreyerek. "Kuran'ı getirin, el basayım. Yemin ederim ben değildim. Yapanları tanıyorum ama inanın ben masumum... "</span></p>

  <p class="heading"><span class="calibre3">"Oğlum" dedi, sanki bu kelime dilini yakmışçasına yüzünü buruşturarak. "Ben değildim dersin ama cüppenin kenarlarında onun kanı var."</span></p>

  <p class="heading"><span class="calibre3">İrkildim, hemen cüppemi yokladım. Doğru olabilir miydi? O geceden kalma bir leke mi vardı acaba? Kumaşı dikkatle inceledim. Temizdi. Başımı tekrar kaldırınca babamla göz göze geldik ve ancak o zaman bana kurduğu küçük tuzağı fark ettim. Gayriihtiyarî üzerimde kan var mı diye bakınca, yakayı ele vermiştim.</span></p>

  <p class="heading"><span class="calibre3">* * *</span></p>

  <p class="heading"><span class="calibre3">Doğru. O akşam meyhanede cinayeti planladıklarında ben de yanlarındaydım. Her şeyden haberdardım. Hatta Çakal Kafa'ya Şems'in geceleri avluya çıktığını fısıldayan bendim. Ve cinayet gecesi bahçe duvarının ardında katil ile maktulün aralarındaki konuşmayı dinleyen altı kişiden biriydim. Çakal Kafa'nın işi ağırdan aldığını fark edip saldırmaya karar verdiğimizde avluya giden patikayı diğerlerine gene ben gösterdim. Ama hepsi bu. Kavgaya katılmadım. Şems'e saldıranlar arasında yer almadım. Onu yapan Baybars'tı. İrşad'la diğerleri de yardım etti. Ve kim bilir, belki de başaramayacak, çuvallayacaklardı. Ama onların yarım bıraktığı işi Çakal Kafa tamamladı.</span></p>

  <p class="heading"><span class="calibre3">Bazen rüyalarıma giriyor. Her defasında farklı bir şekilde. Bir keresinde hayalet olup dolaştığını gördüm, bir keresinde yeniden doğduğunu. Bir başka rüyamda kuyudan çıkıyordu. Her seferinde yüreğim sıkışarak uyandım.</span></p>

  <p class="heading"><span class="calibre3">O artık yok ama izleri her yerde. Sema, şiir, müzik, nükte, hiciv, aşk ve cezbe... o hayatımızdan gider gitmez yok olacağını sandığım bir sürü şey kazık çakmış gibi bizimle kaldı. Babam her baktığı yerde onu görüyor. Şems haklıydı. Kavanozlardan biri kırılınca, diğeri de onunla beraber parçalandı.</span></p>

  <p class="heading"><span class="calibre3">Babam ötedenberi yufka yürekli bir adamdı. Her dinden ve inançtan insana kucak açardı. Şems hayatına girdikten sonra sevgi çemberi öyle genişledi ki, cemiyetin en dibe vurmuşlarını bile kapsar oldu: evsiz barksızlar, meczuplar, cüzamlılar, sarhoşlar, fahişeler, dilenciler, yankesiciler... Hepsini önyargısız bir nazarla kucaklayıp anlayışla karşılayabilir. Hatta inanıyorum ki Şems'in katillerini bile affedebilir. Sevmediği tek kişi var: Ben.</span></p>

  <p class="heading"><span class="calibre3">Babamın sevgi çemberine bir ben dahil olamadım. Öz be öz oğlu...</span></p>

  <p class="heading"></p>

  <p class="heading"><span class="calibre5">Sultan Veled</span></p>

  <p class="heading"><span class="calibre5">Konya, Şubat 1247</span></p>

  <p class="heading"><span class="calibre3">Babam o korkunç geceden sonra bir daha asla eskisi gibi olmadı. Uzun zaman hâli o kadar perişandı ki sandım kederden aklını oynattı. Hâlâ varını yoğunu dilencilere, yetimlere, düşkünlere dağıtıyor. Ne yaptığını soranlara, "İmrü'l Kays" diyor, başka bir şey demiyor.</span></p>

  <p class="heading"><span class="calibre3">İmrü'l Kays son derece zengin, kudretli ve heybetli, bir eli yağda bir eli balda bir Arap emiriymiş. Üstelik tebaası tarafından sevilir ve sayılırmış. Ama bir gün hiç beklenmedik bir şekilde sarayını, tahtını bırakmış. Malını mülkünü sebil edip dağıtmış. Üstünde bir derviş hırkası, elinde asa diyar diyar gezer olmuş.</span></p>

  <p class="heading"><span class="calibre3">"Benim içimdeki hükümdar da gitti, geriye sadece bir derviş kaldı" diyor babam. "Mademki Şems yok, ben de yokum. Bundan böyle ne hatip, ne âlim, ne fakih olurum."</span></p>

  <p class="heading"><span class="calibre3">Geçen gün, yüzünden sahtekârlık akan kızıl saçlı bir bezirgan kapımızı çaldı. Bağdat'tan geldiğini söyledi. "Şems'in kaybolduğunu işittim. Ben kendisini eskiden beri tanırım. Onun sağ koluydum, en yakınıydım" dedi. Sonra bir sırrı paylaşırcasına babamın kulağına eğildi; Şems'in sağ olduğunu, şimdilik Hindistan'da gizlendiğini, ortaya çıkmak için uygun zamanı kolladığını iddia etti.</span></p>

  <p class="heading"><span class="calibre3">Genç adamın yalan söylediği o kadar barizdi ki. Fakat babam, "bu güzel habere karşılık dile benden ne dilersen" demez mi! Bezirgan da gayet pişkin, bir zamanlar derviş olmaya özendiğini ama madem hayat onu başka bir istikamete savurdu, Rumi gibi meşhur bir âlimin kaftanına sahip olmaktan memnun olacağını söyledi. Ve babam bunu duyar duymaz altın sırma işlemeli kadife kaftanını çıkarıp adama verdi. Bezirgan gidince dayanamadım, sordum: "Babacım, bu delikanlıyı hiç gözüm tutmadı. Niçin kaftanınızı ona verdiniz? Yalan söylediği her hâlinden belliydi."</span></p>

  <p class="heading"><span class="calibre3">Babam dalgın dalgın gülümsedi. "Şems'in hayatta olduğunu söyledi ya. Böyle bir yalanın bedeli bir kaftan vermişim, fazla mı? Düşünsene ya doğru olsaydı dedikleri, ya hakikaten Şems hayatta olsaydı? O zaman değil kaftan, canımı verirdim!"</span></p>

  <p class="heading"><span class="calibre5">Rumi</span></p>

  <p class="heading"><span class="calibre5">Konya, 30 Ekim 1260</span></p>

  <p class="heading"><span class="calibre3">Bugün Şemsle Şekerci Han önünde karşılaşmamızın on altıncı sene-i devriyesi. Her Cemâzeyelevvel aynı günler inzivaya çekilirim. Zaman ağırlaşır, boynumda bir değirmen taşı olur. Kırk gün çilede kalır Şems'in kurallarını düşünürüm. Tek tek her birini yâdeder ve yaşarım. Ruhumun güneş almayan kuytu bir köşesinde Şems-i Tebrizî ışık saçar, gülüşü fener gibi...</span></p>

  <p class="heading"><span class="calibre3">Sevdiğin birini yitirince bir yanın onunla beraber kaybolur. Terk edilmiş hayaletli bir ev gibi buruk bir yalnızlığa esir olur, eksik kalırsın. İçinde bir sır gibi, giden sevgilinin yokluğunu taşırsın. Öyle bir yara ki üzerinden ne kadar zaman geçerse geçsin gene de canını yakar. Öyle bir yara ki iyileştiğinde bile kanar. Bir daha gülemeyeceğini, asla hafifleyemeyeceğini sanırsın. Karanlıkta el yordamıyla ilerler gibi akar hayat. Önünü göremeden, yönünü bilemeden, sadece şu anı kurtararak... Gönlünün kandili sönmüş, zifiri gecede kalmışsındır. Ama işte ancak böyle durumlarda, yani iki göz birden karanlıkta kalınca, bir üçüncü göz açılır insanda. Kapanmayan bir göz... Ye ancak o zaman anlarsın ki bu elem sonsuza dek sürmeyecek. Hazandan sonra başka mevsimler, bu çölden geçince nice vadiler gelecek; bu ayrılığın ardından da ebedi bir vuslat.</span></p>

  <p class="heading"><span class="calibre3">Yeni kaybettiğin kişiyi manevi gözle bakınca her yerde görmeye başlarsın. Denize düşen katrede, dolunayla hareketlenen med-cezirde, esen her esintide ona rastlarsın. Kuma çizili remilde, güneşte parlayan kristal tanesinde, yeni doğmuş bebeğin tebessümünde, bileğinde atan nabzında onu seyredersin. Her yerde, her şeyde onu görürken nasıl derim ki Şems gitti?</span></p>

  <p class="heading"><span class="calibre3">En zorlu günlerimde bana iki kişi yardım etti. Büyük oğlum ve Selahaddin Zerkubi isminde bir veli. Selahaddin demiri döverken tezgâhından yayılan usulü ilk duyduğumda evrenin yürek atışını işittim sandım. Ve hemen orada semaya durarak Şems'in başlattığı dansa son hâlini verdim. Günü geldi, büyük oğlum, Selahaddin'in büyük kızı Fatma ile evlendi. Bu son derece çalışkan ve akıllı kız bana güzeller güzeli Kimya'yı hatırlatır. Zamanla Fatma "sağ gözüm" oldu, kız kardeşi Hediye ise "sol gözüm". Ne zaman toplum içinde bir vazife ifa etmem gerekse, bu gözler bana rehber oldu. Kim demiş kızlar erkekler kadar iyi talebe olamaz diye? Sevgili Kimya kızların başarısını kanıtlamıştı zaten. Ben de onun ruhuna hürmeten sadece erkekler için değil, kadınlar için de sema ayinleri düzenliyorum ve Sufi bacılara bu âdeti devam ettirmelerini salık veriyorum. Sakın ola bir kadının erkekten geri yahut eksik olduğunu sanmasınlar! Ayrımcılık yapıp insanı insana üstün tutmak biz kullara özgüdür; yoksa Allah'a değil.</span></p>

  <p class="heading"><span class="calibre3">Dört sene önce Mesnevi'yi yazmaya başladım. Daha doğrusu, Mesnevi kendi kendini yazmaya başladı. İlk mısranın gelişini unutmam kabil değil. Bir şafak vaktiydi. Gün ışığı karanlığı yararken kelimeler ağzımdan dökülüverdi. İstemsizce, âdeta bana rağmen. Ne söylüyorum, neden söylüyorum bilemeden şiir soludum o sabah. Ve o andan itibaren dizeler belli aralıklarla gelmeye devam etti. Şiirler, soluklanacak pınar arayan göçmen kuş sürüleri gibi aniden gelir, başıma çöreklenir, bir ağızdan şakır ve sonra uçar gider. Aralarında öyle mısralar var ki "bir daha tekrar et" deseler, edemem. Selahaddin olmasa belki de çoğu kaybolacak, unutulacaktı. Ama o büyük bir sabır ve özveriyle her birini kâğıda çekti. Selahaddin yazdı, Sultan Veled suretini çıkarttı. Böylece sayfa sayfa büyüdü Mesnevi. Okurunu bekler şimdi.</span></p>

  <p class="heading"><span class="calibre3">Bir şiire başlarken çoğu zaman devamının nasıl geleceğini bilmiyorum. Uzunluğunu yahut derinliğini kestiremiyorum. Şiir tamamlanınca yeniden suskunluğa gömülüyorum. Sessizlikte yaşıyorum. İki mahlas kullanıyorum. Biri Hamuş -Suskun. Diğeri Şems-i Tebrizî. Yitirdiğim ruhdaşımın adıyla yazıyorum.</span></p>

  <p class="heading"><span class="calibre3">Bu arada dünya; etten, kemikten, maddeden, düşler ve düş kırıklıklarından ibaret olan dünya, kendi hızında dönüyor. Herkesin yıkılmaz kale sandığı Bağdat, 1258'de Moğolların eline geçti. Refahıyla, ihtişamıyla övülen, dünyanın merkezi olduğu iddia edilen şehir bir günde düştü. Aynı sene Selahaddin Zerkubi öldü. Dervişlerimle beraber cenazesinde muazzam bayram ettik; sokakları kudümlerle, tamburlar, neylerle inlettik. Zira bir veli ağlayarak değil, gülerek uğurlanır.</span></p>

  <p class="heading"><span class="calibre3">Sene 1260 oldu, bu sefer yenilme sırası Moğollara geldi. Rakibin ismi Memluk'tu. Dünün aman vermeyenleri, bugünün aman dilenenleri oldu. Kader denilen kart destesi yeniden karıldı ve kesildi. İktidar merdivenini hızlı çıkanlar tepetaklak oldu. Başarıya alışkın insan zanneder ki ilelebet muzaffer ve zengin kalacak. Ve her mağlup zanneder ki ömür boyu belini doğrultamayacak. Hâlbuki ikisi de yanılır. Şu fani dünyada rüzgâr çabuk yön değiştirir. Hüznü de neşeyi de, zaferi de yenilgiyi de, hiçbir şeyi kalıcı sanma. Bir de bakmışsın galip güçten düşmüş, zayıf palazlanmış. Allah'ın görünmeyen sureti dışında her şey her an değişime tâbidir.</span></p>

  <p class="heading"><span class="calibre3">Bu zaman zarfında beni en çok gururlandıran insanlardan biri medreseyi bırakıp tekkeye gelen Talebe Hüsam oldu. Öyle çabuk olgunlaştı, maneviyat yolunda o kadar hızlı pişti ki şimdi herkes ona saygı besliyor ve Hüsam Çelebi diye hitap ediyor. Selahaddin'in ölümünden sonra şiirleri yazmama o yardım ediyor. Mesnevi'yi kaleme alan kâtip odur. Tevazu, güzel ahlak ve pırıl bir gönle sahip olan Hüsam Çelebi'ye birisi çıkıp da "kimsin, nesin?" diye sordu mu hep aynı cevabı veriyor:</span></p>

  <p class="heading"><span class="calibre3">"Ben Şems-i Tebrizî'nin ayak izinden giden fakir biriyim. Olduğum olacağım budur işte. Ne mürit, ne mürşit peşindeyim. Güzel bir insanın mirasının unutulmaması için hizmet etmektir niyetim."</span></p>

  <p class="heading"><span class="calibre3">Ve böylece seneler geçti, geçiyor. Yaşlandığını senden evvel vücudun anlıyor. Basamakları çıka kırkına basıyorsun; sonra elli, elli beş, derken altmış oluyorsun...</span></p>

  <p class="heading"><span class="calibre3">Her on senede bir durup geriye bakıyorum. Yürümeye, yola devam etmeye mecburum. Harflerden bir saray yaptım kendime. Koridorları aşk, duvarları aşk, taht odası aşk... Sufi olmayana pek karmaşık görünür dünya. Çok şahıslı, sürtüşmeli ve tartışmalı... Hâlbuki bunca kargaşa tek bir kelimede saklı. Kelime harfte saklı. Harf noktada saklı. B'nin altındaki noktada... Bu şuurla bizler gece gündüz sema ediyoruz. Savaşların, kardeş kavgalarının, yanlış anlamaların, kalp kırıklıklarının, açlık ve sefaletin, mağduriyet ve adaletsizliklerin ortasında, her şeyi kapsayıp kucaklayarak ama hiçbir şeye değmeden dönüyoruz ebediyen. Bütün cihan cayır yansa, yer gök kızıla boyansa, sarayları seller olsa, bir padişah gidip bir başkası gelse, bizim için fark etmez. Elemde, neşede, ümitte ve yeiste, hem tek başımıza hem hep beraber, hem usulca hem sonsuz bir hızla, su gibi akarcasına döneriz semada. Dizlerimize kadar kendi kanımıza batsak bile vazgeçmeyiz Aşk'a dönmekten, Aşk'a secde etmekten.</span></p>

  <p class="heading"><span class="calibre3">Kâinatta mükemmel bir ahenk, hassas bir nizam var. Parçalar ve noktalar habire değişir. İsimler ve makamlar yenilenir. Ettiği her laf, verdiği her zarar insana geri gelir. Hâlbuki insan bunu bilmez; kendini zora koşmakta mahirdir. Başına gelenlerden hep başkalarını sorumlu tutar. Ayrıntılar silinir ve sil baştan çizilir. Ama çember sabit kalır.</span></p>

  <p class="heading"><span class="calibre5">Otuz Dokuzuncu Kural: Noktalar sürekli değişse de bütün aynıdır. Bu dünyadan giden her hırsız için bir hırsız daha doğar. Ölen her dürüst insanın yerini bir dürüst insan alır. Hem bütün hiçbir zaman bozulmaz, her şey yerli yerinde kalır, merkezinde... Hem de bir günden bir güne hiçbir şey aynı olmaz.</span></p>

  <p class="heading"><span class="calibre5">Ölen her Sufi için bir Sufi daha doğar.</span></p>

  <p class="heading"><span class="calibre3">Bizim dinimiz aşk dini. Yolumuz aşk şeriatı. Ucu bucağı olmayan bir kalp zincirinde sadece birer halkayız. Şayet zincir bir yerinden kopacak olursa, bir başka halka eklemlenir anında. Giden her bir Şems-i Tebrizî için başka bir asırda, başka bir mekânda, bilinmedik bir isim altında bir Şems daha gelir.</span></p>

  <p class="heading"><span class="calibre3">Kimisi Şems olarak doğar.</span></p>

  <p class="heading"><span class="calibre3">Kimisi Şems olarak ölür.</span></p>

  <p class="heading"></p>

  <p class="heading"></p>

  <p class="heading"></p>

  <p class="heading"></p>

  <p class="heading"></p>

  <p class="heading"></p>

  <p class="heading"><span class="calibre5">Konya, 7 Eylül 2009</span></p>

  <p class="heading"><span class="calibre3">Bişrev! Dinle!</span></p>

  <p class="heading"><span class="calibre3">Sabah ezanını hayatında ilk defa işiten birine duyduğu sesin neye benzediğini sorun. Muhtemelen şunu söyleyecektir: Gizemli, sıra dışı, neredeyse tılsımlı. Ama aynı zamanda doğaüstü, akıldışı, hatta ürpertici. Tıpkı aşk gibi!</span></p>

  <p class="heading"><span class="calibre3">Gecenin karanlığında, Ella Rubinstein'ı uyandıran ses buydu. Hızla doğruldu. Açık pencereden içeri dolan erkek sesinin ne olduğunu çıkarana kadar boş boş baktı. Artık Amerika'da, Massachusetts'te olmadığını hatırlaması için birkaç saniye geçmesi gerekti. Bulunduğu yer, kocası ve üç çocuğuyla paylaştığı o geniş ve lüks ev değildi. Bunların hepsi başka bir zamana aitti. O kadar uzak bir zaman ki, değil kendi mazisi, bir peri masalı gibi geliyordu şimdi.</span></p>

  <p class="heading"><span class="calibre3">Hayır, Massachussets'te değildi. Dünyanın bambaşka bir yerindeydi. Konya'da, ilaç ve temizlik malzemesi kokan mütevazi bir hastanedeydi. Ve şu an nefes alış verişini işittiği, insan yirmi senelik kocası değil, geçen yaz güneşli bir öğleden sonra uğruna kocasını terk ettiği adamdı.</span></p>

  <p class="heading"><span class="calibre3">Masa lâmbasını yaktı. Çehresini yumuşatan kehribarımsı ışıkta, uykuda geçirdiği şu bir iki saat boyunca odada değişen bir şey olmuş mu diye merak etmişçesine sağa sola bakındı. Hayatında gördüğü en küçük hastane odasındaydı. Gerçi Ella'nın hayatında pek fazla hastane odası gördüğü söylenemezdi ya neyse. Tam orta yerde hasta yatağı duruyordu. Onun dışındaki her şey, - hırpalanmış bir etajer, ahşap dolap, sandalyeler, papatyalarla dolu vazo, üstü haplarla kaplı sehpa- yatağa göre hizalanmıştı. Bir kenarda Aziz'in okuduğu kitap duruyordu:</span> <span class="calibre3">Ben ve Rumi.</span></p>

  <p class="heading"><span class="calibre3">Konya'ya geleli dört gün olmuştu. Şehirdeki ilk zamanlarını tipik turistik uğraşlarla geçirmişlerdi: Anıtları, müzeleri gezmiş; sokakları, binaları görüntülemiş; yöre yemekleriyle karınlarını doyurmuş, alelade ayrıntılara bile pürdikkat kesilmişlerdi. Düne kadar her şey yolunda gidiyordu. Ama dün Aziz öğle yemeği esnasında fenalaşmış, acilen en yakın hastaneye kaldırılmıştı. O andan itibaren tam olarak ne umacağını bilmeden ama gene de umutlanmaktan vazgeçmeden bekliyordu Ella. Ve bir yandan Tanrıyla münakaşa ediyordu.</span> <span class="calibre3">"Bu kadar geç verdi</span> <span class="calibre4">ğ</span> <span class="calibre3">in a</span> <span class="calibre4">ş</span> <span class="calibre3">kı böyle erken mi alacaksın elimden? Adil de</span> <span class="calibre4">ğ</span> <span class="calibre3">il bu yaptı</span> <span class="calibre4">ğ</span> <span class="calibre3">ın. Ya hiç vermeseydin a</span> <span class="calibre4">ş</span> <span class="calibre3">kı, ya bıraksaydın ya</span> <span class="calibre4">ş</span> <span class="calibre3">ayayım..."</span></p>

  <p class="heading"><span class="calibre3">Yatakta yatan adama sevgiyle baktı. "Canım, uyuyor musun?" diye sordu. Aslında onu uyandırmak istemiyordu. Ama şu an sesini duymaya o kadar çok ihtiyacı vardı ki. Dayanamadı. Bir daha seslendi: "Aziz!"</span></p>

  <p class="heading"><span class="calibre3">Hastanın nefes alış verişinin monoton ritmi bir anlığına sekti, ezgide bir nota fire verdi ama başka bir yanıt gelmedi. "Uyuyor musun?" diye tekrarladı Ella sesini yükselterek.</span></p>

  <p class="heading"><span class="calibre3">"Uyuyordum!" dedi Aziz muzipçe. "Ne oldu aşkım, uykun mu kaçtı?" "Sabah ezanı ürpertti..." diye cevap verdi Ella ve sustu. Sanki bu üç kelime her</span></p>

  <p class="heading"><span class="calibre3">şeyi açıklıyordu: Aziz'in kötüleşen sağlığını, onu kaybetme korkusunu, aşk denen çılgınlığı ve başlarından geçen her şeyi özetliyordu.</span></p>

  <p class="heading"><span class="calibre3">Aziz yatakta güçlükle doğruldu, koyu yeşil gözlerinden ince bir sızı taşıyordu. Lâmbanın ışığında, karbeyaz çarşaflar arasında biçimli yüzü solgun görünüyordu. Gene de sakin ve emin bir hâli vardı.</span></p>

  <p class="heading"><span class="calibre3">"Sabah ezanını hep özel bulmuşumdur" diye fısıldadı Aziz. "Bu sese alışkın olanlar onu senin gibi duyamaz. O kadar kanıksamışlardır ki büyüsünü fark edemezler. Hâlbuki bir yabancı bu sesi ilk duyduğunda irkilir kalır. Derler ki sabah namazı beş vakit namazdan en kıymetlisi ama aynı zamanda en zorudur."</span></p>

  <p class="heading"><span class="calibre3">"Neden?"</span></p>

  <p class="heading"><span class="calibre3">"Herhalde bizi tatlı uykumuzdan uyandırdığı için. Rüyalarımızı bölüp bir başka hakikate davet eder ya, zor gelir. O yüzden sabah ezanında diğerlerinde olmayan fazladan bir satır mevcuttur:</span> <span class="calibre3">Namaz uykudan hayırlıdır."</span></p>

  <p class="heading"><span class="calibre3">Ama belki biz ikimiz için uyku daha hayırlıdır</span> <span class="calibre3">diye düşündü Ella.</span> <span class="calibre3">Ke</span> <span class="calibre4">ş</span> <span class="calibre3">ke beraber uyuyakalsak</span> <span class="calibre3">. Şöyle derin ve dingin, top atılsa duymayacağın türden bir uykuya dalsalar... Uyuyan Güzel'inki kadar sihirli bir rüyaya çekilip yüz sene boyunca uyanmasalar...</span></p>

  <p class="heading"><span class="calibre3">Az sonra ezan sonlandı; diğer camilerden gelen yankılar da bir bir tamamlandı. En son nota gökyüzünden çekilince esrarengiz bir sessizlik hâkim oldu ortalığa. O sessizlikte Ella Aziz'in yeniden uykuya dalışını seyretti. Beraber bir sene geçirmişlerdi. Dolu dolu bir sene. Son iki haftaya kadar Aziz doktorlarını şaşırtacak kadar dirençli çıkmış, çıktıkları her seyahatte ışık ve enerji saçmıştı. Bir günün öncekine benzemediği, hayatın kendini tekrar etmediği yoğun bir birliktelik olmuştu onlarınki. Ella ezberinin bozulmasından memnundu. Meğer birini aşkla, şuurla ve şükranla sevmek ne güzelmiş!</span></p>

  <p class="heading"><span class="calibre3">Ella eskiden insanların birbirini tanıması için uzun zaman geçmesi gerektiğine inanırdı. Hâlbuki şimdi zaman denilen kavramın farklı türleri olduğunu düşünüyordu. Aslında tek bir kelimeyle birden fazla şey açıklamaya çalışıyorduk. "Zaman-1" körelmiş alışkanlıkların, köhnemiş uğraşların, habire telaş içinde ama hep yerinde sayarak koşturmacaların monoton ve mekanik gidişatıydı. "Zaman-2" sürprizlerle ve sihirle dolu, iniş çıkışı bol, pupa yelken, sarhoş edici bir akıştı. Zaman-3 Tanrı'nın mutlak zamanıydı. Zaman-1 ile Zaman-2 aynı hızda akmıyordu.</span></p>

  <p class="heading"><span class="calibre3">Zaman-3 ise her şeyi kapsayarak diğer zamanları hem yutuyor, hem yaratıyordu.</span></p>

  <p class="heading2"><span class="calibre3">Ella eğilip Aziz'i usulca öptü; önce alnından, sonra kurumuş dudaklarından. Şu son bir sene içinde deli gibi sevdiği, seviştiği, içine aldığı ve bir kovuk gibi içine çekildiği bu beden onun için bir erkeğin bedeninden çok daha fazla bir şey, âdeta bir mabetti. Bu sayededir ki Aziz'in günbegün gözünün önünde eriyişi Ella'da ne uzaklaşma arzusu ne acıma duygusu yaratmıştı. Aziz, içtikçe susadığı, berraklığına duyamadığı pınardı. Demek bir kadın bir erkeğin ruhuna âşık olunca hasta vücudunu da böyle sevip arzulayabilirmiş. Bunu birilerine anlatmaya kalksa anlayan çıkar mıydı? Komodinin arkasında serum şişesi tıp damlıyor; hastanın zayıflayan bünyesine damla damla hayat yolluyordu. Ama Ella biliyordu ki Aziz Konya'ya ölmeye gelmişti. Hiçbir serum şişesi, hiçbir solunum makinesi bunu değiştiremeyecekti.</span></p>

  <p class="heading"><span class="calibre3">Gözleri doldu. Hâlbuki kendi kendine söz vermişti, ağlamayacaktı. Orada daha fazla duramayıp odadan çıktı. Beyaza boyalı ama insanın ruhunu</span></p>

  <p class="heading"><span class="calibre3">karartan koridorlardan geçti; aralık duran kapılardan diğer hastaları gözetledi. Genç yaşlı, kadın erkek, kimi şişman, kimi avurtları çökmüş; kimi gülen, kimi somurtan bunca insan... Bazıları dönüp, kapıdan kafasını uzatan bu meraklı Amerikalı kadına ilgiyle baktı. Bazıları umursamadı, o kadar çoktu ağrıları.</span></p>

  <p class="heading"><span class="calibre3">Beş dakika sonra Ella hastanenin ufak ama şirin bahçesindeki havuzun başına vardı. Havuzun tam ortasında mermerden bir melek duruyordu; tabanında kim bilir kaç insanın en gizli dileklerini bilen demir paralar ışıldıyordu. Ella bozuk para bulmak için ceplerini karıştırdı ama nafile! Karaladığı notlar ve kraker kırıntıları dışında bir şey bulamadı.</span></p>

  <p class="heading"><span class="calibre3">Az ileride birkaç çakıl taşı dikkatini çekti. Kaygan, parlak, sarımtırak çakıllar. Birini aldı, gözlerini kapadı, gerçekleşmeyeceğini bildiği bir dilek tutup çeşmeye attı. Fakat taş suya düşeceğine, çeşmenin kenarından sekip doğruca heykelin kucağına indi.</span></p>

  <p class="heading"><span class="calibre3">"Aziz burada olsaydı, kesin bunu bir alamet sayardı" diye geçirdi içinden. Yarım saat sonra odaya döndüğünde, bıyıklı bir doktor ve başörtülü bir</span></p>

  <p class="heading"><span class="calibre3">hemşireyle karşılaştı. Yatak örtüsünü hastanın başına çekiyorlardı. Aziz Zekeriya Zahara bu dünyadan sessizce ayrılmıştı. * * *</span></p>

  <p class="heading"><span class="calibre3">Tıpkı hayranlık beslediği Rumi gibi Konya'ya gömülmeyi vasiyet etmişti. Tüm hazırlıkları Ella tamamladı. Her zamanki titiz plancılığı bu sefer işe yaradı. Tek başına bir turist kadın olarak bürokrasiden hiç anlamaması bazen bir engel, bazen kolaylaştırıcı oldu. Asırlık bir Müslüman mezarlığında latif bir manolya ağacının altında Aziz'e yer buldu. Dikdörtgen bir toprak parçası... Aynı günün akşamı Aziz'in dünyanın dört bir yanındaki arkadaşlarına e-mailler gönderip hepsini tek törene davet etti. Bu arada hoş bir rastlantıyla Mevlevi neyzen, kudümzen ve semazenlerle tanıştı; onları cenazeye çağırdı. Ummadığı insanlardan beklemediği yardımlar gördü. Aziz hayatta olsaydı gülümserdi muhtemelen.</span></p>

  <p class="heading"><span class="calibre3">"Tesadüf diye bir</span> <span class="calibre4">ş</span> <span class="calibre3">ey mi var Ella?"</span></p>

  <p class="heading"><span class="calibre3">Defin günü Ella'nın tahmin etmediği kadar çok insan çıkageldi. Tâ Cape Town'dan, St. Petersburg'dan, Mürşidabad'dan, Sao Paolo'dan gelen mistikler oldu. Onların yanı sıra fotoğrafçılar, akademisyenler, gazeteciler, yazarlar, dansçılar, heykeltıraşlar, bankacılar, iş adamları, çiftçiler, şairler, ressamlar, yoga hocaları da vardı. Ve bir de Aziz'in evlat edindiği iki genç. Onlar da oradaydı.</span></p>

  <p class="heading"><span class="calibre3">Böylece birbirinden tamamen farklı diller konuşan, başka başka inançlardan hercai bir cenaze alayı Aziz'i son yolculuğuna uğurladı. Bazı misafirlerin farklı yaşlarda çocukları da vardı. Bunlar, civardaki sokak çocuklarıyla bir kenarda bağrış çağrış maytap patlattılar; kimse karışmadı. Meksikalı bir şair</span> <span class="calibre3">pan de muertos</span> <span class="calibre3">, ölüler ekmeği dağıttı; Aziz'in tâ İskoçya'dan eski bir arkadaşı kalabalığın üstüne konfeti gibi gül yaprakları saçtı. Neyzenler ney üfledi, semazenler sema etti. Ölümünü kutladılar, çünkü öyle isterdi. Yas yerine neşe... Düğün alayı gibi bir cenaze...</span></p>

  <p class="heading"><span class="calibre3">Konya esnafından kamburu çıkmış, ağzında iki dişi kalmış bir ihtiyar adam manzarayı ağzı kulaklarında ve merakla izledikten sonra: "Konya Konya olalı böyle acayip cenaze görmedi" dedi ve ardından ekledi: "Tabii asırlar evvel Efendi Mevlâna'nın düğün gecesi sayılmazsa."</span></p>

  <p class="heading"><span class="calibre3">* * *</span></p>

  <p class="heading"><span class="calibre3">Cenazeden üç gün sonra, bütün misafirler gidince yapayalnız kalan Ella son bir kez şehri gezmeye çıktı. Yanından bebek arabalarını ite yürüyüp geçen orta hâili aileleri, kumaş ve baharat dükkânlarını, ona ısrarla birşeyler satmaya çalışan işportacıları bir film şeridini izler gibi izledi. Onlar da tam ortalarından geçen uzun boylu, gözleri ağlamaktan şişmiş bu Amerikalı kadına ilgiyle baktılar. Ella buraya yabancıydı ama şu an öyle bir ruh halindeydi ki her yere yabancıydı.</span></p>

  <p class="heading"><span class="calibre3">Otele dönünce bavullarını hazırladı. Ceketini çıkarıp yavruağzı kaşmir bir kazak giydi. "Hep olduğundan güçlü görünmeye çalışan bir kadın için fazla cici ve dişi" diye geçirdi içinden. Ama umurunda değildi. Kabullenmişti. Neyse oydu.</span></p>

  <p class="heading"><span class="calibre3">Ardından Amerika'ya, büyük kızına telefon açtı. Üç çocuğundan yalnızca Jeannette hâlâ onunla konuşuyordu. Orly ve Avi annelerine bir senedir küslerdi.</span></p>

  <p class="heading"><span class="calibre3">"Mamiş, nasılsın?" diye sordu Jeannette heyecanla.</span></p>

  <p class="heading"><span class="calibre3">Ella buruk ve mahcup gülümsedi. Bir zamanlar aşkını küçümseyip nutuklar attığı, sevdiği adamla evlenmesine karşı çıktığı kızı bugün ona destek olan tek insandı. Belli belirsiz bir fısıltıyla "Aziz öldü" dedi.</span></p>

  <p class="heading"><span class="calibre3">Bir hışırtı oldu telefonda. Jeannette'in sesi geldi gitti. "Ah anne, çok üzüldüm. Başın sağ olsun."</span></p>

  <p class="heading"><span class="calibre3">Bir süre karşılıklı ne söyleyeceklerini bilemeden durdular. Suskunluğu Jeannette bozdu: "Artık eve dönecek misin?"</span></p>

  <p class="heading"><span class="calibre3">Sahi Ella şimdi ne yapacaktı? Boşanma işlemleri içinden çıkılmaz bir hâl almıştı. David ayrılmayı zorlaştırmak için elinden geleni ardına koymayacağa benziyordu. Uzun ve sert bir mektup yazmış, Ella'ya "sana beş kuruş bile koklatmayacağım" demişti. Kocası kızgın, ikizleri küskündü. Dönse her şey daha kolay olmaz mıydı?</span></p>

  <p class="heading"><span class="calibre3">Üstelik ne parası vardı, ne tutacak işi. Gerçi her yerde kolaylıkla İngilizce ders verebilir, dergilere yazabilir, yahut kim bilir, günün birinde bir yayınevinde editör olarak çalışabilir, hatta kendi romanını yazabilirdi. Gözlerini kapadı. Daha önce hiç böyle tek başına kalmamıştı ama ne tuhaf, kendini yalnız hissetmiyordu.</span></p>

  <p class="heading"><span class="calibre3">"Jeannette bebeğim, seni çok özledim" dedi. "Orly ile Avi'yi de. Gitmemin sizinle bir ilgisi yoktu. Size sevgim hiç azalmadı..."</span></p>

  <p class="heading"><span class="calibre3">"Biliyorum" dedi Jeannette olgunlukla.</span></p>

  <p class="heading"><span class="calibre3">"Beni görmeye gelir misiniz?"</span></p>

  <p class="heading"><span class="calibre3">"Tabii gelirim... geliriz anne... sen ikizlere bakma, geçer... önemli olan senin iyi olman. Şimdi ne yapacaksın? Dönmek istemediğinden emin misin?"</span></p>

  <p class="heading"><span class="calibre3">"Galiba Amsterdam'a gideceğim" dedi Ella. "Orada ufak, şirin çatı katı daireler var. Birini kiralayabilirim. Gerçi bisiklete binmeyi ilerletmem gerekecek..." Güldü. "Hiç plan yapmadım Jeannette. Yarın, öbür gün, beş sene sonra ne olacak bilmiyorum. Tek bildiğim hayata yeniden başladığım. Zaten bu da kurallardan biri, öyle değil mi?"</span></p>

  <p class="heading"><span class="calibre3">"Ne kuralı anne? Neden bahsediyorsun?" diye sordu Jeannette. Ella pencereye yanaştı, ufku saran mavimsi tonlara baktı. Gökyüzünde tül gibi</span></p>

  <p class="heading"><span class="calibre3">beyaz ve ince bulutlar ağır ağır dönüyor, hiçliğe karışıp eriyordu, tıpkı semazenler gibi...</span></p>

  <p class="heading"><span class="calibre3">"Kırkıncı Kural" dedi tane tane konuşarak. "Aşksız geçen bir ömür beyhude yaşanmıştır. Acaba ilahi aşk peşinde mi koşmalıyım mecazi mi, yoksa dünyevi, semavi ya da cismani mi diye sorma! Ayrımlar ayrımları doğurur. AŞK'ın ise hiçbir sıfata ve tamlamaya ihtiyacı yoktur.</span></p>

  <p class="heading"><span class="calibre3">Başlı başına bir dünyadır aşk. Ya tam ortasındasındır, merkezinde, ya da dışındasındır, hasretinde. "</span></p>

  <p class="heading"></p>

  <p class="heading"></p>

  <p class="heading" style="text-align: center;"><span class="calibre3"><b>-SON-</b></span></p>
</body>
</html>
